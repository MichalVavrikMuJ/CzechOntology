{"id": "826333", "url": "https://cs.wikipedia.org/wiki?curid=826333", "title": "Římskokatolická farnost Úvaly", "text": "Římskokatolická farnost Úvaly\n\nŘímskokatolická farnost Úvaly je jedno z územních společenství římských katolíků v jílovském vikariátu s farním kostelem Panny Marie.\n\nOd roku 1385 byly Úvaly filiálka farnosti Horky, po reformaci filiálka farnosti Tuklaty. Od roku 1734 byly filiálkou farnosti Hradešín a roku 1856 byla zřízena zřízena farnost s matrikou. Roku 2009 byly farnosti Sluštice, Tuklaty a Hradešín sloučeny do farnosti Úvaly.\n\nP. Pavel Budský\nIng. Alois Maceška, jáhenská služba • Ing. Jan Pečený, jáhenská služba\n\n"}
{"id": "826334", "url": "https://cs.wikipedia.org/wiki?curid=826334", "title": "Maialen Chourrautová", "text": "Maialen Chourrautová\n\nMaialen Chourrautová Yurramendiová (* 8. března 1983 San Sebastián) je španělská vodní slalomářka, kajakářka závodící v kategorii K1.\n\nNa mistrovstvích světa získala dvě medaile, stříbro v roce 2009 a bronz v roce 2011. Startovala na Letních olympijských hrách 2008, kde skončila šestnáctá. Z londýnské olympiády 2012 si přivezla bronzovou medaili. Na Mistrovství Evropy 2014 získala stříbrnou medaili v závodě hlídek, o rok později vyhrála individuální závod. Zúčastnila se i LOH v Riu 2016, kde závod kajakářek vyhrála.\n"}
{"id": "826340", "url": "https://cs.wikipedia.org/wiki?curid=826340", "title": "Temná legenda 3", "text": "Temná legenda 3\n\nTemná legenda 3 (ang. titul: Urban Legends: Bloody Mary) je americký hororový film z roku 2005, který natočila Mary Lambertová.\n\nTři bývalé spolužačky se na večírku postarají o zábavu. Rozhodnou se slovně manipulovat se zaklínadly, což jim nepřinese nic radostného, neboť probudí jednu z místních legend — krvavou Mary. Následně dojde k několika úmrtím, a zároveň jsou holky uneseny místním gangem, za což se jeho členům dostane odplaty. Avšak mrtvoly se stále množí, stylem přesně podle legendy, kterou oživili. Otázkou tedy je, zda je to pouze školní vtípkaření nebo místní legenda krvavá Mary skutečně vstala z mrtvých za účelem mstít se.\n\n"}
{"id": "826351", "url": "https://cs.wikipedia.org/wiki?curid=826351", "title": "Satkula", "text": "Satkula\n\nSatkula (německy Satkula (na horním toku někdy též úředně Kleinhänchener Wasser), hornosrbsky Satkula) je potok, pravý přítok Klášterní vody v Sasku. Její povodí patří k jádru současného lužickosrbského osídlení v Horní lužici, okrese Budyšín. Spolu s Klášterní vodou\na Sprévou patří k národním tokům Lužických Srbů.\n\nPotok pramení přibližně ve výšce 208 m n. m. jen na malé vyvýšeníně v krajině, mezi zastavěným územím Malého Wosyku (Kleinhänchen) a Horniho Wujezdu (Uhyst am Taucher), kde je dnes křižovatka 88a dálnice A4. Druhý pramen je v malém lesíku jihovýchodně od vesnice Panecy (Pannewitz). Zleva přibírá vody několika menších pramenů a struh.\nTeče dále na severovýchod a levým břehem míjí Lejno (Lehndorf), teče volnou krajinou na severovýchod, obtéká charakterní ostroh hradiště (Alte Chance), stáčí se na severozápad a protéká Chrosćicemi (Crostwitz).\nÚstí v nadmořské výšce 153 m n. m. 200 metrů za Kozarcy (Caseritz) na ploše Wulke łuki (Große Wiese) do říčky Klášterní voda .\n\nTok říčky a její povodí spojuje sedm důležitých obcí a osad lužickorsbského národa a má pro jeho kulturu a dějiny velký symbolický význam. Řada významných literátů přiřkla tomuto nepatrnému toku silné citové vazby a reflexe Lužických srbů.\n\nProto talké je přirozeně jméno říčky v názvem důležitého pořadu německého rozhlasu pro mládež Radio Satkula v Lužické srbštině.\n\n\"Právě v srdci našeho kontinentu - nebo i světa, jak mnozí v skrytu duše sebeklamem věří - vyvěrá Satkula, říčka, která sedm vesnic protká, než střetne řeku, co ji pohltí. Atlasy znají moře a říčku ne, leč bylo by to jiné moře, když nevzalo by vodu ze Satkuly.\"\n\nJurij Brězan: Krabat (výňatek o Satkule)\n\n"}
{"id": "826353", "url": "https://cs.wikipedia.org/wiki?curid=826353", "title": "Jessica Foxová", "text": "Jessica Foxová\n\nJessica Esther Foxová (* 11. června 1994 Marseille, Francie) je australská vodní slalomářka, kajakářka a kanoistka závodící v kategoriích K1 a C1.\n\nV kanoistické kategorii C1 získala bronzovou medaili na Mistrovství světa 2010. Na MS 2013 vyhrála individuální závod C1 a pomohla vybojovat australskému družstvu zlato v závodě hlídek C1. V sezóně 2013 rovněž zvítězila v celkovém hodnocení Světového poháru v kategorii C1. Z MS 2014 si přivezla zlatou medaili z individuálního závodu C1. Na MS 2015 podruhé získala zlaté medaile z individuálního i týmového závodu. V letech 2015 a 2017 zopakovala celková vítězství ve Světovém poháru v závodech kanoistek.\n\nJako kajakářka vyhrála závod K1 na Letních olympijských hrách mládeže 2010, získala stříbro v závodě K1 na Letních olympijských hrách 2012 v Londýně a bronz na LOH v Riu 2016. Na MS 2014 a 2017 vyhrála individuální závody K1.\n\nJejí rodiče Richard a Myriam jsou několikanásobnými mistry světa ve vodním slalomu, Myriam je též bronzovou medailistkou z Letních olympijských her 1996.\n\n"}
{"id": "826360", "url": "https://cs.wikipedia.org/wiki?curid=826360", "title": "Émilie Ferová", "text": "Émilie Ferová\n\nÉmilie Ferová (* 17. února 1983 Saint-Maurice) je bývalá francouzská vodní slalomářka, kajakářka závodící v kategorii K1.\n\nV letech 2006 a 2014 získala na mistrovství světa zlatou medaili v závodě K1 družstev, bronz získala v téže disciplíně na MS 2015 a z MS 2013 si přivezla zlatou medaili z individuálního závodu. Stříbro v závodě K1 hlídek pomohla vybojovat na evropském šampionátu 2012, zlato v hlídkách získala na ME 2013. Z mistrovství Evropy 2009 má stříbrnou medaili z individuálního závodu K1, z kontinentálního šampionátu 2014 si přivezla dvě bronzové medaile (z individuálního i z týmového závodu).\n\nNa olympijských hrách startovala poprvé v Pekingu 2008, kde skončila na sedmém místě, na letní olympiádě 2012 v Londýně závod K1 vyhrála. Usilovala i o účast na LOH 2016, v kvalifikaci v dubnu toho roku ji však předstihla Marie-Zélia Lafontová. Émilie Ferová se následně rozhodla ukončit svoji sportovní kariéru.\n"}
{"id": "826365", "url": "https://cs.wikipedia.org/wiki?curid=826365", "title": "NOFX", "text": "NOFX\n\nNOFX je americká punková kapela z Los Angeles. Byla založena v roce 1983 baskytaristou a zpěvákem Fat Mikem a kytaristou Ericem Melvinem. Krátce nato se přidal bubeník Erik Sandin. Sestavu doplnil v roce 1991 kytarista a trumpetista El Hefe - v této sestavě hraje skupina dodnes.\n\nPopularitu kapela získala především po vydání alba \"Punk in Drublic\" (1994), které se v USA stalo zlaté a nyní je považované kritiky i fanoušky za jedno z nejdůležitějších punkových alb vůbec. Stalo se tak v době, kdy vznikl velký zájem o punk rock a proslavily se i jiné kalifornské skupiny jako například Rancid, Bad Religion, Green Day, The Offspring, Sublime nebo Pennywise. Na rozdíl od některých těchto skupin ale NOFX nikdy nepodepsali smlouvu s Major Labelem.\n\nNOFX vydali jedenáct studiových alb, a patnáct EP a mnoho singlů. Momentálně dokončili nahrávání dvanáctého alba s názvem \"Self Entitled\", které vychází 11. září 2012. Kapela prodala celosvětově přes 6 milionů alb, což z ní dělá jednu z nejúspěšnějších nezávislých skupin všech dob.\n\nV České republice několikrát vystoupili, 23. srpna 2011 vyprodali Lucerna Music Bar. Ve dnech 23.8. - 24.8. 2016 kapela vystoupila společně se Sum 41 a Pennywise na pražském festivalu \"PRAGUE SOUNDS GOOD!\"\n\nKrom radosti z dalšího českého koncertu, tak se dokonce i fanoušci po celém světě dočkali 7. října, kdy bylo datováno vydání nového již třináctého alba s názvem \"First Ditch Effort\" (2016)\".\"\n\nStudiová alba\n"}
{"id": "826366", "url": "https://cs.wikipedia.org/wiki?curid=826366", "title": "Lejno (Panschwitz-Kuckau)", "text": "Lejno (Panschwitz-Kuckau)\n\nLejno (\"německy\" Lehndorf, v českém překladu \"Léno\") je část obce Panschwitz-Kuckau, ležící na říčce Satkule, ve střední poloze zemského okresu Budyšín v Horní Lužici v německém Svobodném státě Sasko. Obec leží nedaleko dálnice A4, dálniční křižovatky 88a. Od roku 1974 je přičleněna k obci Pančice-Kukov (Pančicy-Kukow/Panschwitz-Kuckau), do té doby byla samostatnou obcí s částmi Zejicy (něm. Siebitz) a Časecy (něm. Tschaschwitz). Osada, která měla k 31. 12. 2016 107 obyvatel, náleží do centrální části lužickosrbského osídlení.\n\nPrvní zmínka pochází z 15. století, konkrétně z roku 1423.\n"}
{"id": "826368", "url": "https://cs.wikipedia.org/wiki?curid=826368", "title": "Benešovský vikariát", "text": "Benešovský vikariát\n\nBenešovský vikariát je územní část pražské arcidiecéze. Tvoří ji 7 farností. Okrskovým vikářem je P. Martin Janata.. Vikariát se rozléhá v jižní části arcidiecese pražské. Na severu sousedí s vikariátem jílovským, na východě s vikariátem vlašimským, na jihu s vikariátem táborským diecese českobudějovické a na západě s vikariátem příbramským.\n\nOsobami ve vikariátu ustanovenými jsou:\n\n"}
{"id": "826369", "url": "https://cs.wikipedia.org/wiki?curid=826369", "title": "S-Bahn ve Vídni", "text": "S-Bahn ve Vídni\n\nVznik vídeňské S-Bahn lze spojit už s koncem 19. století, když začala být tehdejší vídeňská předměstí postupně propojována s centrem města tehdy novým dopravním prostředkem - železnicí. Na rozdíl od státních drah tehdejší monarchie se jednalo o dráhu lokálního významu neboli městskou dráhu (německy Stadtbahn, S-Bahn). Původní parní trakci nahradil později elektrický pohon.\nKdyž začalo být roku 1976 budováno vídeňské metro, některé linky vídeňské městské dráhy byly přestavěny pro účely metra (typicky např. současná linka U6 vídeňského metra, zatímco jiné linky dodnes spravují Rakouské spolkové dráhy (Österreichische Bundesbahnen) (např. železniční trať spojující stanice Wien Praterstern, Wien Mitte a Wien Hauptbahnhof; zde také v současné době prochází nejvíce linek S-Bahn).\nV současnosti je pojem vídeňské S-Bahn chápan jako prostředek rychlého propojení sídel vídeňské aglomerace a všech 13 linek je provozováno v rámci současného systému vídeňské integrované dopravy (\"Verkehrsverbund Ost-Region\"). Na železničních tratích, které procházejí v blízkostí centra Vídně, jsou díky tomu souběžně vedeny vlaky S-Bahn a regionální vlaky (R, Regionalzug). Vlaky S-Bahn jsou vedeny převážně elektrickými jednotkami a pohybují se pouze v rámci vídeňské aglomerace. Naproti tomu regionální vlaky oblast vídeňské aglomerace typicky přesahují, jsou obvykle složeny z lokomotivy a několika osobních vozů 2., popř. i 1. třídy a jejich ekvivalentem u nás je kategorie osobní vlak. Některé z těchto regionálních vlaků dokonce překračují hranice států a zajíždějí např. do Znojma nebo Břeclavi. Výjimku z tohoto uspořádání tvoří linka S 45 procházející severozápadním okrajem města, které spojuje stanice Wien-Hütteldorf a Wien-Handelskei, neboť na této lince jezdí pouze vlaky S-Bahn.\n"}
{"id": "826370", "url": "https://cs.wikipedia.org/wiki?curid=826370", "title": "Římskokatolická farnost Benešov", "text": "Římskokatolická farnost Benešov\n\nŘímskokatolická farnost Benešov je jedno z územních společenství římských katolíků v benešovském vikariátu s farním kostelem sv. Mikuláše.\n\ndp. Mgr. Marcel Timko, farář\n\n"}
{"id": "826371", "url": "https://cs.wikipedia.org/wiki?curid=826371", "title": "Římskokatolická farnost Bystřice u Benešova", "text": "Římskokatolická farnost Bystřice u Benešova\n\nŘímskokatolická farnost Bystřice u Benešova je jedno z územních společenství římských katolíků v benešovském vikariátu s farním kostelem sv. Šimona a Judy\n\n\n"}
{"id": "826372", "url": "https://cs.wikipedia.org/wiki?curid=826372", "title": "Římskokatolická farnost Křečovice", "text": "Římskokatolická farnost Křečovice\n\nŘímskokatolická farnost Křečovice je jedno z územních společenství římských katolíků v benešovském vikariátu s farním kostelem sv. Lukáše. V současné podobě existuje od 1. července 2009, kdy vznikla sloučením farností Bělice, Maršovice a Neveklov s farností Křečovice, která je jejich právním nástupcem.\n\nP. Kazimierz Duś, farář (od 1.7.2003)P. Jindřich Brandejs, emeritní farář v Neveklově a v Bělici (od 1.9.1961)\n\nMartin Kadeřábek, katechetická mise\n\nMarie Neradová , varhanice Křečovice a jiné\n\nVáclav Altmann, varhaník Maršovice a jiné\n\nLudmila Cimrmanová, varhanice Neveklov, Bělice\n\nHana Čiperová, kostelnice Maršovice, Hodětice\n\nJiří Kůt, kostelník Neveklov\n\nMarie Veselá, kostelnice Bělice\n\nMarkéta Čiperová, Maršovice, animátorka dětí a mládeže farnosti\n\n"}
{"id": "826373", "url": "https://cs.wikipedia.org/wiki?curid=826373", "title": "Římskokatolická farnost Poříčí nad Sázavou", "text": "Římskokatolická farnost Poříčí nad Sázavou\n\nŘímskokatolická farnost Poříčí nad Sázavou je jedno z územních společenství římských katolíků v benešovském vikariátu s farním kostelem sv. Havla.\n\nvdp. Mgr. Martin Janata, farář a okrskový vikář\n\n"}
{"id": "826374", "url": "https://cs.wikipedia.org/wiki?curid=826374", "title": "Tros Discotequos", "text": "Tros Discotequos\n\nTros Discotequos je improvizační hudební formace, odnož kapely Nightwork, ve složení Vojtěch Dyk, Jakub Prachař a Jan Maxián. Někdy též používán název \"Tros Discotecos\".\nPořádají hudební vystoupení, na nichž improvizují s širokým repertoárem českých i zahraničních skladeb.\nJsou podepsáni pod hudbou k dvěma představením divadelního souboru Cirk La Putyka – La Putyka a UP'END'DOWN, ve kterých alternují jako hudební doprovod.\n\nV divadle La Fabrika vystoupili 22. listopadu 2011 s nekomponovaným nekoncertem s podtitulem: \"velice nečekaný večer, poslední svého druhu...\"\n\nCena Alfréda Radoka\n\nCena i-divadla\n\n\n"}
{"id": "826376", "url": "https://cs.wikipedia.org/wiki?curid=826376", "title": "Římskokatolická farnost Sedlec-Prčice", "text": "Římskokatolická farnost Sedlec-Prčice\n\nŘímskokatolická farnost Sedlec-Prčice je jedno z územních společenství římských katolíků v benešovském vikariátu s farním kostelem sv. Jeronýma, Sedlec.\n\n"}
{"id": "826377", "url": "https://cs.wikipedia.org/wiki?curid=826377", "title": "Římskokatolická farnost Týnec nad Sázavou", "text": "Římskokatolická farnost Týnec nad Sázavou\n\nŘímskokatolická farnost Týnec nad Sázavou je jedno z územních společenství římských katolíků v benešovském vikariátu s farním kostelem sv. Šimona a Judy.\n\nMgr. Bedřich Vymětalík, farář\n\n"}
{"id": "826378", "url": "https://cs.wikipedia.org/wiki?curid=826378", "title": "Římskokatolická farnost Votice", "text": "Římskokatolická farnost Votice\n\nŘímskokatolická farnost Votice je jedno z územních společenství římských katolíků v benešovském vikariátu s farním kostelem sv. Václava.\n\nMgr. Piotr Henryk Adamczyk, administrátor\n\n"}
{"id": "826379", "url": "https://cs.wikipedia.org/wiki?curid=826379", "title": "Sananim", "text": "Sananim\n\nSANANIM z.ú. je nestátní nezisková organizace. Od založení v roce 1990 působí v oblasti drogových závislostí. Lidem ohroženým drogami a jejich blízkým má poskytovat pomoc v síti programů a služeb, které tvoří komplexní systém prevence, péče, léčby a resocializace.\n\n\n\n\n\n"}
{"id": "826397", "url": "https://cs.wikipedia.org/wiki?curid=826397", "title": "Hellbound &amp; Heartless", "text": "Hellbound &amp; Heartless\n\nHellbound and Heartless je druhé studiové album kapely Vampires Everywhere!. Album bylo vydané 19. června 2012 přes vydavatelství Century Media a Hollywood Waste Records.\n"}
{"id": "826398", "url": "https://cs.wikipedia.org/wiki?curid=826398", "title": "Rybniční hráz", "text": "Rybniční hráz\n\nRybniční hráz (též hráz rybníku) je stavba, která zadržuje vodu v rybnících. Hráze obvykle mívají tzv. \"návodní stranu\" (svah do vody), \"vzdušnou stranu\" (vnější svah), \"patu\" (přechod svahu hráze do okolní krajiny) a \"korunu\" (nejvyšší část hráze). Ve specifických případech může hráz oddělovat dva různé rybníky, takže vzdušná strana chybí.\n\nHráze rybníků byly tradičně budovány z kamene a hlíny. Důležité bylo zajistit vodotěstnost a odolnost proti vlnám, což se řešilo ideálně kamennou dlažbou.\n\nV nejhlubším místě je umístěno zařízení, které slouží k úplnému vypuštění vody. V malých rybnících se k tomuto účelu používala trubka zvaná \"podžeračka\", případně \"poltruba\", která se skládá ze dvou dílů. V té je umístěn \"čep\" (fakticky zátka), který může nahrazovat i \"stojan\" – dutá vertikální roura, přes jejíž okraj přepadává voda do podžeračky. K uzavírání poltrub mohou být použita i \"stavidla\". Další ze systémů pro odvádění vody se nazývá \"kbel\" (neboli \"mnich\") skládající se z podžeračky kombinované s vertikálním či šikmým nástavcem překrytým prkénky (\"dluže\"), jimiž je možné odvod vody uzavřít do potřebné výšky.\n\nPokud je třeba nepovolaným osobám zabránit manipulací se zařízením, bývají tyto prvky zahrnuty do stavení zvaných \"vazby\", \"barborky\" či \"bašty\". Ty zároveň slouží jako obydlí.\n\nK odvádění vody v případě záplav a nastavení výšky hladiny slouží \"splavnice\", kde může voda volně přepadávat. Zřizuje se obvykle při okraji hráze. Splavnice se skládá z adekvátního počtu otvorů uzavřených \"stavidly\". Horní okraj \"stavidlových okenic\" je navržen s ohledem na žádanou výšku hladiny rybníka. Otvory stavidel musí odpovídat maximálnímu možnému přítoku, aby stíhaly odvádět vodu i při povodních a nedošlo k prolomení hráze. Splavnice mohou být dřevěné či zděné, stavidla dřevěná nebo kovová.\n\nNad splavnicí a kolem čepu nesmějí chybět \"brlení\" – řada tyčí (kulatých či hranatých, železných nebo dřevěných) zvaných \"brle\", které zabraňují úniku ryb. Pokud je rybník napájen potokem nebo říčkou, nemělo by chybět brlení i na jeho vstupu, aby ryby neunikaly proti proudu.\n\nKe zpevňování hrází se tradičně využívaly duby. Právě dubové porosty v kombinaci se svahovitým a sluncem exponovaným profilem vytvářejí vhodné stanoviště pro řadu teplomilných živočichů, rostlin a hub. Některé z nich se v rámci České republiky vyskytují převážně nebo výlučně právě na hrázích rybníků.\n\nMezi obyvatele hrází patří brouci vázaní na staré duby, případně jejich tlející dřevo:\n\nKrom samotných dubů, které v některých případech dosahují výjimečného stáří (některé duby na Třeboňsku pocházejí z doby založení rybníků a dosahují stáří kolem 400 let) se na řadě hrází vyskytuje subxerofilní a xerofilní vegetace.\n\nPro hráze rybníků jsou typické mj. následující druhy hřibů – některé z nich patří mezi teplomilné, suchomilné, případně vzácné – zařazené do červeného seznamu:\n\nV důsledku vápnění rybníků (případně zpevňování cest materiály s obsahem vápníku) se na těchto lokalitách mohou bez ohledu na chemismus podloží vyskytovat i bazifilní či kalcifilní druhy. Z výše jmenovaných to jsou především hřib královský (byť se na hrázích vyskytuje v menší míře, v jižních Čechách však prakticky jen na hrázích), hřib přívěskatý, hřib rudonachový a hřib skvrnitý. Existují i vápenomilné druhy, které se obvykle na hrázích rybníků nevyskytují – hřib Fechtnerův, hřib nachový a hřib satan.\n\n"}
{"id": "826400", "url": "https://cs.wikipedia.org/wiki?curid=826400", "title": "Zora Šimůnková", "text": "Zora Šimůnková\n\nZora Šimůnková (* 27. červen 1965, Praha) je básnířka, organizátorka literárních akcí, civilním povoláním knihovnice.\n\nOd roku 2004 je spoluorganizátorkou festivalu Literární Vysočina, od roku 2006 je místopředsedkyní stejnojmenného občanského sdružení. V roce 2006 se stala členkou Obce spisovatelů.\n\n\n\n"}
{"id": "826401", "url": "https://cs.wikipedia.org/wiki?curid=826401", "title": "Klenební pole", "text": "Klenební pole\n\nKlenební pole čili travé je část půdorysu klenuté budovy nebo prostoru, nad níž se tvoří jednotlivá klenba. Má nejčastěji tvar obdélníku nebo čtverce a je omezeno stěnami nebo klenebními oblouky (pasy) mezi sloupy a pilíři. Tvar klenebního pole a jeho podpěr spoluurčuje i konstrukci klenby: například valená klenba je možná jen nad polem, jehož dvě protilehlé strany tvoří stěny.\n\nZakrytí větších prostor klenbou omezuje jednak technicky dosažitelný rozpon (vzdálenost podpor) klenby, jednak tvar prostoru. Podlouhlé prostory se proto zpravidla člení na pole, veliké prostory se člení sloupy nebo pilíři jednak podélně na lodi a ty pak příčně na jednotlivá klenební pole. Typ klenby může být ve všech polích stejný (nejčastěji křížová klenba, se žebry nebo bez nich), anebo lze různé typy kombinovat.\n\n"}
{"id": "826408", "url": "https://cs.wikipedia.org/wiki?curid=826408", "title": "Discipline Global Mobile", "text": "Discipline Global Mobile\n\nDiscipline Global Mobile (kráceně DGM) je nezávislé hudební vydavatelství, které v roce 1992 založil Robert Fripp. U tohoto vydavatelství vyšla většina kompilačních a koncertní alb skupiny King Crimson vydaných po roce 1992. Od roku 1998 zde vychází rovněž série King Crimson Collector's Club. Svá alba \"Zooma\" a \"The Thunderthief\" zde také vydal John Paul Jones.\n\n"}
{"id": "826411", "url": "https://cs.wikipedia.org/wiki?curid=826411", "title": "Fürsteneck", "text": "Fürsteneck\n\nFürsteneck je obec v německé spolkové zemi Bavorsko, leží v zemském okrese Freyung-Grafenau ve vládním obvodu Dolní Bavorsko.\n\nK 31. 12. 2011 zde žilo 938 obyvatel.\n"}
{"id": "826412", "url": "https://cs.wikipedia.org/wiki?curid=826412", "title": "Jenna Jameson", "text": "Jenna Jameson\n\nJenna Jameson (9. dubna 1974 Las Vegas, Nevada v USA) je americká režisérka, modelka, striptérka a bývalá herečka ve filmech pro dospělé. Její přezdívky jsou Daisy a Jennasis. Bývá nazývaná královnou pornografie a vlastní vlastní společnost ClubJenna, kterou založila s Jayem Grdinou. Vystupovala v několika talkshow a účinkovala v dabingu (Family Guy, ). Hrála i v několika filmech bez věkového omezení a napsala vlastní komiks. Vystupuje na Broadwayi v Rock of Ages. Jako herečka natočila 161 filmů, 4 režírovala. Jde o nejbohatší pornoherečku na světě. Napsala veleúspěšnou biografii.\n\n\n"}
{"id": "826413", "url": "https://cs.wikipedia.org/wiki?curid=826413", "title": "Travis County", "text": "Travis County\n\nTravis County je okres ve státě Texas v USA. K roku 2010 zde žilo 1 024 266 obyvatel. Správním městem okresu je Austin, které je rovněž hlavním městem Texasu. Celková rozloha okresu činí 2 647 km².\n"}
{"id": "826414", "url": "https://cs.wikipedia.org/wiki?curid=826414", "title": "Wilson County (Texas)", "text": "Wilson County (Texas)\n\nWilson County je okres ve státě Texas v USA. K roku 2010 zde žilo 42 918 obyvatel. Správním městem okresu je Floresville. Celková rozloha okresu činí 2 095 km².\n"}
{"id": "826415", "url": "https://cs.wikipedia.org/wiki?curid=826415", "title": "Williamson County (Texas)", "text": "Williamson County (Texas)\n\nWilliamson County je okres ve státě Texas v USA. K roku 2010 zde žilo 422 679 obyvatel. Správním městem okresu je Georgetown. Celková rozloha okresu činí 2 940 km².\n"}
{"id": "826417", "url": "https://cs.wikipedia.org/wiki?curid=826417", "title": "Willacy County", "text": "Willacy County\n\nWillacy County je okres ve státě Texas v USA. K roku 2010 zde žilo 22 134 obyvatel. Správním městem okresu je Raymondville. Celková rozloha okresu činí 2 031 km².\n"}
{"id": "826422", "url": "https://cs.wikipedia.org/wiki?curid=826422", "title": "Wharton County", "text": "Wharton County\n\nWharton County je okres ve státě Texas v USA. K roku 2010 zde žilo 41 280 obyvatel. Správním městem okresu je Wharton. Celková rozloha okresu činí 2 833 km².\n"}
{"id": "826423", "url": "https://cs.wikipedia.org/wiki?curid=826423", "title": "Příbramský vikariát", "text": "Příbramský vikariát\n\nPříbramský vikariát je územní část pražské arcidiecéze. Tvoří ji 11 římskokatolických farností.\n\n"}
{"id": "826425", "url": "https://cs.wikipedia.org/wiki?curid=826425", "title": "Římskokatolická farnost Jince", "text": "Římskokatolická farnost Jince\n\nŘímskokatolická farnost Jince je jedno z územních společenství římských katolíků v příbramském vikariátu s farním kostelem sv. Mikuláše.\n\n"}
{"id": "826426", "url": "https://cs.wikipedia.org/wiki?curid=826426", "title": "Webb County", "text": "Webb County\n\nWebb County je okres ve státě Texas v USA. K roku 2010 zde žilo 250 304 obyvatel. Správním městem okresu je Laredo. Celková rozloha okresu činí 8 744 km².\n"}
{"id": "826428", "url": "https://cs.wikipedia.org/wiki?curid=826428", "title": "Římskokatolická farnost Krásná Hora nad Vltavou", "text": "Římskokatolická farnost Krásná Hora nad Vltavou\n\nŘímskokatolická farnost Krásná Hora nad Vltavou je jedno z územních společenství římských katolíků v příbramském vikariátu s farním kostelem sv. Mikuláše.\n\nOd r. 1352 plebánie, po reformaci filiálka f. Počepice, r. 1769 lokálie, r. 1787 obnovena farnost. Matriky vedeny od r. 1785, předtím ve f. Počepice. Starší názvy: Krásná Hora; Krásnáhora; Schönberg.\n\n\n"}
{"id": "826429", "url": "https://cs.wikipedia.org/wiki?curid=826429", "title": "Římskokatolická farnost Mníšek pod Brdy", "text": "Římskokatolická farnost Mníšek pod Brdy\n\nŘímskokatolická farnost Mníšek pod Brdy je jedno z územních společenství římských katolíků v příbramském vikariátu s farním kostelem sv. Václava.\n\nMgr. Ing. Jan Dlouhý, farář\n\n"}
{"id": "826431", "url": "https://cs.wikipedia.org/wiki?curid=826431", "title": "WR 104", "text": "WR 104\n\nWR 104 je hvězda, která byla objevena v roce 1998 a nachází se přibližně 8 000 světelných let od Země ve směru souhvězdí Střelce. Patří mezi tzv. Wolf-Rayetovy hvězdy, což jsou hvězdy s velkou hmotností, velmi vysokou svítivostí a relativně krátkou dobou života.\n\nSpirála na snímku je vysvětlována tím, že ve skutečnosti jde o systém dvou hvězd. Interakcí mezi hvězdnými větry obou hvězd vzniká prachová spirála, která měří zhruba 200 AU. Hvězdy mají oběžnou dobu 220 dní.\n\nNěkterá optická měření ukazují, že osa rotace WR 104 směřuje zhruba k Zemi. To by mohlo mít významný dopad, pokud se WR 104 promění v hypernovu a dojde ke gama záblesku, ovšem nelze s určitostí předpovědět, kdy se tak stane. V takovém případě se gama záření šíří ve směru osy rotace. Novější údaje naznačují, že osa rotace je pravděpodobně odkloněna od Země o 30-40°.\n"}
{"id": "826432", "url": "https://cs.wikipedia.org/wiki?curid=826432", "title": "Washington County (Texas)", "text": "Washington County (Texas)\n\nWashington County je okres ve státě Texas v USA. K roku 2010 zde žilo 33 718 obyvatel. Správním městem okresu je Brenham. Celková rozloha okresu činí 1 608 km².\n"}
{"id": "826433", "url": "https://cs.wikipedia.org/wiki?curid=826433", "title": "Angelina County", "text": "Angelina County\n\nAngelina County je okres ve státě Texas v USA. K roku 2010 zde žilo 86 771 obyvatel. Správním městem okresu je Lufkin. Celková rozloha okresu činí 2 239 km².\n"}
{"id": "826436", "url": "https://cs.wikipedia.org/wiki?curid=826436", "title": "Aransas County", "text": "Aransas County\n\nAransas County je okres ve státě Texas v USA. K roku 2010 zde žilo 23 158 obyvatel. Správním městem okresu je Rockport. Celková rozloha okresu činí 1 367 km².\n"}
{"id": "826437", "url": "https://cs.wikipedia.org/wiki?curid=826437", "title": "Římskokatolická farnost Petrovice u Sedlčan", "text": "Římskokatolická farnost Petrovice u Sedlčan\n\nŘímskokatolická farnost Petrovice u Sedlčan je jedno z územních společenství římských katolíků v příbramském vikariátu s farním kostelem sv. Petra a Pavla.\n\nR. 1352 plebánie, po reformaci filiálka f. Počepice, r. 1711 farnost obnovena. Matriky vedeny od r. 1706, předtím ve f. Počepice.\nStarší názvy: Petrovice; Petrovicium; Petrowitz.\n\nV letech 1409–1413 zde byl farářem Jan Kardinál, bakalář církevního práva, mistr svobodných umění, přítel Jana Husa, v letech 1416–1417 rektor Univerzity Karlovy.\n\nV letech 1834 –1838 zde byl působil český spisovatel a národní buditel František Doucha.\n\nDalším významným knězem,který zde působil v letech 1887 – 1891, byl vyšehradský kanovník Eduard Šittler.\n\nMgr. Jacek Strachowski, administrátorVěra Štemberková, pastorační asistent\n\n"}
{"id": "826438", "url": "https://cs.wikipedia.org/wiki?curid=826438", "title": "Atascosa County", "text": "Atascosa County\n\nAtascosa County je okres ve státě Texas v USA. K roku 2010 zde žilo 44 911 obyvatel. Správním městem okresu je Jourdanton největším pak Pleasanton. Celková rozloha okresu činí 3 200 km².\n"}
{"id": "826440", "url": "https://cs.wikipedia.org/wiki?curid=826440", "title": "Římskokatolická farnost Sedlčany", "text": "Římskokatolická farnost Sedlčany\n\nŘímskokatolická farnost Sedlčany je jedno z územních společenství římských katolíků v příbramském vikariátu s farním kostelem sv. Martina. V současné podobě existuje od 1. července 2009, kdy vznikla sloučením farností Počepice, Kosova Hora, Chlum u Sedlčan, Dublovice, Jesenice a Vojkov s farností Sedlčany.\n\nRoku 1352 byla v Sedlčanech zřízena plebánie, roku 1606 byla obnoveno děkanství. Matriky jsou zde vedeny od roku 1653. Od 1. července 1994 je farností. Starší názvy farnosti (města) \"Sedlčan\", \"Sedlčana\", \"Selčan\", německy \"Seltschan\", \"Seltschana\".\n\nP. Mgr. Stanislav Glac, administrátor\n\nP. Stanislav Zápotocký, nemocniční duchovníMgr. Ivanka Čiháková, katechetická mise, pastorační referentka pro mláděž a rodiny\n\n"}
{"id": "826443", "url": "https://cs.wikipedia.org/wiki?curid=826443", "title": "Římskokatolická farnost Starý Knín", "text": "Římskokatolická farnost Starý Knín\n\nŘímskokatolická farnost Starý Knín je jedno z územních společenství římských katolíků v příbramském vikariátu s farním kostelem sv. Františka z Assisi, Starý Knín. V nynějším rozsahu existuje od 1. července 2009 , kdy byly sloučeny dosavadní římskokatolické farnosti Borotice, Starý Knín a Živohošť.\n\nP. Jozef Andrejčák O.Cr., farář\n\n"}
{"id": "826445", "url": "https://cs.wikipedia.org/wiki?curid=826445", "title": "Římskokatolická farnost Svaté Pole", "text": "Římskokatolická farnost Svaté Pole\n\nŘímskokatolická farnost Svaté Pole je jedno z územních společenství římských katolíků v příbramském vikariátu s farním kostelem sv. Alžběty. Farnost je spravována z Dobříše, Obořiště pak ze Svaté Hory.\n\n\n\n"}
{"id": "826447", "url": "https://cs.wikipedia.org/wiki?curid=826447", "title": "Římskokatolická farnost u kostela Nanebevzetí Panny Marie Příbram II-Svatá Hora", "text": "Římskokatolická farnost u kostela Nanebevzetí Panny Marie Příbram II-Svatá Hora\n\nŘímskokatolická farnost u kostela Nanebevzetí Panny Marie Příbram II-Svatá Hora je jedno z územních společenství římských katolíků v příbramském vikariátu s farním kostelem Nanebevzetí Panny Marie, Svatá Hora. Farnost spravuje i kostel v Obořišti.\n\nP. Mgr. Jan Sokulski, CSsR, administrátor\nP. Mgr. Josef Michalčík CSsR, výpomocný duchovní • P. Francis Hoa Dang CSsR, farní vikář • Věra Langová, pastorační asistent • P. Stanislav Muzikář CSsR, výpomocný duchovní • P. Břetislav Vaněk CSsR, výpomocný duchovní • Fr. David Horáček CSsR, jáhen\n\n"}
{"id": "826449", "url": "https://cs.wikipedia.org/wiki?curid=826449", "title": "Římskokatolická farnost u kostela sv. Jakuba Staršího Příbram", "text": "Římskokatolická farnost u kostela sv. Jakuba Staršího Příbram\n\nŘímskokatolická farnost u kostela sv. Jakuba Staršího Příbram je jedno z územních společenství římských katolíků v příbramském vikariátu s farním kostelem sv. Jakuba Staršího.\n\nStarší názvy místa: \"Pržíbram\", \"Příbram\", \"Příbramium\". Roku 1298 založena plebánie, po reformaci obnoveno děkanství, od 1. července 1994 farnost. Matriky jsou zde vedeny od rokuk 1641. \n\nJindřich Krink, farář\n\n"}
{"id": "826450", "url": "https://cs.wikipedia.org/wiki?curid=826450", "title": "Římskokatolická farnost u kostela sv. Vojtěcha Příbram VI – Březové Hory", "text": "Římskokatolická farnost u kostela sv. Vojtěcha Příbram VI – Březové Hory\n\nŘímskokatolická farnost u kostela sv. Vojtěcha Příbram VI – Březové Hory je jedno z územních společenství římských katolíků v příbramském vikariátu s farním kostelem sv. Vojtěcha.\n\n\n"}
{"id": "826469", "url": "https://cs.wikipedia.org/wiki?curid=826469", "title": "Kladenský vikariát", "text": "Kladenský vikariát\n\nKladenský vikariát je územní část pražské arcidiecéze. Tvoří ji 6 římskokatolických farností.\n\n"}
{"id": "826470", "url": "https://cs.wikipedia.org/wiki?curid=826470", "title": "Římskokatolická farnost Slaný", "text": "Římskokatolická farnost Slaný\n\nŘímskokatolická farnost Slaný je jedno z územních společenství římských katolíků v kladenském vikariátu s farním kostelem sv. Gotharda.\n\nMgr. Jan Poříz OCD, kněz, administrátor farnosti in spiritualibus\n\nMgr. Ing. Václav Boháč, jáhen, administrátor farnosti in materialibus\n\nMgr. Jaroslav Suroviak OCD, kněz, rektor klášterního kostela\n\n"}
{"id": "826471", "url": "https://cs.wikipedia.org/wiki?curid=826471", "title": "Římskokatolická farnost Smečno", "text": "Římskokatolická farnost Smečno\n\nŘímskokatolická farnost Smečno je jedno z územních společenství římských katolíků v kladenském vikariátu s farním kostelem Nejsvětější Trojice.\n\n\n"}
{"id": "826472", "url": "https://cs.wikipedia.org/wiki?curid=826472", "title": "Římskokatolická farnost u kostela Nanebevzetí Panny Marie Kladno", "text": "Římskokatolická farnost u kostela Nanebevzetí Panny Marie Kladno\n\nŘímskokatolická farnost u kostela Nanebevzetí Panny Marie Kladno je jedno z územních společenství římských katolíků v kladenském vikariátu s farním kostelem Nanebevzetí Panny Marie.\n\nMgr. Jiří Neliba, farář\ndoc. Josef Hřebík Th.D., S.S.L., výpomocný duchovní • Jan Píška, farní vikář • Mgr. Ing. Václav Slavíček, jáhenská služba, katechetická mise\n\n"}
{"id": "826473", "url": "https://cs.wikipedia.org/wiki?curid=826473", "title": "Římskokatolická farnost u kostela sv. Václava Kladno-Rozdělov", "text": "Římskokatolická farnost u kostela sv. Václava Kladno-Rozdělov\n\nŘímskokatolická farnost u kostela sv. Václava Kladno-Rozdělov je jedno z územních společenství římských katolíků v kladenském vikariátu s farním kostelem sv. Václava.\n\nJaroslav Kučera, farář\nMgr. Jarmil Klanc, jáhenská služba\n\n"}
{"id": "826474", "url": "https://cs.wikipedia.org/wiki?curid=826474", "title": "Římskokatolická farnost Unhošť", "text": "Římskokatolická farnost Unhošť\n\nŘímskokatolická farnost Unhošť je jedno z územních společenství římských katolíků v kladenském vikariátu s farním kostelem sv. Petra a Pavla. Současným administrátorem farnosti je P. ThDr. Gabriel Rijad Mulamuhič Ph.D. O.Cr.\n\nP. ThDr. Gabriel Rijad Mulamuhič Ph.D. O.Cr., administrátor farnosti\n\nP. Jan Maria Vianney Jan Dohnal OFM, rektor klášterní kaple Navštívení Panny Marie, Červený Újezd\n\n"}
{"id": "826475", "url": "https://cs.wikipedia.org/wiki?curid=826475", "title": "Římskokatolická farnost Zlonice", "text": "Římskokatolická farnost Zlonice\n\nŘímskokatolická farnost Zlonice je jedno z územních společenství římských katolíků v kladenském vikariátu s farním kostelem Nanebevzetí Panny Marie.\n\n\n"}
{"id": "826483", "url": "https://cs.wikipedia.org/wiki?curid=826483", "title": "Kolchidská kultura", "text": "Kolchidská kultura\n\nKolchidská kultura (: კოლხური კულტურა, \"kolchuri kultura\") (přibližně od 1200 do 600 př. n. l.) je starověká kultura západní Gruzie z období konce doby bronzové a z doby železné.\n\nPojmenovaná byla podle starověkého gruzínského státu Kolchida, který se dá považovat za nástupnický od kmenů, jež patří do kolchidské kultury. Kmeny se nacházely rovněž na celém východním pobřeží Černého moře.\n\nKolchidská kultura má mnoho společného i s kulturou Koban, a to zejména v oblasti výroby bronzových artefaktů. Kobanská kultura na kolchidskou částečně navazuje.\n\n"}
{"id": "826486", "url": "https://cs.wikipedia.org/wiki?curid=826486", "title": "Štěpán IV. Uherský", "text": "Štěpán IV. Uherský\n\nŠtěpán IV. Uherský (maďarsky: \"IV. István\"; 1133 – 11. dubna 1165, Zimony) byl uherský vzdorokrál v letech 1163–1165. Byl to třetí syn Bély II. a Heleny Srbské.\n\nV mládí se Štěpán vzbouřil proti svému staršímu bratrovi, králi Gejzovi II. a poté utekl ke dvoru byzantského císaře Manuela I., který jej oženil se svou neteří Marií. Po smrti Gejzy II. v roce 1162 uherští baroni - přičiněním císaře Manuela - zvolili králem jeho mladšího bratra Ladislava II. proti jeho mladému synovci Štěpánovi III. Ladislav již v lednu 1163 zemřel a protikrálem se stal nejmladší z bratrů Štěpán (IV.) Fridrich I. Barbarossa, který se snažil Arpádovce získat pro podporu papeže Viktora IV. pověřil zásahem v Uhrách mimo jiných i českého krále Vladislava II., Vladislav hájil Štěpána III. a zásadu primogenitury. Roku 1164 vstoupili Češi za velkého drancování na uherské území a setkali se s byzantskými sbory, k bitvě mezi nimi nedošlo, Manuel ustoupil za Dunaj a Vladislav dosáhl uznání Štěpána III. Štěpán IV. byl zajat a brzy poté propuštěn. Vládu Štěpána III. v Uhersku posléze přijal i císař Manuel I. a Štěpánovi IV. dal k dispozici pevnost v Zemunu. Odtud Štěpán IV. podnikl několik útoků na sousední uherské území. Jednotky Štěpána III. Zemun oblehli a obránci pevnosti Štěpána IV. otrávili ještě předtím, než se vzdali. Štěpán byl pohřben v Zemunu a později bylo jeho tělo převezeno do Székesfehérváru.\n"}
{"id": "826490", "url": "https://cs.wikipedia.org/wiki?curid=826490", "title": "Nadoblačný blesk", "text": "Nadoblačný blesk\n\nNadoblačný blesk (také rudý skřítek nebo červený přízrak, angl. \"sprite\") je rozsáhlý elektrický výboj nad bouřkovými mraky velmi silných bouří. Nad takovými bouřemi, které jsou spojeny do jedné velké buňky a navzájem se podporují v růstu a tak vytvoří mezoměřítkový konvektivní systém (MCS). Tyto výboje vznikají při pozitivním blesku, tedy výboji mezi kladně nabitým bouřkovým mrakem a zemí. Patří do široké skupiny přechodných světelných úkazů. Někdy jsou tyto záblesky nesprávně nazývány bleskem horní atmosféry. Nadoblačné blesky jsou však projevem chladného plazmatu, které nevytváří horký kanál, takže se více podobají doutnavému výboji ionizovaného plynu tak, jak ho známe třeba ze zářivky.\n\nZmínky o přechodných světelných jevech nad bouřkovými mraky můžeme nalézt v neoficiálních zprávách z roku 1730, kdy německý teoretik veřejného práva, historik a sběratel knih Johann Georg Estor ve své knize \"Auserlesene kleine Schriften\" (Vybrané malé spisy) napsal malou poznámku o tom, že když přejížděl horské sedlo a dostal se na vrchol, tak nad sebou uviděl modrou oblohu a pod sebou mrak jak bílé moře, ze kterého záblesky směřovaly přímo nahoru do nebe. Tato zmínka zapadla hluboko v jeho spisech. I laureát Nobelovy ceny C. T. R. Wilson, který vypracoval roku 1925 teorii, na jejímž základě může docházet k elektrickým poruchám v horních vrstvách atmosféry, a v roce 1956 sám nadoblačné blesky pozoroval, byl ignorován. \nNěkolik let potom byl tento nebeský úkaz pojmenován skřítek (vzdušný duch) pro jeho rozpustilou nepolapitelnost. Od roku 1989 bylo takových úkazů zaznamenáno tisíce ať už pozorováním ze země, z letadla nebo vesmíru. Přechodné světelné jevy nad bouřkovými mraky se staly předmětem intenzivního výzkumu.\n\nTyto krátkotrvající elektrické výboje patří do jedné velké rodiny přechodných světelných úkazů. Dr. Jeff Mcgarg z Akademie vzdušných sil Spojených států amerických roztřídil tyto záblesky do tří kategorií na základě jejich vzhledu. \n\nJak výzkum pokračuje, zdá se být toto rozdělení nadoblačných blesků nedostačující. Červeně se výboj zabarví když je vyzářena energie, která vznikne přechodem elektronu mezi prvním a druhým excitovaným stavem atomu dusíku a odpovídá vlnové délce, kterou naše oko vnímá jako \"červená\". Modře se výboj zabarví při přechodu elektronu mezi druhým a třetím excitovaným stavem atomu dusíku.\n\nNadoblačný blesk se tedy může objevit jako světelný oranžovo-červený nebo modrý záblesk. Vyskytují se ve skupinách ve výškách 50–90 km nad povrchem země. Mají vizuálně rozmanité tvary, které krátce blikají na noční obloze. První vědecké videozáznamy pořídili vědci z Minnesotské university až 6. července 1989. Není totiž snadné je pozorovat. Až na výjimky jsou pro lidské oko téměř nepostřehnutelné. Jejich dokumentaci umožnilo teprve rozšíření digitální techniky a chronofotografie. Výboj je ve střední vrstvě zabarvený rudo-oranžově. Dole s medúzovitými modrými chapadly. Nahoře s načervenalým halovým efektem. Vydrží déle než normální nižší troposférický výboj, který trvá typicky několik milisekund. Je vyvolán výbojem pozitivního blesku mezi mrakem a zemí.\n\nOptické zobrazení pomocí souboru 10 000 snímků za sekundu vysokorychlostní kamerou ukazuje, že jsou to vlastně shluky ionizovaných koulí o průměru 10–100 m, které jsou vypuštěny do výše 80 km a pak se se zpožděním pohybují směrem dolů rychlostí až 10% rychlostí světla. Úkazy mohou být posunuty až o 50 km od místa kde pod nimi udeřil základní úder blesku, s časovým zpožděním několik milisekund po záblesku. Ve vzácných případech může být zpoždění až 100 milisekund.\n\nAsi o 1 milisekundu před samotným úkazem může někdy předcházet halový jev, slabý světelný kruh (svatozář) přibližně o průměru 50 km a tloušťce 10 km. Toto \"halo\" má střed ve výšce 70 km nad začátkem výboje. Halový jev vyvolává stejný fyzikální proces jako \"skřítky\". \n\nNadoblačné blesky byly považovány za příčinu jinak nevysvětlitelných nehod v dopravním provozu nad bouřkami ve vysokých výškách. Jedním z příkladů je nefunkčnost stratosférického balónu NASA vypuštěného 6. června 1989 z města Palestina v Texasu. Tento balón se vymknul řídící kontrole během svého letu vysoko nad bouřkou nedaleko města Graham v Texasu. Měsíc po incidentu následné vyšetřování ukázalo, že to byl blesk, který tento incident způsobil. Při pohledu na desku s plošnými spoji bylo zřejmé, že zde protekly velké proudy. Tranzistory a integrované obvody byly otevřeny a analyzovány v laboratořích NASA, kde odborníci zjistili, že blesk neudeřil přímo, ale škodu způsobily naindukované proudy. Hledala se nějaká spolehlivá teorie, která by vysvětlila, jak může blesk z mraků cestovat nahoru do vesmíru. O pár let později již tento fenomén byl označen jako stratosférický blesk \"skřítek\". Nejdůležitější pro NASA byla změna politiky letů balónů nad bouří. \n\n \n"}
{"id": "826491", "url": "https://cs.wikipedia.org/wiki?curid=826491", "title": "SimCity 3000", "text": "SimCity 3000\n\nSimCity 3000 je multiplatformní budovatelská strategie, vyvinutá studiem Maxis a publikovaná studiem Electronic Arts v letech 1999 až 2000. Jde o třetí vydání ze série her SimCity. SimCity 3000 podporuje operační systémy Windows, Macintosh a díky (dnes již zaniklé) společnosti Loki také Linux.\n\nDříve velmi známá společnost Loki vytvořila port této hry pro Linux a umožnila tak hraní i takto sofistikované hry na tehdy ještě ne příliš rozvinuté platformě. Tato verze spatřila světlo světa v létě roku 2000. Jedná se také o zatím (2013) poslední titul celé série Sims, který byl pro tuto platformu vydán a podporován.\n\nSimCity 3000 bylo vydáno také pro zařízení s Androidem a iOS v roce 2011, s přeskinovanou grafikou a upraveným uživatelským rozhraním pro ovládání na dotekovém displeji.\n"}
{"id": "826493", "url": "https://cs.wikipedia.org/wiki?curid=826493", "title": "San Francisco Spiders", "text": "San Francisco Spiders\n\nSan Francisco Spiders byl profesionální americký klub ledního hokeje, který sídlil v kalifornském městě Daly City (nedaleko San Francisca). V letech 1995–1996 působil v profesionální soutěži International Hockey League. Spiders ve své poslední sezóně v IHL skončily v osmifinále play-off. Své domácí zápasy odehrával v hale Cow Palace s kapacitou 11 089 diváků. Klubové barvy byly černá, červená a stříbrná.\n\nZdroj: \n\n"}
{"id": "826496", "url": "https://cs.wikipedia.org/wiki?curid=826496", "title": "Nowa Wjeska", "text": "Nowa Wjeska\n\nNowa Wjeska (\"německy\" Neudörfel) je osada s obyvateli, na říčce Klášterní voda, ve střední poloze okresu Budyšín v Horní lužici, v Sasku. Leží poblíž dálnice A4, dálniční křižovatky 88a. Od roku 1974 je přičleněna k obci Räckelwitz\n\nOsada náleží do centrální části lužickosrbského osídlení\n\nPrvní zmínka pochází z roku 1617.\n\n\n"}
{"id": "826500", "url": "https://cs.wikipedia.org/wiki?curid=826500", "title": "Gosford", "text": "Gosford\n\nGosford je australské město ve státě Nový Jižní Wales. Leží 50 km na sever od Sydney v regionu Central Coast a žije zde 167 000 obyvatelů.\n"}
{"id": "826503", "url": "https://cs.wikipedia.org/wiki?curid=826503", "title": "Valená klenba", "text": "Valená klenba\n\nValená klenba je klenba ve tvaru půlválce nebo válcové výseče, která překlenuje prostor mezi dvěma stěnami, na něž přenáší značné boční síly.\n\nValená klenba stojí na dvou protilehlých stěnách jako patách, případně na vodorovných nosnících. Jako betonová skořepina může být také samonosná. Geometricky ji tvoří čelní oblouk, charakterizovaný rozpětím, výškou a tvarem, který také odpovídá příčným řezům klenby po celé její délce. Přímka, spojující nejvyšší body líce klenby, je vrcholnice. Tvar klenby může být půlválec nebo výseč válce, v barokní době často zploštělý nebo elipsovitý, aby se snížila výška klenby. V cihlovém a kamenném provedení však výška tvořila nejméně 1/9 rozpětí.\n\nTvar klenby může být souměrný, ale pokud jsou patní přímky v různé výšce, vzniká tzv. „kobylí hlava“ s vrcholnicí blíže k vyšší patě. Valené klenby se mohou křížit, čímž vzniká buďto křížová klenba nad čtyřmi oblouky, anebo klášterní klenba nad čtyřmi stěnami s přímkovou patou. V podlouhlých prostorách, pokud kápě od užších stran nedosahují až k sobě, vzniká tak necková klenba. U velkých prostorů (kostely, zámecké sály) se od renesance do valené klenby prolamují boční lunety, zejména nad okny, aby se prostor lépe osvětlil.\n\nValená klenba přenáší na stěny velké boční síly. To není problém u tunelů, šachet a stok, ale u pozemních staveb to zpočátku vyžadovalo velmi silné stěny, případně s vnějšími podporami. Valené klenby s velkým rozpětím proto musí šetřit s hmotností. Od renesance, kdy převládají cihlové klenby, se tloušťka klenby od patek k vrcholu zmenšuje. Střední část klášterní klenby se někdy nahrazuje plochou výplní, tzv. zrcadlem (zrcadlová klenba). V 19. století se často používaly ploché valené cihlové vyzdívky mezi ocelovými nosníky, zejména ve sklepích obytných domů apod.\n\nValená klenba, ať kamenná nebo cihlová, je buďto postavena na stěnách, je do nich zapuštěna, anebo stojí na výstupku ve stěně. Kameny do klenby jsou přesně tesané a mírně klínovité. Cihly mohou být tzv. klínovky, anebo se oblouk vytváří jen klínovitou vrstvou malty. Zdí se obvykle od obou stěn souměrně a v krátkých pasech na pohyblivé tvarové bednění či skruž, tzv. ramenátek, který je podložen klíny. Po vytvrdnutí pasu se klíny vyrazí, bednění posune ve směru osy klenby a pokračuje se dalším pasem. Kameny i cihly všech pasů však musí být mezi sebou vázány. V úžlabí mezi rubem (svrchní stranou) klenby a stěnou se často vyzdívá tzv. nadezdívka, která spojení upevňuje.\n\nValená klenba jako dlouhý (protáhlý) oblouk je jednou z nejstarších forem klenby. Užívala se už od 4. tisíciletí př. n. l. v Asýrii a v Egyptě, dále ve starověkém Římě, a to jak pro inženýrské stavby (stoky, mosty), tak pro stavby monumentální. Při stavbě velkých chrámů ji ve středověku vytlačila křížová klenba, která může být lehčí a lze ji postavit i nad čtyřmi sloupy. Od renesance se valené klenby běžně užívaly až do 19. století pro zastropení malých i velkých prostorů a dodnes se užívají u inženýrských staveb. Občas se užívá u monumentálních staveb v samonosném betonovém provedení.\n\n"}
{"id": "826506", "url": "https://cs.wikipedia.org/wiki?curid=826506", "title": "MTV Europe Music Award pro nejlepšího nováčka", "text": "MTV Europe Music Award pro nejlepšího nováčka\n\nMTV Europe Music Award pro nejlepšího nováčka je jedna ze čtyř hlavních kategorií, které se rozdávají již od prvního ročníku MTV Europe Music Awards 1994. V roce 2006 byla kategorie přejmenována na Budoucí zvuk, kde vítěze vybírali jeho vrstevníci. V roce 2007 soutěžili v kategorii pouze evropští umělci (název kategorie byl Nový zvuk Evropy), byli vybíráni diváky v každém regionu Evropy a každý den byl odebrán umělec s nejmenším počtem hlasů a vítěz živě vystoupil na EMA. V roce 2008 se název kategorie vrátil opět zpátky na Nejlepší nováček.\n\n(*) - kategorie nesla název Budoucí zvuk\n(**) - kategorie nesla název Nový zvuk Evropy\n"}
{"id": "826511", "url": "https://cs.wikipedia.org/wiki?curid=826511", "title": "New York Dolls (album)", "text": "New York Dolls (album)\n\nNew York Dolls je eponymní debutové studiové album americké rockové skupiny New York Dolls. Jeho nahrávání probíhalo v newyorském studiu Record Plant Studios pod produkcí Todda Rundgrena. Album vyšlo v červenci 1973 u vydavatelství Mercury Records.\n\n\n"}
{"id": "826515", "url": "https://cs.wikipedia.org/wiki?curid=826515", "title": "Klášter salesiánů (Podmokly)", "text": "Klášter salesiánů (Podmokly)\n\nKlášter salesiánů Dona Bosca v Děčíně-Podmoklech existoval v letech 1934–1935.\n\nPrvní pokus o zřízení salesiánského domu v litoměřické diecézi byl učiněn v říjnu 1934. Salesiáni (P. František Feiler, P. Kamil Puchlt, bohoslovec František Lepařík a asistent Josef Muška) přišli do rozbělené (původní osada, jádro Podmokel) farní budovy při kostele sv. Václava. Popud k tomuto pokusu dal inspektor P. František Walland. Salesiáni začali působit jako katechisté a pomocné síly duchovní správy v Podmoklech-Rozbělesích. Nesetkali se však s pochopením vybudovat zde svůj dům a již roku 1935 odcházejí. Tak skončil první pokus o salesiánský dům v litoměřické diecézi nezdarem.\n\n\n\n"}
{"id": "826518", "url": "https://cs.wikipedia.org/wiki?curid=826518", "title": "MTV Europe Music Award za nejlepší Pop", "text": "MTV Europe Music Award za nejlepší Pop\n\nSeznam výherců a nominovaných cen MTV Europe Music Awards pro kategorii Nejlepší Pop.\n"}
{"id": "826523", "url": "https://cs.wikipedia.org/wiki?curid=826523", "title": "Todd Rundgren", "text": "Todd Rundgren\n\nTodd Harry Rundgren (* 22. června 1948 Upper Darby, Pensylvánie USA) je americký multiinstrumentalista, zpěvák, hudební producent, skladatel a zvukový inženýr. Začínal u Woody's Truck Stop. V roce 1967 spoluzaložil skupinu Nazz, které byl členem do roku 1970. V roce 1970 vydal své debutové album s názvem \"Runt\". V letech 1973–1986, 1992 a od roku 2011 dodnes hraje se skupinou Utopia. Jeho největším hitem je písnička \"I Saw The Light\" (1972).\n\n\n"}
{"id": "826538", "url": "https://cs.wikipedia.org/wiki?curid=826538", "title": "Klosterberg", "text": "Klosterberg\n\nKlosterberg, lužickosrbsky \"Klóšterská hora\", obvykle místně zvaná Pinč, je se svými 394 m n. m. nejvyšším vrchem středního povodí říčky Schwarzwasser (Čornica). Ač nevysoký vrch je v krajině - téměř rovinaté - signifikatním krajinným útvarem. Náleží k Šluknovské pahorkatině, severnímu podhůří Lužických hor. Hora leží v Budyšínském okrese mezi katastry obcí Demitz-Thumitz (Zemice-Tumice) a Schmölln-Putzkau (Smělna-Póskowy).\n\nKlóšterská hora je jedním z důležitých vrcholů a krajinných prvků lužickosrbského osídlení a dějin Lužických Srbů.\n"}
{"id": "826540", "url": "https://cs.wikipedia.org/wiki?curid=826540", "title": "Hřib přívěskatý", "text": "Hřib přívěskatý\n\nHřib přívěskatý (\"Butyriboletus appendiculatus\" ) je vzácná houba z čeledi hřibovitých. Patří mezi teplomilné barevné hřiby, které se vyskytují na prohřátých hrázích rybníků nebo ve světlých listnatých lesích nížin a pahorkatin. V posledních desetiletích je v rámci České republiky pozorován výrazný úbytek této houby.\n\n\n\nDalší lidová jména: jedlovák, jedlák, máčkovják, madlovák, máselník, máslový žluťáček, lipovják, panské hříbek, panský hřib, plavák, sameťáček, smetaník, šafráník, žluťák.\n\nPro hřib přívěskatý se především ve starší literatuře objevuje označení \"Boletus aereus\" , případně \"Boletus aereus\" . Použití tohoto názvu ve smyslu hřibu přívěskatého můžeme najít např. u Krombholze, Smotlachy, Velenovského a Rickena. Odborný název \"Boletus aereus\" se dnes používá pro hřib bronzový. Nejednoznačnost pocházela z mykologického popisu Jeana Baptiste Francoise Bulliarda, na jejímž základě byly obě houby považovány jen za různé formy téhož druhu (bělomasou a žlutomasou).\n\nV roce 2014 provedli američtí mykologové David Arora a Jonathan L. Frank na základě biomolekulárních analýz přesunutí řady druhů z rodu \"Boletus\" včetně hřibu přívěskatého do nově vzniklého rodu \"Butyriboletus\" (zhruba odpovídá původnímu pojetí sekce Appendiculati).\n\nKlobouk je 60 – 160 (200, případně až 220) milimetrů velký, u mladých plodnic světle hnědý až šedohnědý, u starších může dosáhnout hnědorezavého až kaštanového odstínu. Povrch se při otlačení zbarvuje hnědočerveně nebo do tmavšího odstínu hnědé.\n\nRourky jsou v mládí světle žluté, později jasně žluté a u starších plodnic žlutoolivové. Po rozkrojení nebo pomačkání mírně modrají nebo zelenají – změna zbarvení však může téměř chybět.\n\nTřeň je masitý, na bázi často krátkým přívěskem kořenující. Spodní polovina může být nahnědlá, hnědě skvrnitá. Přítomna je žlutá (na otlacích hnědnoucí) síťka, která většinou sestupuje až do spodní části třeně.\n\nDužina je žlutá, ve středu světlejší, může být až bělavá. Ve spodní části třeně bývá nahnědlá. Po rozkrojení v místě na rourkami slabě modrá, barevný projev ale může chybět.\n\nHřib přívěskatý bývá často červivý – typickým znakem pro tento druh je hnědé zbarvení chodbiček červů.\n\nJde o vzácný hřib, který preferuje teplejší oblasti nížin a pahorkatin převážně na alkalických půdách. Roste ve světlých listnatých lesích a hrázních rybníků, obvykle pod duby, buky a habry. Pilát jej řadil mezi druhy xerotermních dubo-habrových hájů na vápenci a houby dubo-habrových lesů na nevápenných půdách. Uváděl i výskyt v rámci terestrických jedlobučin – je však třeba dodat, že tehdy (1969) ještě nebyl popsán blízce příbuzný a velmi podobný hřib horský, který se oproti hřibu přívěskatému liší právě výskytem v horských oblastech pod jehličnany. Rozpor mezi výskytem v teplých nížinách pod listnáči a v horách pod jehličnany však Pilát již tehdy zmiňoval.\n\nHřib přívěskatý roste v Evropě. Mimoevropské nálezy (Severní Amerika, Asie, Austrálie) vyžadují bližší studium. Evropské nálezy pocházejí z následujících zemí: Belgie, Bosna a Hercegovina, Bulharsko, Černá Hora, Česká republika, Dánsko, Estonsko, Francie, Gibraltar, Chorvatsko, Irsko, Itálie, Lichtenštejnsko, Litva, Lucembursko, Maďarsko, Německo, Nizozemí, Norsko, Polsko, Portugalsko, Rakousko, Rumunsko, Rusko, Řecko, Slovensko, Slovinsko, Spojené království, Srbsko, Španělsko, Švédsko, Švýcarsko a Ukrajina.\n\nV rámci chráněných území České republiky byl nález hřibu přívěskatého popsán mimo jiné na následujících lokalitách:\n\n\nHřib přívěskatý se může velice podobat hřibu růžovníku, s nímž sdílí i obdobná stanoviště. Oba druhy jsou poměrně variabilní a barva jejich klobouku se může měnit podle stáří plodnice. Hřib přívěskatý má klobouk zbarvený v odstínech hnědé, ale v důsledku rozpadu povrchové vrstvy (trichodermové hyfy) ve stáří často vystupuje odlišné zabarvení hlubší vrstvy, takže může být klobouk kaštanový nebo červenohnědý. Naopak klobouk mladých plodnic hřibu růžovníku je obvykle v mládí zbarvený růžovohnědě nebo červenohnědě, ale po rozpadu povrchového trichodermu dochází k obnažení nižší vrstvy, takže se ve stáří může barvit do okrova nebo žlutookrova. Dále se oba druhy mohou odlišovat růžovým zbarvením spodní části třeně, které je často (ne však vždy) přítomné u růžovníku.\n\nJeště v polovině 20. století byl hřib přívěskatý považovaný za dosti hojný. V současnosti je veden v červeném seznamu hub České republiky jako téměř ohrožený druh. Neměl by se proto sbírat. Hlavními zdroji ohrožení jsou necitlivé lesnické zásahy a systematické vysbírávání plodnic houbaři.\n\n"}
{"id": "826545", "url": "https://cs.wikipedia.org/wiki?curid=826545", "title": "Klášter salesiánů (Trmice)", "text": "Klášter salesiánů (Trmice)\n\nKlášter salesiánů Dona Bosca v Trmicích existoval v letech 1948–1950 a v letech 1968-1974.\n\nV srpnu 1948 uvedl inspektor Antonín Dvořák do uvolněného domu v Trmicích salesiány, kteří zde založili ústav pro pozdní kněžská povolání. Působilo zde asi deset salesiánů (kněží, asistenti), kteří připravovali asi čtyřicet chovanců z různých diecézí k maturitě na středních školách, po níž pak vstupovali nebo měli vstoupit buď do seminářů, nebo do některé řehole. Maturity se konaly na veřejných školách. Tento ústav zanikl roku 1950 v rámci Akce K.\n\nV roce 1968 se však salesiáni do Trmic opět vrátili a až do smrti litoměřického biskupa kardinála Trochty v roce 1974 a krátce po ní, zde obnovili řeholní život. Následná normalizace však tuto činnost opět zastavila.\n\n\n\n"}
{"id": "826550", "url": "https://cs.wikipedia.org/wiki?curid=826550", "title": "Obléhání Bastogne", "text": "Obléhání Bastogne\n\nObléhání Bastogne bylo jedním z nejdůležitějších střetnutí bitvy v Ardenách. Bitva se odehrála mezi Němci a Američany v prostoru města Bastogne. K americkému vítězství zde značnou měrou přispěli parašutisté ze 101. výsadkové divize, která zde vybojovala jedno ze svých nejslavnějších vítězství.\n\nPo drtivých porážkách u Stalingradu a Kurska na východní frontě a po porážce v Africe v roce 1943 Němci již definitivně přešli do obrany. V září 1943 se spojenci vylodili v Itálii a 6. června 1944 ve Francii. Němci nyní museli bojovat na třech frontách najednou - na východní frontě, ve Francii a v Itálii. Hitler se naposledy pokusil zvrátit průběh války, když na zimu roku 1944 naplánoval mohutnou ofenzívu v prostoru Ardenského lesa, jejímž cílem bylo dobytí Antverp a vražení klínu mezi britskou a americkou armádu. Německý útok, i přes protesty německých velitelů, začal 16. prosince 1944. Zpočátku se zdálo, že se Němcům jejich záměr podaří, neboť využili momentu překvapení a špatně připravení američtí a britští vojáci ustupovali na všech místech útoku. Před Němci stálo město Bastogne, strategicky důležitá křižovatka, kam směřovaly všechny silnice v Ardenách. Pokud Němci chtěli dosáhnout Antverp, museli Bastogne dobýt. Američanům se podařilo ve velkém spěchu do města dopravit 101. výsadkovou divizi, která se opevnila v jeho okolí. Výsadkáři měli za úkol Bastogne udržet a bojovat až do příchodu posil.\n\nNa sever od Bastogne měla 6. tanková armáda překročit řeku Maasu. 5. tanková armáda dostala rozkaz obsadit důležité dopravní křižovatky St. Vith a Bastogne a poté měla postupovat k Bruselu. 7. armáda měla jižně od Bastogne zabránit případným spojeneckým akcím.\n\n16. prosince\nPrvní německé síly zaútočily na americká postavení. Využily momentu překvapení - Američané neočekávali, že by Němci byli schopni zahájit útočnou operaci. I když se Američané pokoušeli Němce zastavit, neuspěli. Němci postupovali rychle vpřed a tlačili americké jednotky před sebou. Americké velení odmítalo přiznat fakt, že jde o rozsáhlý německý útok, brzy se však ukázala pravda.\n\n17. prosince\nBez ohledu na americký odpor pronikla německá armáda do hloubky dvaceti kilometrů, ovšem i tak měli Němci 12 hodin zpoždění oproti plánu. Američané se už téměř nepokoušeli o odpor a spíše za sebou na útěku ničili sklady pohonných hmot. Později odpoledne americké velení už konečně uvěřilo v německý útok. Generál Eisenhower reagoval velmi rychle. Během několika dní poslal do Arden na pomoc 200 000 vojáků, z toho dvě výsadkové divize a 50 000 vozidel. Američani neměli ve svých rotách plný počet mužů, některým chyběly helmy, postrádali kulomety, chybělo zimní oblečení, byl nedostatek jídla a munice. Někteří vojáci dokonce měli u sebe jen tři náboje.\n\n18. prosince\nAmerické posily se již blížily a v Ardenách probíhaly další těžké boje. Američané se snažili bránit a zabránit Němcům v postupu. Němci několikrát použili místo vojáků a tanků na Američany dělostřelectvo, aby je vyhnali z obranných postavení a postříleli. Američané prohrávali každý boj.\n\n19. prosince\nDo Arden dorazily dvě americké výsadkové divize. 101. výsadková divize byla umístěna do lesů kolem Bastogne. 82. výsadková divize měla za úkol ubránit St.Vith. 101. výsadková divize vybudovala kruhovou obranu kolem Bastogne.\n\n20. prosince\nNěmecké síly často ostřelovaly děly Bastogne a okolní lesy. Výsadkáři, kteří byli zakopaní v lesích byli ve velmi těžké situaci.Toho dne napadl v Ardenách první sníh. Zraněných vojáků přibývalo kvůli ostřelování. Zdravotníci měli plné ruce práce. Němcům se také podařilo přerušit americké zásobovací linie. Bastogne i s celou 101. výsadkovou divizí byla v obklíčení, bez jakékoliv únikové cesty. Neměli jídlo, střelivo, tanky ani leteckou podporu. Němci vyslali do bojů o Bastogne celkem 8 divizí.\n\n21. prosince\nNeustálé přívaly sněhu ztěžovaly terén. Zem nebyla zmrzlá, což bránilo německým tankům v postupu. Na stěnách zákopů se objevily namrzající vrstvy ledu. V takových podmínkách se Američanům tvořily omrzliny a dostávali zápal plic. Nebylo se jak zahřát, i přesto zatím 101. výsadková divize odrážela každý útok, který Němci na Bastogne zorganizovali. Boje v takových podmínkách byly kruté a těžké. Jedinou výhodou sněhu bylo to, že skrýval odtržené končetiny od těla, jak americké, tak německé.\n\n22. prosince\nSníh a mlha znemožňovaly letecké zásobování. Američané byli ve složité situaci, i když odráželi dosud všechny německé útoky a ostřelování, jejich morálka byla velmi nízká. Jediné, co je ještě trochu drželo při životě, byli kamarádi v boji. Fungovali jako rodina. Dva němečtí důstojníci byli vysláni s bílým praporem a ultimátem, které požadovalo, aby se americké jednotky v Bastogne a jeho okolí vzdaly, jinak budou rozdrceny. Velitel 101. divize generál McAuliffe odpověděl: \"Blbost!\"\nKdyž se to dostalo mezi vojáky, velmi jim to zvedlo morálku.\n\n23. prosince\nV tento den se nad Bastogne rozjasnilo. Mlha zmizela a vysvitlo slunce. Přiletěly letouny C-47 a shazovaly americkým jednotkám zásoby. Přibylo trochu jídla a střeliva a hlavně ponožky. Každý německý útok byl od Bastogne odražen.\n\n24. prosince\nI když se zase zatáhlo a znovu začal padat sníh, Američané se stále drželi už pět dní. Lesy kolem Bastogne byly posety mrtvolami vojáků, civilistů, zvířat, ale rozkaz zněl jasně. Bránit Bastogne do posledních sil.\n\n25. prosince\nSváteční oběd na Boží hod nepředstavoval krocan, ale fazole. I přes všechny ukrutné boje, co probíhaly, si vojáci zpívali koledy. Američané už ostřelování děly brali jako stereotyp. Německé útoky nepřestávaly.\n\n26. prosince\nHrdinství 101. výsadkové divize nakonec přineslo své ovoce. Americká 4. tanková divize dorazila do Bastogne a prolomila německé obklíčení. Zcela vyčerpaní vojáci dostali nové posily a zásoby. 101. výsadková divize již nebyla v obklíčení a zároveň udržela Bastogne. Symbolem hrdinství amerického vojáka se stala Bastogne. Generál Eisenhower vyznamenal všechny jeho obránce.\n\nŽádný z příslušníků 101. výsadkové divize nikdy nepřipustil, že by divizi bylo nutno pomoci. Toto tvrzení je uvedeno v závěrečných titulcích 6. epizody seriálu Bratrstvo neohrožených.\n"}
{"id": "826551", "url": "https://cs.wikipedia.org/wiki?curid=826551", "title": "Kornel Smržík", "text": "Kornel Smržík\n\nKornel Smržík (9. června 1939 Vavrečka – 20. ledna 2002 Ružomberok) byl slovenský pedagog, básník, výtvarník a politik, po sametové revoluci československý poslanec Sněmovny národů Federálního shromáždění za Verejnosť proti násiliu, později za ODÚ-VPN.\n\nZákladní školu absolvoval v rodné obci, střední školu v Námestovu. Od roku 1958 uveřejňoval básně, literární studie a recenze v literárních časopisech (roku 1968 založil literární a umělecký časopis DISKANT). V roce 1961 dokončil studium pedagogiky na Univerzitě Komenského v Bratislavě. V letech 1961–1964 učil na zahraniční fakultě Vojenské akademie Antonína Zápotockého v Brně, pak přešel na střední školy v Ružomberku, kde setrval až do roku 1974, kdy byl propuštěn ze školství pro své postoje z roku 1968. Pracoval pak v Ústředí lidové tvorby v Bratislavě jako výtvarník. Zaměřoval se na zátiší, krajinomalbu, portrétní umění, interiérovou tvorbu aj. Byl zakládajícím členem literární skupiny \"Luneta\". V roce 1984 mu díky přímluvě známé akademické malířky Márie Medvecké vyšla básnická sbírka. Do školství se vrátil po roce 1989.\n\nVe volbách roku 1990 zasedl za VPN do slovenské části Sněmovny národů (volební obvod Středoslovenský kraj). Na jaře 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nPo roce 1989 zakládal regionální list Ružomberský hlas a působil jako první předseda jeho redakční rady.\n\n"}
{"id": "826558", "url": "https://cs.wikipedia.org/wiki?curid=826558", "title": "Nezávislí sportovci na Letních olympijských hrách 2012", "text": "Nezávislí sportovci na Letních olympijských hrách 2012\n\nNa letních olympijských hrách 2012 startovali čtyři sportovci jako nezávislí, pod olympijskou vlajkou. Šlo o tři sportovce z bývalých Nizozemských Antil, konkrétně z ostrova Curaçao, kteří nevyužili možnosti startovat za Nizozemsko ani Arubu, a jeden sportovec z Jižního Súdánu. Aby nedoplatili na to, že je jejich NOV nemohly nominovat na Olympiádu, bylo jim umožněno startovat jako nezávislí. V historii olympijských her šlo o třetí start Nezávislých sportovců (předtím v letech 1992 a 2000).\n\nPo rozdělení Nizozemských Antil v roce 2010 nefungoval tamní národní olympijský výbor a sportovci, ač splnili kvalifikační limity, nemohli startovat na olympijských hrách. Někteří využili možnosti startovat za Nizozemsko. \n\n\nJižní Súdán vznikl v roce 2011 oddělením od Súdánu a nestačil včas ustanovit svůj národní olympijský výbor.\n"}
{"id": "826565", "url": "https://cs.wikipedia.org/wiki?curid=826565", "title": "Kim Če-pom", "text": "Kim Če-pom\n\nKim Če-pom (* 21. ledna 1985) je bývalý korejský zápasník–judista, olympijský vítěz z roku 2012.\n\nS judem začínal v kroužku na základní škole v rodném Kimčchonu. Vrcholově se začal judu věnovat na střední škole Tongči v Pchohangu a později pokračoval na univerzitě v Jonginu. V jihokorejské seniorské reprezentaci se pohyboval v lehké váze do 73 kg od roku 2004 jako reprezentační dvojka za I Won-huiem. Od podzimu 2007 přešel do vyšší polostřední váhy do 81 kg, ve které v roce 2008 vybojoval olympijskou nominaci na olympijské hry v Pekingu. Na olympijském turnaji od úvodního kola čelil náročnému losu. Bělorusa Sergeje Šundikova porazil po penalizacích na body a podobně skončil i zápas s Polákem Robertem Krawczykem. Ve čtvrtfinále vybodoval po penalizaci v prodloužení úřadujícícho mistra Evropy Portugalce João Neta. V semifinále svedl další taktickou bitvu s Nizozemcem Guillaumem Elmontem, kterého porazil až v závěrečné minutě prodloužení držením. Ve finále nastoupil proti Němci Ole Bischofovi a teprve zde se projevila únava z předchozích kol. V průběhu finálového zápasu přestal Bischofovi stíhat a prohrál na yuko po technice ko-uči-makikomi(gake). Získal stříbrnou olympijskou medaili.\n\nV roce 2010 a 2011 se stal mistrem světa a na olympijské hry v Londýně odjížděl jako hlavní favorit na vítězství. Od úvodního potvrzoval výbornou přípravu, v semifinále nedal šanci Rusu Ivanu Nifontovovi a ve finále vrátil porážku z minulých olympijských her Němci Ole Bischofovi. Získal zlatou olympijskou medaili. Po olympijských hrách se rozebíral jeho zdravotní stav. Přes vážné problémy s levým ramenem a kolenem se rozhodl pokračovat ve sportovní kariéře. V roce 2014 se připravil na domácí asijské hry Inčchonu a získal zlatou medaili. V roce 2015 se po delší odmlce vrátil do reprezentace, ale svojí starou formu nenašel. Sportovní kariéru ukončil po nevydařené kvalifikaci na olympijské hry v Riu v roce 2016. Věnuje se trenérské práci.\n\n\nKim Če-pom patřil v období mezi olympijskými hrami 2008 až 2012 k dominantním judistům ve své polostřední váhové kategorii do 81 kg. Jeho velkou předností byla rychlost, zápasnická technika, odhodlanost a schopnost jít přes bolest. Ve srovnání s Japonci nepatřil k judistům s vytříbenou judistickou technikou. Velice často nastupoval do chvatů bez pořádného úchopu se snahou získat alespoň nějaké body. Jeho často laxní úchop, kdy soupeře nedotahoval na lopatky (ippon), byl pravděpodobně zapříčiněn jeho omezenou mobilitou ramen a rukou z důvodu častých zranění. Zranění lemovala celou jeho sportovní kariéru. Náchylnost ke zraněním byla do velké míry odrazem jeho způsobu zápasení. Do každého souboje šel tvrdě a naplno.\n\nDisponoval širokou škálou technik, které prováděl výhradně z pravého úchopu. Nezdráhal se ryze zápasnických chvatů. Celou sportovní kariéru ho charakterizovaly dvě techniky seoi-nage a o-uči-gari, které uměl i šikovně kombinovat. Jakmile mu soupeř pustil svůj krční límec, bylo zřejmé, že přijde útok technikou o-uči-gari. Vedle seoi-nage a o-uči-gari se v jeho repertoáru technik objevovalo tomoe-nage a technika hiza-guruma, za kterou sice málokdy dostal body, ale nejednou rozhodčí udělil jeho soupeři napomenutí za pasivitu. V neposlední řadě se nebál jít do boje na zemi, kde soupeře znehybnil nebo upáčil.\n\n\n"}
{"id": "826566", "url": "https://cs.wikipedia.org/wiki?curid=826566", "title": "Vítězslav Sochor", "text": "Vítězslav Sochor\n\nVítězslav Sochor (17. října 1931 – srpen 2015) byl český a československý politik, po sametové revoluci poslanec Sněmovny národů Federálního shromáždění za Občanské fórum, pak za Klub poslanců sociálně demokratické orientace, pak poslanec České národní rady a Poslanecké sněmovny za ČSSD.\n\nPo invazi vojsk Varšavské smlouvy do Československa a nástupu normalizace ho Krajský výbor Komunistické strany Československa v Severomoravském kraji zařadil na seznam „představitelů a exponentů pravice“. V té době je uváděn jako vedoucí vedoucí I. oblasti \"ŽDB Nový Bohumín\". V roce 1988 se veřejně vyjádřil ke kampani proti Alexanderovi Dubčekovi, kterou k 20. výročí invaze spustil normalizační režim. Prohlásil: „\"Za léta budování socialismu jsem zažil hodně darebáctví, tlumočeného naším stranickým tiskem, ale co je moc, to je moc... Čím více takových hrubiánství, sprostých pamfletů napíšete, tím dřív musí zvítězit pravda... Pro mne, a jsou nás milióny, byl\" [Dubček] \"skutečně naším Gorbačovem\".“ Je tehdy uváděn jako \"komunista bez stranické legitimace\".\n\nVe volbách roku 1990 kandidoval do české části Sněmovny národů (volební obvod Severomoravský kraj) za OF. Mandát nabyl až v červenci 1990. Po rozkladu Občanského fóra v roce 1991 přešel do poslanecké frakce Klubu poslanců sociálně demokratické orientace. Ve Federálním shromáždění setrval do voleb roku 1992. Byl předsedou hospodářského výboru sněmovny.\n\nVe volbách roku 1992 byl zvolen za ČSSD do České národní rady. Po zániku Československa se ČNR transformovala v parlament samostatné České republiky (Poslanecká sněmovna Parlamentu České republiky), v němž zasedal do konce funkčního období, tedy do voleb v roce 1996.\n\n"}
{"id": "826567", "url": "https://cs.wikipedia.org/wiki?curid=826567", "title": "Chanecy", "text": "Chanecy\n\nChanecy, (\"německy\" Cannewitz) je osada s 63 obyvateli, ležící na říčce Klášterní voda, ve střední poloze okresu Budyšin v Horní lužici, v Sasku. Obec leží nedaleko dálnice A4, dálniční křižovatky 88a. Od roku 1936 je přičleněna k obci Zemice-Tumice (Zemicy-Tumicy/Demitz-Thumitz)\nDo té doby byla samostatnou obcí a měla vlastní část Čerwjenje Noslice.\nOsada náleží do centrální části lužickosrbského osídlení.\n\nPrvní historická písemná zmínka je již ze 13. století (\"villula Chanowiz\"), z roku 1222.\n\nChanecy jsou sídelním typem okrouhlice – to jest vsi stavěné do kruhu – okolo kruhové návsi, kde se původně na noc shromažďoval dobytek.\n\nChanecy sousedí Lutyjecemi na severu, Spytecemi na východě, Čerwjenymi Noslicemi na jihu a Počaplicemi na západě. Mezi vesnicí a Spytecemy jsou pozůstatky starého slovanského hradiště.\n\nChanecy jsou převážně protestantskou vesnicí.\n\n"}
{"id": "826568", "url": "https://cs.wikipedia.org/wiki?curid=826568", "title": "Kruhový diagram", "text": "Kruhový diagram\n\nKruhový (výsečový nebo koláčový) diagram nebo graf je způsob grafického znázornění struktury sledovaného souboru. Plocha kruhu představuje celý soubor. Jeho jednotlivé části představují jednotlivé výseče. Obvykle jsou jednotlivé výseče odlišeny barvou. 360° představuje 100 %. Kruhová výseč, která má středový úhel 3,6°, zaujímá tak 1 % celku.\n\n3D forma grafu představuje zavádějící použití.\n\n"}
{"id": "826573", "url": "https://cs.wikipedia.org/wiki?curid=826573", "title": "Dominik Boháč", "text": "Dominik Boháč\n\nDominik Boháč (18. února 1990, Běšiny, Československo) je český hokejový obránce.\n\n"}
{"id": "826574", "url": "https://cs.wikipedia.org/wiki?curid=826574", "title": "Jiří Souček (politik OF)", "text": "Jiří Souček (politik OF)\n\nJiří Souček (9. října 1932 – ???) byl český a československý politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí.\n\nVe volbách roku 1990 zasedl do české části Sněmovny národů Federálního shromáždění (volební obvod Východočeský kraj) za OF. Zasedal v zemědělské komisi parlamentu. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\n"}
{"id": "826575", "url": "https://cs.wikipedia.org/wiki?curid=826575", "title": "Jiří Souček", "text": "Jiří Souček\n\nJméno a příjmení Jiří Souček má více nositelů:\n\n"}
{"id": "826583", "url": "https://cs.wikipedia.org/wiki?curid=826583", "title": "Zdeněk Stolař", "text": "Zdeněk Stolař\n\nZdeněk Stolař (* 11. července 1954 Ostrava) je český psycholog a politik, po sametové revoluci československý poslanec Sněmovny národů Federálního shromáždění (kandidující za Občanské fórum, ale zastupující Stranu československých podnikatelů, živnostníků a rolníků), v 90. letech člen ODA a starosta Frýdku-Místku.\n\nV letech 1969–1973 absolvoval gymnázium ul. dr. Šmerala (Matiční) v Ostravě 1969–1973, pak vystudoval v letech 1973–1978 Filozofickou fakultu Univerzity J. E. Purkyně v Brně. V letech 1990–1992 ještě studoval na Právnické fakultě Univerzity Karlovy v Praze, ale studium nedokončil. V letech 1979–1990 pracoval jako psycholog v manželské a předmanželské poradně.\n\nVe volbách roku 1990 kandidoval do české části Sněmovny národů Federálního shromáždění (volební obvod Severomoravský kraj) za OF. Mandát ale nabyl až dodatečně v únoru 1992 jako náhradník. V té době již Občanské fórum neexistovalo a Stolař nastoupil do poslaneckého klubu formace Strana československých podnikatelů, živnostníků a rolníků. Ve Federálním shromáždění setrval do voleb roku 1992.\n\nV letech 1990–1993 byl ředitelem Úřadu práce ve Frýdku-Místku, v období let 1993–1994 pracoval v Agentuře pro regionální rozvoj v Ostravě jako ředitel divize pro oblast zaměstnanosti, municipalit a životního prostředí. V roce 1994 se stal členem Občanské demokratické aliance. Dlouhodobě se angažoval v komunální politice. Do frýdecko-místeckého zastupitelstva byl zvolen za ODA v komunálních volbách roku 1994 a v komunálních volbách roku 1998. V letech 1994–1998 byl zástupcem starosty a od roku 1998 do roku 2002 starostou Frýdku-Místku. V komunálních volbách roku 2002 kandidoval do zastupitelstva, ale nebyl zvolen. V komunálních volbách roku 2006 do zastupitelstva zvolen byl, nyní za hnutí NEZÁVISLÍ. Za tuto formaci kandidoval do zastupitelstva neúspěšně v komunálních volbách roku 2010.\n\nV senátních volbách roku 1996 kandidoval do horní komory českého parlamentu za senátní obvod č. 69 - Frýdek-Místek, coby kandidát ODA, ale získal jen 15 % hlasů a nepostoupil do 2. kola. Opětovně se o kandidaturu na senátora v tomto obvodě za ODA snažil v senátních volbách roku 2002, ale jeho zisk necelých 10 % mu nezajistil postup do 2. kola.\nBydlí ve Frýdku-Místku. Jeho manželkou je Ing. Monika Stolařová. Má dvě děti (Hana, Michal).\n\n"}
{"id": "826584", "url": "https://cs.wikipedia.org/wiki?curid=826584", "title": "Valley County", "text": "Valley County\n\nValley County je název tří okresů ve Spojených státech amerických:\n"}
{"id": "826585", "url": "https://cs.wikipedia.org/wiki?curid=826585", "title": "Thomas County", "text": "Thomas County\n\nThomas County je název tří okresů ve Spojených státech amerických:\n"}
{"id": "826586", "url": "https://cs.wikipedia.org/wiki?curid=826586", "title": "Stanton County", "text": "Stanton County\n\nStanton County je název dvou okresů ve Spojených státech amerických:\n"}
{"id": "826587", "url": "https://cs.wikipedia.org/wiki?curid=826587", "title": "Sioux County", "text": "Sioux County\n\nSioux County je název tří okresů ve Spojených státech amerických:\n"}
{"id": "826588", "url": "https://cs.wikipedia.org/wiki?curid=826588", "title": "Seward County", "text": "Seward County\n\nSeward County je název dvou okresů ve Spojených státech amerických:\n"}
{"id": "826589", "url": "https://cs.wikipedia.org/wiki?curid=826589", "title": "Saline County", "text": "Saline County\n\nSaline County je název pěti okresů ve Spojených státech amerických:\n"}
{"id": "826590", "url": "https://cs.wikipedia.org/wiki?curid=826590", "title": "Phelps County", "text": "Phelps County\n\nPhelps County je název dvou okresů ve Spojených státech amerických:\n"}
{"id": "826591", "url": "https://cs.wikipedia.org/wiki?curid=826591", "title": "Perkins County", "text": "Perkins County\n\nPerkins County je název dvou okresů ve Spojených státech amerických:\n"}
{"id": "826592", "url": "https://cs.wikipedia.org/wiki?curid=826592", "title": "Nemaha County", "text": "Nemaha County\n\nNemaha County je název dvou okresů ve Spojených státech amerických:\n"}
{"id": "826593", "url": "https://cs.wikipedia.org/wiki?curid=826593", "title": "McPherson County", "text": "McPherson County\n\nMcPherson County je název tří okresů ve Spojených státech amerických:\n"}
{"id": "826594", "url": "https://cs.wikipedia.org/wiki?curid=826594", "title": "Holt County", "text": "Holt County\n\nHolt County je název dvou okresů ve Spojených státech amerických:\n"}
{"id": "826595", "url": "https://cs.wikipedia.org/wiki?curid=826595", "title": "Greeley County", "text": "Greeley County\n\nGreeley County je název dvou okresů ve Spojených státech amerických:\n"}
{"id": "826596", "url": "https://cs.wikipedia.org/wiki?curid=826596", "title": "Fillmore County", "text": "Fillmore County\n\nFillmore County je název dvou okresů ve Spojených státech amerických:\n"}
{"id": "826597", "url": "https://cs.wikipedia.org/wiki?curid=826597", "title": "Dakota County", "text": "Dakota County\n\nDakota County je název dvou okresů ve Spojených státech amerických:\n"}
{"id": "826598", "url": "https://cs.wikipedia.org/wiki?curid=826598", "title": "Ferenc Szurovy", "text": "Ferenc Szurovy\n\nFerenc Szurovy, též František Surový (* 14. září 1944), byl slovenský a československý politik maďarské národnosti, po sametové revoluci poslanec Sněmovny národů za Maďarské křesťanskodemokratické hnutí.\n\nVe volbách roku 1990 zasedl do slovenské části Sněmovny národů (volební obvod Středoslovenský kraj) za Maďarské kresťanskodemokratické hnutie, respektive za koalici hnutí Együttélés a Maďarského křesťanskodemokratického hnutí. Ve Federálním shromáždění setrval do října 1990, kdy na mandát poslance rezignoval.\n\n"}
{"id": "826599", "url": "https://cs.wikipedia.org/wiki?curid=826599", "title": "Cheyenne County", "text": "Cheyenne County\n\nCheyenne County je název tří okresů ve Spojených státech amerických:\n"}
{"id": "826604", "url": "https://cs.wikipedia.org/wiki?curid=826604", "title": "Toplitzsee", "text": "Toplitzsee\n\nToplitzsee je malé jezero v Solné komoře v rakouské spolkové zemi Štýrsko. Jezero se nachází v nadmořské výšce 718 m, je dva kilometry dlouhé, 400 m široké a 103 m hluboké. Ve vodě již od hloubky 20 m není obsažen kyslík. Z jezera vytéká potok Toplitz Bach, který teče do většího jezera Grundlsee. Obě jezera jsou též propojena naučnou geo stezkou vedenou háji podél potoka Toplitz Bach.\n\nV letech 1943 až 1945 byly na jezeře prováděny zkoušky německých zbraní. Experimentovalo se zde s výbušninami a byla zde odpálena torpéda, která vytvořila velké otvory ve stěnách kaňonu. Na konci války byly v jezeře potopeny padělané bankovky.\n\nPo ukončení 2. světové války se začaly objevovat spekulace, že v jezeře jsou ukryty zlaté rezervy Třetí říše, cenné umělecké předměty apod. Při průzkumu jezera malými ponorkami ovšem nic takového nebylo potvrzeno. V roce 1959 se ale podařilo z jezera vytáhnout bedny s padělanými bankovkami, pocházejícími z operace Bernhard.\n\nPonory jsou nebezpečné kvůli mnoha shnilým stromům, potopeným v jezeře. V roce 1963 zahynul během hledání údajného pokladu v jezeře potápěč. Následující čtyři týdny probíhalo pátrání po těle potápěče a jezero bylo mapováno. Poté byly v jezeře prováděny ponory financované ministerstvem vnitra za účelem hledání potopeného válečného materiálu. Po zimní přestávce roku 1964 ministerstvo už práce z finančních důvodů neobnovilo. Následoval zákaz potápění v jezeře, který trval až do roku 1983.\n\nV roce 2000 americká společnost potápění Oceaneering zkoumala dno jezera po dobu tří týdnů bez valného výsledku. Rakouské spolkové lesy, jako správce jezera, povolily společnosti podrobné pátrání v letech 2005 až 2008. Další hledání, které měl vést Američan Norman Scott, bylo schváleno roku 2009, ale k realizaci nakonec nedošlo.\n\nJezero se objevilo ve scéně v komerčně úspěšném filmu z roku 1964 s Jamesem Bondem \"Goldfinger\". Roku 1959 byl natočen film o pokladu v jezeře, nazvaný \"Der Schatz vom Toplitzsee\", který ovšem nevzbudil velkou pozornost.\n"}
{"id": "826605", "url": "https://cs.wikipedia.org/wiki?curid=826605", "title": "José María Callejón", "text": "José María Callejón\n\nJosé María Callejón Bueno [chosé maríja kajechón bueno] (* 11. února 1987, Motril) je španělský fotbalový záložník a reprezentant působící v italském klubu SSC Neapol.\n\nS Realem získal v sezóně 2011/12 titul v Primera División.\n\nV červenci 2013 přestoupil z Realu Madrid do italského klubu SSC Neapol. Začátkem listopadu 2013 v 11. ligovém kole Serie A sezóny 2013/14 vstřelil první gól utkání proti Catanii, Neapol vyhrál venku 2:1.\n\nS Neapolí ale nepostoupil ze základní skupiny F do vyřazovacích bojů Ligy mistrů 2013/14, italský tým v ní obsadil třetí místo, přestože měl stejný počet bodů (12) jako první Borussia Dortmund a druhý Arsenal FC. V posledním utkání skupiny 11. prosince 2013 vstřelil gól proti Arsenalu a přispěl tak k vítězství 2:0, které na postup nestačilo (SSC potřebovalo vstřelit ještě 1 gól).\n\nV sezóně 2013/14 vyhrál s SSC Neapol italský pohár Coppa Italia, ve finále SSC porazil Fiorentinu 3:1.\n\n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá.\n\nCallejón hrál za španělský reprezentační výběr do 21 let.\n\nV A-mužstvu Španělska debutoval 15. 11. 2014 v kvalifikačním utkání proti týmu Běloruska (výhra 3:0).\n\n"}
{"id": "826611", "url": "https://cs.wikipedia.org/wiki?curid=826611", "title": "Gabler", "text": "Gabler\n\nGabler:\n\n\n"}
{"id": "826615", "url": "https://cs.wikipedia.org/wiki?curid=826615", "title": "Seznam pramenů v Karlových Varech", "text": "Seznam pramenů v Karlových Varech\n\nKarlovy Vary registrují 81 minerálních pramenů, přístupných je patnáct. Karlovarská minerální voda se tvoří v hloubce cca 2 500 metrů. Její kvalita je v průběhu staletí neměnná. Je zde přítomna většina prvků periodické tabulky, běžně je analyzováno přes 40 prvků potřebných pro lidský organismus. Jednotlivé prameny se chemickým složením liší jen nepatrně, zvláště ve stopových prvcích. Liší se hlavně teplotou, množstvím plynného kysličníku uhličitého a radioaktivitou, a právě teplota má vliv na množství rozpuštěných minerálů. Pozitivní účinky pramenů jsou prověřeny staletou praxí.\n\nNejvětším současným pramenem je Vřídlo vystřikující své vody o teplotě 73,4 °C až do výše 12 metrů. K pitným kúrám slouží dalších 13 teplých pramenů vyvedených do pěti kolonád (Vřídelní, Mlýnská, Sadová, Tržní a Zámecká) a několika pavilonů či glorietů. Další prameny, Štěpánka a Železnatý, nejsou zatím vyhlášeny jako přírodní léčivé zdroje. V malé míře zde vyvěrají i chladné minerální prameny, jakým je např. právě Železnatý. \n\n\nPozn. V informačních pramenech (literatura, internetové stránky ap.) se uváděná teplota jednotlivých minerálních pramenů různí.\n\nJako tzv. \"třináctý léčebný pramen\" se někdy žertovně uvádí likér Becherovka. Tato přezdívka zůstala i po roce 1965, kdy byl objeven skutečný třináctý pramen, tehdy nazvaný \"Druhý Václavův.\"\n\n\n"}
{"id": "826616", "url": "https://cs.wikipedia.org/wiki?curid=826616", "title": "Ján Syč", "text": "Ján Syč\n\nJán Syč (* 5. května 1964) byl slovenský a československý politik, po sametové revoluci poslanec Sněmovny národů Federálního shromáždění za Slovenskou národní stranu (SNS).\n\nVe volbách roku 1990 byl za SNS zvolen do slovenské části Sněmovny národů (volební obvod Středoslovenský kraj). Ve Federálním shromáždění setrval do voleb roku 1992.\n\nPozději se se svou stranou rozešel. V roce 2003 se uvádí mezi členy přípravného výboru odštěpenecké formace Zjednotená Slovenská národná strana. Je tehdy evidován bytem Pohorelá.\n\n"}
{"id": "826619", "url": "https://cs.wikipedia.org/wiki?curid=826619", "title": "Hitrádio", "text": "Hitrádio\n\nHitrádio je název sítě regionálních rozhlasových stanic. Vznikla v roce 2005 jako součást portfolia společnosti Stamford Managing (dnes Media Bohemia). Zaměřuje se na posluchače ve věku 25-45 let, hudební formát je AC.\n\nZdroj: \n\n\nKromě toho je pod značkou Hitrádio provozováno i několik tematických internetových rádií.\n\nV minulosti byly členy sítě i dvě stanice, které ukončily samostatné vysílání:\n\nPodle průzkumu poslechovosti RadioProjekt (4. čtvrtletí 2017 + 1. čtvrtletí 2018) má síť Hitrádio v rámci celé České republiky denní poslechovost 565 tisíc posluchačů a je druhou nejposlouchanější v kategorii nadregionálních stanic.\n\n"}
{"id": "826622", "url": "https://cs.wikipedia.org/wiki?curid=826622", "title": "Ilona Szőllősi", "text": "Ilona Szőllősi\n\nIlona Szőllősi, též Helena Szőllősová (* 30. prosince 1951), byla slovenská a československá politička maďarské národnosti, po sametové revoluci poslankyně Sněmovny národů za Maďarskou nezávislou iniciativu.\n\nVe volbách roku 1990 zasedla do slovenské části Sněmovny národů (volební obvod Východoslovenský kraj) za Maďarskou nezávislou iniciativu, která kandidovala v koalici s hnutím Verejnosť proti násiliu. Zasedala v poslaneckém klubu VPN. Po rozkladu VPN přestoupila do poslaneckého klubu jedné z nástupnických formací ODÚ-VPN. Ve Federálním shromáždění setrvala do voleb roku 1992.\n\n"}
{"id": "826627", "url": "https://cs.wikipedia.org/wiki?curid=826627", "title": "Lord's Cricket Ground", "text": "Lord's Cricket Ground\n\nLords Cricket Ground, zkráceně jen Lord’s, je londýnský kriketový klub a stadion, kde sídlí dva místní kriketové kluby Marylebone Cricket Club a Middlesex County Cricket Club. Sportoviště se nachází na severozápadním okraji Londýna ve čtvrti St John's Wood. První písemná zmínka o kritovém zápase Marylebone Cricket Clubu na tomto místě pochází z 22. června 1814, dle některých zdrojů bylo založeno v roce 1787 a je pojmenováno dle kriketsty Thomase Lorda. Kromě toho zde také sídlí England and Wales Cricket Board (anglická a waleská kriketová asociace) a European Cricket Council (evropská kriketová rada). Kapacita stadionu činí 6500 diváků.\n\nSoučástí zdejšího stadionu je i Lord's Media Centre, mediální centrum firmy Future Systems, kterou navrhoval český architekt Jan Kaplický. Toto mediální centrum je určeno přibližně pro 120 novinářů a 100 televizních a rozhlasových komentátorů.\n\nStadion je vzdálen přibližně 180 metrů od stanice londýnského metra Baker Street.\n\nBěhem Letních olympijských her 2012 toto sportovní zařízení sloužilo jakožto olympijské a paralympijské sportoviště pro soutěže v lukostřelbě. Vzhledem ke sportovnímu odvětví a dobrému zázemí zde před olympijskými hrami proběhly jen minimální stavební a technické úpravy, šlo tak o jedno z nejlevnějších olympijských a paralympijských sportovišť.\n\n\n"}
{"id": "826629", "url": "https://cs.wikipedia.org/wiki?curid=826629", "title": "Aladdin Sane", "text": "Aladdin Sane\n\nAladdin Sane je šesté studiové album Davida Bowieho. Převážná část alba byla nahrána ve studiu Trident Studios v Londýně. V menší míře se pak nahrávalo v New Yorku a Nashvillu. Album vyšlo v dubnu 1973 u vydavatelství RCA Records. V řebříčku 500 nejlepších alb všech dob časopisu Rolling Stone se album umístilo na 279. místě.\n\nAutorem všech skladeb je David Bowie, pokud není uvdedeno jinak.\n"}
{"id": "826631", "url": "https://cs.wikipedia.org/wiki?curid=826631", "title": "Misionáři Nejsvětějšího Srdce Ježíšova", "text": "Misionáři Nejsvětějšího Srdce Ježíšova\n\nMisionáři Nejsvětějšího Srdce Ježíšova (\"Congregatio missionariorum SS. Cordis Jesu\" nebo \"Congregatio Sacerdotum a Sacro Corde Iesu\"; zkratka SCJ nebo S.C.I., známí též jako \"dehoniáni\") je katolická řeholní kongregace byla založena roku 1878 dr. Leonem Dehonem (1843–1925) v Saint-Quentin ve Francii k uctívání Nejsvětějšího Srdce Ježíšova „z lásky a dostiučinění“.\n\nKongregace byla povolena roku 1888 a schválena roku 1906. Účelem kongregace je vedle zvláštního vzývání Božského Srdce Ježíšova vyučování, duchovní správa, misie a exercicie. Konstituci má kongregace z roku 1923.\n\nV čele kongregace stojí generální superior se sídlem v Římě. Dělí se na provincialáty v čele s provinciálem a dále na jednotlivé domy, jimž stojí v čele superior a rektor domu. Dělí se na kněze, studující bratry (\"fratres scholastici\") a bratry laiky. Roku 1931 existovalo pět provincií s 1 312 členy. Roku 1971 měli celkem 3 046 členů.\n\nDo Čech přišli členové této kongregace roku 1907 a patřili k provincialátu v Düsseldorfu. V Litoměřické diecézi působili v Dubí u Teplic (1907–1950) a v Teplicích (1909–1945).\n\n\n\n"}
{"id": "826632", "url": "https://cs.wikipedia.org/wiki?curid=826632", "title": "Argueil", "text": "Argueil\n\nArgueil je francouzská obec v departementu Seine-Maritime v regionu Normandie. V roce 2013 zde žilo 330 obyvatel.\n\nSousední obce jsou: La Ferté-Saint-Samson, Fry, Mésangueville, Le Mesnil-Lieubray a Sigy-en-Bray.\n\n\"Počet obyvatel\"\n"}
{"id": "826633", "url": "https://cs.wikipedia.org/wiki?curid=826633", "title": "ParaZOO", "text": "ParaZOO\n\nparaZOO je expozice Záchranné stanice pro živočichy ČSOP Vlašim. Byla otevřena v červnu roku 2012. Leží v centru Vlašimi a jsou zde chováni zástupci volně žijících živočichů České republiky (například vydra, rys, kuna, výři, krkavci, čápi, nejrůznější dravci a řada dalších), kteří byli přijati do Záchranné stanice, avšak pro trvalé následky zranění již nemohou být vypuštěni zpět do volné přírody. Pomocí jejich příběhů se zde návštěvníci mohou seznámit s důvody zraňování zvířat v krajině a naučit se, jak zvířatům v přírodě pomáhat. Součástí zahrady je také expozice ptačích budek a uměle vytvořených úkrytů pro živočichy vhodných k oživení zahrad, ptačích siluet či expozice nástrah číhajících na živočichy v přírodě s radami jak zraňování živočichů předcházet.\n\nparaZOO nabízí zájemcům z řad škol ekologické výukové programy zaměřené na chovaná zvířata. Dále je možné navštívit paraZOO s průvodcem a absolvovat komentovanou prohlídku areálu. Pro děti a rodiny je k dispozici dětský koutek, občerstvení a možnost zakoupení suvenýrů.\n\nparaZOO se nachází ve Vlašimi nedaleko bájné hory Blaník. Město leží přibližně 60 km jižně od Prahy. Z Prahy se do Vlašimi dostanete autobusem z autobusového nádraží u stanice metra C Roztyly nebo vlakem z Hlavního nádraží s přestupem v Benešově u Prahy. Při využití osobního automobilu je sjezd na Vlašim na 49. kilometru dálnice D1.\n\n"}
{"id": "826634", "url": "https://cs.wikipedia.org/wiki?curid=826634", "title": "František Šamalík", "text": "František Šamalík\n\nFrantišek Šamalík (28. prosince 1923 Kuničky – 24. dubna 2008) byl český a československý ústavní právník a politolog, v 50. a 60. letech člen KSČ, za normalizace signatář Charty 77, po sametové revoluci politik a poslanec Sněmovny národů Federálního shromáždění za Občanské fórum a klub Obroda, pak za Klub poslanců sociálně demokratické orientace, od 90. let člen ČSSD.\n\nV 50. letech 20. století byl politickým pracovníkem Krajského výboru KSČ v Olomouci. Patřil tehdy k přesvědčeným komunistům, kritizoval \"sociáldemokratismus\" a podporoval kolektivizaci zemědělství. Působil jako ústavní právník, politolog, historik a sociolog. Byl docentem na Katedře obecné teorie státu a práva na Právnické fakultě Univerzity Karlovy v Praze. Publikoval práce z oboru sociologie práva a politologie.\n\nV roce 1968 patřil k reformnímu křídlu KSČ. V letech 1968-1969 se podílel na vydávání teoretického týdeníku ÚV KSČ nazvaného \"Politika\". Po invazi vojsk Varšavské smlouvy do Československa a nástupu normalizace ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako vědecký pracovník v oblasti sociologie. Za normalizace patřil k prvním signatářům Charty 77. V 80. letech 20. století zasedal v redakční radě samizdatových Lidových novin.\n\nVe volbách roku 1990 kandidoval do české části Sněmovny národů (volební obvod Jihomoravský kraj) za OF, respektive za klub Obroda. Po rozkladu Občanského fóra v roce 1991 přešel do poslanecké frakce Klubu poslanců sociálně demokratické orientace. Ve Federálním shromáždění setrval do voleb roku 1992.\n\nPak byl členem ČSSD. V roce 1999 prohlásil, že „\"komunisté budou doopravdy reformovaní teprve tehdy, až pro ně listopad bude i jejich vítězstvím\"“. V roce 2005 přispěl do sborníku ČSSD a patřil mezi autority, které se zabývaly formulací dlouhodobého programu sociální demokracie.\n"}
{"id": "826637", "url": "https://cs.wikipedia.org/wiki?curid=826637", "title": "Wotrow", "text": "Wotrow\n\nWotrow, (\"německy\" Ostro) je ves s obyvateli, ležící na říčce Klášterní voda (německy Klosterwasser) uprostřed okresu Budyšin v Horní Lužici, v Sasku. Obec leží poblíž dálnice A4 a dálniční křižovatky 88a, odsud je přístupna po silnici S 101 a dále K 7270. Od roku 1994 je přičleněna k obci Pančicy-Kukow.\n\nOsada náleží do centrální části lužickosrbského osídlení\n\nWotrow leží v hornatější části Horní Lužice v tzv. Horjanech/Oberland a to na jejích jižním okraji. Jak naznačuje samo jméno původně velmi starého sídliště, vystupovalo místo z okolní, spíše již rovinaté, zavlhlé a bažinaté krajiny jako zřetelný a suchý útvar. Ostroh na kterém se původní hradiště nalézalo, je obtékán ze tří stran Klášterní vodou.\n\nMísto bylo osídleno již velmi dávno, ještě před začátkem letopočtu keltsko-billendorfskou kulturou, která měla na ostrohu své hradiště. V době stěhování národů ve 4. století bylo hradiště původním obvatelstvem opuštěno, ale během zhruba jednoho staletí znovu obsazeno slovanským kmenem. Později bylo hradiště obnoveno, ale již v menším rozsahu. Po určité období bylo snad i hradiště hlavním sídlem Milčanů a leželo na důležité trase nazývané Via Regia. Místo byla velmi příhodné pro vybudování hradiště, neboť je ze tří stran obtékána říčkou Klášterní voda. Hradiště přetrvávalo ještě do 12. století, nebylo však již obsazeno.\n\nOd 14. století existují o Wotrowu již první písemné zmínky. Týkají se platby čtyř talentů, které uhradil rytíř Dietrich Haukwitz spřátelenému faráři Eberhartovi jako tribut ze svého Wostrowského zboží. Osada náležela k Hodźijské faře od roku 1076 až do roku 1559.\n\nRoku 1764 zřídil ve Wotrowu srbský biskup Jakub Wosky školu a roku 1772 byl postaven kostel svatého Benna a zřízena farnost.\n\nAž do zrušení roboty v roce 1839 podléhal Wotrow třem vrchnostem: klášteru Marijina hvězna, Budyšínskému děkanství a Budyšínskému fojtství. Okolo roku 1630 zachvátila také Wotrow epidemie moru, které padlo za oběť mnoho wortovských rodin.\n\nJakub Bart-Ćišinski - kněz básník, národní buditel\n\nVedle farního společenství je v osadě také velmi živý klub mládeže Ob rigem, který se stal součástí Domowiny v roce 2005. Ve vsi se nachází mateřská škola, která je provozovaná již od roku 2005 Srbským školským společenstvím (Serbske šulske towarstwo): Škola byla v Wotrowu pro nízký počet žáků uzavřena.\n\n\n"}
{"id": "826641", "url": "https://cs.wikipedia.org/wiki?curid=826641", "title": "Marie Komnenovna (1190)", "text": "Marie Komnenovna (1190)\n\nMarie Komnéna (asi 1144–1190) byla manželka uherského vzdorokrále Štěpána IV.\n\nMarie byla nejmladším dítětem Izáka Komnenose, syna Jana II. Komnenose a staršího bratra byzantského císaře Manuela I., a jeho první manželky Theodory.\n\nV roce 1153 ji její strýc zasnoubil s Fridrichem I. Barbarossou, ale toto zasnoubení bylo brzy zrušeno. V roce 1156 ji strýc provdal za uherského prince Štěpána, který z domoviny uprchl po neúspěšné rebelii proti svému bratrovi, králi Gejzovi II.\n\nPo smrti Gejzy v roce 1162 byl protikrálem proti svému synovci zvolen prostřední z bratrů Ladislav (II.), který třetinu Uherska věnoval Mariinu manželovi. Po náhlé smrti Ladislava 14. ledna 1163 ho coby vzdorokrále nahradil Mariin manžel Štěpán (IV.). Ještě v tom samém roce však Gejzův syn Štěpán (III.) svého strýce porazil a Mariin manžel znovu utekl do Byzance. Zemřel během bojů se svým synovcem 11. dubna 1165.\n\nMarie zemřela v Konstantinopoli.\n\n"}
{"id": "826642", "url": "https://cs.wikipedia.org/wiki?curid=826642", "title": "Regner", "text": "Regner\n\nRegner, Regnerová může znamenat:\n\n"}
{"id": "826644", "url": "https://cs.wikipedia.org/wiki?curid=826644", "title": "Rogge", "text": "Rogge\n\nPříjmení Rogge má více nositelů:\n\n"}
{"id": "826646", "url": "https://cs.wikipedia.org/wiki?curid=826646", "title": "Kulhavý", "text": "Kulhavý\n\nPříjmení Kulhavý nosí více významných osobností:\n\n"}
{"id": "826647", "url": "https://cs.wikipedia.org/wiki?curid=826647", "title": "František Šebej", "text": "František Šebej\n\nFrantišek Šebej (* 11. května 1947 Bratislava) je slovenský psycholog, novinář, karatista a politik, po sametové revoluci československý poslanec Sněmovny národů Federálního shromáždění za Verejnosť proti násiliu, později za ODÚ-VPN, od 90. let přední politik pravicových stran DS a SDK, počátkem 21. století spoluzakladatel Občanské konzervativní strany, později člen strany MOST-HÍD, opakovaně volen za poslance Národní rady SR.\n\nRoku 1966 složil maturitu na elektrotechnické průmyslovce v Bratislavě. V letech 1966-1971 vystudoval psychologii na Univerzitě Komenského v Bratislavě a na této škole potom přednášel (nejprve na Neurochirurgické klinice Lékařské fakulty Univerzity Komenského, pak v Ústavu humánní bioklimatologie Lékařské fakulty). Působil jako psycholog, psychologický výzkumník, pedagog a novinář. V letech 1990–1992 byl členem předsednictva Slovenské akademie věd a ředitelem Kabinetu výzkumu sociální a biologické komunikace, který roku 1990 spoluzakládal. V roce 1995 se uvádí jako prezident \"Společnosti makroekonomických a sociálních analýz\" a pedagog na Trnavské univerzitě.\nVe volbách roku 1990 zasedl za VPN do slovenské části Sněmovny národů (volební obvod Bratislava). V roce 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992. Byl předsedou zahraničního výboru sněmovny. Vedl též delegaci FS v Radě Evropy a v Severoatlantickém shromáždění. Počátkem 90. let patřil mezi hlavní politiky ODÚ-VPN.\n\nPoliticky se angažoval i po vzniku samostatné Slovenské republiky. V 90. letech byl členem a místopředsedou Demokratické strany. V parlamentních volbách na Slovensku roku 1998 byl zvolen poslancem Národní rady SR za SDK (účelová předvolební koalice, do níž před volbami roku 1998 přistoupily některé středopravé politické strany včetně DS). Byl předsedou výboru pro evropskou integraci. V parlamentu zasedal do roku 2002. V roce 2001 zastával post předsedy DS. Poté, co se ale ještě během roku 2001 předsedou Demokratické strany stal Ľudovít Kaník, Šebej DS opustil a téhož roku spoluzakládal Občanskou konzervativní stranu. Dlouhodobě pak působil jako její místopředseda. Po roce 2002, kdy dočasně odešel z vrcholné politiky, pracoval v letech 2002-2004 jako novinář a publicista, později coby šéfredaktor týdeníku \"Domino\". V letech 2004-2010 byl redaktorem týdeníku \"Týždeň\".\n\nV parlamentních volbách na Slovensku roku 2010 byl zvolen do Národní rady SR na kandidátní listině strany MOST-HÍD, ovšem jako člen OKS, jíž MOST-HÍD poskytla několik míst na kandidátní listině. Stal se předsedou zahraničního výboru. V říjnu 2011 po hlasování o eurovalu na Slovensku (kvůli kterému padla vláda Ivety Radičové) se vzdal funkce místopředsedy OKS a stranu opustil. Na rozdíl od svých stranických poslaneckých kolegů totiž euroval podpořil. Počátkem 21. století byl volen za OKS též zastupitelem za Bratislavský kraj a zastupitelem městské části Bratislava-Petržalka.\n\nV předčasných parlamentních volbách na Slovensku roku 2012 kandidoval za MOST-HÍD, jako nestraník na její kandidátce, a byl zvolen do Národní rady SR. V květnu 2012 se stal členem strany MOST-HÍD. Po volbách v roce 2016 se stal znovu poslancem parlamentu; svého mandátu se vzdal v březnu 2018 v reakci na politickou krizi po vraždě novináře Jána Kuciaka.\n\nVíce než 40 let se věnuje karate a patři mezi zakladatele tohoto sportu na Slovensku. Byl trenérem československé karatistické reprezentace. Je držitelem 8. danu v karate a 3. danu kobudo. Publikuje knihy o těchto sportech.\n\n"}
{"id": "826651", "url": "https://cs.wikipedia.org/wiki?curid=826651", "title": "Klášter dehoniánů (Dubí)", "text": "Klášter dehoniánů (Dubí)\n\nKlášter Misionářů Nejsvětějšího Srdce Ježíšova (\"dehoniánů\") existoval v Dubí u Teplic v letech 1907–1950.\n\nRoku 1907 pozval kníže Carlos Clary-Aldringen do Dubí u Teplic (fara Novosedlice) tuto kongregaci, jejíž tři kněží vykonávali ve zdejším filiálním chrámu Neposkvrněného početí Panny Marie duchovní službu.\n\nKlášter definitivně zanikl v roce 1950 v rámci Akce K, kdy Státní bezpečnost násilně ukončila řeholní život mužských řeholí v tehdejším Československu.\n\n\n\n"}
{"id": "826653", "url": "https://cs.wikipedia.org/wiki?curid=826653", "title": "Mrtvá zóna", "text": "Mrtvá zóna\n\nMrtvá zóna může označovat jedno z těchto filmových nebo literárních děl:\n\nKinematografie\n\nLiteratura\n"}
{"id": "826661", "url": "https://cs.wikipedia.org/wiki?curid=826661", "title": "Betsy Rossová", "text": "Betsy Rossová\n\nBetsy Rossová (1. ledna 1752 Filadelfie – 30. ledna 1836 tamtéž) byla americká švadlena, která údajně ušila první americkou vlajku.\n\nNarodila se ve Philadelphii jako Elizabeth Griscomová, byla osmá ze sedmnácti dětí, vyrůstala ve kvakerské rodině, vyučila se u čalouníka Williama Webstera, v roce 1773 se vdala za svého spoluučně Johna Rosse, čímž byla vyloučena z kvakerské církve. Mladý pár si zařídil vlastní čalounictví a vstoupil do episkopální církve a začali chodit do kostela Christ Church, kam chodil také George Washington a jeho rodina. John Ross krátce poté zemřel ve válce za nezávislost při výbuchu muničního skladu. Podruhé se vdala v roce 1777 za Josepha Ashburna, který byl zajat Brity a uvězněn, měla s ním jednu dceru. Roku 1783 se vdala potřetí za Johna Claypoola, se kterým měla pět dcer. Claypoole zemřel v roce 1817, Rossová vedla čalounictví ještě asi deset let, a když oslepla, žila s jednou ze svých dcer v Abingtonu a ve Philadelphii.\n\nPodle legendy, kterou poprvé publikoval v roce 1870 vnuk Rossové William J. Canby, si u ní v červenci 1776 George Washington, Robert Morris a příbuzný Betsy Rossové a státník George Ross objednali vlajku, Rossová k jejich návrhům měla několik připomínek (mj. náhrada původních šesticípých hvězd za pěticípé).\n\nLegenda není doložena a vychází z ústní tradice rodiny Rossové, je však jedním ze symbolů americké historie a domnělý dům Betsy Rossové ve Philadelphii je jednou z nejnavštěvovanějších památek tohoto města.\n\n\n"}
{"id": "826663", "url": "https://cs.wikipedia.org/wiki?curid=826663", "title": "Prešovská univerzita v Prešově", "text": "Prešovská univerzita v Prešově\n\nPrešovská univerzita v Prešově () je veřejná vysoká škola univerzitního typu na Slovensku. Univerzita je členem European University Association, Danube Rectors' Conference a signatářem charty EMUNI.\n\nUniverzita byla zřízena zákonem č. 361/1996 Z. z. ze dne 10. prosince 1996 rozdělením Univerzity Pavla Jozefa Šafárika v Košicích na košickou (Univerzita Pavla Jozefa Šafárika) a prešovskou část (Univerzita v Prešově).\n\nHistorie většiny fakult je ale o mnoho delší, nejstarší z nich, Řeckokatolická teologická fakulta, navazuje na instituci založenou v roce 1880. Podle počtu fakult jde o třetí největší slovenskou univerzitu (po Univerzitě Komenského v Bratislavě a Univerzitě Pavla Jozefa Šafárika).\n\nKromě fakult je součástí univerzity Ústav rusínského jazyka a kultury, Ústav asijských studií, Ústav romských studií, Ústav maďarského jazyka a kultury, Centrum celoživotního a kompetenčního vzdělávání a Unipocentrum (Univerzitní informačně-poradenské centrum).\n\nPrešovská univerzita má přes 10 000 studentů a 1040 pracovníků.\n\nPrešovská univerzita v Prešově má následující fakulty:\n\nV čele univerzity stáli rektoři:\n\n\n"}
{"id": "826664", "url": "https://cs.wikipedia.org/wiki?curid=826664", "title": "Neudörfel", "text": "Neudörfel\n\nNeudörfel může být:\n\nsídlo v Německu:\n\nněmecké označení míst v České republice:\n"}
{"id": "826665", "url": "https://cs.wikipedia.org/wiki?curid=826665", "title": "Směsová příze", "text": "Směsová příze\n\nSměsová příze (angl.: \"mixed yarn\", něm.: \"Mischgarn\") je výrobek ze dvou nebo více druhů vláken. \n\nKombinací různých materiálů se zpravidla mají zlepšit fyzikální a užitné vlastnosti nebo přizpůsobit vlastnosti určitému účelu použití příze, případně se dají snížit náklady na její výrobu.\n\nMateriálová směs se tvoří v procesu \"předpřádání\" \n\nVe statistikách výroby se směsové příze často rozdělují podle způsobu spřádání např. na bavlnářské, vlnařské, lnářské, vigoňové nebo (sotva známé) svazkové.\n\nOdlišně od „klasických“ přízí se tvoří směs z rozdílných vláken při frikčním předení. Směs zde vzniká na dopřádacím stroji ze dvou vrstev vláken (jádro a plášť), přívlastek „směsová“ se nahrazuje označením hybridní. \n\nPodíly jednotlivých komponent směsové příze se udávají v pořadí jejich čisté váhy, např. PES/WO 55/45 (55 % polyesteru / 45 % vlny).\n\nPodíl směsových výrobků na celosvětové produkci staplových přízí obnášel v roce 2012 cca 60 % (z celkových 46 milionů tun ročně) jednoduchých i skaných v desítkách směsových variant. \nZe směsových přízí se vyrábí především značná část oděvních a bytových textilií.\n\nVšechny směsové příze z různých druhů filamentů se označují jako hybridní. Vyrábí se např. \n\nPříze se používají na technické textilie, především na ochranné oděvy. \n\nInformace o rozsahu výroby frikčních přízí nejsou zveřejňovány. \n"}
{"id": "826668", "url": "https://cs.wikipedia.org/wiki?curid=826668", "title": "Klášter dehoniánů (Teplice)", "text": "Klášter dehoniánů (Teplice)\n\nKlášter Misionářů Nejsvětějšího Srdce Ježíšova (\"dehoniánů\") existoval v Teplicích v letech 1909-1945.\n\nZ dehoniánského kláštera v Dubí přišli někteří členové kongregace do Teplic, kde působili jako výpomocní katecheti na různých teplických školách. Superior tohoto domu však byl totožný se superiorem v Dubí. V Teplicích na tzv. \"„Královské Výšině“\", \"Köningshöhe\", měla kongregace studentský konvikt a juvenát.\n\nČinnost Misionářů Nejsvětějšího Srdce Ježíšova v Teplicích skončila po konci II. světové války a po následném odsunu německého obyvatelstva.\n\n\n\n"}
{"id": "826669", "url": "https://cs.wikipedia.org/wiki?curid=826669", "title": "Tři dialogy mezi Hyladem a Filonoem", "text": "Tři dialogy mezi Hyladem a Filonoem\n\nTři dialogy mezi Hyladem a Filonoem (\"Three Dialogues between Hylas and Philonous\") jsou jedno ze stěžejních filosofických děl irského myslitele a teologa George Berkeleyho, vzniklé v roce 1713. \n\nBerkeley v něm prezentuje své ústřední filosofické názory po vzoru antických filosofů formou dialogu mezi dvěma postavami, Filonoem (řecky asi \"Myslomil\"), který reprezentuje Berkeleyho samotného a Hyladem (řecky \"Hmota\"), který reprezentuje soudobé filosofy. Autor uvádí, že jeho hlavním cílem je \"„dokázat pravdivost a dokonalost lidského poznání, nehmotnou povahu duše a bezprostřední prozřetelnost Boží proti skeptikům a ateistům“\". \n\nV prvním dialogu přesvědčuje Filonús Hylada o neexistenci hmoty, kterou vnímáme pouze smysly. Všechny vlastnosti hmotných věcí a tudíž i hmotné věci samy existují podle Filonúa pouze jako vjemy v mysli jednotlivce a jejich hmotné podstaty vůbec neexistují.\nV druhém dialogu rozvíjí svou teorii aplikací na teologii a podává důkaz existence Boží – protože smyslové věci existují, musí existovat jejich univerzální vnímatel; \"„smyslové věci skutečně existují, a pokud skutečně existují, jsou nutně vnímány nekonečnou myslí, tudíž existuje nekonečná mysl čili Bůh“\". Věci dle Berkeleyho existují právě proto, že jejich ideje jsou součástí Boží mysli, že jsou vnímány Bohem. Lidé všechny věci vnímají skrze Boha, čímž se naplňuje biblické \"„v něm žijeme, pohybujeme se a jsme“\" (). \n\nV posledním dialogu se ale Filonús brání naprostému skepticismu, ke kterému Hylada jeho vývody vedou, konstatuje, že věci skutečně existují (byť ne svou \nhmotnou podstatou) a že jsou totožné se svými vjemy: \"„Vidím tuto \"třešeň\", cítím ji, chutnám ji, a jsem si jist, že \"nic\" nemůže být vidět, cítit ani nijak nechutná – je tedy skutečná. Odstraň počitky měkkosti, šťavnatosti, červenosti, kyselosti, a odstraníš tím třešeň. Protože to není věc odlišná od počitků. Třešeň, říkám, není nic jiného než soubor smyslových impresí či idejí vnímaných jednotlivými smysly, kteréžto ideje jsou myslí spojeny do jedné věci (či je jim dáno jedno jméno), protože se pozoruje, že spolu souvisí.“\" Ve třetím dialogu také podává další teologické aplikace svých tvrzení. \n\nČeský překlad Marka Tomečka vyšel v nakladatelství OIKOYMENH v roce 2007, spolu s překladem Berkeleyho drobnějšího latinského pojednání \"O pohybu\" (\"De motu\").\n"}
{"id": "826671", "url": "https://cs.wikipedia.org/wiki?curid=826671", "title": "Jozef Šedovič", "text": "Jozef Šedovič\n\nJozef Šedovič (* 1. října 1954) byl slovenský a československý politik, po sametové revoluci poslanec Sněmovny národů a Sněmovny lidu Federálního shromáždění za Slovenskou národní stranu (SNS).\n\nVe volbách roku 1990 byl za SNS zvolen do slovenské části Sněmovny národů (volební obvod Západoslovenský kraj). Ve volbách roku 1992 přešel do Sněmovny lidu. Ve Federálním shromáždění setrval do zániku Československa v prosinci 1992.\n\nV komunálních volbách na Slovensku roku 1994 byl zvolen do městského zastupitelstva v Nitře a zasedal i v městské radě. V roce 1996 se uvádí jako předseda Okresní rady SNS Nitra. Zároveň byl tehdy místopředsedou SNS na Slovensku. Do místopředsednické funkce byl zvolen v roce 1995. V roce 2002 kandidoval neúspěšně i na post předsedy krajské rady SNS za Nitranský kraj. V té době byl stále okresním předsedou strany v Nitře.\n\n"}
{"id": "826672", "url": "https://cs.wikipedia.org/wiki?curid=826672", "title": "Černorizec Chrabr", "text": "Černorizec Chrabr\n\nČernorizec Chrabr (staroslověnsky \"Чрьнори́зьць Хра́бръ\", působil na přelomu 9. a 10. století) byl bulharský staroslověnsky píšící mnich a učenec, působící v preslavské literární škole. \n\nVýraz \"černorizec\" (doslova: \"oblečen v černou řízu\") je nejnižší stupeň v hierarchii pravoslavných mnichů, \"Chrabr\" je pravděpodobně křestní jméno související s českým slovem \"chrabrý\", může však jít i o přezdívku.\n\nO Chrabrově životě nejsou známy žádné podrobnosti a i z jeho literárního díla je znám jediný krátký spis, obvykle označovaný jako \"O písmenech\" (О писмєньхъ), napsaný patrně krátce po roce 893. V tomto spise popisuje Chrabr hlaholici, její historii i důvody jejího vzniku a rovněž polomýtickou historii písma řeckého. Hájí slovanské písmo proti řeckému, neboť „svatý muž je vytvořil, kdežto řecká Helénové pohané“. Cenný je i fakt, že Chrabr uvádí i přesný letopočet vzniku hlaholice, totiž rok 6363 od stvoření světa (není však jisté, zda je tím míněn rok 855 podle byzantského počítání, nebo 863 podle alexandrijského počítání). \n\nZnačné diskuse vyvolala Chrabrova zmínka o tom, že „Slované dřív, pokud byli pohany, neměli písma, ale počítali a věštili črtami a zářezy (чръты и рѣзы), což zastánci teorie o předkřesťanském slovanském písmu považují za jeden z důkazů o jejich existenci.\n\nDochovalo se více než 70 středověkých opisů a výpisků z Chrabrova spisu. Všechny jsou psány v cyrilici, ačkoliv původní spis byl zřejmě napsán hlaholským písmem. Dochované opisy lze rozdělit do sedmi jazykových a textových variant, neboť při přepisu došlo k určitému obsahovému posunu.\n\n\n"}
{"id": "826675", "url": "https://cs.wikipedia.org/wiki?curid=826675", "title": "Neacșův dopis", "text": "Neacșův dopis\n\nNeacșův dopis (rumunsky obvykle nazýván \"scrisoarea lui Neacșu de la Câmpulung\") je nejstarší dochovaný dokument psaný v rumunštině, který může být věrohodně datován. \n\nJe psán soudobou hovorovou rumunštinou v cyrilici, úvodní a závěrečný pozdrav je psán církevněslovansky, v rumunštině jsou přítomny různé slovanské výrazy. \n\nBojar Neacșu Lupu z Câmpulungu (který označuje slovansky jako Dlăgopole) v něm varuje starostu Brašova Johanna Benknera (jehož jméno porumunšťuje na Hanăş Bengner) před blížícím se tureckým vpádem. Líčí, co mu řekl \"jeden muž z Nikapole\" a co se doslechl od jiných bojarů, že sultánovo vojsko vytáhlo na Dunaj. Předkládá starostovi svá zjištění a v závěru ho vybízí, aby si je nechal pro sebe, ale zařídil se podle nich. \n\nDopis není opatřen datem, z historických událostí, které jsou v něm zmíněny, ho můžeme datovat do sklonku června roku 1521. \n\nDokument objevil v roce 1894 brašovský archivář Wilhelm Stenner, v současné době je umístěn v Muzeu tisku a starých rumunských knih v Târgoviști.\n\n"}
{"id": "826679", "url": "https://cs.wikipedia.org/wiki?curid=826679", "title": "Tádžikistán na Letních olympijských hrách 2012", "text": "Tádžikistán na Letních olympijských hrách 2012\n\nTádžikistán na Letních olympijských hrách v roce 2012 v Londýně reprezentovala výprava 16 sportovců soutěžících v 7 sportech.\n\n"}
{"id": "826683", "url": "https://cs.wikipedia.org/wiki?curid=826683", "title": "Irena Šimečková", "text": "Irena Šimečková\n\nIrena Šimečková (* 16. srpna 1942) byla česká a československá politička, po sametové revoluci poslankyně Sněmovny národů Federálního shromáždění za KDS, v 90. letech komunální politička za ODS.\n\nVe volbách roku 1990 zasedla do české části Sněmovny národů Federálního shromáždění (volební obvod Jihomoravský kraj) za KDS, respektive za volební koalici Křesťanská a demokratická unie (KDU), kterou vytvořila KDS společně s Československou stranou lidovou (a dalšími menšími subjekty). Poté, co se tato koalice rozpadla, přešla Šimečková do samostatného poslaneckého klubu, který utvořila KDS společně s pravicovou Liberálně demokratickou stranou. Ve Federálním shromáždění setrvala do voleb roku 1992.\n\nV roce 1994 se MUDr. Irena Šimečková uvádí jako lékařka v poliklinice Královo Pole. Po integraci KDS do Občanské demokratické strany působila jako členka ODS a komunální politička. V komunálních volbách roku 1994 byla zvolena do zastupitelstva městské části Brno-Bohunice za ODS. Mandát obhájila v komunálních volbách roku 1998 a komunálních volbách roku 2002. Byla členkou rady městské části a členkou místního sdružení ODS Brno-Bohunice.\n"}
{"id": "826684", "url": "https://cs.wikipedia.org/wiki?curid=826684", "title": "Maroko na Letních olympijských hrách 2012", "text": "Maroko na Letních olympijských hrách 2012\n\nMaroko na Letních olympijských hrách v roce 2012 v Londýně reprezentovala výprava 73 sportovců soutěžících ve 12 sportech.\n\n"}
{"id": "826688", "url": "https://cs.wikipedia.org/wiki?curid=826688", "title": "Kuvajt na Letních olympijských hrách 2012", "text": "Kuvajt na Letních olympijských hrách 2012\n\nKuvajt na Letních olympijských hrách v roce 2012 v Londýně reprezentovala výprava 10 sportovců soutěžících ve 3 sportech.\n\n"}
{"id": "826689", "url": "https://cs.wikipedia.org/wiki?curid=826689", "title": "András Tamás", "text": "András Tamás\n\nAndrás Tamás, též Ondrej Tamás byl slovenský a československý politik maďarské národnosti, po sametové revoluci poslanec Sněmovny národů za hnutí Együttélés.\n\nVe volbách roku 1990 zasedl do slovenské části Sněmovny národů (volební obvod Středoslovenský kraj) za hnutí Együttélés, které kandidovalo společně s MKDH. Mandát poslance ale fakticky nepřevzal a v parlamentu nevystupoval. Ve Federálním shromáždění setrval do prosince 1990, kdy na mandát poslance rezignoval.\n\n"}
{"id": "826693", "url": "https://cs.wikipedia.org/wiki?curid=826693", "title": "Saúdská Arábie na Letních olympijských hrách 2012", "text": "Saúdská Arábie na Letních olympijských hrách 2012\n\nSaúdskou Arábii na Letních olympijských hrách v roce 2012 v Londýně reprezentovala výprava 19 sportovců soutěžících v 5 sportech.\n\n"}
{"id": "826703", "url": "https://cs.wikipedia.org/wiki?curid=826703", "title": "Idlib", "text": "Idlib\n\nIdlib ( ) je město v Sýrii, hlavní město stejnojmenného guvernorátu. Leží přibližně šedesát kilometrů na západ od Aleppa ve výšce zhruba 500 metrů nad mořem. V roce 2004 zde podle úřadů bydlelo bezmála sto tisíc obyvatel. Jednalo se převážně o sunnitské muslimy, nicméně zde byla i významná křesťanská menšina.\n\nOblast je střediskem pěstování olivovníků, bavlny, obilí a ovoce, zejména třešní. Dále se zde pěstují mandle, sezam, fíky a rajčata.\n\nMuzeum v Idlibu má ve svých sbírkách mnohé památky na nedaleké historické město Ebla, jehož vykopávky jsou také častým turistickým cílem.\n\nMěsto Idlíb bylo dobyté římským Pompeiusem velikým okolo roku 64 př.nl. Následně spadalo pod římskou provincii Sýrie a poté pod Byzantskou říši. V 6. století ho dobyli Arabové. Za doby Osmanské říše v 19. století mělo město odhadovanou populaci 8 000, včetně 500 křesťanů. Město bylo velkým centrem výroby oliv. Osmanská říše si udržela moc nad Sýrií od roku 1516 až do konce první světové války. Poté byla do roku 1946 francouzským mandátním územím.\n\nBěhem povstání od roku 2011, byl Idlib ohniskem protestů a boje v rané fázi syrské války. Povstalci ovládali město do vládní ofenzívy v dubnu 2012. Vládní síly tehdy po jednom měsíci bojů obnovily kontrolu nad městem. V březnu 2015 na město zaútočila a ovládla ho rebelská aliance Džaíš al-Fatah, vedená An-Nusrou a Ahrar aš-Šám. V dubnu 2015 bylo navrženo jako sídlo prozatímní vlády syrské opozice město Idlib. V červenci 2017 salafistická džihádistická militantní skupina Tahrír al-Šám (bývalá Al-Káida v Sýrii) vyhnala zbytky Ahrar aš-Šámu z Idlibu a ovládla tak celou oblast i s městem.\n"}
{"id": "826705", "url": "https://cs.wikipedia.org/wiki?curid=826705", "title": "Mrtvá zóna (film, 1983)", "text": "Mrtvá zóna (film, 1983)\n\nMrtvá zóna (v původním anglickém znění \"The Dead Zone\") je americký filmový hororový thriller z roku 1983, který režíroval David Cronenberg. Jde o filmové zpracování stejnojmenného románu Stephena Kinga. V hlavních rolích se představili Christopher Walken, Herbert Lom, Martin Sheen, Brooke Adams a Tom Skerritt.\n\nLíčí příběh učitele, jenž se probere po 5 letech z kómatu a zjistí, že disponuje neobvyklou psychickou schopností – jasnovidectvím.\n\nMladý učitel Johnny Smith plánuje budoucnost se svou přítelkyní a kolegyní Sarah Bracknellovou. Sarah jej během příjezdu k jejímu domu přemlouvá, aby zůstal přes noc u ní, ale Johnny se rozhodne jet domů. Cestou má vážnou dopravní nehodu a dalších pět let stráví v kómatu. Když procitne, diví se, že nemá žádné následky autonehody, zato má dojem, že se vše stalo nedávno. Ředitel kliniky dr. Sam Wezniak mu společně s jeho rodiči sdělí, že od nehody uplynulo 5 let a jeho přítelkyně Sarah se mezitím vdala za jiného muže. Johnny se odvrací, ztratil člověka, kterého stále miluje. Zotavování jde pomalu, ale postupně se Johnny naučí chodit o berlích a posléze o holi. Život mu rovněž komplikuje nově získaná mentální schopnost jasnovidectví, když si totiž s někým podá ruku, spatří jeho budoucnost. Tímto zachrání život dceři sestry, která jej ošetřuje. Johnny ve své vizi spatří, že její dům hoří a malá dcerka je uvnitř. Díky tomu se dcerku podaří zachránit před plameny. Johnny se stane známým, tisk referuje o jeho zvláštní schopnosti, ale on se raději uchýlí do ústraní. Myslí stále na Sarah, navíc mu nové stavy jasnovidectví přivádějí pravidelné bolesti hlavy.\n\nKontaktuje jej šerif Bannerman, jenž vyšetřuje sérii vražd a vyčerpal již všechny možnosti. Obrátí se tedy s prosbou o pomoc na Smitha. Ten jej nejprve odmítne, ale později se rozhodne mu s případy pomoci. Když je zavražděna servírka Alma Frachetteová, Johnny spatří jejího vraha, kterým je šerifův pomocník Frank Dodd. Šerif jde se Smithem k Frankovi domů, vnikne do domu i přes zapírání jeho matky. Dodd mezitím v koupelně spáchá sebevraždu a jeho matka pak postřelí Johnnyho.\n\nPoté si Johnnyho najme jako soukromého učitele vlivný Roger Stuart, kterému se zdá jeho syn Chris až příliš introvertní. Johnny Smith se s hloubavým hochem sblíží. Jednoho dne jeho otec zařídí klukům hokejový zápas na místním rybníku. Johnny má vizi, jak se pod hochy prolomí led a Rogera varuje, ten však jeho upozornění arogantně ignoruje a propouští ho ze svých služeb. Johny se další den dozví z novin, že tenký led rybníku stál život dvou mladých lidí. Ihned telefonuje ke Stuartovým, aby se přesvědčil, že mezi nimi nebyl Chris.\n\nVe městě probíhá mítink k volební kampani Grega Stillsona, ambiciózního kandidáta do amerického Senátu, jenž neváhá ke splnění svých cílů použít i výhrůžky a vydírání. Smith se jde podívat a když Stillson přijede a vystoupí z vozu, potřese si s ním rukou. Okamžitě spatří budoucnost – Stillsona jako prezidenta USA, jenž se nezdráhá při mezinárodní krizi odpálit rakety s jadernými hlavicemi, což bude mít za následek nukleární holokaust. Cítí povinnost zabránit takovému scénáři, ačkoli ví, že tento čin nikdy nikdo nepochopí. Rozhodne se uskutečnit svůj záměr v kostele, kde bude mít Stillson proslov. Pronikne v noci dovnitř s puškou a čeká do rána na příjezd své oběti.\n\nGreg Stillson však náhodou přizve na pódium i Sarah s jejím manželem a malým dítětem. Když Johnny vstane z balkónku a chce vystřelit, Sarah jej pozná a vykřikne jeho jméno. Johny zaváhá, ale za moment vystřelí …a netrefí svůj cíl. Stillson pohotově vyškubne Sarah dítě z náručí a použije ho jako živý štít. Smith nyní nemůže střílet a Sonny, člen Stillsonovy ochranky jej vážně postřelí. Johnny spadne z balkónku dolů a je konfrontován Stillsonem, který chce vědět, kdo si jej najal. Johny jej uchopí za ruku a vidí, že svůj plán splnil.\nNěkdo z přítomných totiž vyfotografoval Stillsonovo zbabělé chování a krytí se dítětem a ten je tak do budoucna politicky vyřízený. Smith jej spatří, jak si v depresi prostřelí hlavu.\n\nJohnny splnil své poslání a umírá, ještě se stihne dojemně rozloučit se Sarah.\n\nAmerický filmový kritik Roger Ebert napsal o filmu, že je přesně tím druhem thrilleru s nadpřirozenou tematikou, který diváka přiměje zapomenout, že jde o nadpřirozeno, což dokáže jen dobrý film. Vypráví totiž příběh plný soucitu o běžných lidech tak, že divák nejenže promine triky k upoutání pozornosti, ale dokonce je přijme.\n\nFilm \"Mrtvá zóna\" vyhrál v roce 1983 cenu Saturn v kategorii „nejlepší horor nebo thriller“.\n\n\n"}
{"id": "826706", "url": "https://cs.wikipedia.org/wiki?curid=826706", "title": "Výstražný maják", "text": "Výstražný maják\n\nVýstražný maják je zařízení upozorňující světelnými signály na pracovní silniční stroje, nadměrné náklady, doprovodná vozidla (oranžové) a vozidla záchranných a bezpečnostních složek (modré). Spojením více majáků vznikají majákové rampy. \n\nRotační systém obsahuje elektromotor, který otáčí dutým zrcátkem kolem halogenové žárovky.\n\nZábleskový systém využívá výbojku, která bliká jednou nebo dvou-zábleskem.\n\nLED systém používá vysoce svítivé LED diody.\n\nVozidla se zvláštním výstražným světlem modré barvy, případně doplněným zvukovým výstražným znamením, jsou v zákoně č. 361/2000 Sb., o silničním provozu, zmiňována jako vozidla s právem přednostní jízdy. Skupina paragrafů 41 a 42 je nadepsána tak, jako by mezi vozidla s právem přednostní jízdy padala i vozidla s výstražným světlem oranžové barvy, čemuž ovšem neodpovídá znění ustanovení, jímž je tato legislativní zkratka definována. \n\nV provozu na pozemních komunikacích je zakázáno neoprávněně užívat zvláštních výstražných světel a zvláštního zvukového výstražného znamení, které užívá vozidlo s právem přednostní jízdy, nebo je napodobovat.\n\nZvláštním zvukovým výstražným zařízením doplněným zvláštním výstražným světlem modré barvy mohou být podle § 41 zákona č. 361/2000 Sb. vybavena vozidla: \n\nVozidla s oranžovým výstražným světlem mohou označovat též začátek a konec skupiny (kolony) vozidel ozbrojených sil nebo ozbrojených sborů; doprovázená vozidla musí mít rozsvícena obrysová a potkávací světla (toto rozlišení však mírně ztratilo na významu po zavedení povinného denního svícení všech motorových vozidel). \n\nPodle § 45 zákona č. 361/2001 Sb. může být vozidlem vybaveným zvláštním výstražným světlem oranžové nebo modré barvy označena překážka silničního provozu.\n\nNěkteré požadavky na zvláštní výstražná zvuková a světelná zařízení vozidel stanoví na základě obecného zmocnění § 2 zákona č. 56/2001 Sb., o podmínkách provozu vozidel na pozemních komunikacích (umožňujícímu stanovit požadavky na některé systémy, konstrukční součásti a samostatné technické celky) vyhláška č. 341/2002 Sb., o schvalování technické způsobilosti a o technických podmínkách provozu vozidel na pozemních komunikacích, zejména § 24 této vyhlášky. Podle ní jedním nebo více zvláštními výstražnými světelnými zařízeními vyzařujícími světlo oranžové barvy schváleného typu (provedení) musí být vybaveny: \nTraktory mohou mít trvale namontováno zvláštní výstražné světlo oranžové barvy, avšak používat ho mohou pouze nastane-li některý z uvedených případů. \n\nPodle § 24 vyhlášky č. 341/2002 Sb. musí být činnost zvláštních výstražných světel modré nebo oranžové barvy nezávislé na ostatních světelných zařízeních vnějšího osvětlení vozidla a být snadno a spolehlivě kontrolovatelné z místa řidiče sdělovačem žluté barvy, mimo světel oranžové barvy upevněných na karoserii vozidla pomocí magnetu nebo vakuové přísavky bez samostatného vypínače.\n\nPodle téže vyhlášky se zvláštní výstražné světelné zařízení umisťuje, pokud je to možné, na nejvyšším místě karoserie nebo nástavby nebo co nejblíže nejvyššímu místu, a to přibližně v podélné střední rovině vozidla nebo přibližně symetricky po obou stranách této roviny. Musí být umístěna tak, aby vždy jedno bylo přímo viditelné z kteréhokoliv místa na vodorovné rovině 1 m nad vozovkou, vzdáleného 20 m od tohoto světelného zdroje. \n\nZvláštní výstražná světelná zařízení vyzařující světlo modré barvy mohou být na vozidle doplněna nejvíce jedním párem doplňkových zvláštních výstražných svítilen vyzařujících přerušovaný tok světla modré barvy schváleného typu vpředu svítících a umístěných symetricky k podélné svislé rovině, které jsou umístěny svým nejnižším bodem činné svítící plochy ne níže než 400 mm a svým nejvyšším bodem činné svítící plochy ne výše než 1500 mm nad rovinou vozovky. Zvláštní výstražné světelné zařízení vyzařující světlo modré barvy je vždy doplněno zvláštním zvukovým výstražným zařízením vydávajícím zvukové znamení se spojitě proměnnou výškou tónu (sirénou). Frekvence změn výšky tónu mohou být proměnné. Vozidla mohou být dále vybavena jedním párem doplňkových zvláštních výstražných svítilen s přerušovaným tokem světla modré barvy směřujícím dozadu a třetí doplňkovou zvláštní svítilnou s přerušovaným tokem světla modré barvy směřujícím dopředu umístěnou za předním sklem vozidla. Vozidla vybavená zvláštním výstražným zvukovým zařízením doplněným zvláštním výstražným světelným zařízením modré barvy mohou být dále vybavena obrysovým značením s vratným odrazem homologovaným podle předpisu EHK č. 104 v zájmu viditelnosti těchto vozidel s ohledem na zvláštní charakter jejich užívání v provozu na pozemních komunikacích.\n\nZvláštní výstražná světelná zařízení vyzařující světlo oranžové barvy mohou být doplněna nejvíce pěti kusy doplňkových zvláštních výstražných svítilen vyzařujících přerušovaný tok světla oranžové barvy schváleného typu vpředu a vzadu umístěných symetricky k podélné svislé rovině. Umísťují se svým nejnižším bodem činné svítící plochy ne níže než 400 mm nad rovinou vozovky. Svítilny je nutno na vozidle uspořádat v jedné řadě horizontálně tak, že horní hrana činné svítící plochy svítilen může přesahovat horní obrys vozidla nejvýše o svoji výšku. Mohou být nahrazeny třinácti kusy doplňkových zvláštních výstražných svítilen schváleného typu vyzařujících přerušovaný tok světla oranžové barvy vpředu a vzadu umístěných symetricky k podélné svislé rovině. Svítilny musí být umístěny svým nejnižším bodem činné svítící plochy ne níže než 400 mm nad rovinou vozovky. Uspořádání svítilen může být do čtverce s boční a spodní hranou nejvíce se čtyřmi svítilnami. Čtverec je umístěn na vozidle tak, že horní hrana činné svítící plochy horních svítilen nesmí přesahovat horní obrys vozidla. Pokud jsou svítilny použity také na přípojném vozidle, může být jejich počet až 24. Zvláštní výstražné světelné zařízení vyzařující světlo oranžové barvy nemůže být doplněno zvláštním zvukovým výstražným zařízením.\n\nZvláštní výstražná světelná zařízení musí splňovat podmínky stanovené technickým předpisem EHK č. 65 a musí být podle něho homologována. Doplňkové výstražné svítilny musí být schváleny. K montáži na vozidlo může být použito jen schválené zvláštní zvukové výstražné zařízení. Na vozidle se umísťuje tak, aby při provozu za jakýchkoliv podmínek nedocházelo k jeho poškození nebo změně zvukových vlastností. Spodní úroveň hladiny zvuku těchto zařízení je stanovena nejméně na 105 dB(A).\n\nŘidičem vozidel s právem přednostní jízdy smí být jen osoba starší 21 let. Za jízdy nesmí jíst, pít a kouřit. Podle § 87 zákona o silničním provozu se řidič vozidla s modrým výstražným světlem musí podrobovat pravidelným lékařským prohlídkám. \n\nŘidič vozidla s právem přednostní jízdy (tj. s modrým majáčkem) není povinen dodržovat \nJe však povinen dbát potřebné opatrnosti, aby neohrozil bezpečnost provozu na pozemních komunikacích.\n\nPro vozidla s modrým výstražným světlem neplatí víkendová a prázdninová omezení provozu někerých druhů vozidel podle § 43 zákona o silničním provozu. Při čerpání pohonných hmot mají tato vozidla podle § 44 zákona přednost, a znamení přitom nepoužívají. \n\nŘidič vozidla vybaveného zvláštním výstražným světlem oranžové barvy podle § 42 zákona č. 361/2000 Sb., o silničním provozu, smí tohoto světla užívat jen tehdy, mohla-li by být jeho jízdou nebo pracovní činností ohrožena bezpečnost provozu na pozemních komunikacích. \n\nJestliže to vyžaduje pracovní činnost vozidla s oranžovým výstražným světlem, není jeho řidič povinen dodržovat ustanovení pravidel silničního provozu:\nJe však povinen dbát zvýšené opatrnosti, aby neohrozil bezpečnost provozu na pozemních komunikacích.\n\nŘidiči ostatních vozidel musí vozidlům s právem přednostní jízdy a vozidlům jimi doprovázeným umožnit bezpečný a plynulý průjezd, a jestliže je to nutné, i zastavit vozidla na takovém místě, aby jim nepřekážela. Do skupiny tvořené vozidly s právem přednostní jízdy a vozidly jimi doprovázenými se řidiči ostatních vozidel nesmějí zařazovat. Svítí-li zvláštní výstražné světlo modré barvy na stojícím vozidle, musí řidiči ostatních vozidel podle okolností snížit rychlost jízdy a popřípadě i zastavit vozidlo.\n\nPokud hustota provozu na dálnici nebo silnici pro motorová vozidla o dvou jízdních pruzích v jednom směru jízdy vyvolá vznik kolony stojících vozidel, jsou řidiči souběžně jedoucích vozidel povinni před zastavením vozidla vytvořit mezi sebou jeden průjezdný jízdní pruh široký nejméně 3,0 m pro průjezd vozidel s právem přednostní jízdy; je-li v jednom směru jízdy tři a více jízdních pruhů, sníží vzájemný boční odstup řidiči vozidel v levém a středním jízdním pruhu nebo středních jízdních pruzích. Řidiči jedoucí v krajních jízdních pruzích v jednom směru jízdy mohou při vytváření průjezdného jízdního pruhu vjet na krajnici nebo na střední dělící pás. Řidičům ostatních vozidel je vjezd do pruhu pro průjezd vozidel s právem přednostní jízdy a jízda v tomto pruhu zakázána; toto neplatí pro vozidla vlastníka pozemní komunikace a vozidla technické pomoci.\n\nŘidiči ostatních vozidel musí vozidlu v výstražným světlem oranžové barvy umožnit jízdu nebo pracovní činnost a podle okolností snížit rychlost jízdy, popřípadě i zastavit vozidlo. \n"}
{"id": "826709", "url": "https://cs.wikipedia.org/wiki?curid=826709", "title": "Mistrovství Severní Ameriky a Oceánie v rychlobruslení 2010", "text": "Mistrovství Severní Ameriky a Oceánie v rychlobruslení 2010\n\nMistrovství Severní Ameriky a Oceánie v rychlobruslení 2010 se konalo ve dnech 23. a 24. ledna 2010 v rychlobruslařské hale Olympic Oval v kanadském Calgary. Jednalo se o 12. mistrovství Severní Ameriky a Oceánie. Z předchozího šampionátu obhajovala titul pouze Kanaďanka Kristina Grovesová, Američan Chad Hedrick nestartoval.\n\nV Calgary se popáté mistryní Severní Ameriky a Oceánie stala Kanaďanka Kristina Grovesová. Mezi muži poprvé zvítězil Američan Trevor Marsicano.\n\n"}
{"id": "826712", "url": "https://cs.wikipedia.org/wiki?curid=826712", "title": "Mistrovství Severní Ameriky a Oceánie v rychlobruslení 2011", "text": "Mistrovství Severní Ameriky a Oceánie v rychlobruslení 2011\n\nMistrovství Severní Ameriky a Oceánie v rychlobruslení 2011 se konalo ve dnech 15. a 16. ledna 2011 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 13. mistrovství Severní Ameriky a Oceánie. Z předchozího šampionátu obhajoval titul pouze Američan Trevor Marsicano, Kanaďanka Kristina Grovesová nestartovala.\n\nV Salt Lake City se popáté mistryní Severní Ameriky a Oceánie stala Kanaďanka Cindy Klassenová. Mezi muži poprvé zvítězil Američan Jonathan Kuck.\n\n"}
{"id": "826717", "url": "https://cs.wikipedia.org/wiki?curid=826717", "title": "Mistrovství Severní Ameriky a Oceánie v rychlobruslení 2012", "text": "Mistrovství Severní Ameriky a Oceánie v rychlobruslení 2012\n\nMistrovství Severní Ameriky a Oceánie v rychlobruslení 2012 se konalo ve dnech 14. a 15. ledna 2012 v rychlobruslařské hale Olympic Oval v kanadském Calgary. Jednalo se o 14. mistrovství Severní Ameriky a Oceánie. Z předchozího šampionátu obhajovalo titul Američan Jonathan Kuck a Kanaďanka Cindy Klassenová.\n\nV Calgary se poprvé mistryní Severní Ameriky a Oceánie stala Kanaďanka Brittany Schusslerová. Mezi muži podruhé zvítězil Američan Jonathan Kuck.\n\n"}
{"id": "826718", "url": "https://cs.wikipedia.org/wiki?curid=826718", "title": "Ostraha", "text": "Ostraha\n\nOstraha představuje činnost vykonávanou za účelem ochrany osob, majetku nebo objektů. Jejím cílem je ochránit daný objekt či osobu vůči násilí, poškození, vandalismu nebo zneužití. Ostrahu lze rozdělit především podle předmětu a podle vykonavatele. Ostrahu mohou vykonávat jak státní složky (policie, armáda, speciální složky) tak i soukromé podnikatelské subjekty (bezpečnostní agentury) pokud splní podmínky pro udělení koncese stanovené Živnostenským zákonem. \n\nMůže být vykonávána například ve formě osobního strážce (osobních strážců), jak jej nejčastěji vídáme u zahraničních politických delegací, známých osobností umělců apod. Pod tento pojem rovněž spadá ochrana osob a jejich právních zájmů. \n\nZahrnuje ochranu majetku ve formě movité i nemovité. Vykonávána je buď ve formě fyzické ostrahy za využití uniformovaných či civilně oděných strážců, nebo „na dálku“ pomocí elektronických zabezpečovacích systémů (EZS), případně elektronických požárních systémů (EPS). Tyto dálkové monitorovací systémy jsou přitom obvykle napojeny na pult centrální ochrany (PCO).\n\nJe součástí ostrahy majetku, proto pro ni platí stejná základní pravidla (fyzická ostraha nebo dálková elektronická kontrola). V případě fyzické ostrahy budov a dalších objektů se často využívá strážců, kteří vykonávají pravidelné pochůzky. \nOstraha objektů rovněž zahrnuje zajištění pořádku v rámci konání veřejných shromáždění, slavností, sportovních nebo jiných akcí lidových zábav apod. stejně jako třeba vyhodnocování bezpečnostních rizik.\n\nDohledové a přijímací poplachové centrum je kontrolní stanoviště, kde se sbírají, ukládají a vyhodnocují signály nejen z elektronických zabezpečovacích systémů a v případě narušení střeženého objektu je okamžitě realizována smluvně stanovená reakce – výjezd zásahové jednotky, kontaktování policie, kontaktování majitele atd.\n\nStátní složky (policie, armáda, speciální složky) vykonávají ostrahu osob, majetku nebo objektů v souladu s příslušnými právními normami (zákon o policii, zákon o armádě atd.), kde jsou jejich pravomoci a povinnosti podrobně popsány. Konkrétní druhy policejní ochrany. \n\nBezpečnostní agentury jsou podnikatelské subjekty, jejichž hlavní obchodní činností je právě ostraha osob, majetku a objektů. Tuto činnost mohou vykonávat pouze v případě, že splní podmínky potřebné pro získání příslušné koncese vydávané Živnostenským úřadem. \n\nNa rozdíl od státních složek v případě bezpečnostních agentur zatím nebyla schválena aktualizovaná právní norma, která by přesně upravovala a stanovovala pravidla, pravomoci a povinnosti bezpečnostních agentur a jejich zaměstnanců. Příslušný legislativní předpis se připravuje již několik let, zatím ale žádná z jeho podob úspěšně neprošla ani první komorou parlamentu. \n\nVydávání koncesí pro služby s pojené s Ostrahou majetku a osob upravuje zákon č. 155/2010 Sb. Zájemce o provozování koncese musí získat rozhodnutí o udělení koncese u kteréhokoliv živnostenského úřadu. \n\nOdbornou způsobilost u živnosti Ostraha majetku a osob prokazuje:\n"}
{"id": "826719", "url": "https://cs.wikipedia.org/wiki?curid=826719", "title": "Pracovní podmínky v rozvojových zemích", "text": "Pracovní podmínky v rozvojových zemích\n\nPrávo na uspokojivé pracovní podmínky je jedno z mezinárodně deklarovaných lidských práv. Nicméně v rozvojových zemích, kde se vyrábí většina spotřebního zboží pro západní svět , je toto právo neustále porušováno. Ať už jde o zaměstnance továren v Asii nebo plantáží v Latinské Americe nebo Africe, všichni se potýkají s podobnými problémy z hlediska pracovních podmínek. Je to na jedné straně důsledkem neschopnosti vlád chránit pracovní práva svých občanů a na druhé straně výsledkem jednání firem, které se snaží zbavit se odpovědnosti za práva svých zaměstnanců. \nZajištění důstojné práce pro všechny je přitom jedním z nejúčinnějších způsobů, jak bojovat s globální chudobou a s ní spojenými problémy.\n\nVýzkumy různých neziskových organizací poukazují na několik problémů v oblasti pracovních podmínek v rozvojových zemích:\n\n\n\n\n\n\n\n\n\n\nFirmy přesouvající výrobu do rozvojových zemí celosvětově čelí výtkám, že nedokážou zaměstnancům v továrnách nebo na plantážích zajistit důstojné pracovní podmínky. V rámci společenské odpovědnosti firem se některé společnosti snaží problematické pracovní podmínky řešit, nicméně velice často se jedná spíše o marketing. Existuje přitom řada opatření, které mohou firmy podniknout, aby pracovní podmínky lidí v rozvojových zemích zlepšily. Mohou například přijmout etický kodex, regulující jejich chování, důsledně jej implementovat do praxe, kontrolovat pracovní podmínky přímo na pracovišti prostřednictvím nezávislých auditů a stát se členem důvěryhodné vícestranné iniciativy, která podmínky kontroluje a spolupracuje se svými členy na kontinuálním zlepšování situace. Příkladem takové iniciativy je například Fair Wear Foundation v oděvním průmyslu.\n\nVýznamnou roli při zlepšování pracovních podmínek hraje i zájem a preference spotřebitelů. Spotřebitelé mohou zvolit alternativní zboží s certifikací, která zaručuje důstojné pracovní podmínky, a tím vyslat signál i ostatním firmám. Příkladem takové certifikace je např. fair trade, což v češtině znamená „spravedlivý obchod”. U zboží s certifikací „fair trade” je garantováno, že bylo vyrobeno v důstojných pracovních podmínkách, že producentovi byla za zboží zaplacena spravedlivá cena umožňující důstojné živobytí, že při výrobě nebyla využita nucená ani dětská práce. Fair trade navíc podporuje sociální rozvoj místních komunit a environmentální udržitelnost v producentských zemích. V České republice se monitoringu pracovních podmínek v rozvojových zemích věnuje nevládní nezisková organizace NaZemi, která realizuje také spotřebitelské kampaně.\n\n"}
{"id": "826725", "url": "https://cs.wikipedia.org/wiki?curid=826725", "title": "Důstojná práce", "text": "Důstojná práce\n\nDůstojná práce je koncept, který poprvé představila a zavedla Mezinárodní organizace práce v roce 1999. Jde o takovou práci, která probíhá v podmínkách svobody, spravedlnosti, jistoty a lidské důstojnosti, při které jsou chráněna práva pracovníků a za niž dostávají odpovídající odměnu spolu se sociálním zabezpečením. Zajištění důstojné práce pro všechny se tak stává jedním z nejúčinnějších způsobů, jak bojovat s globální chudobou a s ní spojenými problémy. V praxi jsou však tyto principy často porušovány, zejména v rozvojových zemích a vládnou zde špatné pracovní podmínky.\n\nMezi práva pracovníků patří například svoboda organizovat se a kolektivně vyjednávat o podmínkách své práce včetně odpovídající odměny. Patří sem i právo na ochranu proti diskriminaci, proti nucené práci či proti zneužívání dětské práce.\nDůležitá je také mzda pokrývající základní životní potřeby (v angličtině \"living wage\"), která je jedním z principů důstojné práce. Znamená to, že mzda a další mzdové složky za standardní pracovní dobu musí stačit k pokrytí základních životních potřeb zaměstnanců a jejich rodin – například výdajů na bydlení, oblečení, jídlo, lékařskou péči a vzdělání. Zároveň by ale měla stačit i na volné využití části finančních prostředků (např. k vytváření úspor).\nMzda pokrývající základní životní potřeby musí odrážet místní podmínky, a její výše se proto může v jednotlivých zemí, nebo dokonce v regionech v rámci jedné země lišit. Inspirací pro kalkulaci této mzdy může být např. kampaň Asia Floor Wage, která požaduje zavedení minimální mzdy napříč asijskými zeměmi tak, aby tato mzda byla porovnatelná mezi jednotlivými státy.\nNárok na mzdu pokrývající životní potřeby je jedním ze základních lidských práv.\n\nKaždoročně se 7. října konají stovky akcí po celém světe na oslavu Světového dne za důstojnou práci. \n\n"}
{"id": "826726", "url": "https://cs.wikipedia.org/wiki?curid=826726", "title": "Terry Gross", "text": "Terry Gross\n\nTerry Gross (* 14. února 1951, Brooklyn, New York, USA) je moderátorka a producentka rozhlasového pořadu \"Fresh Air\", jehož obsah tvoří zejména rozhovory s osobnostmi ze světa kultury, politiky a veřejného života, a také filmové, hudební, knižní a televizní recenze. Fresh Air vzniká od roku 1975 v rádiu WHYY-FM ve Filadelfii a je distribuován po celých Spojených státech amerických prostřednictvím veřejnoprávního rádia NPR.\n\nZa léta uvádění pořadu Fresh Air si získala uznání pro svůj neokázalý a přátelský avšak často zkoumavý styl vedení rozhovorů a pro rozmanitost svých hostů.\n\nDeník San Francisco Chronicle napsal, že její rozhovory jsou „pozoruhodnou směsí empatie, vřelosti, zvídavosti a inteligence.“ Věnuje velkou pozornost přípravě – před rozhovory čte knihy zpovídaných, zhlédne jejich filmy či poslouchá jejich alba. Podle deníku Boston Phoenix je „Terry Gross ... téměř jistě nejlepší americkou moderátorkou zabývající se rozhory z oblasti kultury a jednou z nejlepších co se týká všeobecných témat. Její bystré, uvážlivé otázky často vedou její hosty neobvyklými směry. Její rozhovory odhalují zpovídané osoby způsobem, jakým se to jiným moderátorům daří jen zřídka.\n\nSama Terry Gross v úvodu knihy All I Did Was Ask napsala: „To nejlepší na vytváření pořadu, který se vysílá denně, je vědomí, že vás mnoho posluchačů bere jako pravidelného společníka. Nejhorší naopak je, že mezi jednotlivými uzávěrkami si sotva vydechnete a vše děláte ve spěchu. Téměř vždy si přeji, abych měla více času na přípravu před rozhovory a také abych mohla s hosty strávit delší dobu. Rozhovory (obsažené v této knize) byly udělány \"za běhu\" a v žádném případě nejsou definitivní. Ale doufám, že je přijmete v duchu v němž jsou nabízeny, jako zábavné a k zamyšlení vybízející konverzace s lidmi, se kterými podle mého názoru stojí za to strávit čas.“\n\nMezi zpovídanými osobnostmi byli mimo jiné následující lidé:\n\nHudebníci: Johnny Cash, Keith Richards, Tom Waits, Leonard Cohen, Neil Young, Patti Smith, R.E.M., Nick Cave, PJ Harvey, The White Stripes, The Black Keys, Ahmir „Questlove“ Thompson, Jay Z, RZA, T-Bone Burnett, Willie Nelson, Charlie Rich, Sharon Jones, Etta James, Ray Manzarek, Paul McCartney, Brian May, Gene Simmons, Trent Reznor, Willie Nelson, Rick Rubin atd.\n\nFilmaři a herci: Woody Allen, Miloš Forman, Meryl Streep, Catherine Deneuve, Dustin Hoffman, Bratři Coenové, Quentin Tarantino, Paul Thomas Anderson, Philip Seymour Hoffman, Charlie Kaufman, Wes Anderson, Colin Firth, Bill Nighy, Sacha Baron Cohen, Chris Rock, Brad Pitt, Richard Linklater, Matt Groening, David Chase, Werner Herzog, David Cronenberg, David Lynch, Isabella Rossellini, Peter Fonda, Michael Caine, Clint Eastwood atd.\n\nSpisovatelé: John Updike, Philip Roth, Norman Mailer, Paul Auster, Nick Hornby, Ken Kesey, Oliver Sacks, Stephen King, Jonathan Franzen, Jon Krakauer, Joan Didion atd.\n"}
{"id": "826727", "url": "https://cs.wikipedia.org/wiki?curid=826727", "title": "Martin Keown", "text": "Martin Keown\n\nMartin Raymond Keown (* 24. července 1966 v Oxfordu) je bývalý anglický fotbalista, který strávil většinu své kariéry v londýnském Arsenalu, za který odehrál přes tři sta ligových utkání. V dresu národního týmu debutoval v roce 1992 v utkání proti Francii a celkově si během deseti let připsal čtyřicet tři reprezentačních startů. Zúčastnil se mistrovství světa 1998 a 2002. V současné době působí na částečný úvazek jako skaut Arsenalu. Rovněž pracuje jako komentátor pro televizní stanice BBC, ESPN, TV3 Ireland a Al Jazeera Sports.\n\nArsenal\n"}
{"id": "826729", "url": "https://cs.wikipedia.org/wiki?curid=826729", "title": "Lee Dixon", "text": "Lee Dixon\n\nLee Michael Dixon (* 17. března 1964 v Manchesteru) je bývalý anglický fotbalista, který strávil většinu své kariéry v londýnském Arsenalu, za který odehrál 458 ligových utkání. Za reprezentaci Anglie odehrál mezi roky 1990 až 1999 22 mezistátních utkání.\n\nArsenal\n"}
{"id": "826732", "url": "https://cs.wikipedia.org/wiki?curid=826732", "title": "Poštovní celina", "text": "Poštovní celina\n\nPoštovní celina je v poště používaná dopisnice, obálka apod. s vyobrazenou poštovní známkou či jí nahrazujícím vyobrazením, což z ní dělá státní ceninu.\n\nCeliny mohou být dopisnice (pohlednice), aerogramy, poštovní obálky a výběrky, na jejich přední – adresní straně (dříve se používalo označení lícová stran) byla vytištěna buď platná poštovní známka, nebo kresba či obrázek ji nahrazující. Na přední lícové straně je vyznačené místo pro napsání adresy. Rubová strana bývá prázdná.\n\nJe jednoúčelovým druhem celiny určeným pro dopravu zpráv s pomocí cvičených poštovních holubů (viz Holubí pošta). Je přiměřeně lehká a tvarem uzpůsobená objemu pouzdra přenášeného holuby (viz holubí pošta).\n\nDodatečně byly na některých celinách (zpravidla na známce) dotištěny či dopsány podle úředního nařízení další údaje, jako jiné číslice, změna státu či jiné zkratky.\n\nObdoba celiny s přetiskem, ovšem prováděná mimo vyobrazenou známku. Někdy bylo prováděno úředně, jindy soukromě (např. oslavná akce). \n\nByly to téměř klasické celiny s upraveným výplatným, které byly i jinak označené a mnohdy na barevných papírech. První celiny tohoto druhu pro potrubní poštu vydalo Rakousko roku 1875.\n\nCelina označená pro použité v leteckém provozu (viz letecká pošta). Rozeznáváme letecké dopisnice, letecké obálky, letecké zálepky, aerogramy, pigeongramy. I zde platí, že celina musí mít vytištěnou známku či jiné vyobrazení výplatní hodnoty. \n\n"}
{"id": "826733", "url": "https://cs.wikipedia.org/wiki?curid=826733", "title": "Čechy na Letních olympijských hrách 1912", "text": "Čechy na Letních olympijských hrách 1912\n\nČechy na olympijských hrách 1912 reprezentovalo 43 sportovců v 8 sportech. Byly to třetí olympijské hry, kterých se Čechy (České království v rámci Rakouska-Uherska) účastnily. Následující olympiáda v roce 1916 se z důvodu 1. světové války nekonala a další v roce 1920 se už zúčastnilo Československo jako samostatný stát.\n\nŽádný sportovec olympijskou medaili nezískal.\n\nJediný českým zástupcem v uměleckých soutěžích byl Otakar Španiel, který soutěžil v\nkamenosochařství. Medaili nezískal.\n\n\n"}
{"id": "826734", "url": "https://cs.wikipedia.org/wiki?curid=826734", "title": "Nigel Winterburn", "text": "Nigel Winterburn\n\nNigel Winterburn (* 11. prosince 1963 v Arley) je bývalý anglický fotbalista, který strávil většinu své kariéry v londýnském Arsenalu, za který odehrál 440 ligových utkání.\n\nArsenal\n"}
{"id": "826736", "url": "https://cs.wikipedia.org/wiki?curid=826736", "title": "Schell", "text": "Schell\n\nJméno Schell označuje vícero osob:\n\n\n"}
{"id": "826738", "url": "https://cs.wikipedia.org/wiki?curid=826738", "title": "Lenka Bartáková", "text": "Lenka Bartáková\n\nLenka Bartáková (* 17. května 1991 Sokolov) je česká basketbalistka hrající na pozici rozehrávačky.\n\nJe odchovancem basketbalového klubu v Sokolově, od dorosteneckého věku hrála za TJ Sokol Hradec Králové. V roce 2012 přestoupila do klubu VŠ Praha.\n\nReprezentovala Česko na evropských šampionátech do 16 (2007) a do 18 let (2008), s juniorskou reprezentací byla desátá na mistrovství světa 2009. Startovala též na univerziádě 2011. V seniorské reprezentaci debutovala v kvalifikačním turnaji na Letní olympijské hry 2012, jichž se poté také zúčastnila (7. místo).\n\nMěří 175 cm.\n\n"}
{"id": "826754", "url": "https://cs.wikipedia.org/wiki?curid=826754", "title": "Mingijan Semjonov", "text": "Mingijan Semjonov\n\nMingijan Arturovič Semjonov (: Мингиян Артурович Семёнов; * 11. červen 1990 Kalmická republika, SSSR) je ruský zápasník a olympionik. Na Letních olympijských hrách 2012 v Londýně vybojoval bronzovou medaili v řecko-římském zápase ve váhové kategorii do 55 kilogramů bronzovou medaili, za což obdržel titul Hrdina Kalmykie. Jeho dvojče Sanal Semjonov je také zápasník.\n\nStuduje (k 2012) na Institutu fyzické kultury, sportu a turismu na Sibiřské federální univerzitě.\n"}
{"id": "826755", "url": "https://cs.wikipedia.org/wiki?curid=826755", "title": "MTV Europe Music Award za nejlepší Rock", "text": "MTV Europe Music Award za nejlepší Rock\n\nSeznam výherců a nominovaných MTV Europe Music Awards v kategorii Nejlepší Rock.\n\n(*) - kategorie nesla název Rock Out\n"}
{"id": "826758", "url": "https://cs.wikipedia.org/wiki?curid=826758", "title": "MTV Europe Music Award za nejlepší Hip-Hop", "text": "MTV Europe Music Award za nejlepší Hip-Hop\n\nSeznam výherců a nominovaných MTV Europe Music Awards v kategorii Nejlepší Hip-Hop. Eminem vlastní celkem 7 cen.\n\nEminem vyhrál cenu sedmkrát sám. Osmkrát i s jeho skupinou D12.\n\n"}
{"id": "826759", "url": "https://cs.wikipedia.org/wiki?curid=826759", "title": "MTV Europe Music Award za nejlepší alternativu", "text": "MTV Europe Music Award za nejlepší alternativu\n\nSeznam výherců a nominovaných MTV Europe Music Awards v kategorii Nejlepší Alternativa.\n"}
{"id": "826760", "url": "https://cs.wikipedia.org/wiki?curid=826760", "title": "MTV Europe Music Award za nejlepší LIVE", "text": "MTV Europe Music Award za nejlepší LIVE\n\nSeznam výherců a nominovaných MTV Europe Music Awards v kategorii Nejlepší LIVE.\n\n(*) Kategorie nesla jméno Headliner.\n"}
{"id": "826762", "url": "https://cs.wikipedia.org/wiki?curid=826762", "title": "MTV Europe Music Award pro nejlepšího Push umělce", "text": "MTV Europe Music Award pro nejlepšího Push umělce\n\nSeznam výherců a nominovaných MTV Europe Music Awards v kategorii Nejlepší Push umělec.\n"}
{"id": "826765", "url": "https://cs.wikipedia.org/wiki?curid=826765", "title": "Vincentas Sladkevičius", "text": "Vincentas Sladkevičius\n\nVincentas kardinál Sladkevičius (20. srpna 1920, Guronys, okres Kaišiadorys, Litva – 28. května 2000, Kaunas) byl litevský římskokatolický kněz, od roku 1957 pomocný biskup kaišiadoryské diecéze a později její apoštolský administrátor, od roku 1988 kardinál a v letech 1989 až 1996 kaunaský arcibiskup.\n\nNarodil se jako nejmladší syn z pěti dětí Mykola Sladkevičiuse a Uršuly Kavaliauskaitė (Sladkevičienė). Jeho sourozenci byli Ona, Emilija, Jonas a Marija. Ve věku 9 let mu zemřel otec. Do školy chodil v městečku Žasliai v okrese Kaišiadorys. Od roku 1932 studoval na kaišiadorském gymnáziu, o rok později přešel na nově založené kaišiadorské katolické gymnázium a v dalším roce (1934) byl přijat na kaunaské jezuitské gymnázium. Od roku 1939 studoval v kaunaském semináři kněží. V roce 1944 byl kaunaským arcibiskupem metropolitou Juozapem Skvireckem vysvěcen na kněze.\n\nPo vysvěcení byl vikářem v obci Kietaviškės, později v městečkách Merkinė, Aukštadvarisu. V roce 1946 dostal umístěnku na funkci kaplana v kaišiadorském gymnáziu. Později kázal v Čiobiškisu, Nedzingė, v městečkách Šešuoliai a Kuktiškės, v obci Inturkė. Od roku 1952 byl prefektem a duchovním otcem v kaunaském semináři kněží, přednášel dogmatickou teologii. V roce 1956 mu biskup Teofilius Matulionis udělil hodnost čestného kanovníka. 2. prosince 1957 ho papež Pius XII. ustanovil kaišiadorským pomocným biskupem \"sedi datus\". 25. prosince téhož roku byl v Birštonu konsekrován na biskupa. Tehdejší zmocněnec pro věci církevní mu nedovolil vykonávat úřad biskupa. Vláda jej vinila z extremizmu, špiclovala, zakazovala ostatním kněžím se s ním stýkat. Do roku 1959 žil ve vlastním bytě v Kaunasu, později (až do roku 1976) byl poslán do vyhnanství do Nemunėlio Radviliškisu (okres Biržai). Od roku 1970 působil jako kněz v Nemunėlio Radviliškisu a v Suostasu. V roce 1975 dal věčný slib v mariánském klášteře. V roce 1976 byl civilní vládou přesunut do Pabiržė. V roce 1982 mu vláda dovolila vrátit se do Kaišiadorysu, kde se stal apoštolským administrátorem kaišiadorského biskupství. V roce 1988 byl ustanoven předsedou Litevské biskupské Konference (zde úřadoval do roku 1993). 29. května 1988 byl papežem Janem Pavlem II. povýšen na kardinála (byl druhým kardinálem za celou historii Litvy; po Jurgisu Radvilovi, který byl kardinálem v letech 1586 - 1600). 7. února 1989 byl ustanoven kaunaským arcibiskupem. V roce 1995, souhlasně s církevním právem, z této funkce abdikoval a od té doby žil v Kaunasu coby emeritní arcibiskup. Pochován je v archikatedře-bazilice Sv. apoštolů Petra a Pavla v Kaunasu. V sousedním domě (ul. M. Valančiaus g. 6), kde kardinál bydlel, bylo založeno na jeho paměť muzeum.\n\n\n\n"}
{"id": "826766", "url": "https://cs.wikipedia.org/wiki?curid=826766", "title": "Selena Gomez &amp; the Scene", "text": "Selena Gomez &amp; the Scene\n\nSelena Gomez & the Scene je americká popová skupina, která vznikla v Hollywoodu v roce 2008. Spolu s hlavní zpěvačkou a zakladatelkou Selenou Gomezovou se skupina skládá z basisty Joeyho Clementa, kytaristy Drewa Taubenfelda, bubeníka Grega Garmana a klávesisty Danea Forresta. Kapela vydala tři studiová alba, sedm singlů a sedm videoklipů. Kapela vydala své debutové album \"Kiss & Tell\" dne 29. září 2009. Album debutovalo na devátém místě v US Billboard 200 a v březnu 2010 bylo oceněno jako zlaté RIAA. Druhý singl \"Naturally\" se dostal do TOP 30 v USA a do TOP 20 na Novém Zélandu, Velké Británii, Irsku, Kanadě a v Německu. Singl byl také platinový v Kanadě. Jejich druhé album \"A Year Without Rain\" bylo vydáno dne 17. září 2010. Z alba byly vydány dva singly \"Round & Round\" a \"A Year Without Rain\". Album debutovalo na čtvrtém místě v US Billboard 200. Také bylo v lednu 2011 certifikováno jako zlaté RIAA.\n\nTřetí album \"When the Sun Goes Down\" bylo vydáno 28. června 2011. První singl z alba \"Who Says\" debutoval 8. března 2011 na On Air s Ryanem Seacrestem. Videoklip měl premiéru 11. března 2011 na Disney Channel. Singl byl vydán 14. března 2011. Druhý singl z alba \"Love You Like a Love Song\" byl vydán 17. června 2011.\n\nK březnu 2012 prodala skupina více než 3,4 milionů alb po celém světě.\n"}
{"id": "826767", "url": "https://cs.wikipedia.org/wiki?curid=826767", "title": "MTV Europe Music Award za nejlepší World Stage", "text": "MTV Europe Music Award za nejlepší World Stage\n\nSeznam výherců a nominovaných MTV Europe Music Awards v kategorii Nejlepší World Stage.\n"}
{"id": "826768", "url": "https://cs.wikipedia.org/wiki?curid=826768", "title": "Psycho (filmová série)", "text": "Psycho (filmová série)\n\nFilmová série Psycho je pětidílná americká hororová série filmů, jejichž první snímek režíroval britský režisér a producent Alfred Hitchcock. Následně se dočkal dalších tří pokračování, včetně televizního spin-offu \"Batesův motel\". V roce 1998 byl natočen stejnojmenný remake původního snímku.\n\n"}
{"id": "826770", "url": "https://cs.wikipedia.org/wiki?curid=826770", "title": "MTV Europe Music Award za největší fanoušky", "text": "MTV Europe Music Award za největší fanoušky\n\nSeznam výherců a nominovaných MTV Europe Music Awards v kategorii Cena Největší fanoušci. Kategorie, která byla vytvořena v roce 2011.\n"}
{"id": "826771", "url": "https://cs.wikipedia.org/wiki?curid=826771", "title": "Bohumil Tichý", "text": "Bohumil Tichý\n\nBohumil Tichý (* 5. října 1931) byl český a československý politik, po sametové revoluci poslanec Sněmovny národů Federálního shromáždění za HSD-SMS a předseda Výboru lidové kontroly ČR v české vládě Petra Pitharta.\n\nVe volbách roku 1990 byl zvolen za HSD-SMS do české části Sněmovny národů (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Tichý pak v květnu 1991 přestoupil do klubu Hnutí za samosprávnou demokracii – Společnost pro Moravu a Slezsko 1. Ve Federálním shromáždění setrval do voleb roku 1992.\n\nV letech 1990-1991 zasedal v české vládě Petra Pitharta jako předseda Výboru lidové kontroly ČR. Hnutí za samosprávnou demokracii – Společnost pro Moravu a Slezsko totiž tehdy na úrovni České republiky působilo jako koaliční strana. Jenže už v průběhu roku 1990 se ve straně ozývaly hlasy za vystoupení z koalice pro neplnění požadavků v otázce větších pravomocí historických zemí. Sněm okresních center HSD-SMS se v tomto smyslu vyjádřil již 27. října 1990 a definitivně tak rozhodl poslanecký klub strany 19. února 1991. Bohumil Tichý ale odmítl zpočátku příkaz k opuštění vlády respektovat a rezignoval až po jistém mezidobí.\n\n"}
{"id": "826772", "url": "https://cs.wikipedia.org/wiki?curid=826772", "title": "Doi Inthanon", "text": "Doi Inthanon\n\nDoi Inthanon ( , 2565 m n. m.) je hora v pohoří Tanen Taunggyi v jihovýchodní Asii. Leží v severozápadním Thajsku na území národního parku Doi Inthanon v provincii Chiang Mai v distriktu Mae Chaem. Jedná se o nejvyšší horu Thajska. V minulosti byla nazývána též Doi Luang (česky \"velká hora\") či Doi Ang Ka (česky \"hora vraního jezera\"). Dnešní název pochází z roku 1939, kdy byla hora pojmenována na počest krále Inthawichayanona, posledního krále Chiang Mai.\n\nHora je dobře přístupná po asfaltové silnici, která vede až na vrchol.\n\n"}
{"id": "826774", "url": "https://cs.wikipedia.org/wiki?curid=826774", "title": "Skins", "text": "Skins\n\nSkins je britský televizní seriál zabývající se osudy skupiny teenagerů žijících ve městě Bristol v Anglii během posledních dvou let jejich studií na střední škole. Seriál byl oceněn cenou udělovanou Britskou filmovou akademií. Mnohdy kontroverzní dějové linie seriálu se zabývají tématy jako je nefunkčnost rodin, duševní problémy (např. poruchy příjmu potravy), sexualita v období puberty, zneužívání návykových látek, ale třeba i smrt.\n\nAutory seriálu jsou scenáristé – otec a syn – Bryan Elsley a Jamie Brittain, kteří jej vytvořili pro Company Pictures. Premiéra byla vysílána na britském televizním kanále E4 dne 25. ledna 2007. Vysílání zaznamenalo úspěch jak mezi kritiky, tak ve skupině diváků, na kterou bylo cíleno. S dalšími sériemi se stal seriál atypickým nahrazováním postav po každých dvou sériích.\n\nTony Stonem (Nicholas Hoult) je atraktivní, inteligentní a populární chlapec. Jeho manipulování s ostatními, které mu často prochází bez povšimnutí, je původem většiny událostí a jejich vývoje v průběhu děje. Sid Jenkins (Mike Bailey) je Tonyho nejlepší přítel, odlišuje se od něj však zcela opačnými vlastnostmi. Tonyho přítelkyně Michelle Richardson (April Pearson) Tonymu záhy odpustí každou jeho rozpustilost, které jsou pro něj zcela typické. Na první pohled působí Michelle povrchně, marnotratně a domýšlivě, ve skutečnosti však tvrdě pracuje a zajímá se především o výuku francouzštiny a španělštiny. Michelle se přátelí s Cassie Ainswothovou (Hannah Murray), výstřední dívkou, která trpí poruchou příjmu potravy. Cassie se před svým okolím snaží skrývat své vnitřní rozpory, zatímco její extravagantní rodiče ji ignorují ve prospěch jejich nového dítěte.\n\nChris Miles (Joe Dempsie) je nejvýraznější osobou ze skupiny na večírcích. Trpí však obtížnými vztahy v jeho rodině. Jeho starší bratr v mládí zemřel na krvácení do mozku a Chris nyní žije sám, poté co rodinu nejprve opustil otec a poté i matka. V průběhu děje se zamiloval do své učitelky psychologie Angie (Siwan Morrisová). Jal Fazer (Larissa Wilsonová) je citlivá dívka s talentem pro hru na klarinet. Její matka ji po svém odchodu od rodiny zanechala s otcem – slavným hudebníkem – a ctižádostivými rappujícími bratry. Jal je nejlepší kamarádkou Michelle. Maxxie Oliver (Mitch Hewer) má zálibu v tanci. Zároveň je homosexuální orientace a zobrazen je jako atraktivní, svůdný a talentovaný chlapec, který je populární mezi svými přáteli. Jeho nejlepší přítel Anwar Lharral (Dev Patel) zastává specifický postoj ke své islámské víře, přičemž nemá výčitky svědomí ze zapovězeného předmanželského sexu, alkoholu a drog, přestože právě jeho víra proti těmto věcem silně brojí.\n\n"}
{"id": "826777", "url": "https://cs.wikipedia.org/wiki?curid=826777", "title": "Texaský masakr motorovou pilou", "text": "Texaský masakr motorovou pilou\n\nFilmová série Texaský masakr motorovou pilou je sedmidílná série amerických hororových filmů natočených mezi lety 1974 a 2013. Tuto sérii odstartoval film \"Texaský masakr motorovou pilou\", jehož režisérem je Tobe Hooper. Dočkal se dalších tří pokračování a stejnojmenného remaku. V roce 2013 proběhla premiéra snímku \"Texaský masakr motorovou pilou 3D\".\n\n"}
{"id": "826778", "url": "https://cs.wikipedia.org/wiki?curid=826778", "title": "Kanoistika na Letních olympijských hrách 2008", "text": "Kanoistika na Letních olympijských hrách 2008\n\nZávody v kanoistice se na Letních olympijských her 2008 v Pekingu uskutečnily ve dnech 11.–23. srpna 2008 v areálu Shunyi Olympic Rowing-Canoeing Park. Celkem 330 závodníků startovalo v 16 disciplínách (12 pro muže, 4 pro ženy).\n\nČeskou výpravu tvořili 4 muži a 3 ženy:\n\n\n"}
{"id": "826780", "url": "https://cs.wikipedia.org/wiki?curid=826780", "title": "Václav Tomis", "text": "Václav Tomis\n\nVáclav Tomis (* 14. dubna 1931) byl český a československý politik, po sametové revoluci poslanec Sněmovny národů Federálního shromáždění za HSD-SMS.\n\nVe volbách roku 1990 byl zvolen za HSD-SMS do české části Sněmovny národů (volební obvod Severomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Tomis pak v květnu 1991 přestoupil do klubu Hnutí za samosprávnou demokracii - Společnost pro Moravu a Slezsko 2. Na jaře 1992 je potom uváděn jako nezařazený poslanec. Ve Federálním shromáždění setrval do voleb roku 1992.\n\nV rámci HSD-SMS patřil mezi nejvyšší vedení, zastával post místopředsedy. Na jaře 1991 byl označen za bývalého spolupracovníka komunistické Státní bezpečnosti (stejně jako předseda strany Boleslav Bárta, následná aféra vedla k výše uvedenému rozkolu v poslaneckém klubu HSD-SMS). Tomis se proti tomu bránil. Nejprve se neúspěšně snažil docílit toho, aby jeho jméno nesmělo být v parlamentu čteno mezi odhalenými spolupracovníky StB, pak se věcí zabývaly soudy. U Obvodního soudu pro Prahu 7 ovšem neuspěl a v lednu 1993 jeho kauzu začal projednávat Městský soud v Praze. V letech 1991-1992 patřil mezi stranické spojence nového předsedy Jana Kryčera.\n\n"}
{"id": "826785", "url": "https://cs.wikipedia.org/wiki?curid=826785", "title": "Evropská silnice E44", "text": "Evropská silnice E44\n\nEvropská silnice E44 je evropskou silnicí 1. třídy. Začíná ve francouzském Le Havre a končí v německém Gießenu. Celá trasa měří 807 kilometrů.\n\n\n\n\n"}
{"id": "826787", "url": "https://cs.wikipedia.org/wiki?curid=826787", "title": "Pidurutalagala", "text": "Pidurutalagala\n\nPidurutalagala ( , , , 2524 m n. m.) je hora ve stejnojmenném pohoří na ostrově Cejlon v Indickém oceánu. Leží na území Srí Lanky v Centrální provincii v distriktu Nuwara Eliya asi 80 km východně od Kolomba.\n\nV současnosti leží hora ve vojenském prostoru, takže vrchol není volně přístupný.\n\n"}
{"id": "826792", "url": "https://cs.wikipedia.org/wiki?curid=826792", "title": "Honzův song", "text": "Honzův song\n\nHonzův song je píseň , kterou nazpíval Jan Vyčítal, poprvé v roce 1973 se skupinou Greenhorns na albu Hromskej den Zelenáčů, později i na svém samostatném albu Semtex.\nHudba, kterou složil Geoff Mack, je převzata z písně \"I've Been Everywhere\", autory českého textu jsou Petr Novotný a Jan Vyčítal.\n\nVerze z alba Semtex se liší v jedno detailu - slova „zapálím si cigaretu, visí mi na spodním retu“ z původní verze jsou nahrazena slovy „já nepálím už cigaretu, nevisí mi na spodním retu“.\nV písni Honza (Vyčítal) naráží na svou kreslenou postavičku pytláka Říhy a přiznává, že by chtěl malovat tak, jako jeho oblíbení umělci:\nJosef Mánes, Vlastimil Rada, Rubens, Karel Svolinský, Rembrandt, Josef Lada, Mikoláš Aleš, Max Švabinský, Vincent van Gogh, Kamil Lhoták, Salvador Dalí, Rabas, Barták, Paul Gauguin, Reskator, Goya, Marko Čermák, Rousseau, Raffael, Alfons Mucha a El Greco.\n\nV druhé sloce se pro změnu srovnává se slavnými zpěváky:\nJiří Suchý, Karel Štědrý, Jiří Štědroň, Waldemar Matuška, Milan Drobný, Karol Duchoň, Marie Rottrová, Václav Neckář, Pavel Bobek, Balcar, Jiří Vašíček, Rudolf Cortéz, Milan Chladil, Josef Zíma, Pascal, Gilbert Bécaud, Pavol Hammel, Engelbert Humperdinck, Michal Tučný nebo Linha Singers.\n\nPřed třetí slokou však dodává, že „nemohu však zpívat, výslovnost mám zlou“ (naráží tím na své ráčkování). Dále ve třetí sloce následuje několik jazykolamů:\n\nDveře skřípou, doktor rozzuřen křičí: \"Strč prst skrz krk nebo ven!\" Prsty v hrsti třese mi hrdlem, řvu a křičím, vržu štokrlem, drbu vrbu, řepa, rarášek tři sta třicet řek.\n\nKdyž dodá, že by zkusil i tančit, kolegové z kapely jej varují, ať toho nechá, proto píseň zakončuje sdělením „Mám umění rád“.\n\n"}
{"id": "826796", "url": "https://cs.wikipedia.org/wiki?curid=826796", "title": "Lékárnická unce", "text": "Lékárnická unce\n\nLékárnická unce je druh váhové míry. Jedná se zhruba o 27 gramů. Tato míra se ve Střední Evropě používala do 19. století. Přepočet na gramy však nebyl jednotný, protože se tato unce v jednotlivých regionech lišila.\n\nLékárnická uncija v ruské měrné soustavě (používaná i v Estonsku) měla váhu 29,86 g a 12 uncijí = 1 funt aptěkarskij.\n"}
{"id": "826798", "url": "https://cs.wikipedia.org/wiki?curid=826798", "title": "Vlastislav Valtr", "text": "Vlastislav Valtr\n\nVlastislav Valtr (6. června 1938 Církvice – 7. prosince 2015) byl český a československý disident a politik, za normalizace signatář Charty 77, po sametové revoluci poslanec České národní rady a Sněmovny národů Federálního shromáždění za Občanské fórum, později za Občanské hnutí.\n\nZa normalizace působil jako disident, v únoru 1977 patřil mezi několik málo signatářů Charty 77 v Severomoravském kraji. Bydlel v Havířově. Státní bezpečnost v Ostravě ho proto od roku 1976 vedla v evidenci zájmových osob. V listopadu 1989 se v Havířově zapojil do průběhu sametové revoluce. Už 23. listopadu pořádal v tomto městě první demonstraci.\n\nPo sametové revoluci se v rámci procesu kooptací do ČNR stal poslancem České národní rady. Ve volbách roku 1990 pak zasedl do české části Sněmovny národů Federálního shromáždění (volební obvod Severomoravský kraj) za Občanské fórum. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nNa podzim 1990 s ním vedl soudní spor disident a vydavatel časopisu \"Vokno\" František Stárek, kvůli výrokům, které Valtr pronesl na Stárkovu adresu. Šlo o tato Valtrova slova: „\"Nahlédl jsem o víkendu do časopisu VOKNO a VOKNOVINY, tolik oslavovaného undergroundu. Po přečtení jsem pochopil, proč asi má jeden člen redakční rady podle svého vlastního vyznání notorický alkoholik a vyznavač přírodních drog přezdívku MAGOR. A také jsem pochopil, proč asi má vydavatel přezdívku ČUŇAS. Tím vydavatelem je náměstek ředitele na ochranu ústavy a demokracie. To je asi světová rarita\".“ Soud rozhodl, že Valtr se Stárkovi musí omluvit.\n\nByl ženat, měl syna Jana.\n\n"}
{"id": "826801", "url": "https://cs.wikipedia.org/wiki?curid=826801", "title": "Seznam postav seriálu Skins", "text": "Seznam postav seriálu Skins\n\nToto je seznam fiktivních postav z britského televizního seriálu Skins.\n"}
{"id": "826802", "url": "https://cs.wikipedia.org/wiki?curid=826802", "title": "Filip Dvořák", "text": "Filip Dvořák\n\nFilip Dvořák (* 30. července 1988 Praha) je český rychlostní kanoista.\n\nSpolečně s Jaroslavem Radoněm se v roce 2012 v Záhřebu stal mistrem Evropy v závodě C2 na 500 m. Startoval s ním i v závodě C2 na 1000 m na Letních olympijských hrách 2012 v Londýně, kde skončili na páté příčce. Z Letní univerziády 2013 si odvezli tři stříbrné medaile. V kilometrovém závodě na Letních olympijských hrách 2016 v Rui de Janeiru se umístili na sedmém místě.\n\nJeho otec Libor Dvořák byl rovněž kanoistickým reprezentantem, na LOH 1980 v Moskvě dosáhl v závodě C1 1000 m čtvrtého místa.\n"}
{"id": "826804", "url": "https://cs.wikipedia.org/wiki?curid=826804", "title": "Vladimír Váňa (politik)", "text": "Vladimír Váňa (politik)\n\nVladimír Váňa (* 6. května 1927) byl český a československý politik, po sametové revoluci poslanec Sněmovny národů Federálního shromáždění za HSD-SMS.\n\nVe volbách roku 1990 byl zvolen za HSD-SMS do české části Sněmovny národů (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Váňa pak v květnu 1991 přestoupil do klubu Hnutí za samosprávnou demokracii - Společnost pro Moravu a Slezsko 2. Na jaře 1992 je potom uváděn jako nezařazený poslanec. Ve Federálním shromáždění setrval do voleb roku 1992.\n\n"}
{"id": "826812", "url": "https://cs.wikipedia.org/wiki?curid=826812", "title": "Vlastimil Vicen", "text": "Vlastimil Vicen\n\nVlastimil Vicen (* 7. září 1962) je slovenský podnikatel a bývalý politik, po sametové revoluci československý poslanec Sněmovny národů Federálního shromáždění za Verejnosť proti násiliu, později za HZDS, v 90. letech poslanec Slovenské národní rady a Národní rady SR za HZDS, od roku 1998 člen mimoparlamentní PSNS.\n\nVe volbách roku 1990 zasedl za VPN do slovenské části Sněmovny národů (volební obvod Západoslovenský kraj). V roce 1991, v souvislosti s rozkladem VPN, přestoupil do poslaneckého klubu jedné z nástupnických formací HZDS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV politice se angažoval i v 90. letech. Ve volbách v roce 1992 usedl za HZDS do Slovenské národní rady, která se v roce 1993 po vzniku samostatného Slovenska přetvořila v Národní radu Slovenské republiky, coby nejvyšší zákonodárný sbor. V parlamentních volbách na Slovensku roku 1994 byl zvolen opětovně poslancem Národní rady Slovenské republiky za HZDS a setrval zde až do konce funkčního období roku 1998. V roce 1998 získal Řád Andreje Hlinky.\n\nV roce 1994 se uvádí bytem Nové Zámky. Toho roku požádal generálního prokurátora SR o stíhání novinářů z předních slovenských médií kvůli jejich pokrytí tiskové konference Ivana Lexy. V této době začal podnikat a podílel se na privatizaci podniku \"Slovenské papierne\" (pozdější Slovpap). Jeho manželka se stala spolumajitelkou podniku \"Novofruct\" v Nových Zámcích. Po roce 1994 Vicen představoval v rámci tehdejší koalice (třetí vláda Vladimíra Mečiara) tvrdé jádro, které provádělo personální změny. Před parlamentními volbami v roce 1998 se ovšem nedostal na kandidátní listinu HZDS. V roce 1999 pak oznámil, že vstoupí do formace Strana demokratického stredu, kterou založil Ivan Mjartan. Uvažoval i o spolupráci Živnostenskou stranou, nakonec se ale roku 2002 stal členem Pravé Slovenské národní strany. Od Vladimíra Mečiara se politicky distancoval, přátelské vztahy ale i podle vyjádření z roku 2004 udržoval s Ivanem Lexou. Vicen k roku 2004 působil jako podnikatel a lobbista, využíval své kontakty z dob politické kariéry. Patří mu čtyřpodlažní vila ve Stupavě, kde jeho rodina bydlí od roku 1998.\n\n"}
{"id": "826814", "url": "https://cs.wikipedia.org/wiki?curid=826814", "title": "High1", "text": "High1\n\nHigh1 (korejsky : 하이원) je profesionální lední hokejový klub se sídlem ve městě Kojang v Jižní Koreji. Klub byl založený roku 2004. Do sezóny 2007-08 byl známý jako Kangwon Land ( Korejsky : 강원 랜드 ) po majiteli týmu \"Kangwon Land Corporation\". Zápasy hraje ve městech Čchunčchon, Soul a Kojang.\n\n\n\nLogem je dlouhoušatý pes, který drží hokejku. Pes má na sobě černé brýle a kompletní hokejové vybavení.\n\nMaskotem je velký bílý pes, který má dlouhé bílé uši a nosí prázdný dres. Maskot má šedou zimní čepici a rukavice. Má dvě malé oči a dlouhý nos. Maskot je zároveň logem týmu.\n\n\n\n\n"}
{"id": "826815", "url": "https://cs.wikipedia.org/wiki?curid=826815", "title": "Náboženství a sexualita", "text": "Náboženství a sexualita\n\nVětšina světových náboženství se snaží řešit morální otázky související s lidskou sexualitou. Všechny náboženské systémy obsahují morální kodexy týkající se sexuality.\n\nTyto morální kodexy se snaží regulovat situace, které mohou vést ke vzniku sexuálního zájmu a ovlivňovat sexuální chování lidí. Tzv „sexuální omezení“ je jedním z univerzálií kultury příznačné pro všechny lidské společnosti.\n\nPohlavnost je zaměřena na manželskou lásku muže a ženy. V manželství se stává tělesná intimita manželů znamením a zárukou duchovního společenství. Manželské svazky mezi pokřtěnými jsou posvěceny svátostí.(Katechismus Římskokatolické církve)\n\nČeskobratrská církev evangelická (ČCE) nedává jednoznačný návod či odpověď. Nenechává však své členy bez návodu či orientace. Řády církve, vzešlé z poslušnosti Božího Slova a následování Krista, očekávají, že člen církve projevuje věrnost a úctu k základům vyznání ČCE a nerozchází se zjevně, trvale a pohoršlivě svým způsobem života, svým vztahem k bližním nebo svou činností s cestou života, kterou mu svědectví Písma nabízí.\n"}
{"id": "826817", "url": "https://cs.wikipedia.org/wiki?curid=826817", "title": "Jan Vild", "text": "Jan Vild\n\nJan Vild (* 26. září 1968) byl český a československý politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí.\n\nKoncem 80. let byl aktivní ve studentském hnutí na Právnické fakultě Univerzity Karlovy. V listopadu 1989 se zapojil do průběhu sametové revoluce. Patřil mezi hlavní postavy studentského stávkového hnutí. Ve volbách roku 1990 pak zasedl do české části Sněmovny národů Federálního shromáždění (volební obvod Praha) za Občanské fórum, respektive za skupinu \"Studentský parlament\". Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\n"}
{"id": "826819", "url": "https://cs.wikipedia.org/wiki?curid=826819", "title": "Sloupcový graf", "text": "Sloupcový graf\n\nSloupcový graf nebo sloupcový diagram je diagram, který znázorňuje složení sledovaného souboru pomocí obdélníkových pruhů, jejichž délka proporcionálně odpovídá velikosti hodnot, které znázorňují. Pruhy mohou být nakresleny svisle i vodorovně.\n\nSloupcový graf poskytuje rychlý přehled o poměrech jednotlivých hodnot. Na první pohled vypadá jako histogram, ale vlastnosti jsou jiné.\n\nSloupcový graf by neměl používat k vyjádření hodnoty změny měřítka, ale pouze zvetšení v jednom směru. Plocha (případně objem) pak neodpovídá hodnotě a vytváří mylný dojem. Jako například grafické vyjádření zde.\n\nDalším zavádějícím použitím je absence měřítka a důsledného upozornění, že graf nemá počátek v nule.\n\n"}
{"id": "826825", "url": "https://cs.wikipedia.org/wiki?curid=826825", "title": "Dániel Vincze", "text": "Dániel Vincze\n\nDániel Vincze, též Daniel Vincze (* 23. září 1950), byl slovenský a československý politik maďarské národnosti, po sametové revoluci poslanec Sněmovny národů za Maďarské křesťanskodemokratické hnutí.\n\nVe volbách roku 1990 kandidoval do slovenské části Sněmovny národů (volební obvod Západoslovenský kraj) za Maďarské kresťanskodemokratické hnutie, respektive za koalici hnutí Együttélés a Maďarského křesťanskodemokratického hnutí. Mandát nabyl až dodatečně v říjnu 1990. V květnu 1991 se rozešel s poslaneckým klubem MKDH-Együttélés, protože společně společně s Bélou Bugárem kritizovali fakt, že do klubu byli přijati i čtyři poslanci dříve vyloučení z MKDH. Po zbytek volebního období zasedal jako nezařazený poslanec. Ve Federálním shromáždění setrval do voleb roku 1992.\n\nV roce 2008 se uvádí jako člen odborné rady pro zdravotnictví Strany maďarské koalice.\n\n"}
{"id": "826833", "url": "https://cs.wikipedia.org/wiki?curid=826833", "title": "Seznam dílů seriálu Skins", "text": "Seznam dílů seriálu Skins\n\nToto je seznam dílů seriálu \"Skins\". Britský televizní seriál \"Skins\" vysílala v letech 2007 až 2013 televizní stanice E4. V sedmi řadách vzniklo a bylo odvysíláno celkem 61 dílů.\n\n<onlyinclude></onlyinclude>\n\n"}
{"id": "826834", "url": "https://cs.wikipedia.org/wiki?curid=826834", "title": "Jan Vodehnal", "text": "Jan Vodehnal\n\nJan Vodehnal (* 9. prosince 1946 Dolní Újezd) byl český a československý politik, po sametové revoluci český ministr zemědělství a výživy a poslanec Sněmovny národů Federálního shromáždění za KSČ, pak za KSČM.\n\nPocházel ze Svitavska. Vyučil se a pracoval jako opravář zemědělských strojů. Členem KSČ se stal roku 1967. Vystudoval VŠ zemědělskou v Brně a po několik let byl předsedou JZD. Od roku 1980 byl ředitelem Krajské zemědělské správy Hradec Králové. Od roku 1986 působil na postu náměstka ministra zemědělství a výživy České socialistické republiky.\n\nVrchol jeho politické kariéry ale přišel až po sametové revoluci. Od prosince 1989 do června 1990 zastával v české vládě Františka Pitry a Petra Pitharta post českého ministra zemědělství a výživy.\n\nVe volbách roku 1990 zasedl do české části Sněmovny národů Federálního shromáždění (volební obvod Východočeský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Vodehnal přešel do poslaneckého klubu KSČM. Byl členem zemědělské komise. Mandát poslance obhájil ve volbách roku 1992 za KSČM, respektive za koalici Levý blok. Ve Federálním shromáždění setrval do zániku Československa v prosinci 1992.\n\nOd 90. let se věnuje podnikání v zemědělství a potravinářství.\n\n"}
{"id": "826835", "url": "https://cs.wikipedia.org/wiki?curid=826835", "title": "Mary Daly", "text": "Mary Daly\n\nMary Daly (16. října 1928, Schenectady, New York, USA – 3. ledna 2010, Gardner, Massachusetts, USA) byla americká feministická teoložka, která se v současné době považuje za postkřesťanskou myslitelku.\n\nMary Daly vyrůstala ve velice vyhraněném katolickém prostředí. Nedokázala si proto pod pojmem teologie představit nic jiného, než „katolickou teologii“, kterou ovšem na vyšším stupni nemohla v USA studovat. Proto se Daly vydala na studie do Fribourgu, kde byla teologická fakulta kontrolovaná státem, a nebylo možné vylučovat ze studia ženy, alespoň ne legální cestou (srov. Daly, 1985, str. 8). Daly popisuje léta strávena ve Fribourgu jako frustrující i plodná zároveň. Studium ji velice obohacovalo a zažívala období osobního růstu, na druhou stranu se zde cítila velice izolovaná, protože pociťovala nepřátelství svých mužských kolegů.\n\nBěhem studií ve Fribourgu měla Mary Daly příležitost navštívit Řím v době konání 2. vatikánského koncilu. Ten se stal inspirací pro její první knihu The Church and the Second Sex (1968), ve které Daly provádí historickou a filozofickou kritiku patriarchálních struktur církve, které se podle jejího názoru projevovaly a projevují v násilí na ženském těle, mysli i duchu. V době konání koncilu měla Daly stále naději, že se provedou radikální změny, které povedou k emancipaci žen v katolické církvi, především na poli kněžské služby.\n\nTato naděje ovšem netrvala dlouho. Výsledky 2. vatikánského koncilu Daly velice znepokojily a rozhořčily. Představa kněží v barevných obřadných hábitech podávajících hostii řádovým sestrám v černé a bílé byly pro Daly symbolem znetvoření ženského těla a psyché.\n\nV roce 1966 se Daly vrátila do Spojených států a začala vyučovat na Boston College, kde také knihu The Church and the Second sex dokončila. Krátce po vydání knihy byla Daly z Boston College odvolána. To vyvolalo velké protesty nejen na univerzitě, ale po celém státě. Daly byla ke svému vlastnímu překvapení přijata zpět, a dokonce jí byla v roce 1969 nabídnuta definitiva. Reakce na její knihu a spory ohledně jejího působení na univerzitě byly pro Daly podnětem k tomu, aby opustila církev. Od tohoto roku se profilovala jako autorka post-křesťanská. Konflikty se světskou i sekulární mocí byly pro Daly pouze potvrzením toho, že se ženy v patriarchální společnosti nemohou stát jejími plnohodnotnými členy, ani plnohodnotnými členy církve. V následujících letech se Daly dostávala do konfliktu nejen s církví, ale i s univerzitou. V roce 1975 jí např. univerzita odmítla udělit profesuru. Byla jí udělena až po dalších protestech veřejnosti.\n\nKonflikty byly často vyvolávány jejím radikálním gynocentrismem. Odmítala například přítomnost mužů na svých přednáškách. Toto jednání nebyla univerzita ochotna akceptovat, což vedlo Daly k tomu, že zde přestala vyučovat. Na základě autobiografických komentářů Mary Daly je možné odvodit, že již první konflikt s patriarchální autoritou vedl ke zrození nové Mary Daly, která již netoužila po reformě v církvi a společnosti, ale po zcela novém systému.\nTato změna je patrná především v její další publikaci Beyond God the Father (1973), která byla krokem ke zcela nové filozofii osvobození žen. Odmítá jak křesťanský, tak patriarchální náhled na svět a směřuje ke gynocentrické vizi světa. Tyto myšlenky Daly rozvíjí i ve svých dalších knihách. Snaží se o vytvoření nové reality, ve které by nebylo místo pro patriarchát. Kritizuje patriarchální systém a jeho významy a hledá nové, které by je nahradily. Snaží se nalézt alternativní realitu, kde by se ženy mohly realizovat ve své celosti, kde bude historie tvořena ženami.\n\n\n"}
{"id": "826836", "url": "https://cs.wikipedia.org/wiki?curid=826836", "title": "Rosenzweig", "text": "Rosenzweig\n\nPříjmení Rosenzweig nosí tyto osobnosti:\n\n"}
{"id": "826838", "url": "https://cs.wikipedia.org/wiki?curid=826838", "title": "Elyesa Bazna", "text": "Elyesa Bazna\n\nElyesa Bazna, krycí jméno Cicero, (28. července 1904 Priština – 23. prosince 1970 Mnichov), byl špión – od roku 1943 do roku 1944 spolupracovník německého Sicherheitsdienstu.\n\nElyesa Bazna pracoval jako komorník na britském velvyslanectví v Turecku. V říjnu 1943 nabídl německému velvyslanci v Turecku Franzi von Papenovi 56 britských tajných vojenských dokumentů a chtěl za ně 20 000 liber šterlinků. Jeho motivem byla údajná nenávist k Britům.\n\nVzhledem k tomu, že kvalita předaných dokumentů byla velmi dobrá, stal se spolupracovníkem německého Sicherheitsdienstu. Dostal kódové jméno Cicero a v průběhu špionážní práce předal Němcům stovky fotokopií dokumentů. Obsahovaly mj. informace o britské politice na Středním východě, o snaze dostat Turecko do tábora spojenců, informace týkající se konference v Teheránu a otevření druhé fronty v Evropě. O vylodění spojenců v Normandii měl ale k dispozici jen vágní informace. V březnu 1944 uprchl z Turecka, protože se oprávněně obával, že bude prozrazen.\n\nBazna byl vyplácen falešnými britskými librami z operace Bernhard. Celkově obdržel cca 300 000 liber.\nPo skončení 2. světové války Bazna zažaloval Německo s cílem získat finanční náhradu za falešné bankovky, kterými byl placen. V soudním sporu ale neuspěl.\n\nAmerický režisér Joseph L. Mankiewicz natočil v roce 1951 film \"5 Fingers\" (\"Pět prstů\"), inspirovaný Baznovým životem. Hlavní roli ve filmu hrál James Mason. V roce 1962 Bazna vydal životopisnou knihu \"Ich war Cicero\" (\"Byl jsem Cicero\"). Elyesa Bazna zemřel roku 1970 v Mnichově.\n"}
{"id": "826840", "url": "https://cs.wikipedia.org/wiki?curid=826840", "title": "Imrich Volek", "text": "Imrich Volek\n\nImrich Volek (7. září 1927 – 12. prosince 2012) byl slovenský a československý politik, po sametové revoluci poslanec Sněmovny národů Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do slovenské části Sněmovny národů (volební obvod Západoslovenský kraj).Ve Federálním shromáždění setrval do voleb roku 1992.\n\nV komunálních volbách na Slovensku roku 1994 kandidoval do zastupitelstva města Šaľa za koalici pravicových stran. V roce 2007 mu město Šaľa udělilo Cenu města za „\"celoživotní práci a aktivní podíl na revolučních změnách, za přínos k společenskému rozvoji města\".“ V roce 2010 mu KDH na oslavách 20. výročí vzniku této strany udělilo ocenění.\n\n"}
{"id": "826841", "url": "https://cs.wikipedia.org/wiki?curid=826841", "title": "MTV Europe Music Award za celosvětový počin", "text": "MTV Europe Music Award za celosvětový počin\n\nSeznam výherců a nominovaných MTV Europe Music Awards v kategorii Celosvětový počin.\n"}
{"id": "826843", "url": "https://cs.wikipedia.org/wiki?curid=826843", "title": "Balmín", "text": "Balmín\n\nBalmín (\"Leptospermum\") je rod s asi 80  druhy dřevin s listy obsahujícími esenciální oleje. Je z čeledě myrtovitých kde je řazen do podčeledě \"Myrtoideae\" a tribu \"Leptospermeae\".\n\nPůvod tohoto rodu je hlavně v Austrálii a pak na Novém Zélandu, Nové Guineji a v Jihovýchodní Asii. Drtivá většina jeho druhů jsou ale australské endemity. Některé druhy pyšnící se hezkými květy jsou vysazovány do parků v dalších subtropických a tropických oblastech, např. na Havaji, v Makaronézii a ve Středozemí. V chladnějších oblastech severní polokoule se s oblibou pěstují v zimních zahradách neboť rozkvétají právě v zimních měsících.\n\nVětšinou se nalézají v křovinatých okrajích i uvnitř světlých lesů, na vřesovištích i na pastvinách porostlých keři, vyžadují hodně slunečního svitu. Přestože rostou v tropických oblastech nevyskytují se v deštných pralesích a také jen poskrovnu vyrůstají na dlouhodobě suchým místech. Některým druhům se lépe daří na propustné půdě ve vyšších nadmořských výškách s nadprůměrnými ročními srážkami. Dokážou pomoci svých lehkých, větrem roznášených semen rychle kolonizovat i vzdálená místa obnažená po požárech a jiných katastrofách. Rostliny se v průměru dožívají 60 let.\n\nEktomykorhizní dřeviny dorůstají do výše od 0,5 m do 8 m, řídce i 20 m a mívají formu hustě větvených keřů nebo stromů s vláknitou, snadno se loupající tmavou kůrou s červenavým nádechem. Mladé, světle chlupaté větvičky, často vyrůstají rozdvojením původní, působí dojmem chaotického uspořádání. Tvary střídavě vyrůstajících listů bývají velice pestré. Jednoduché listové čepele bývají drobné, u většiny druhů jsou jen o málo delší než 1 cm. Mívají tvar podlouhlý, kopinatý, vejčitý nebo eliptický, jsou symetrické i nesymetrické podle střední žilky a někdy mají drobné palisty. Bývají kožovité nebo bylinné, krátce řapíkaté nebo polopřisedlé a mají aromatické žlázy které po pomnutí listů vydávají příjemnou vůni (některé po citronu), u některých starších rostlin listy postupně tmavnou.\n\nNa jedinci mohou nebo nemusí současně vyrůstají dva typy květů, oboupohlavné nebo jen samčí které mají čnělku a bliznu zakrnělou nebo jsou úplně bez pestíku. Květy měřící v průměru až 3 cm mají stopky nebo jsou přisedlé, vyrůstají z úžlabí listů většině jednotlivě a jsou po větvičkách pravidelně rozloženy, méně často rostou na jejich koncích a jsou seskupeny do vrcholičnatého květenství. Květy mají opadavé listeny, květenství opadavé listence. Okvětí pětičetných cyklických květů je tvořeno zřetelným kalichem a korunou uspořádaných ve dvou přeslench. Obvykle zvonkovitý kalich má trvalé nebo opadavé trojboké, téměř okrouhlé volné lístky se suchomázdřitým okrajem střechovitě se překrývající. Koruna má opadávající podlouhlé, trojúhelníkovité nebo vejčité lístky barvy bílé, mnohdy se skvrnami růžovými nebo červenými. Kališní lístky jsou srostlé se spodními částmi tyčinek v kruhový lem okolo češule. Tyčinek bývá 5 až 55 a jsou stejně nebo různě dlouhé, vždy ale kratší než okvětí. Jejich ohnuté nitky jsou lysé nebo chlupaté, vyrůstají v jednom kruhu, někdy jednotlivě a jindy v chomáčcích a jsou dorzálně spojeny s prašníky otvírajícími se v podélných švech. Z polokulovitě vyklenutého, obvykle spodního lysého nebo chlupatého semeníku (který bývá 5, zřídla 2 až 12dílný) vyrůstá v oboupohlavných květech jednoduchá čnělka s kulovitou nebo plochou bliznou. Gyneceum je synkarpní, placentace axiální. Květy jsou opylovány hlavně hmyzem lákaným velkým množství nektaru.\n\nPlodem je dřevnatá pukající tobolka otvírající se pěti nápadnými víčky, u některých druhů přetrvávají na větvích i rok po odkvětu. Semena jsou velká 2 až 3 mm a jsou i na velké vzdálenosti rozšiřována anemochoricky. Rostliny lze uměle úspěšně rozmnožovat semeny nejlépe rok starými, která po vysetí do vlhkého substrátu vyklíčí za 14 až 30 dnů. Spolehlivou metodou rozšiřování vybraných jedinců je i výsadba asi 10 cm dlouhých řízků za pomoci stimulátoru.\n\nDřevo je pevné, trvanlivé a dobře se opracovává. Mnoho se však nevyužívá, snad jen na násady ručního nářadí a pro oplocení pozemků. Nejčastěji slouží k topení; domorodci z pružných větví vyrábějí oštěpy i kopí a osadníci z větviček zase košťata. Je významnou medonosnou rostlinou. Ve své domovině je balmín někdy vysazován jako nenáročná rostlina na stanoviště s chudou půdou kde má zabraňovat postupující erozí.\n\nNěkteré druhy tohoto rodu jsou rozšiřovány a pěstovány pro své květy, hlavně balmín metlatý (\"Leptospermum scoparium\") a balmín žlutavý (\"Leptospermum flavescens\"). V poslední době doznaly velkého zkoumání a reklamy léčebné účinky esenciálního oleje z listů a medu z květů právě balmínu metlatého pro jejich antimikrobiální, antimykotické a protizánětlivé účinky.\n"}
{"id": "826846", "url": "https://cs.wikipedia.org/wiki?curid=826846", "title": "MTV Europe Music Award za nejlepší evropský počin", "text": "MTV Europe Music Award za nejlepší evropský počin\n\nSeznam výherců a nominovaných MTV Europe Music Awards v kategorii Nejlepší evropský počin.\n\n(*) - Kategorie nesla název Evropský oblíbený umělec.\n"}
{"id": "826848", "url": "https://cs.wikipedia.org/wiki?curid=826848", "title": "Ján Vosček", "text": "Ján Vosček\n\nJán Vosček (5. srpna 1924 Malá Franková – listopad 2015) byl slovenský a československý politik, po sametové revoluci poslanec Slovenské národní rady a Sněmovny národů Federálního shromáždění za Kresťanskodemokratické hnutie, v roce 1992 soudce Ústavního soudu ČSFR.\n\nV rodné obci absolvoval základní školu, střední vzdělání získal na Řeholním gymnáziu v Nitře a na státním slovenském gymnáziu v Kežmarku. V letech 1945-1950 vystudoval Právnickou fakultu Univerzity Komenského. Během studií pracoval na Pověřenectví školství jako tajemník děkanátu. V roce 1949 přešel do Košic a pracoval na Vysoké škole veterinární v Košicích jako vedoucí kanceláře rektora, později coby tajemník. Z funkce byl odvolaný v roce 1959, protože nebyl členem politické strany. Později pracoval na postu podnikového právníka v Šlechtitelském podniku v Košicích, ve Východoslovenských železárnách a v Hutních stavbách.\n\nV lednu 1990 se v rámci kooptací stal poslancem Slovenské národní rady, kde působil v ústavně-právním výboru. Ve volbách roku 1990 zasedl za KDH do slovenské části Sněmovny národů (volební obvod Východoslovenský kraj).Ve Federálním shromáždění setrval do února 1992, kdy rezignoval na poslanecký mandát. V parlamentu působil v ústavně-právním výboru jako místopředseda.\n\nV roce 1992 se uvádí bytem Košice. V roce 1992 ho KDH úspěšně navrhlo na post soudce Ústavního soudu ČSFR.\n\nZemřel v listopadu 2015. Pohřeb se konal 20. listopadu v krematoriu v Košicích.\n\n"}
{"id": "826849", "url": "https://cs.wikipedia.org/wiki?curid=826849", "title": "MTV Europe Music Award za nejlepší latinskoamerický počin", "text": "MTV Europe Music Award za nejlepší latinskoamerický počin\n\nSeznam výherců a nominovaných MTV Europe Music Awards v kategorii Nejlepší latinskoamerický počin.\n"}
{"id": "826850", "url": "https://cs.wikipedia.org/wiki?curid=826850", "title": "MTV Europe Music Award za nejlepší severoamerický počin", "text": "MTV Europe Music Award za nejlepší severoamerický počin\n\nSeznam výherců a nominovaných MTV Europe Music Awards v kategorii Nejlepší severoamerický počin.\n"}
{"id": "826851", "url": "https://cs.wikipedia.org/wiki?curid=826851", "title": "Prairie County", "text": "Prairie County\n\nPrairie County je název dvou okresů ve Spojených státech amerických:\n"}
{"id": "826852", "url": "https://cs.wikipedia.org/wiki?curid=826852", "title": "MTV Europe Music Award za nejlepší africký, blízkovýchodní a indický počin", "text": "MTV Europe Music Award za nejlepší africký, blízkovýchodní a indický počin\n\nSeznam výherců a nominovaných MTV Europe Music Awards v kategorii Nejlepší africký, blízkovýchodní a indický počin.\n"}
{"id": "826853", "url": "https://cs.wikipedia.org/wiki?curid=826853", "title": "Phillips County", "text": "Phillips County\n\nPhillips County je název čtyř okresů ve Spojených státech amerických:\n"}
{"id": "826854", "url": "https://cs.wikipedia.org/wiki?curid=826854", "title": "Golden Valley County", "text": "Golden Valley County\n\nGolden Valley County je název dvou okresů ve Spojených státech amerických:\n"}
{"id": "826855", "url": "https://cs.wikipedia.org/wiki?curid=826855", "title": "Gallatin County", "text": "Gallatin County\n\nGallatin County je název tří okresů ve Spojených státech amerických:\n"}
{"id": "826856", "url": "https://cs.wikipedia.org/wiki?curid=826856", "title": "MTV Europe Music Award za nejlepší asijský a pacifický počin", "text": "MTV Europe Music Award za nejlepší asijský a pacifický počin\n\nSeznam výherců a nominovaných MTV Europe Music Awards v kategorii Nejlepší asijský a pacifický počin.\n"}
{"id": "826867", "url": "https://cs.wikipedia.org/wiki?curid=826867", "title": "MTV Europe Music Award pro nejlepší turecký počin", "text": "MTV Europe Music Award pro nejlepší turecký počin\n\nSeznam výherců a nominovaných MTV Europe Music Awards v kategorii Nejlepší turecký umělec. Emre Aydın a manga pokračovali a zvítězili v kategorii Nejlepší evropský počin.\n"}
{"id": "826869", "url": "https://cs.wikipedia.org/wiki?curid=826869", "title": "Wright County", "text": "Wright County\n\nWright County je název tří okresů ve Spojených státech amerických:\n"}
{"id": "826870", "url": "https://cs.wikipedia.org/wiki?curid=826870", "title": "Worth County", "text": "Worth County\n\nWorth County je název tří okresů ve Spojených státech amerických:\n"}
{"id": "826872", "url": "https://cs.wikipedia.org/wiki?curid=826872", "title": "Stone County", "text": "Stone County\n\nStone County je název tří okresů ve Spojených státech amerických:\n"}
{"id": "826873", "url": "https://cs.wikipedia.org/wiki?curid=826873", "title": "Shannon County", "text": "Shannon County\n\nShannon County je název dvou okresů ve Spojených státech amerických:\n"}
{"id": "826875", "url": "https://cs.wikipedia.org/wiki?curid=826875", "title": "Ripley County", "text": "Ripley County\n\nRipley County je název dvou okresů ve Spojených státech amerických:\n"}
{"id": "826877", "url": "https://cs.wikipedia.org/wiki?curid=826877", "title": "MTV Europe Music Award pro nejlepší belgický počin", "text": "MTV Europe Music Award pro nejlepší belgický počin\n\nSeznam výherců a nominovaných MTV Europe Music Awards v kategorii Nejlepší belgický umělec.\n\n"}
{"id": "826878", "url": "https://cs.wikipedia.org/wiki?curid=826878", "title": "Mississippi County", "text": "Mississippi County\n\nMississippi County je název dvou okresů ve Spojených státech amerických:\n"}
{"id": "826880", "url": "https://cs.wikipedia.org/wiki?curid=826880", "title": "Limonka", "text": "Limonka\n\nLimonka ( ) jsou ruské opoziční noviny. Náklad mají zhruba 10 tisíc výtisků. Jejich první výtisk vyšel 28. listopadu 1994. Jejich redaktorem je Eduard Limonov a mezi přispěvateli se objevovala jména jako Zachar Prilepin, Vladimir Linderman a Alexandr Dugin.\n\n\n"}
{"id": "826881", "url": "https://cs.wikipedia.org/wiki?curid=826881", "title": "MTV Europe Music Award pro nejlepší švýcarský počin", "text": "MTV Europe Music Award pro nejlepší švýcarský počin\n\nSeznam výherců a nominovaných MTV Europe Music Awards v kategorii Nejlepší švýcarský umělec.\n"}
{"id": "826884", "url": "https://cs.wikipedia.org/wiki?curid=826884", "title": "MTV Europe Music Award pro nejlepší český/slovenský počin", "text": "MTV Europe Music Award pro nejlepší český/slovenský počin\n\nSeznam výherců a nominovaných MTV Europe Music Awards v kategorii Nejlepší český a slovenský umělec.\n"}
{"id": "826889", "url": "https://cs.wikipedia.org/wiki?curid=826889", "title": "Paulette Goddard", "text": "Paulette Goddard\n\nPaulette Goddard, vlastním jménem Pauline Marion Levy (3. června 1910, Whitestone Landing, New York – 23. dubna 1990, Ronco, Švýcarsko), byla americká herečka. Ve filmu začala hrát ve 13 letech a za skoro padesátiletou kariéru natočila řadu snímků. Byla čtyřikrát vdaná (Edgar James (1927–1929), Charlie Chaplin (1936–1942), Burgess Meredith (1944–1949) a Erich Maria Remarque (1958–1970).\n\n"}
{"id": "826892", "url": "https://cs.wikipedia.org/wiki?curid=826892", "title": "Operace Bernhard", "text": "Operace Bernhard\n\nOperace Bernhard (někdy nazývaná též \"Akce Bernhard\") je v dějinách dosud největší známý případ padělání bankovek a dokumentů. Došlo k němu během 2. světové války ze strany nacistického Německa.\n\nTehdejší šéf Sicherheitsdienstu Walter Schellenberg pojmenoval operaci podle velitele operace, Sturmbannführera Bernharda Krügera. Speciální papír pro padělání pocházel z továrny na papír v obci Spechthausen v zemském okrese Oberbarnim v kraji Braniborsko. Tato továrna vyráběla od roku 1874 do roku 1945 papír téměř pro všechny říšské bankovky, cenné papíry, akreditivy, akcie, šeky atd. Tisk falešných bankovek a dalších dokumentů se prováděl severně od Berlína v koncentračním táboře Sachsenhausen, v barácích číslo 18 a 19. S cílem destabilizovat národní hospodářství spojeneckých zemí zde 144 židovských vězňů různých národností falšovalo bankovky. Vrchol produkce byl dosažen v roce 1943 s měsíčním počtem přibližně 650 000 bankovek.\n\nVyráběly se britské libry, dále od roku 1944 tehdejší jugoslávská měna a americké dolary. Bankovkami se realizoval nákup deviz a finančně podporovaly různé akce SS. Například špión Cicero (Elyesa Bazna) byl placen právě těmito bankovkami. Padělky byly tak dokonalé, že se přímo nedaly rozeznat od originálů. Při výslechu britskými spojenci však jeden z bývalých vězňů uměl padělky hned rozpoznat. Jako vysvětlení uvedl, že čerstvě vytištěné bankovky byly dále zpracovávány, aby získaly podobu použitých bankovek. Přitom byla použita metoda spojování bankovek sponkami, které v nich zanechávaly dírečky.\n\nPadělky byly rozděleny do tříd A, B, C a D. Třídu A tvořily bankovky, které akceptovaly i banky. S bankovkami třídy B se vypláceli špioni v zahraničí. Bankovky třídy C byly určeny pro válečné tažení v Africe a třída D pro shazování nad anglickým územím. Bank of England stáhla po skončení války z oběhu všechny bankovky s hodnotou 50 liber a nahradila je novou sérií. Ke konci války bylo padělatelské nářadí, přístroje a zbylé falešné bankovky potopeny v Toplitzsee, odkud je v roce 1959 potápěči zčásti vylovili. Bernharda Krügera se podařilo zatknout. Dne 5. května 1945 byli vězni, kteří se účastnili padělání bankovek, předáni do rukou Červeného kříže.\n\nAdolf Burger, bývalý vězeň koncentračního tábora číslo 64401, původem z Veľké Lomnice z bývalého Československa, byl jedním z židovských vězňů, kteří se na této akci podíleli.\n\nAdolf Burger napsal knihu popisující jeho cestu koncentračními tábory v letech 1942 až 1945 a život v padělatelském komandu. Kniha také obsahuje seznam všech vězňů pracujících v padělatelském komandu a nacistických pohlavárů podílejících se na padělání dokumentů a bankovek. Podle knihy byl v roce 2007 natočen celovečerní film \"Ďáblova dílna\" (\"Die Fälscher\"). Od roku 1945 Burger žil až do své smrti v roce 2016 v Praze.\n\nPůvodním cílem operace bylo zaplavit britskou ekonomiku falešnými bankovkami, a to z následujících důvodů:\n\nJelikož se falešná měna prodávala na mezinárodních finančních trzích, vznikaly nacistickému režimu značné zisky z tzv. ražebného.\n"}
{"id": "826894", "url": "https://cs.wikipedia.org/wiki?curid=826894", "title": "Winter (hudební skupina)", "text": "Winter (hudební skupina)\n\nWinter je tříčlenná americká death/doom metalová kapela z New Yorku. Patří mezi průkopníky svého žánru. I přes to, že kapela delší dobu nevydala žádné album, je stále aktivní. Winter zahráli v roce 2011 na Roadburn Festivalu v Nizozemsku.\n\nSestava\nKoncertní členové\n\n\nAlbum bylo znovu vydáno v roce 1992 nakladatelstvím Nuclear Blast, a znovu v roce 1999 (obsahující materiál z EP). EP obsahuje skladby z demo nahrávky a bonus.\n\nNakladatelství Metal Mind Records oznámilo v Únoru 2008, že vydají obě, album \"Into Darkness\" a EP \"Eternal Frost\", jako limitovanou digipak edici čítající 2000 kusů a to 13. Května toho roku.\n\n"}
{"id": "826896", "url": "https://cs.wikipedia.org/wiki?curid=826896", "title": "Rogers Cup 2012 – ženy", "text": "Rogers Cup 2012 – ženy\n\nTenisový turnaj na okruhu WTA Rogers Cup 2012 se konal ve dnech 4. až 13. srpna v kanadském Montréalu na otevřených dvorcích s tvrdým povrchem DecoTurf, včetně centrálního kurtu Uniprix Stadium, jako součást kategorie WTA Premier 5. Odměny činily 2 168 400 USD.\n\nObhájkyně titulu Serena Williamsová se rozhodla na turnaji nestartovat, když se v předchozím týdnu stala dvojnásobnou olympijskou vítězku z londýnských her.\n\nTitul ve dvouhře získala pátá nasazená Petra Kvitová po finálové výhře nad Li Na v poměru 7–5, 2–6, 6–3 za 2 hodiny a 16 minut. Pro Češku triumf znamenal první turnajové vítězství i finále kariéry hrané na americkém kontinentu. V semifinále Lucie Šafářová nevyužila vedení 5–1 v rozhodující sadě nad Li Na. Po ztrátě dalších šesti gamů v řadě Číňance podlehla poměrem her  5–7.\n\nČástky jsou uvedeny v amerických dolarech; v soutěžích čtyřher na pár.\n\nVšechny nasazené hráčky měly v 1. kole volný los.\n\nNásledující hráčky do hlavní soutěže obdržely divokou kartu:\n\nNásledující hráčky do hlavní soutěže postoupily z kvalifikace:\n\n\n\nČtyři nejvýše nasazené páry měly volný postup do druhého kola.\n\n"}
{"id": "826903", "url": "https://cs.wikipedia.org/wiki?curid=826903", "title": "Lasgo", "text": "Lasgo\n\nLasgo je belgická dance skupina. Skupina vznikla v roce 2000 a je složena z vokalistky Jelle Van Dael (po Evi Goffin která byla nucena skupinu opustit v roce 2008) a hudebních producentů Petera Lutse a Jeffa Martense. Peter Luts potvrdil (v belgickém rádiu) v roce 2008, že se Evi Goffin nevrátí do kapely, poté se stala matkou na plný úvazek. Luts ve stejné době oznámil, že se hledá nová vokalistka. Novou posilou kapely se stala Jelle Van Dael, po vítězství v pěvecké soutěži uspořádané s belgickou televizní stanicí JIMtv.\n\nSkupina prodala víc jak 5 milionů kopií svých desek \"Some Things\" a \"Far Away\" a singlů z těchto alb.\n"}
{"id": "826907", "url": "https://cs.wikipedia.org/wiki?curid=826907", "title": "Moderní pětiboj na letních olympijských hrách", "text": "Moderní pětiboj na letních olympijských hrách\n\nModerní pětiboj je na Letních olympijských hrách nepřetržitě od roku 1912. Soutěž pro ženy byla zařazena až od roku 2000.\nModerní pětiboj je sportovní soutěž, která byla vytvořena speciálně pro letní olympijské hry zakladatelem moderních her, baronem Pierrem de Coubertinem v roce 1912.\n\nModerní pětiboj se skládá z pěti sportovních disciplín.\n"}
{"id": "826908", "url": "https://cs.wikipedia.org/wiki?curid=826908", "title": "Obraz v obraze", "text": "Obraz v obraze\n\nObraz v obraze anebo obrázek v obrázku anebo picture in picture (zkr. PiP) je funkce televizních přijímačů – ale v poslední době i některých služeb digitální televize, která umožňuje zobrazit současně dva obrazy různých televizních stanic (a nebo obrazu z jiného video zdroje jako např. videopřehrávač, DVD přehrávač apod.). Jeden televizní kanál je zobrazený na celou obrazovku, sekundární TV kanál je zobrazený v zmenšené velikosti v některém rohu obrazovky. Funkci při analogových televizních přijímačů umožňuje přítomnost 2 TV tunerů.\n"}
{"id": "826909", "url": "https://cs.wikipedia.org/wiki?curid=826909", "title": "Halifax Mooseheads", "text": "Halifax Mooseheads\n\nHalifax Mooseheads je kanadský juniorský klub ledního hokeje, který sídlí v Halifaxu v provincii Nové Skotsko. Od roku 1994 působí v juniorské soutěži Quebec Major Junior Hockey League. Své domácí zápasy odehrává v hale Halifax Metro Centre s kapacitou 10 595 diváků. Klubové barvy jsou zelená, bílá a červená.\n\nNejznámější hráči, kteří prošli týmem byli např.: Ramzi Abid, Alex Tanguay, Jakub Voráček, Brad Marchand, Milan Jurčina, Ladislav Nagy, Martin Frk, Jean-Sébastien Giguère, Petr Vrána nebo Filip Zadina.\n\n\nZdroj: \n\n\n\n"}
{"id": "826910", "url": "https://cs.wikipedia.org/wiki?curid=826910", "title": "Pavel Zapletal", "text": "Pavel Zapletal\n\nPavel Zapletal (* 31. května 1957) byl český a československý politik, po sametové revoluci poslanec Sněmovny národů Federálního shromáždění za HSD-SMS.\n\nVe volbách roku 1990 byl zvolen za HSD-SMS do české části Sněmovny národů (volební obvod Severomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Zapletal proto v květnu 1991 přestoupil do klubu Hnutí za samosprávnou demokracii - Společnost pro Moravu a Slezsko 1. Ve Federálním shromáždění setrval do voleb roku 1992.\n\n"}
{"id": "826913", "url": "https://cs.wikipedia.org/wiki?curid=826913", "title": "Hartigovská zahrada", "text": "Hartigovská zahrada\n\nHartigovská zahrada patří mezi jižní zahrady Pražského hradu. Leží nad Hartigovským palácem (Thunovská 184/20), na parcele čp. 569. Spolu s Leslieovským palácem (Thunovská 180/14) je chráněna jako kulturní památka České republiky.\n\n\nZahradu založila Isabella Amélia Švihovská, z rodu von Salm-Neuburg, po roce 1670. Patřila ke stejnojmennému paláci, který v roce 1720 nechal přestavět hrabě Josef Hartig. Zahrada je složena ze dvou malých teras, které se rozkládají pod opěrnou zdí zahrady Na Valech, ze které se sem lze dostat.\n\nTerasy jsou propojeny schodištěm a hudebním pavilonkem. Najdete zde pět plastik antických božstev od Antonína Brauna - synovce Matyáše Brauna. Čtyři plastiky jsou umístěny podél zdiva, ale pátá, Dionýsos – bůh veselí a vína, stojí uvnitř hudebního pavilonku. Je zde také umístěna socha Lev s korunou a putti, rovněž od Antonína Brauna.\n\nSochy antických božstev, umístěné v Hartigovské zahradě Pražského hradu, byly sem přemístěny v roce 1945 ze zámku ve Štiříně. Pocházejí z druhé poloviny 18. století.\n\nSoučasná podoba zahrady vznikla roku 1965. Návrh vypracoval architekt Adolf Benš a architekt Richard Ferdinand Podzemný. V červenci 2007 zde proběhla rekonstrukce.\n\nVeřejné toalety v jižní části Hartigovské zahrady prošly kvůli koncertům, které se zde konají, v roce 2007 kompletní rekonstrukcí. I po rekonstrukci a kolaudaci zůstaly však uzavřeny.\n\nCelé obvodové zdivo porůstá břečťan popínavý a loubinec trojlaločný. V zahradě se nenacházejí žádné trávníkové plochy, místo nich se všude vine břečťan.\n\nPřístup do zahrady je skrytý v zahradě Na Valech. Dostupná je po schodišti při barokním hudebním pavilonku, který vznikl podle plánů, které vypracoval Giovanni Battista Alliprandi.\n\nV nejspodnější části zahrady je pod vstupním schodištěm hlubší nika. V ní byla původně umístěna drobná kašnička. Dnes je zde pouze vodovodní kohoutek. Časem se plánuje opětovné zprovoznění kašny.\n\nHudební pavilonek Hartigovské zahrady, kterou hrad získal do svého majetku až v 60. letech, hostil řadu koncertů komorní vážné hudby.\n\nV roce 2010 hostila Hartigovská zahrada společně s dalšími jižními zahradami Pražského hradu - Rajskou zahradou a zahradou Na Valech známý Prague Food Festival.\n"}
{"id": "826914", "url": "https://cs.wikipedia.org/wiki?curid=826914", "title": "The Last of Us", "text": "The Last of Us\n\nThe Last of Us je videohra amerického studia Naughty Dog pro systém PlayStation 3. Celosvětově byla vydána 14. června 2013. Vedoucími projektu byli výtvarný ředitel a scenárista Neil Druckmann a šéf vývoje Bruce Straley.\n\nJedná se o postapokalyptický survival horor zasazený do blízké budoucnosti. Hra vypráví příběh dospělého muže Joela a čtrnáctileté dívky Ellie, kteří společně putují za bezpečím zdecimovanou Amerikou, poté co bylo lidstvo téměř vyhlazeno pandemickou nákazou parazitickou houbou Cordyceps. Ta ve hře může zasáhnout mozek člověka a přinutit ho k napadení dalších lidí a šíření infekce. Hráči se v roli Joela i Ellie musejí ve hře schovávat před infikovanými jedinci i před skupinami nepřátelských lidí, bránit se střelnými i improvizovanými zbraněmi a hledat cestu k cíli skrze zříceniny moderních měst a amerického venkova.\n\nPo vydání se The Last of Us dočkalo nadšeného přijetí kritiky i hráči. Získala přes 200 ocenění, včetně prestižních cen BAFTA, DICE a české INVAZE za nejlepší hru roku 2013.\n\n14. února 2014 vyšlo příběhové rozšíření The Last of Us: Left Behind, které vypráví příběh Ellie a její kamarádka Riley před událostmi základní hry. 29. července 2014 vyšla graficky vylepšená reedice The Last of Us: Remastered pro systém PlayStation 4.\n\nV prosinci 2016 zveřejnilo Sony v rámci PlayStation Experience nový trailer s Ellie a Joelem, čímž byly potvrzeny práce na druhém dílu. Ten se bude jmenovat The Last of Us Part II.\n\nThe Last of Us je dobrodružná akční hra s prvky survival hororu a stealth s kamerou z pohledu třetí osoby. Hráči se musejí skrývat před nepřáteli, v případě konfliktu se bránit střelnými či improvizovanými zbraněmi. Akční sekvence se střídají s průzkumem zničeného světa a hledáním cesty skrze ruiny měst, osady, stoky a dalších prostředí.\n\nZde se nacházejí jedinci infikovaní parazitickou houbou Cordyceps, která je proměnila v agresivní monstra řídící se echolokací pomocí klikavých zvuků. Infikovaní nepřátelé se dělí na několik typů podle stádia nákazy, což má vliv i na jejich chování. Kromě nich však často přijdou hrdinové do střetu s lidskými nepřáteli, kteří mohou používat střelné zbraně či granáty.\n\nProtagonisté mohou naslouchat zvukům v okolí a odhalit tak pozici hlučných nepřátel. Ve hře je jejich poloha promítnuta jako bílá linie kolem jejich postavy, která prosvítá i skrze zdi. Dále si mohou vypomoci sběrem surovin, ze kterých si na pracovních stolech mohou připravit munici, provizorní zbraně nebo léčiva. Hra obsahuje několik druhů sběratelských předmětů, které více rozvíjejí obraz světa po katastrofě.\n\nThe Last of Us také nabízí tři online mutliplayerové režimy, ve kterých se až osm hráčů rozdělených do dvou týmů utkává v arénách, kde zpravidla musejí zabít hráče z druhého týmu.  \n\n20 let poté co Joelovi zemřela jeho milovaná nebohá dcera Sarah. Joel žije s Tess. Jsou to pašeráci a dealeři. Jednoho krásného dne se dozvědí, že jim jeden muž jménem Robert ukradl zbraně. Jdou si tedy pro ně. V té době už je svět nakažen epidemií Cordyceps. Roberta zabijí a potkají Marleen. Marleen se snaží najít světlonoše (skupina lídí, kteří se snaží najít lék proti houbě Cordyceps). Marleen ví kde jsou jejich zbraně, a řekne že jim je dá, ale pod jednou podmínkou. Musí odvézt Ellie ke Světlonošům. Joel a Tess souhlasí a když jdou ke Světlonošům, zastaví je vojáci a změří, jestli nejsou nakažení. Ellie při tom jednoho píchne nožíkem do nohy a ostatní společně rozstřílí. Ale zjistí že Ellie je nakažená!\n\nEllie ale odhalí že to trvá už tři týdny a že je imunní proti nákaze. A tak pokračují v cestě ke světlonošům. Během cesty na ně narazí skupinka nakažených, oddělí Joela a Tess s Ellie. Když se znova setkají, dojdou ke Světlonošům. Náhle však zjistí že jsou všichni světlonoši mrtví! Tess se jim svěří že jí jeden z nakažených kousl. Tím opouští Tess a jdou na jiné místo kde se nachází světlonoši. Potřebují auto. Dojdou k Joelovi kamarádovi Billovi. A ten jim pomůže najít funkční auto. Poté Joel s Ellie jedou spokojeně dál ke Světlonošům. Náhle je přepadne skupinka žoldnéřů... Joel je ale všechny postřílí.\n\nŽoldnéři je ale sledovali dál a vyběhli na ně s tankem. Joel s Ellie se schovali do jednoho domu a tam potkali Henryho s jeho mladším bratrem Samem. Henry věděl kde jsou Světlonoši, že musí dojít k vysílači. Jdou na místo a tam potkají skupinku dalších nepřátelů. Joel je opět všechny zabije. Poté se dostanete na místo odstřelovače kde chráníte Ellie, Henryho a Sama před skupinkou nakažených. Dostanete se k vysílači, kde skupinka hlavních postav straví noc. Další den ráno se jde Ellie podívat za Samem. Ten doslova skočí na Ellie, protože je nakažený a chce jí kousnout. Henry, protože musí zachránit Ellie, zastřelí Sama, svého mladšího bratra. Henry řekne, Co jsem to udělal?! Byl to můj bratr!!\" a s těmito slovy se zastřelí.\n\nJoel s Ellie jdou do staré vodní elektráry a tam je překvapí Joelův bratr Tommy se svojí manželkou Marií. Marie s Tommym chovají koně.Joel si chce s Tommym promluvit o samotě, když dojdou do místnosti tak Joel poví Tommymu že Ellie je imunní proti nákaze. A aby jí Tommy dovedl ke Světlonošům sám. Vrátí se k Ellie a Marii, Joel Ellie oznámí že se rozchází a že ke Světlonošům jí dovede Marie a Tommy. Ellie se naštve, skočí na koně a odjede pryč... Joel s Tommym tedy na koni jedou za ní. Vystopují ji na ranči. Po krátké hádce mezi Joelem a Ellie jim Tommy dá Callase(kůň)a ukáže jim nejblišží místo kde by se měli nacházet Světlonoši(univerzita).\n\nJoel s Ellie se tam dostanou a zjistí že tam Světlonoši nejsou,pouze další nepřátelé. Po přestřelce ale Joel spadne a probodne si břicho o drát. Ellie ho odvede do nákupního centra kde pro něj najde ve spadlé helikoptéře lékárničku. Vlastnoručně mu zašije břicho.\n\nEllie se snaží ulovit jelena, který ji zavede až do opuštěné vesnice, kde potká Davida(Dejvida) a Jamese. David jí nabídne že když jí dá jelena, dá jí co bude chtít. Ellie chtěla léky. Později se vrátí k Joelovi a vymění mu obvazy na břiše. Když se Ellie ráno probudí, zjistí že jí Davidovi muži sledovali. Snaží se jim utéct na Calassovi, přičem jeden muž koně zastřelí. Později Ellie chytnou, zavřou do klece a chtějí ji sníst.\n\nJoel napadne Davidovi muže a pomocí drastického mučení z nich dostane kde je Ellie. Joel se vydá k Ellie.\n\nEllie se dostane z klece a snaží se dostat z Davidovi vesnice. Dostanete do restaurace, ve které se David snaží zabít Ellie. Po souboji Ellie vezme Davidův nůž a brutálně Davida ubodá. Mezitím tam přijde Joel a začne Ellie uklidňovat, že je všechno v pořádku.\n\nJoel s Ellie zjistí kde se prý nachází Světlonoši - nemocnice. Když se tam dostanou, Ellie odvezou na sál, Joel tam potká Marleen. Ta mu poví, že k tomu, aby mohli vyrobit vakcínu proti nákaze, musí z Ellie houbu vyndat a při tom Ellie zcela určitě zemře. Joelovi se to ale vůbec nelíbí! A tak tedy proto všechny vyvraždí a zachrání Ellie. S ní uteče na parkoviště, kde ho zastaví Marleen a křičí, ať zastaví, že můžou vyrobit vakcínu. Joel stejně Marleen zastřelí a Ellie dá do auta. S Ellie odjede. Když se s Ellie probudí, řekne jí že se vrátí zpátky k Tommymu. Hra končí slovy Ellie, OK\"\n"}
{"id": "826916", "url": "https://cs.wikipedia.org/wiki?curid=826916", "title": "Jozef Zlocha", "text": "Jozef Zlocha\n\nJozef Zlocha (6. června 1940 Lysá pod Makytou – 25. srpna 2001 Nové Zámky) byl slovenský geolog, důlní inženýr, politik, po sametové revoluci československý poslanec Sněmovny národů Federálního shromáždění za Verejnosť proti násiliu, později za HZDS, v 90. letech ministr životního prostředí SR a poslanec Národní rady SR a za HZDS.\n\nVystudoval báňsko-geologickou fakultu v Ostravě a báňskou fakultu v Košicích. Od roku 1963 pracoval v \"Geologickém průzkumu Spišská Nová Ves\", kde se zabýval vyhledáváním a průzkumem nerostných surovin a později i stavem životního prostředí v regionech s důlní činností. V letech 1975–1985 se účastnil krátkodobých expertních úkolů při hodnocení surovinových ložisek v zahraničí. Byl ženatý, měl dva syny.\nPo roce 1989 se zapojil do politického života. Ve volbách roku 1990 zasedl za VPN do slovenské části Sněmovny národů (volební obvod Východoslovenský kraj). V roce 1991, v souvislosti s rozkladem VPN, přestoupil do poslaneckého klubu jedné z nástupnických formací HZDS. Ve Federálním shromáždění setrval do voleb roku 1992.\n\nV druhé vládě Vladimíra Mečiara zastával v letech 1992–1994 post ministra životního prostředí SR (zpočátku úřad nazýván předseda Slovenské komisie pro životní prostředí). Po krátkém mezidobí se do funkce vrátil a v třetí vládě Vladimíra Mečiara byl v letech 1994–1998 opět ministrem životního prostředí. V parlamentních volbách na Slovensku roku 1994 byl zvolen poslancem Národní rady Slovenské republiky za HZDS a mandát obhájil i v parlamentních volbách na Slovensku roku 1998. V roce 1998 získal Řád Ľudovíta Štúra.\n\nZemřel v srpnu 2001 poté, co ho postihla mozková příhoda. Po několik dnů pak lékaři v nemocnici v Nových Zámcích jen udržovali jeho základní životní funkce pomocí přístrojů.\n\n"}
{"id": "826917", "url": "https://cs.wikipedia.org/wiki?curid=826917", "title": "Murrayfield Racers", "text": "Murrayfield Racers\n\nMurrayfield Racers byl hokejový klub z Edinburghu ve Skotsku. Tým byl založený v roce 1952 (jako \"Murrayfield Royals\"). V roce 1996 se klub rozpadl a později byl v Edinburghu nahrazen týmem Edinburgh Capitals.\n\n\n\n\n"}
{"id": "826921", "url": "https://cs.wikipedia.org/wiki?curid=826921", "title": "Margita Adamčíková", "text": "Margita Adamčíková\n\nMargita Adamčíková (* 6. dubna 1958) je slovenská politička strany SMER, po sametové revoluci československá poslankyně Sněmovny lidu Federálního shromáždění za SDĽ, počátkem 21. století zastupitelka krajského zastupitelstva v Košickém kraji.\n\nV 80. letech byla členkou Komunistické strany Slovenska a pracovala na Okresním národním výboru.\n\nVe volbách roku 1992 byla zvolena do Sněmovny lidu Federálního shromáždění za postkomunistickou SDĽ. Ve Federálním shromáždění setrvala do zániku Československa v prosinci 1992.\n\nV krajských volbách na Slovensku roku 2001 se stala poslankyní zastupitelstva Košického kraje. Kandidovala za volební koalici SDĽ, HZDS a SOP. V zastupitelstvu byla členkou mandátové a dopravní komise. Poslanecký post zastávala do roku 2005. Později byla členkou odštěpenecké formace Sociálnodemokratická alternatíva. V krajských volbách na Slovensku roku 2009 kandidovala za stranu SMER. Do SMERu vstoupila v roce 2009. V květnu 2012 se stala za tuto stranu ředitelkou úřadu práce v Košicích. V té době se uvádí jako zastupitelka SMERu v městském zastupitelstvu Košic.\n\n"}
{"id": "826926", "url": "https://cs.wikipedia.org/wiki?curid=826926", "title": "Richie Furay", "text": "Richie Furay\n\nRichie Furay (* 9. května 1944 Yellow Springs, Ohio, USA) je americký zpěvák, kytarista a hudební skladatel. V letech 1966−1968 byl členem skupiny Buffalo Springfield a účastnil se i jejího reunionu v letech 2010−2012. V letech 1968−1973 a 1988−1990 hrál ve skupině Poco. V roce 1997 byl uveden do Rock and Roll Hall of Fame jako člen skupiny Buffalo Springfield.\n\n\n\n\n\n\n"}
{"id": "826931", "url": "https://cs.wikipedia.org/wiki?curid=826931", "title": "Łódź Kaliska", "text": "Łódź Kaliska\n\nŁódź Kaliska\n(česky \"Lodž Kaliska\" podle města Kalisz) je železniční stanice v Lodži, třetím největším městě Polska, nacházejícím se v centrální části země.\n\nBěhem německé okupace (1939–1945) nesla stanice název \"Litzmannstadt Hbf.\", od roku 1945 nese opět název \"Łódź Kaliska\"\n\nStanice byla otevřena v roce 1902, kdy byla uvedena do provozu původně širokorozchodná trať Varšava – Kalisz. Stará secesní nádražní budova sloužila železniční stanici do 70. let 20. století. Navrhl ji architekt Czesław Domaniewski počátkem 20. století. Před vstupem do nádražní budovy byly vysoké schody, které dávaly staniční budově monumentální charakter. Součástí tehdejší železniční stanice bylo i kino \"Dworcowe\"\n\nDne 28. září roku 1946 došlo na stanici k železničnímu neštěstí, při kterém zahynulo 20 osob a 40 dalších bylo zraněno\n\nV roce 1994 byla místo staré nádražní budovy postavena nová. Moderní komplex umožňuje bezproblémový pohyb tělesně postiženým.\n\nBěhem modernizace železniční stanice, která trvala několik let, nebyla dokončena její východní část. Na místě, kde dříve stála stará nádražní budova včetně nástupišť, rostou dnes keře a stromy.\n\nV Lodži se nachází další významná železniční stanice, Łódź Fabryczna, která po zahloubení v roce 2016 postupně přebírá pozici hlavního nádraží města.\n\nŽelezniční stanicí Łódź Kaliska prochází železniční tratě:\n\n\nŽelezniční stanici Łódź Kaliska obsluhují dálkové vnitrostátní a regionální spoje směřující kupříkladu do měst:\n\n\n\n"}
{"id": "826937", "url": "https://cs.wikipedia.org/wiki?curid=826937", "title": "Ferenc Andrássy", "text": "Ferenc Andrássy\n\nPromovaný fyzik Ferenc Andrássy, též František Andrássy (* 3. června 1953 Bratislava) je slovenský politik maďarské národnosti za Stranu maďarské koalice, po sametové revoluci československý poslanec Sněmovny lidu za hnutí Együttélés.\n\nAbsolvoval gymnázium v Šamoríně a pak v roce 1977 promoval v oboru fyzika na Univerzitě Komenského. Působil v Dunajské Stredě a potom v Bratislavě, kde se podílel na vývoji jaderné energetiky. Až do roku 1991 pracoval jako vodní inženýr v zemědělství. Mezitím získal další vzdělání na Vysoké škole zemědělské v Nitře.\n\nVe volbách roku 1992 zasedl do Sněmovny lidu za hnutí Együttélés, které kandidovalo společně s MKDH. Ve Federálním shromáždění setrval do zániku Československa v prosinci 1992.\n\nOd roku 1993 působil jako podnikatel v zemědělství a od roku 2007 byl ředitelem termálních lázní v Dunajské Stredě. Je ženatý, má dvě děti a dvě vnoučata. Je členem Strany maďarské koalice. Zasedá v městském zastupitelstvu v Dunajské Stredě. V roce 2012 se uvádí jako pověřený bývalý ředitel termálních lázní v Dunajské Stredě.\n\n"}
{"id": "826946", "url": "https://cs.wikipedia.org/wiki?curid=826946", "title": "Seznam rektorů Veterinární a farmaceutické univerzity Brno", "text": "Seznam rektorů Veterinární a farmaceutické univerzity Brno\n\nToto je chronologický seznam rektorů Veterinární a farmaceutické univerzity Brno, která byla založena v roce 1918.\n\n"}
{"id": "826948", "url": "https://cs.wikipedia.org/wiki?curid=826948", "title": "Eternity", "text": "Eternity\n\nEternity může být:\n\n\n"}
{"id": "826949", "url": "https://cs.wikipedia.org/wiki?curid=826949", "title": "Robin Bell", "text": "Robin Bell\n\nRobin Bell (* 16. listopadu 1977 Kapské Město, Jihoafrická republika) je bývalý australský vodní slalomář, kanoista závodící v kategorii C1.\n\nJe mistrem světa z roku 2005, další medaile ze světových šampionátů získal v letech 1999 (stříbro) a 2007 (bronz). V letech 2005 a 2008 vyhrál celkové pořadí Světového poháru v kategorii C1. Třikrát startoval na letní olympiádě. V Sydney 2000 byl devátý, na LOH 2004 v Athénách dojel čtvrtý a na Letních olympijských hrách 2008 v Pekingu získal v závodě C1 bronzovou medaili.\n"}
{"id": "826951", "url": "https://cs.wikipedia.org/wiki?curid=826951", "title": "Veslařský kanál v Mnichově", "text": "Veslařský kanál v Mnichově\n\nVeslařský kanál v Mnichově, , je umělá vodní nádrž obdélníkového tvaru v těsné blízkosti jezera Regattaparksee na severním okraji bavorského města Mnichova ve čtvrti Feldmoching-Hasenbergl, nádrž se nachází v jižní části přírodní oblasti Dachauer Moos rozkládající se u Dachau a Karlsfeldu.\n\nJde o olympijské sportoviště, kde se konaly soutěže ve veslování a rychlostní kanoistice v rámci Letních olympijských her 1972 v Mnichově.\nKanál byl uměle vybudován v letech 1969 až 1971 mezi Oberschleißheimem a Karlsfeldem v podmáčené mokřadní krajině bohaté na močály a bažiny, která se příliš nehodila pro zemědělské využití.\n\nJeho výstavba byla zahájena v roce 1969, kanál byl uveden do provozu v srpnu roku 1971. Měří 2230 metrů na délku, 140 metrů na šířku a hloubka vody zde dosahuje 3,5 metru. Nadmořská výška se pohybuje v rozmezí 480 (prostor startu) až 485 metrů (prostor cíle), 480 metrů nad mořem v prostoru startu představuje nejníže položený bod v Mnichově.\n\nKanál byl vybudován ve směru převládajících směrů větru v jihozápadně-severovýchodním směru tak, aby případný\nvítr co nejméně ovlivňoval sportovní zápolení a zajistil tak co nejregulérnější podmínky pro závodění.\n\nSoučástí celého zdejšího olympijského areálu byla tribuna pro 26000 diváků, velké parkoviště pro několik tisíc vozidel, ubytovací prostory, loděnice pro 2400 lodí, tělocvičny, tiskové, rozhlasové, televizní a dálnopisné středisko, restaurace a kavárny, dále také věž pro rozhodčí.\n\nV roce 1981 a 2007 se zde konalo mistrovství světa ve veslování, od roku 1997 se zde každoročně konají závody světového poháru ve veslování, pravidelně se zde konají i mistrovství Německa ve veslování a v rychlostí kanoistice.\n\nV letech 1982 a 1992 se zde také konaly závody motorových člunů a vznášedel, což už v současnosti není možné, neboť\nplatné bavorské zákony to již neumožňují.\n\nKromě sportování je tento kanál využíván pro trénink a výcvik sportovců, menší část slouží i pro rekreaci jako veřejné koupaliště. Nádrž je využívána i pro chov ryb (žije zde pstruh duhový). Kvůli kvalitě vody a nutnosti omezení růstu vodních rostlin sem v roce 2006 bylo také uměle přesazeno z jezera Eibsee 3000 kusů raků říčních).\n\nAsfaltové cesty v okolí kanálu jsou využívány pro inline bruslení.\n\nZařízení je přímo napojeno na bavorskou dálnici B 471, která je vedena z východu na západ obchvatem severní částí Mnichova.\n\n\n"}
{"id": "826952", "url": "https://cs.wikipedia.org/wiki?curid=826952", "title": "Michail Kuzněcov (kanoista)", "text": "Michail Kuzněcov (kanoista)\n\nMichail Nikolajevič Kuzněcov ( ; * 14. května 1985 Nižnij Tagil, RSFSR, Sovětský svaz) je ruský vodní slalomář, kanoista závodící v kategorii C2. Jeho partnerem v lodi je Dmitrij Larionov.\n\nTřikrát startoval na letních olympijských hrách. V Pekingu 2008 získal bronzovou medaili, na LOH 2012 v Londýně skončila jeho loď čtrnáctá. V Riu 2016 se umístil na šestém místě.\n"}
{"id": "826954", "url": "https://cs.wikipedia.org/wiki?curid=826954", "title": "Ernst Niekisch", "text": "Ernst Niekisch\n\nErnst Niekisch (23. května 1889, Trebnitz, Prusko – 27. května 1967, Západní Berlín, Západní Německo) byl německý levicový politik a žurnalista, teoretik nacionálního bolševismu.\n\nNarodil se v Trebnitzu. V roce 1917 se připojil k Nezávislé sociálně demokraktické straně Německa. Aktivně se podílel na bavorské revoluci. Byl uvězněn ve Niederschönenfeld, během všeobecné amnestie však byl propuštěn. V roce 1926 stal hlavním editorem novin „Widerstand“ (Odpor). V roce 1937 byl uvězněn gestapem. O dva roky později byl za velezradu odsouzen k doživotí. Po válce vstoupil do SED, ale po Východoněmeckém povstání začal být vůči ní kritický, vystoupil z ní a v roce 1963 přesídlil do Západního Německa.\n\n\n"}
{"id": "826957", "url": "https://cs.wikipedia.org/wiki?curid=826957", "title": "Transportní plachta", "text": "Transportní plachta\n\nTransportní plachta se používá při transportu zraněných či nemocných lidí pro přesun z lůžka na jiný transportní ležák, při hygieně při koupeli, případně po pádu, kdy je potřeba šetrně s tělem manipulovat tak, aby nedocházelo k nevhodným manipulacím s končetinami nebo zraněným tělem. Ale i jinde, např. na rentgenových pracovištích.\n\nTransportní plachta je omyvatelná, pevná tak, aby nedošlo k jejímu protržení. Pod tělo se podsouvá formou polohování přenášeného těla tak, že se podsune za záda na boku polohovaného těla, a při přepolohování na druhý bok, již na plachtu, se plachta rozprostře pod celým tělem. Na transportní desku lze poté bez problému přesunout tělo na plachtě v bezdotekovém režimu.\n\nTransportní plachta se dá i zazipovat, a tím vznikne přenosný vak používaný pro převoz exitů, tedy zemřelých lidských těl.\n"}
{"id": "826959", "url": "https://cs.wikipedia.org/wiki?curid=826959", "title": "Dmitrij Larionov", "text": "Dmitrij Larionov\n\nDmitrij Olegovič Larionov ( ; * 22. prosince 1985 Nižnij Tagil, RSFSR, Sovětský svaz) je ruský vodní slalomář, kanoista závodící v kategorii C2. Jeho partnerem v lodi je Michail Kuzněcov.\n\nTřikrát startoval na letních olympijských hrách. V Pekingu 2008 získal bronzovou medaili, na LOH 2012 v Londýně skončila jeho loď čtrnáctá. V Riu 2016 se umístil na šestém místě.\n"}
{"id": "826962", "url": "https://cs.wikipedia.org/wiki?curid=826962", "title": "Michail Kuzněcov", "text": "Michail Kuzněcov\n\nMichail Kuzněcov může být:\n"}
{"id": "826968", "url": "https://cs.wikipedia.org/wiki?curid=826968", "title": "Kráska dne", "text": "Kráska dne\n\nKráska dne ( ) je francouzské filmové drama z roku 1967 režírované Luisem Buñuelem, které představuje volnou adaptaci Kesselova stejnojmenného románu napsaného roku 1928.\n\nFrancouzský název snímku „belle de jour“ je pojmenováním květiny denivka, jejíž květy vydrží na stonku jediný den a znamená „denní krásu“. Ve druhém významu je také označením prostitutky vykonávající své řemeslo za dne a současně i protikladem ke spojením „femme de nuit“ či „belle de nuit“, kterými francouzština pojmenovává prostitutku.\n\nDěj vypráví příběh přitažlivé ženy, která se rozhodla svá nudná odpoledne, jež manžel tráví prací v nemocnici, zpříjemnit prostitucí. Titulní postavu mladé blondýnky ztvárnila Catherine Deneuve, které většinu šatů navrhl tehdy málo známý Yves Saint-Laurent.\n\nAmerický režisér Martin Scorsese podpořil v roce 2002 vydání snímku na DVD a portugalský režisér Manoel de Oliveira roku 2006 natočil \"Belle Toujours\", které zachycuje domnělé setkání dvou hlavních postav z původního dramatu. V roce 2010 pak časopis \"Empire\" zařadil Buñuelovo dílo na 56. místo žebříčku „100 nejlepších filmů světové kinemtografie“.\n\n\"Kráska dne\" obdržela hlavní cenu Zlatý lev na Benátském filmovém festivalu 1967.\n\nPro kvalitní strukturu románu a příležitost zobrazit denní snění mladé buržoazní ženy s masochistickými sklony, akceptoval Luis Buñuel nabídku bratrů Roberta a Raymonda Hakimových, kteří jej požádali o realizaci filmu podle Kesselovy knihy \"Kráska dne\".\n\nRežisérovi se také zamlouvala možnost rozpracovat některé sexuální úchylky, které jej teoreticky zajímaly od mládí. Dříve se jim částečně věnoval už ve filmech \"On\" a \"Deník komorné\" (scéna s botami).\n\nNa zásah cenzury, která vystřihla několik scén, reagoval Buñuel odmítavě. Například děj scény, ve které vévoda stojí nad rakví Séverine v kapli a označuje ji za dceru, ztratila podle režiséra zamýšlený smysl. Vystřižena byla totiž předchozí mše odehrávající se pod kopií Grünewaldova obrazu „Ponížení Krista“.\n\nNejčastější dotaz, především od žen, směřoval na obsah krabičky čínského zákazníka nevěstince, na nějž pozitivně zareaguje jen kráska dne. Režisér pravdivě odpovídal, že obsah nezná a dodával, aby si ženy představily \"„cokoli chtějí“\".\n\nV důsledku prolínání reálných scén s fragmenty snění a představ, je interpretace „skutečnosti“ nejednoznačná. Nabízí tak alternativu, že nevěstinec ožívá jen v představách, coby důsledek nenaplněných sexuálních očekávání, ať už ze strany Séverine či dokonce jako projev žárlivé reakce jejího manžela. Kritik Milan D. Klepikov v eseji „Boží opozice“ uvedl, že je toto dílo \"„přes ironickou dekadenci syžetu Buñuelovým nejsvětlejším filmem“\".\n\nMladá a přitažlivá Séverine Serizy (Catherine Deneuve) není schopna se svým manželem realizovat intimní život. Pohledný chirurg Pierre Serizy (Jean Sorel) je ohleduplný a na ženu nenaléhá. Oba k sobě chovají úctu a toleranci, přestože vztah není zcela naplněn. Dny prodchnuté prázdnotou manželka tráví zvrhlými erotickými představami, které jí pomáhají ventilovat sexuální pud. Prožívá tak příběhy, v nichž se odehrávají praktiky bondage či sadomasochismu.\n\nBěhem lyžování v zimním středisku potkávají známý pár Henriho Hussona (Michel Piccoli) a Renée (Macha Mérilová). Séverine nesnáší chování a lascivní pohledy tohoto muže. Zpět v Paříži naráží na Renée, která ji během jízdy taxi vypráví o jejich společné přítelkyni Henriettě. Ta prý pracuje v nevěstinci. Doma na ni pak čeká kytice růží od Henriho a v náhlém vzrušení ji vše padá z rukou. Na tenisu se s ním střetává. Rozhovor směřuje k Henriettě a její nestoudné práci. Jakoby mimoděk se dozvídá adresu jednoho luxusního bordelu pro vytříbenou klientelu, kam Henri dříve také chodíval. Následně odmítá jeho pozvání na schůzku.\n\nProtože jsou veřejné domy oficiálně zakázány, zvědavost ji dovede k návštěvě inkriminovaného místa na pařížské adrese Cite Jean de Saumer 11. Jedná se o jeden z řadových činžovních domů. Nejdříve se nesměle otáčí a odchází přemýšlet do prosluněného parku. Vrací se zpět a při vzpomínkách na dětství, v nichž se objevuje její otec, stoupá po schodech až k bytu madam Anaïs (Geneviève Pageová), která svůj malý luxusní podnik řídí pevnou rukou. Pro krásu a vybrané chování Séverine ji majitelka ráda přijímá. Protože bude blondýnka obšťasňovat zákazníky jen přes den od čtrnácti do sedmnácti hodin, vybírá ji jméno „Kráska dne“ (Belle de jour). Získává hned první práci, sex s majitelem továrny na cukrovinky, který je pravidelným klientem. Po této zkušenosti se na týden ze salónu vytrácí. Následně se vrací a zažívá vzrušené příhody se zákazníky, jakými jsou Číňan se záhadnou krabičkou či univerzitní profesor, kterému neumí poskytnout uspokojení v podobě jeho ponižování. Jednoho dne se u ní doma ohlašuje Husson, ale Séverine jej odmítá a k návštěvě nedochází. Přesto fantazíruje o sexu s ním za manželovi přítomnosti. To paradoxně léčí skutečný problém v manželství, kdy s mužem navazuje intimní vztah. K nemilému překvapení dochází, když jednoho dne zavítá do podniku madam právě Husson a střetává se svým objektem touhy. O manželku přítele ztrácí erotický zájem a slibuje, že si tuto diskrétní informaci ponechá pro sebe.\n\nKrásku dne v bordelu uhrane mladý a drsný gangster Marcel (Pierre Clémenti), jenž dokáže realizovat její zvrhlé představy. Poté, co si mladá žena uvědomuje, že vztah nebezpečně sílí, rozhoduje se za souhlasu madam Anaïs nevěstinec opustit. Marcelův společník Hyppolite (Francisco Rabal), který mu prý vděčí za záchranu života, blondýnku sleduje až do místa bydliště. Šílený Marcel se poté zjevuje u jejích dveří a naléhá na pokračování románku. Když je odmítnut a požádán o opuštění bytu, čeká před domem na příchod manžela. Třemi ranami z pistole jej postřeluje a sám je na útěku před policií zastřelen.\nPierre Serizy se probírá z kómatu se ztrátou zraku a ochrnutý na invalidním vozíku. Policie není schopna vypátrat střelcovu motivaci. V bytě se po několika dnech objevuje starý známý přítel Husson, který Pierrovi přichází sdělit pravdu o skrytém životě jeho manželky. Je přesvědčen, že lékař pak ztratí pocit viny a nebude se považovat za pouhou přítež v rozletu krásné a počestné ženy. Séverine neprotestuje a vpouští jej do pokoje. Když návštěva odejde, žena vchází do pokoje, kde slepý manžel sedí na kolečovém křesle. Séverine si představuje, že nyní po odhalení druhé identity, svými hříchy vykoupila mužovo zdraví a opět navážou šťasnější život. Manžel tak vstává bez známek nemoci.\n\n\nNatáčení filmu probíhalo na těchto pařížských lokacích:\n\n\n\n\n\n\n"}
{"id": "826973", "url": "https://cs.wikipedia.org/wiki?curid=826973", "title": "Fallen Footwear", "text": "Fallen Footwear\n\nFallen Footwear byla americká firma vyrábějící skateboardovou obuv. Její motto znělo \"Rise with the Fallen\".\n\nZnačka Fallen Footwear byla založena roku 2003 profesionálním skateboardovým jezdcem Jamiem Thomasem. Zprvu byly produkty této značky distribuovány a prodávány pod záštitou majitelů firmy DC Shoes Kenna Blocka a Dannyho Waye. V roce 2005, kdy firmu DC Shoes převzala firma Quiksilver, byla však tato spolupráce ukončena a distribuce a prodej produktů značky Fallen přešel pod firmu Black Box Distribution vlastněnou Jamiem Thomasem. Nejpopulárnějšími produktem této značky vždy byly boty, které byly navrhovány a testovány profesionálními skateboardovými jezdci Fallen týmu.\n\nThomas 11. dubna 2016 prostřednictvím oficiálních stránek společnosti a sociálních sítí oznámil, že firma chtěla své produkty prodávat vždy výhradně vyznavačům skateboardingu prostřednictvím skateshopů. Tento model se však stal kvůli omezeným prodejům neúnosný. Vyrábění obuvi v malém množství dramaticky zvyšovalo její cenu, naproti tomu výroba velkého množství by sice udržela nízkou cenu, alle produkty by nebylo možné prodávat pouze v rámci skateboardingové subkultury. Thomas se proto rozhodl fungování společnosti ukončit.\n\n"}
{"id": "826974", "url": "https://cs.wikipedia.org/wiki?curid=826974", "title": "Mike + The Mechanics", "text": "Mike + The Mechanics\n\nMike + The Mechanics je britská poprocková superskupina. Mike Rutherford ze skupiny Genesis tuto skupinu založil v roce 1985 po vydání dvou sólových alb. Dalšími původními členy byli Paul Carrack, Paul Young, Adrian Lee a Peter Van Hooke. Lee a Hooke odešli v roce 1995, Young zemřel v roce 2000 a v roce 2004 se skupina rozpadla. V roce 2010 ji Rutherford obnovil ve zcela změněné sestavě.\n\n\n\n"}
{"id": "826976", "url": "https://cs.wikipedia.org/wiki?curid=826976", "title": "Vladimirs Lindermans", "text": "Vladimirs Lindermans\n\nVladimirs Lindermans (rusky: \"Владимир Линдерман\", 3. listopad 1958, Riga, Lotyšská sovětská socialistická republika) je ruský a lotyšský novinář a politik Nacionálně bolševické strany Ruska.\n\nNarodil se v Rize židovským rodičům. Roku 2012 se stal zakladatelem a čelným představitelem hnutí «Mateřský jazyk». \n\n"}
{"id": "826978", "url": "https://cs.wikipedia.org/wiki?curid=826978", "title": "Moucha II", "text": "Moucha II\n\nMoucha II (v původním anglickém znění \"The Fly II\") je americký filmový horor s prvky sci-fi z roku 1989, který režíroval Chris Walas, autor masek v prvním dílu \"Moucha\".\n\nV hlavních rolích se představili Eric Stoltz, Daphne Zuniga a Lee Richardson. Jde o sequel filmu \"Moucha\" z roku 1986. Objeví se zde i John Getz, jenž hraje bývalého Brundleova rivala Stathise Boranse. \n\nV úvodu filmu se pod dohledem pana Bartoka narodí Veronice syn Martin, kterého měla se Sethem Brundlem, geniálním vědcem z předešlého filmu \"Moucha\", jenž dělal pokusy s teleportací. Pan Bartok jeho výzkum financoval a má zájem na převedení technologie do praxe. Veronica při porodu umírá. Malý Martin se stává pokusným králíkem, jeho zdravotní stav je pečlivě kontrolován vědci z laboratoří. Oni i Bartok ví, co se bude s Martinem dít, ale záměrně to před ním drží v tajnosti. Bartok se snaží působit v roli otce, jednou Martinovi ukáže trik a řekne mu, že si musí vymyslet heslo, aby udržel tajemství, které se nesmí nikdo dozvědět. Martin díky svým specifickým genům rychle roste a je velmi inteligentní. Ve věku 5 let dosáhne prahu dospělosti. Pan Bartok mu věnuje vlastní byt, kde bude mít soukromí a nikdo mu do něj nebude zasahovat. Nabídne mu práci - může pokračovat ve výzkumu svého otce. Vědci totiž nedokáží přijít na správný způsob teleportace, výsledky jsou vždy špatné. Martin souhlasí a nabídku přijímá.\n\nMartin je plachý, přesto se seznámí s Beth Loganovou, sympatickou dívkou, která pracuje na noční směně v laboratoři. Postupně se mu daří proniknout do tajů teleportace a podaří se mu zdárně teleportovat živé kotě. Také zjišťuje, že Bartok nemluví vždy pravdu. Objeví totiž svého oblíbeného psa z dětství, jenž při pokusech utrpěl značné deformace. Bartok tvrdil, že pes už nežije, ale Martin jej objeví v zóně, kam pronikne i přes zákaz vstupu. Postupně přestane svému patronovi důvěřovat, jakmile zjistí jeho pravé motivy (profit z Martinovy genetické výjimečnosti). Odhalí rovněž metodu, jak zvrátit svou hmyzí podstatu. Musel by se teleportovat společně s živým člověkem, proces by očistil jeho geny a z druhé teleportované osoby by udělal nepodařenou mutaci.\n\nPostupem času se začnou ozývat Martinovy geny, nastává jeho přeměna. Když tedy zjistí pravé motivy Bartoka, jenž čeká na jeho přeměnu v obrovský hmyz, rozhodne se společně s Beth utéci. Bartok nemůže používat Martinem opravený a již správně fungující program, neboť ten zahesloval počítač. Na útěku Martin s Beth kontaktují Stathise Boranse, jenž mu potvrdí správnost jeho úvahy - jedinou jeho šancí, jak zastavit rostoucí přeměnu je použití telepodů. Věnuje jim svůj džíp, aby mohli svým pronásledovatelům ztížit pátrání. V noci zastaví v motelu, kde se Martin dostane do pokročilé fáze přeměny a vyděšená Beth zavolá Bartokovi. Martin se zamotá do kokonu a je dopraven do laboratoří. Ještě předtím odmítne prozradit Bartokovi heslo. Ten jej poté vyžaduje po Beth Loganové, ale ani ona jej nezná.\n\nMartin, respektive hmyzí kreatura, ve kterou se proměnil se osvobodí ze zámotku a začne se mstít za léta pokusů a přetvářky. Zabije doktorku Jainwayovou a doktora Simmse. Ačkoli se nezdráhá nelítostně odstranit členy ochranky vyslané na jeho zadržení (pozvracení obličeje leptavými tekutinami apod.), zůstalo v něm něco z lidské podstaty. To se projeví, když ušetří rottweilera, který jej má vystopovat. Nakonec zabije i odporného velitele ochranky Scorbyho a dostane se do laboratoře s telepody, kde se Bartok zabarikádoval s Beth. \n\nChytne Bartoka a jeho rukou zadá do počítače tajné heslo, které znělo „Dad“ („táta“). Vtáhne Bartoka do telepodu č. 1 a dá signál Beth Loganové, aby spustila sekvenci. Po přenosu je obnovena Martinova lidská podoba a Bartok se promění ve zmutovanou kreaturu. Konec filmu vyznívá ironicky, Bartok je držen při životě, v závěrečné scéně se plazí k misce s kašovitou stravou v kotci, kde dříve končily oběti nepodařených pokusů. Na okraji misky sedí moucha.\n\n"}
{"id": "826980", "url": "https://cs.wikipedia.org/wiki?curid=826980", "title": "The Lamb Lies Down on Broadway", "text": "The Lamb Lies Down on Broadway\n\nThe Lamb Lies Down on Broadway je šesté studiové album britské skupiny Genesis. Konceptuální dvojalbum bylo nahráno v Island Mobile Studios ve Walesu od srpna do října 1974, vydáno bylo v listopadu téhož roku. Je posledním albem skupiny, na kterém se autorsky podílel hlavní zpěvák Peter Gabriel (Gabriel odešel z Genesis v roce 1975 po stejnojmenném hudebním turné).\n\nAutory všech skladeb jsou Tony Banks, Phil Collins, Peter Gabriel, Steve Hackett a Mike Rutherford.\na\n"}
{"id": "826992", "url": "https://cs.wikipedia.org/wiki?curid=826992", "title": "Brecker", "text": "Brecker\n\nBrecker může být:\n\n"}
{"id": "826994", "url": "https://cs.wikipedia.org/wiki?curid=826994", "title": "Jolanda z Courtenay", "text": "Jolanda z Courtenay\n\nJolanda z Courtenay ( \"Yolande de Courtenay\", \"Courtenay Jolán\", 1200 – 1233) byla uherská královna, druhá manželka Ondřeje II.\n\nJolanda byla dcerou Petra II. z Courtenay a jeho druhé manželky Jolandy, sestry vládců latinského císařství Balduina I. Konstantinopolského a Jindřicha Flanderského. Sňatek s králem Ondřejem, jehož první manželka byla zavražděna v roce 1213, sjednal Jolandin strýc Jindřich Flanderský. Ke sňatku došlo v únoru 1215 v Székesfehérváru. Po smrti Jolandina strýce 11. července 1216 měl její manžel získat císařskou korunu pro sebe, ale císařem byl prohlášen Jolandin otec.\n\nJolanda sama udržovala dobré vztahy s manželovými dětmi s prvního manželství a porodila mu další dceru. Zemřela v roce 1233, její manžel ji přežil a oženil se ještě jednou. Pohřbená je v cisterciáckém klášteře Igriș.\n"}
{"id": "826996", "url": "https://cs.wikipedia.org/wiki?curid=826996", "title": "Ayr Scottish Eagles", "text": "Ayr Scottish Eagles\n\nAyr Scottish Eagles byl profesionální hokejový klub z města Ayr ve Skotsku. Klub vznikl v roce 1996, zanikl v roce 2003. V barvách měl oranžovou a zelenou. Domácí zápasy odehrával v Centrum Aréně.\n\nBritish Championship (britská nejvyšší soutěž – základní část)\n\nSuperleague (britská nejvyšší soutěž – play-off)\n\nBenson and Hedges Cup\n\nExpress Cup\n"}
{"id": "827000", "url": "https://cs.wikipedia.org/wiki?curid=827000", "title": "Oscar Soto", "text": "Oscar Soto\n\nOscar Soto Carillo (* 6. září 1983) je mexický moderní pětibojař, olympionik.\n\nJe dvojnásobným vítězem Středoamerických a karibských her z let 2006 a 2010. V březnu 2009 vybojoval druhé místo na zahajovacím závodu Světového poháru v Mexico City. V roce 2011 získal zlatou medaili na Panamerických hrách. V červnu 2012 se umístil na druhém místě na Otevřeném mistrovství Maďarska. Zúčastnil se závodu v moderním pětiboji na Letních olympijských hrách 2012 v Londýně, kde se se ziskem 5 656 bodů umístil na 14. místě.\n"}
{"id": "827003", "url": "https://cs.wikipedia.org/wiki?curid=827003", "title": "¡Uno!", "text": "¡Uno!\n\n¡Uno! je deváté studiové album americké skupiny Green Day. Album vyšlo 21. září 2012 v Evropě a Austrálii. Ve Spojeném království a USA pak 24. a 25. září.\n\nJedná se o první část trilogie alb \"¡Uno!\", \"¡Dos!\" a \"¡Tré!\".\n\nAutory veškeré hudby jsou členové skupiny Green Day a texty napsal Billie Joe Armstrong.\n"}
{"id": "827007", "url": "https://cs.wikipedia.org/wiki?curid=827007", "title": "Manchester Phoenix", "text": "Manchester Phoenix\n\nManchester Phoenix je profesionální hokejový tým z Manchesteru v Anglii. Klub vznikl v roce 2003 jako náhrada za tým Manchester Storm. Tým hraje v jednom z nejlepších hokejových stadionů v Anglii (přesněji je to druhý nejlepší stadión) v MEN aréně s kapacitou 17500 sedadel.\n"}
{"id": "827011", "url": "https://cs.wikipedia.org/wiki?curid=827011", "title": "Manchester Storm", "text": "Manchester Storm\n\nManchester Storm byl profesionální hokejový tým z Manchesteru v Anglii. Klub vznikl v roce 1995, zanikl v roce 2002, ale o rok později byl nahrazen týmem Manchester Phoenix.\n\nSuperleague\n\nBenson and Hedges Cup\n"}
{"id": "827015", "url": "https://cs.wikipedia.org/wiki?curid=827015", "title": "Fabien Lefèvre", "text": "Fabien Lefèvre\n\nFabien Lefèvre (* 18. června 1982 Orléans) je americký a bývalý francouzský vodní slalomář, kajakář a kanoista závodící v kategoriích K1, C1 a C2.\n\nFrancouzský rodák většinu své kariéry reprezentoval Francii. Jako kajakář vyhrál čtyřikrát mistrovství světa, v letech 2002 a 2003 v individuálním závodě K1, v letech 2005 a 2006 v závodě hlídek K1. Další dvě zlaté medaile získal na mistrovstvích světa 2010 a 2011, kde startoval v deblkánoi v závodě C2 družstev. Je držitelem též dalších pěti stříbrných a dvou bronzových medailí ze světových šampionátů, na mistrovstvích Evropy získal dva bronzy. V roce 2002 vyhrál celkové pořadí Světového poháru v kategorii K1.\n\nDvakrát startoval na letních olympiádách v závodech K1 a vždy získal cenný kov. V Athénách 2004 vybojoval bronz, o čtyři roky později, na LOH v Pekingu, stříbro.\n\nV roce 2013 se přestěhoval do Spojených států, které se rozhodl nově reprezentovat. Na MS 2014 vyhrál závod singlkanoistů.\n"}
{"id": "827018", "url": "https://cs.wikipedia.org/wiki?curid=827018", "title": "Alexander Grimm", "text": "Alexander Grimm\n\nAlexander Grimm (* 6. září 1986 Augsburg) je německý vodní slalomář, kajakář závodící v kategorii K1.\n\nPrvní medaili z evropského šampionátu získal v roce 2005, celkově je držitelem dvou zlatých, pěti stříbrných a jedné bronzové medaile. V letech 2007, 2010 a 2011 vyhrál mistrovství světa, všechny cenné kovy ze světových šampionátů jsou ze závodů hlídek. Na Letních olympijských hrách 2008 v Pekingu získal v závodě K1 zlatou medaili.\n\n"}
{"id": "827021", "url": "https://cs.wikipedia.org/wiki?curid=827021", "title": "Slunečnice velkoploutvá", "text": "Slunečnice velkoploutvá\n\nSlunečnice velkoploutvá nebo také slunečnice obecná (\"Lepomis macrochirus\") je druh sladkovodní ryby z čeledi okounkovitých.\n\nTato značně rozšířená ryba je patrně nejčastěji loveným druhem v Severní Americe. Upřednostňuje klidné a zarostlé toky. Průměrná hmotnost ryby je 113 g, může\nvšak výjimečně dosáhnout i přes 1,8 kg.\n\nJe to velmi invazivní rybí druh.\n"}
{"id": "827026", "url": "https://cs.wikipedia.org/wiki?curid=827026", "title": "Hronské Kosihy", "text": "Hronské Kosihy\n\nHronské Kosihy jsou obec na Slovensku ležící v okrese Levice v Nitranském kraji.\n\nObec leží v severovýchodní části Podunajské nížiny v dolině Čajkovského potoka. Katastr je rovinatý, odlesněný, z půd převažuje hnědozem.\n\nPrvní písemná zmínka pochází z roku 1294 jako Kezw, později se v pramenech objevuje pod názvy Koszihy (1773), Hronské Kosihy (1920), maďarsky Garamkeszi. Patřila zemanů z Kalné, od 14. do 19. století panství Levice. V 17. století ji přechodně ovládli Turci. Obyvatelé se živí převážně zemědělstvím.\n\n\n"}
{"id": "827029", "url": "https://cs.wikipedia.org/wiki?curid=827029", "title": "Václav Nový (atlet)", "text": "Václav Nový (atlet)\n\nVáclav Nový (??? - ???), byl český atlet.\n\nNa Letních olympijských hrách 1900 závodil běhu na 100 metrů, kde nepostoupil z rozběhu.\n\n\n"}
{"id": "827030", "url": "https://cs.wikipedia.org/wiki?curid=827030", "title": "Jana Blahová", "text": "Jana Blahová\n\nJana Blahová (* 22. listopadu 1984 Hradec Králové) je česká kanoistka, kajakářka závodící v kategorii K2.\n\nSpolečně se svojí partnerkou v lodi Michalou Mrůzkovou získala stříbrnou medaili na mistrovství světa 2006 v závodě K2 na 500 m. Jejich loď se také kvalifikovala na Letní olympijské hry 2008 v Pekingu, kde Češky skončily na téže distanci na osmém místě.\n\n"}
{"id": "827031", "url": "https://cs.wikipedia.org/wiki?curid=827031", "title": "Ondřej Pukl", "text": "Ondřej Pukl\n\ning. Ondřej Pukl (28. květen 1876 Křeničná – 9. únor 1936 Praha) byl český chemik a atlet.\n\nByl členem \"AC Praha 1890\" a poté \"Sparta Praha\". V roce 1904přišel do Přerova. Zde pracoval jako chemik lučebních závodů.\nV Přerově stál u zrodu atletického oddílu a atletických závodů.\n\nNa Letních olympijských hrách 1900 závodil běhu na 800 a 1500 metrů.\n\n\n"}
{"id": "827032", "url": "https://cs.wikipedia.org/wiki?curid=827032", "title": "Karel Nedvěd", "text": "Karel Nedvěd\n\nKarel Nedvěd (??? – ???) byl český atlet.\n\nByl členem \"AC Praha 1890\" a poté \"Sparta Praha\".\nNa Letních olympijských hrách 1900 závodil v běhu na 400 metrů, kde nepostoupil ze semifinále.\n\n"}
{"id": "827033", "url": "https://cs.wikipedia.org/wiki?curid=827033", "title": "Kongregace školských bratří", "text": "Kongregace školských bratří\n\nKongregace školských bratří (\"Fratres scholarum christianarum\"; zkratka FSC nebo F.S.C.) byla založena sv. Janem Křtitelem de la Salle (1651–1719) byla ve francouzské Remeši roku 1680. Kongregace má od roku 1691 jednoduché věčné sliby. Byla církevně schválena roku 1725 a konstituci má od roku 1694. Tato kongregace má jen laické bratry s učitelskou aprobací. Bratři přijímají při obláčce řeholní jméno.\n\nÚčelem kongregace je vyučování na různých stupních i druzích škol, jak základních, tak i odborných. Školští bratři zavedli rozdělení žáků do tříd dle ročníků, zakazovali tělesné tresty, zaváděli výchovu v internátech, nedělní pokračovací školy, odborné školy pro mladé dělníky atd. Měli také konvikty, učitelské ústavy a sirotčince.\n\nZ Francie se rozšířili do celé Evropy, i když byli dočasně za francouzské revoluce zrušeni. Do českých zemí přišli školští bratři roku 1898 a do roku 1918 patřili k rakousko-uherskému distriktu. Po roce 1918 byl zřízen československý distrikt.\n\nV čele kongregace stojí generální superior, jemuž pomáhá generální prokurátor a dvanáct asistentů. Generální superior je volen generální kapitulou na doživotí. Provincie se nazývají distrikty, v jejich čele je vizitátor. V čele jednotlivých domů je direktor zastupován vicedirektorem a v komunitě, která žije přísně společensky, jsou ještě \"prefectus\", \"oeconomus\" a \"magistri\" – učitelé. Studující bratři se nazývají \"fratres scholastici\". V roce 1971 měla řehole celkem 14 517 členů.\n\n\n\n\n\n"}
{"id": "827037", "url": "https://cs.wikipedia.org/wiki?curid=827037", "title": "František Hirsch", "text": "František Hirsch\n\nFrantišek Hirsche (1878 – 1971), byl český cyklista.\n\nNarozen v Praze, stal se několikrát mistrem Rakouska-Uherska v cyklistice jako amatér.\n\nByl u zrození AC Sparta, společně s kamarády bratry Rudlovými.\n\nNa Letních olympijských hrách 1900 závodil ve sprintu na 2000 metrů, kde nepostoupil z rozjížďky.\n\nVětšinu života strávil v Brandýse nad Labem, kde také aktivně, až do své smrti, sportoval. Věnoval se zejména jízdě na koni a v pozdějším věku také šachu.\n\nMezi světovými válkami pracoval jako obchodní cestující u firmy Melichar, fy na zemědělské stroje. Později se stal ředitelem záložny v Brandýse nad Labem.\n\nPo roce 1948 odešel do důchodu, za uspořené peníze si chtěl zakoupit domek v Praze, kvůli komunistické měnové reformě však o úspory přišel. Jeho manželka Marie, roz. Fialová, pobírala od státu pouze 60 Kč důchodu \"za existenci\", jakožto bývalá žena v domácnosti.\n\nZ manželství se narodil syn František (1921 - 2006), který byl po roce 1948 nucen odejít do výroby vzhledem ke svému \"kádrovému profilu\" a zejména odmítnutí vstoupit do KSČ. Poté, co do strany odmítla vstoupit i jeho manželka Květuše, roz. Klímová, byla rodina vystěhována do Bučovic u Brna, odkud se rodina vrátila do Prahy až po rehabilitaci v 60. letech. Ve výrobě pracoval František Hirsche až do důchodu, kam odešel v roce 1983. \n\n\n"}
{"id": "827043", "url": "https://cs.wikipedia.org/wiki?curid=827043", "title": "Nathan Adrian", "text": "Nathan Adrian\n\nNathan Adrian (* 7. prosince 1988, Bremerton, Washington, USA) je americký plavec.\n\nNa olympiádě v Londýně získal zlato na 100 m volný způsob. Je též držitelem dvou zlatých a jedné stříbrné medaile z olympijských závodů štafet.\n\n"}
{"id": "827046", "url": "https://cs.wikipedia.org/wiki?curid=827046", "title": "David Bentley", "text": "David Bentley\n\nDavid Michael Bentley (* 27. srpna 1984 v Peterborough) je bývalý anglický fotbalový záložník a reprezentant. Mimo Anglii působil na klubové úrovni v Rusku.\n\nByl považován za následovníka slavného anglického záložníka Davida Beckhama. Kariéru ukončil v červnu 2014 ve 29 letech, fotbal jej přestal bavit. Uvedl, že kopaná se stala vlivem sociálních médií a peněz poněkud robotickou, stala se předvídatelnou a vykalkulovanou.\n\nV A-mužstvu Anglie debutoval 8. 9. 2007 v Londýně v kvalifikačním utkání proti reprezentaci Izraele (výhra 3:0). Celkem odehrál v letech 2007–2008 za Albion (anglický národná tým) 7 zápasů, branku nevsítil.\n\n"}
{"id": "827048", "url": "https://cs.wikipedia.org/wiki?curid=827048", "title": "Peter Snell", "text": "Peter Snell\n\nPeter Snell (17. prosince 1938 Opunake, Taranaki, Nový Zéland – 12. prosince 2019 Dallas, USA) byl novozélandský atlet, který získal na letních olympijských hrách tři zlaté olympijské medaile v bězích na 800 a 1500 metrů. Byl také držitelem několika světových rekordů.\n\nKdyž mu bylo 10 let, odstěhoval se s rodinou do Waikato. V Aucklandu se stal studentem gymnázia Mount Albert a zde se věnoval celé řadě různých sportů včetně atletiky. Vynikal i v tenisu, byl účastníkem několika juniorských šampionátů. V 19 letech se mu začal věnovat trenér Arthur Lydiard, který měl rozhodující zásluhu na jeho světových prvenstvích.\n\nNa LOH v Římě roku 1960 se stal poprvé olympijským vítězem v běhu na 800 metrů.\n\nV roce 1961 zaběhl 800 metrů v čase 1:44,3\n\nBěhem roku 1962 vytvořil celou řadu běžeckých světových rekordů na tratích od 1000 metrů po 1 míli.\n\nV Tokiu, kde se konaly roku 1964 letní olympijské hry, získal zlatou olympijskou medaili za vítězství v běhu na 1500 metrů. V tomto závodě byli na stupních vítězů i československý rekordman Josef Odložil a John Davies z Nového Zélandu.\nNedlouho poté se stal v domácím prostředí světovým rekordmanem v běhu na 1000 metrů výkonem 2:16,8. Pár dní poté, v závodě na 1 míli vytvořil nový světový rekord výkonem 3:54,1. Soupeřem a přítelem mu tehdy byl mj. Odložil, který zde zaběhl nový československý rekord 3:56,4.\nV roce 1965 startovali Petr Snell, John Davies a Josef Odložil na Rošického memoriálu v Praze a den poté závodili v Karlových Varech.\n\nPozději žil v americkém Texasu.\n\n\n"}
{"id": "827050", "url": "https://cs.wikipedia.org/wiki?curid=827050", "title": "Rudolf Vohanka", "text": "Rudolf Vohanka\n\nRudolf Vohanka, také Vohánka, (28. prosince 1880 Vinařice (okres Louny) – 6. dubna 1963 Praha) byl český hudební skladatel.\n\nZáklady hudebního vzdělání získal u svého otce. Byl zaměstnán jako státní úředník ve Vídni a pokračoval tam ve studiu hudby u Josefa Bohuslava Foerstera. Intenzivně se podílel na hudebním životě české vídeňské menšiny, ať už jako zpěvák, či jako dirigent a sbormistr. Působil v pěveckých spolcích \"Fügner, Bendl, Tovačovský\" a \"Lumír\". Svými články a kritikami přispíval do \"Vídeňského deníku\".\n\nPo vzniku Československa se vrátil do Čech a působil jako úředník na Ministerstvu pošt. V roce 1939 odešel do důchodu.\n\n\n\n\n\nČetné písně a sbory\n\n"}
{"id": "827053", "url": "https://cs.wikipedia.org/wiki?curid=827053", "title": "Whatever You Want", "text": "Whatever You Want\n\nWhatever You Want je dvanácté studiové album britské rockové skupiny Status Quo; třetí, které produkoval Pip Williams. Album vyšlo v říjnu 1979 u vydavatelství Vertigo Records. Na CD album poprvé vyšlo v roce 1991, přičemž CD obsahovlo i album \"Just Supposin'\". V roce 2005 vyšlo album znovu na CD doplněno o několik bonusových skladeb.\n\n"}
{"id": "827056", "url": "https://cs.wikipedia.org/wiki?curid=827056", "title": "Steve Sidwell", "text": "Steve Sidwell\n\nSteven James Sidwell (* 14. prosince 1982 v Londýně) je anglický fotbalista, který v hraje za anglický Fulham. Je odchovancem londýnského Arsenalu, kde však nenastoupil ani k jedinému zápasu. Proto v roce 2003 přestoupil do Readingu, kde si za čtyři roky svého působení udělal velké jméno a přestoupil do Chelsea. Zde se příliš neprosadil, odešel do Aston Villy a v roce 2011 do Fulhamu, kde si ho vyhlídl trenér Mark Hughes.\n"}
{"id": "827057", "url": "https://cs.wikipedia.org/wiki?curid=827057", "title": "István Bartakovics", "text": "István Bartakovics\n\nIstván Bartakovics, též Štefan Bartakovics (* 18. srpna 1939), byl slovenský a československý politik maďarské národnosti, po sametové revoluci poslanec Slovenské národní rady a Sněmovny lidu za hnutí Együttélés.\n\nVe volbách roku 1990 byl zvolen za MKDH do Slovenské národní rady. Ve volbách roku 1992 zasedl do Sněmovny lidu za Maďarské křesťanskodemokratické hnutí, které kandidovalo společně s hnutím Együttélés. Ve Federálním shromáždění setrval do zániku Československa v prosinci 1992.\n\n"}
{"id": "827061", "url": "https://cs.wikipedia.org/wiki?curid=827061", "title": "Jermaine Pennant", "text": "Jermaine Pennant\n\nJermaine Lloyd Pennant (* 15. ledna 1983, Nottingham) je anglický fotbalista, který od roku 2016 hraje v singapurské lize za tým Tampines Rovers FC.\n"}
{"id": "827062", "url": "https://cs.wikipedia.org/wiki?curid=827062", "title": "Miroslav Bartošek", "text": "Miroslav Bartošek\n\nRNDr. Miroslav Bartošek (* 24. září 1943 Olomouc) byl český a československý politik, za sametové revoluce aktivista Občanského fóra v Přerově, pak poslanec Sněmovny lidu Federálního shromáždění za Občanskou demokratickou stranu, v 90. letech náměstek ministra školství České republiky.\n\nVystudoval Matematicko-fyzikální fakultu Univerzity Karlovy. Působil jako vědecký pracovník a pedagog v oboru elektrotechniky. Je autorem učebnic pro elektrotechnické školy. V roce 1989 byl členem Občanského fóra v Přerově a v roce 1991 zakládajícím členem ODS (předseda místního sdružení a oblastní rady ODS do roku 1992). Po sametové revoluci se stal v letech 1990–1992 ředitelem přerovského gymnázia, později od roku 1993 byl náměstkem ministra školství České republiky.\n\nKrátce zasedal i v parlamentu. Ve volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Severomoravský kraj). Ve Federálním shromáždění setrval jen do 8. září 1992, kdy na mandát rezignoval.\n\nPo odchodu z postu náměstka nastoupil jako ředitel do Institutu pedagogicko-psychologického poradenství, na jehož vzniku se roku 1994 jako náměstek podílel.\n\n"}
{"id": "827066", "url": "https://cs.wikipedia.org/wiki?curid=827066", "title": "63 (číslo)", "text": "63 (číslo)\n\nŠedesát tři je přirozené číslo. Následuje po číslu šedesát dva a předchází číslu šedesát čtyři. Řadová číslovka je \"šedesátý třetí\" nebo \"třiašedesátý\". Římskými číslicemi se zapisuje LXIII.\n\nŠedesát tři je:\n\n\nŘímská číslice I a číslo 63 značí silnici I. třídy I/63 v Česku.\n\n\n"}
{"id": "827067", "url": "https://cs.wikipedia.org/wiki?curid=827067", "title": "Lukáš Cingeľ", "text": "Lukáš Cingeľ\n\nLukáš Cingeľ (* 10. června 1992, Žilina) je slovenský lední hokejista hrající na postu pravého či levého křídla a reprezentant, který od května 2017 nastupuje za český klub Mountfield HK. Mimo Slovensko působil na klubové úrovni v Kanadě a Česku.\n\nSvoji hokejovou kariéru začal v týmu MsHK Garmin Žilina, kde prošel všemi mládežnickými kategoriemi. V sezoně 2009/10 debutoval v dresu \"áčka\" hrajícího slovenskou nejvyšší soutěž, zároveň však nadále nastupoval za žilinskou juniorku a mužstvo HK Orange 20, což je celek Slovenské reprezentace do 20 let. V roce 2010 odešel do Kanady, kde působil dva roky v klubu Baie-Comeau Drakkar v QMJHL. V srpnu 2012 uspěl na zkoušce v tehdy nově vzniklém českém týmu HC Lev Praha, kde podepsal roční kontrakt. Za mužstvo hrál KHL a rovněž nastupoval i za Stadion Litoměřice ze druhé české nejvyšší soutěže. S Lvem získal v ročníku 2013/14 stříbrnou medaili, když jeho celek podlehl ve finále play-off Kontinentální hokejové ligy Metalurgu Magnitogorsk z Ruska v poměru 3:4 na zápasy. Po skončení sezony Lev Praha z KHL kvůli finančním problémům odstoupil. V červenci 2014 odešel Cingeľ do české extraligy, kde se domluvil na smlouvě se Spartou Praha. S klubem skončil v ročníku 2015/16 na celkovém druhém místě v nejvyšší soutěži a v Lize mistrů 2016/2017 s ním došel až do finále, kde Sparťani po prohře 3:4 v prodloužení nad švédským týmem Frölunda HC získali stříbrné medaile. V květnu 2017 odešel do Mountfieldu HK z Hradce Králové, s jehož představiteli se dohodl na podmínkách dvouletého kontraktu.\n\n"}
{"id": "827071", "url": "https://cs.wikipedia.org/wiki?curid=827071", "title": "Jevgenija Kolodková", "text": "Jevgenija Kolodková\n\nJevgenija Nikolajevna Kolodková (; * 22. července 1990, Něrjungri, Jakutská ASSR) je ruská atletka, jejíž specializací je vrh koulí.\n\nV roce 2011 vybojovala na městském stadionu v Ostravě-Vítkovicích titul mistryně Evropy do 23 let. Na světovém šampionátu v jihokorejském Tegu poté skončila ve finále na 5. místě.\n\n4. července 2012 na ruském mistrovství v Čeboksarech podruhé v kariéře překonala dvacetimetrovou hranici a výsledkem 20,15 m si zajistila nominaci na Letní olympijské hry do Londýna, když obsadila první místo před Annou Avdějevovou a Irinou Tarasovovou.\n\nFinále na olympijských hrách si zajistila třetím nejdelším pokusem v kvalifikaci, když čtyřkilovou kouli poslala do vzdálenosti 19,31 m. Její první finálový pokus měřil 19,45 m a ve druhé sérii se zlepšila o sedm centimetrů. Před poslední sérií figurovala na průběžném pátém místě, když následující tři pokusy si změřit nenechala. V šesté sérii si vrhem dlouhým 20,48 m vytvořila nový osobní rekord a tímto výkonem přeskočila čínské koulařky Li Ling a Kung Li-ťiao. Číňanky se již nezlepšily a Kolodková vybojovala bronzovou medaili. Stříbro získala Valerie Adamsová z Nového Zélandu a olympijskou vítězkou se stala Nadzeja Astapčuková z Běloruska, která čtyřikrát přehodila hranici 21 metrů.\n\nZe zlaté medaile se však dlouho neradovala, když den skončení olympiády přišla zpráva o jejím pozitivním dopingovém nálezu. V jejím těle byla odhalena přítomnost zakázaného stereoidu metenolonu a byla diskvalifikována. Zlato nakonec obhájila vítězka her v Pekingu Valerie Adamsová, na stříbrnou pozici se posunula ruská koulařka a na bronzovou Kung Li-ťiao. Pozdější analýza vzorků prokázala přítomnost zakázaných látek (turinabol a ipamorelin) a Kolodková v roce 2016 o olympijskou medaili přišla.\n\n\n"}
{"id": "827072", "url": "https://cs.wikipedia.org/wiki?curid=827072", "title": "Jan Bartošík", "text": "Jan Bartošík\n\nJan Bartošík (* 27. ledna 1965) byl český a československý politik, po sametové revoluci poslanec Sněmovny lidu Federálního shromáždění za Občanskou demokratickou stranu, pak místní politik ODS v Novém Jičíně.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nPak působil v komunální politice. V komunálních volbách roku 1994 byl zvolen do zastupitelstva města Nový Jičín a stal se za ODS členem městské rady. Do zastupitelstva kandidoval za ODS i v následných volbách roku 1998, volbách roku 2002 a volbách roku 2006, ale nebyl zvolen. Profesně je uváděn jako podnikatel a manažer.\n\n"}
{"id": "827074", "url": "https://cs.wikipedia.org/wiki?curid=827074", "title": "Klášter školských bratří (Litoměřice)", "text": "Klášter školských bratří (Litoměřice)\n\nKlášter Kongregace školských bratří existoval v Litoměřicích v letech 1899-1903.\n\nRoku 1894 založil v Litoměřicích kanovník kapituly sv. Štěpána Josef Kovář (tehdy spirituál semináře) první studentský konvikt zvaný \"Johanneum\", který měl zprvu jen osm studentů. Do roku 1902 vzrostl na 45 studentů s plným zaopatřením žijících ve čtyřech domech. Připravovali se na střední školy, nižší odborné školy a na studium ve škole pro ředitele kůru. V roce 1899 převzali vedení ústavu školští bratři, kteří byli roku 1903 vystřídáni marianisty.\n\n\n\n"}
{"id": "827075", "url": "https://cs.wikipedia.org/wiki?curid=827075", "title": "Alí Larídžání", "text": "Alí Larídžání\n\nAlí Larídžání, plným jménem Alí Ardašír Larídžání (persky \"علی اردشیر آملی لاریجانی\", narozen 3. června 1958 v Nadžafu) je íránský filosof a politik. Od 15. srpna 2005 do 20. října 2007 byl tajemníkem Nejvyšší rady národní bezpečnosti. V současné době je předsedou Islámského poradního shromáždění. Je synem velkého ajatolláha Hášema Ámolího. Napsal čtyři knihy o Kantovi.\n\n"}
{"id": "827079", "url": "https://cs.wikipedia.org/wiki?curid=827079", "title": "Wilhelm Dörpfeld", "text": "Wilhelm Dörpfeld\n\nWilhelm Dörpfeld (26. prosince 1853 Barmen, Wuppertal – 25. dubna 1940 Nydri, Lefkada) byl německý architekt a archeolog.\nWilhelm Dörpfeld byl synem učitele Friedricha Wilhelma Dörpfelda. Navštěvoval střední školu v Elberfeldu, která byla později po něm pojmenována. Po dokončení střední školy vystudoval architekturu na akademii v Berlíně. Jeho kariéra v archeologii a architektuře začala prací v kanceláři jeho učitele, německého architekta Friedricha Adlera.\n\nV letech 1886 až 1912 Dörpfeld vykonával funkci druhého tajemníka (ředitele) Německého archeologického ústavu v Athénách. Roku 1923 byl jmenován čestným profesorem na univerzitě v Jeně. Za své úspěchy v oblasti archeologie Dörpfeld obdržel celkem sedm čestných doktorátů.\nV roce 1877 pracoval Dörpfeld jako asistent německého historika Richarda Bona při vykopávkách v Olympii. Roku 1878 se stal technickým správcem vykopávek. Po dokončení prací přijal v roce 1882 pozvání zúčastnit se vykopávek v Tróji.\n\nV letech 1884 až 1885 Dörpfeld společně s Heinrichem Schliemannem pracovali na vykopávkách Tíryntu. Od roku 1900 až do roku 1913 Dörpfeld pracoval na vykopávkách řeckého města Pergamon a roku 1931 provedl průzkum Agory v Athénách.\n\n\n"}
{"id": "827080", "url": "https://cs.wikipedia.org/wiki?curid=827080", "title": "Shimbiris", "text": "Shimbiris\n\nShimbiris (2460 m n. m.) je hora v pohoří Cal Madow ve východní Africe. Leží na severu Somálska v regionu Sanaag (oblast Somalilandu). Jedná se o nejvyšší horu Somálska. Údaje získané v rámci programu SRTM naznačují, že hora je vyšší, než často uváděných 2410 m n. m.\n\n"}
{"id": "827081", "url": "https://cs.wikipedia.org/wiki?curid=827081", "title": "Středověký dům na území Čech a Moravy", "text": "Středověký dům na území Čech a Moravy\n\nStředověký dům na území Čech a Moravy sleduje vývoj domu v období, které lze rozdělit na raný středověk, kdy města ještě nehrála významnou roli, a na vrcholný a pozdní středověk, kdy je třeba rozlišovat mezi domy venkovskými a městskými.\n\nPodobu domu v období raného středověku je možné rekonstruovat především díky archeologickým výzkumům. Dle dosavadních výsledků se zdá, že typické jsou pro období 6. až 13. století jednodílné polozemnice, respektive zemnice. Nejstarší objekty, které odpovídaly tomuto typu stavení, byly nalezeny a prozkoumány například v Roztokách u Prahy (zde bylo nalezeno asi 128 objektů), nebo v Praze-Liboci, Břeclavi-Pohansku, Mušově či Březně u Loun. Z doby mezi 8. a 13. stoletím pocházejí nálezy z Břežánek, Jenišova Újezdu, Krašovic, Mstěnic, Šakvic.\n\nPro tyto stavby je typická rozloha 9 - 19 m², otopné zařízení, je- li přítomno, nachází se obvykle v severozápadním rohu. Vzhledem k nálezům sloupové jámy při jižní straně zahloubeniny, předpokládá se, že (polo)zemnice měly hřebenovou střechu. Technicky byly tyto stavby různorodé: uplatnila se technika roubená, pletená, drážková i mazanice.\n\nO vnitřním vybavení se mnoho neví, jedinými pozůstatky jsou kůlové jamky na dně obydlí, z kterých se mnoho vyvodit nedá.\n\nProtože archeologický výzkum raně středověkých sídlišť na území ČR zůstává ve svých výsledcích problematický, není jasno, v jakém množství se v rámci sídlišť vyskytovaly povrchové stavby a jakou roli hrály. Starší výzkumy stopy povrchových staveb zachycovaly sporadicky, nověji se jejich větší koncentrace nalezly např. v Hrdlovce, Jenišově Újezdě nebo Libkovicích.\n\nDalším problémem výzkumu raně středověkého osídlení zůstává vztah mezi jednodílnými stavbami typickými pro raná období středověku a vrcholně středověkým trojdílným domem. Některé teorie prosazují jeho autochtonní vývoj v rámci střední Evropy a tak panuje snaha nalézt již před 13. stoletím nějaké jeho předstupně (čili dvojdílné domy). Některé vskutku byly nalezeny, např. v Březně u Loun (obj. 83), Mstěnicích (obj. C/64) nebo Hrdlovce. Jejich jednoznačná souvislost s trojdílným domem nebyla zatím plně prokázána.\n\nV souvislosti s přeměnou středověké společnosti dochází v průběhu 13. až 15. století k postupným změnám podoby venkovského domu. Z domu částečně či zcela zapuštěného do země se stává přízemní stavba s podlahou na úrovni terénu či nad terén vyvýšenou.\n\nZměnila se jeho základní dispozice, kromě jednodílného se objevuje dvojdílný a postupem času si převahu získává dům trojdílný. Od něj se pak odvíjejí další typy uspořádání (s výměnkem, dvojtraktová dispozice atd.). Obecně platí, že vesnický dům se ve většině případů rozrůstal do šířky, jen výjimečně do výšky. Důležitým aspektem, který do značné míry ovlivnil vývoj domu je také vývoj topeniště.\n\nOkolo vzniku trojdílného domu se vedou spory, zda se jedná o záležitost autochtonní (tomu by dosvědčoval výzkum především ve Mstěnicích) či zda se jedná o importovanou záležitost, a pokud jde o převzatou kulturní komponentu, pak odkud byla převzata.\n\nNejstarší městské domy byly patrně dřevěné, jen vzácně z lomového kamene, často s roubeným nebo hrázděným patrem. Bohaté domy od 13. století byly kamenné, o dvou až třech podlažích, s klenutými přízemními místnostmi, vysokým štítem a hřebenovou střechou. Přiléhaly k sobě, tvořily souvislou frontu a jejich stavební parcely byly většinou úzké a velmi hluboké, takže většina vnitřních místností neměla přirozené světlo. Od 14. století se začínají používat cihly i technika hrázděných staveb, které se však z této doby u nás nezachovaly. I zděné domy byly později často přestavěny, takže se zachovaly jen sklepy a zdivo. Výjimečný příklad zachovaného domu ze 14. století (patrně kolem 1330) je věžový dům U Kamenného zvonu na Staroměstském náměstí v Praze, původně královský palác s vnitřním dvorem a bohatou sochařskou i malířskou výzdobou. Kamenný dům v Kutné Hoře je z konce 15. století.\n\n"}
{"id": "827082", "url": "https://cs.wikipedia.org/wiki?curid=827082", "title": "Hřib Le Galové", "text": "Hřib Le Galové\n\nHřib Le Galové (\"Rubroboletus legaliae\", ) je vzácná jedovatá houba z čeledi hřibovitých, dříve řazená do sekce \"Luridi\" rodu \"Boletus\". Popsán byl českým mykologem Albertem Pilátem v roce 1968 a pojmenován po francouzské mykoložce Marcelle Le Gal (1895–1979). Patří k barevně i tvarově nejvariabilnějším hřibům České republiky.\n\n\n\nTomuto druhu se věnovala francouzská mykoložka Marcelle Le Galová, v roce 1948 jej vyobrazila a popsala jako houbu totožnou s \"Boletus lupinus\" sensu Bres. non Fr.. \"Boletus lupinus\" ve smyslu Friesově je houbou odlišnou, dnes česky nazývanou hřib vlčí (výskyt tohoto druhu na území České republiky a bývalého Československa není znám). Český mykolog Albert Pilát popsal tuto houbu nejdříve jako varietu hřibu purpurového – \"Boletus purpurový\" var. \"le-galiae\" (roku 1959), teprve později jako samostatný druh \"Boletus le-galiae\" – hřib Le Galové. Tento název publikoval v roce 1968 ve francouzském sborníku Revue de Mycologie; s ohledem na aktuální taxonomická pravidla je však považován za formálně neplatný, protože necituje typovou položku (exsikát). Tento nedostatek Pilát napravil roku 1969 v publikaci Houby Československa ve svém životním prostředí, kde uvádí typus PR 647975, Lysá n. L. IX. 1949, leg. Lukavec. V roce 2014 byl čínskými mykology na základě biomolekulárních analýz v souvislosti s popisem nového druhu \"Rubroboletus latisporus\" vytvořen rod \"Rubroboletus\", do nějž čínští mykologové přesunuli některé příbuzné druhy z rodu \"Boletus\". Jedním z příbuzných druhů, kterým se ale nevěnovali, byl hřib Le Galové. Ten do rodu \"Rubroboletus\" přesunul Michal Mikšík publikací kombinace \"Rubroboletus legalie\" 2014. Jako basionym ale citoval neplatný Pilátův název z roku 1968 (nikoli platný z roku 1969) a tudíž je tato kombinace považovaná za formálně neplatnou (comb. inval.).\n\nKlobouk má v průměru 60–140 (180) mm. Jeho povrch je původně špinavě bělavý či našedlý, později na temeni nahnědlý (barva bílé kávy). Ve stáří a obzvlášť následkem deštivého počasí může být povrchová vrstva smyta, v důsledku čehož je patrná narůžovělá, růžová až téměř červená barva. Ve stáří může být povrch rozpraskaný.\n\nRourky jsou před rozvitím jasně žluté, ve stáří žlutoolivové. Póry mají do rozvití žlutou barvu, poté červenají – mohou být jasně červené až oranžově červené, později blednou. Po otlaku modrají.\n\nTřeň bývá oranžově žlutý, na bázi růžový až červený, horní polovinu obvykle kryje červená síťka, která může přecházet až do spodní části, případně být redukovaná. Po otlačení povrch třeně modrá.\n\nDužnina je bledá až světle žlutá, po nakrojení či poškození modrá. Při zasychání je cítit po Maggi\n\nHřib Le Galové je poměrně vzácný teplomilný druh. Vyskytuje se v listnatých lesích teplých oblastí a na hrázích rybníků. Vázaný je obvykle na duby. Pilát jej řadil do druhů xerotermních dubohabrových hájů na vápencích.\n\nRoste v Evropě, k zemím s výskytem tohoto druhu patří Česká republika, Dánsko, Chorvatsko, Norsko, Rakousko, Slovinsko, Spojené království, Španělsko, Švédsko.\n\nV České republice se vyskytuje se v Polabí, okolí Brna, na Vizovické vrchovině a na Břeclavsku.\n\nV rámci chráněných území České republiky byly publikované nálezy hřibu Le Galové mimo jiné z následujících lokalit:\n\nVlivem barevné variability související s počasím se může vzhled blížit několika dalším hřibům. Plodnice s červeným třeněm a světlým kloboukem se vzhledově blíží příbuzným druhům jako:\n\nForma se světlejším zbarvením a žlutými póry hřib Le Galové Špinarův (někdy klasifikována jako samostatný druh – hřib Špinarův) může připomínat hřib královský (který však při poškození nemodrá), případně hřib růžovník (jehož póry ale nemají červenou či načervenalou barvu).\n\nHřib Le Galové je veden v Červeném seznamu hub České republiky jako zranitelný druh. Neměl by se proto sbírat. Většina českých lokalit leží mimo chráněná území.\n\n"}
{"id": "827085", "url": "https://cs.wikipedia.org/wiki?curid=827085", "title": "Arenavirus", "text": "Arenavirus\n\nArenavirus je zastaralý rod RNA virů – jediný zástupce čeledi \"Arenaviridae\", nyní rozdělený na dva různé rody. Jde o ssRNA obalené viry s negativní polaritou.\n\nU lidí způsobuje horečku Lassa – závažnou hemoragickou (krvácivou) horečku. Donedávna se myslelo, že napadá jen savce – hlodavce a člověka – ale ukázalo se, že způsobuje i tzv. nemoc opilých hadů (ICV – Inclusion Body Disease), která napadá především hroznýšovité hady.\n\nNová klasifikace ICTV již uvádí rozděleně 2 různé rody, \"Mammarenavirus\" (savčí) a \"Reptarenavirus\" (plazí).\n\n"}
{"id": "827088", "url": "https://cs.wikipedia.org/wiki?curid=827088", "title": "Monte Binga", "text": "Monte Binga\n\nMonte Binga (2436 m n. m.) je hora v pohoří Chimanimani v jihovýchodní Africe. Leží v západním Mosambiku v provincii Manica nedaleko zimbabwských hranic. Jedná se o nejvyšší horu Mosambiku. Hora se nachází na území národního parku Chimanimani.\n\n"}
{"id": "827090", "url": "https://cs.wikipedia.org/wiki?curid=827090", "title": "Hřib červenka", "text": "Hřib červenka\n\nČervenka či hřib červenka je název, který byl zhruba do poloviny 20. století různými autory používán pro několik druhů hřibovitých hub rodu \"Rubroboletus\":\n\n"}
{"id": "827094", "url": "https://cs.wikipedia.org/wiki?curid=827094", "title": "Arenaviridae", "text": "Arenaviridae\n\nArenaviridae je čeleď RNA virů V. skupiny, která není podle současných znalostí zařazena do žádného řádu. Jde o ssRNA obalené viry s negativní polaritou.\n\nObsahuje dva rody \"Mammarenavirus\" a \"Reptarenavirus\", dříve označované jako jediný rod \"Arenavirus\". Jeho zástupci jsou známí především jako původci závažné hemoragické (krvácivé) horečky Lassa.\n\n"}
{"id": "827098", "url": "https://cs.wikipedia.org/wiki?curid=827098", "title": "Marianisté", "text": "Marianisté\n\nMarianisté ( celým názvem Societas Mariae, ve zkratce SM) je řeholní společnost papežského práva, kterou založil roku 1817 kanovník Guillaume-Joseph Chaminade ( Vilém Chaminade, 1761-1850).\n\nV roce 1825 byla uznána civilní autoritou (státem). Apoštolský stolec ji schválil roku 1839 a roku 1865 obdržela potvrzení své konstituce.\n\nÚčelem této řeholní společnosti bylo šíření katolické víry výchovou a vyučováním, řízením mariánských laických kongregací a mládežnických spolků, exerciciemi a misiemi. Zvláštní úctě se těší Panna Maria, jíž platí čtvrtý slib „stability“ (symbolizovaný nošením zlatého prstenu, denní modlitbou růžence a malým mariánským oficiem).\n\nČlenové mají stejná práva, ať jde o kněze, nebo laické bratry (učitele, vychovatele atd.). Generální superior sídlí nyní v Římě, dříve v různých místech (1860-1903 v Paříži). Řídí provincie a viceprovincie.\n\nMarianisté jsou rozšířeni především v románských zemích. Členové společnosti nemají žádný vlastní řeholní oděv.\n\nRoku 1971 měli 2 827 členů. Dne 31. prosince 2005 kongregace se sestávala z 209 domů s 1 452 řeholníky, z nich 459 byli kněží.\n\n\nV Čechách se objevili jen na velmi krátkou dobu, a to v litoměřické diecézi.\n\n\n\n"}
{"id": "827099", "url": "https://cs.wikipedia.org/wiki?curid=827099", "title": "Violetta Oblingerová-Petersová", "text": "Violetta Oblingerová-Petersová\n\nVioletta Oblingerová-Petersová (* 14. října 1977 Schwerte, Německo), rodným příjmením Petersová, je rakouská vodní slalomářka, kajakářka závodící v kategorii K1.\n\nSvoji první medaili, bronzovou, pomohla vybojovat na mistrovství světa 2005 v závodě K1 družstev, v individuálním závodě získala bronz na MS 2010. Z evropských šampionátů má ze závodů hlídek stříbrnou a bronzovou medaili, individuální závod na ME 2007 vyhrála. Na letních olympijských hrách startovala třikrát, v Sydney 2000 byla patnáctá, na LOH 2004 dojela dvanáctá a na letní olympiádě 2008 v Pekingu získala bronzovou medaili.\n\nJejí otec Wolfgang Peters je trojnásobným kanoistickým mistrem světa ve vodním slalomu, manžel Helmut je rovněž kajakářem, olympionikem a medailistou z mistrovství světa i Evropy.\n"}
{"id": "827109", "url": "https://cs.wikipedia.org/wiki?curid=827109", "title": "Mount Popomanaseu", "text": "Mount Popomanaseu\n\nMount Popomanaseu (2335 m n. m.) je nejvyšší hora Šalomounových ostrovů. Nalezneme ji u jižního pobřeží ostrova Guadalcanal i stejnojmenné provincii. Západně se nachází druhá nejvyšší hora Šalomounových ostrovů, Mount Makarakomburu s výškou 2210 m n. m.).\n\n"}
{"id": "827111", "url": "https://cs.wikipedia.org/wiki?curid=827111", "title": "Lokomotiva 103", "text": "Lokomotiva 103\n\nLokomotiva řady 103 je malá dvounápravová akumulátorová lokomotiva určená původně pro provoz na vlečkách a tramvajových tratích.\n\nČtyři lokomotivy typu ŠKODA 16E byly vyrobeny podle požadavků podniků, kde měly do budoucna sloužit, v tehdejších Závodech V. I. Lenina v Plzni v letech 1954 až 1958. Původně byly napájeny z troleje o stejnosměrném napětí 600 V, způsob napájení dvou z nich byl později změněn. Lokomotiva s výrobním číslem 3235/1954 byla dodána na vlečku papíren ve Větřní. Postupem času byla rekonstruována na lokomotivu dieselelektrickou a v roce 1972 sešrotována. Lokomotiva s výrobním číslem 3236/1954 sem byla také dodána, sešrotována byla ovšem již v roce 1969. Stroj s výrobním číslem 3237/1954 byl předán Dopravnímu podniku města Ostravy kde sloužil v nákladní dopravě a údržbě tratí. Dnes se nachází ve sbírce vozidel MHD Technického muzea v Brně. Poslední stroj výrobního čísla 3713/1958 byl dodán do svitavského Technolenu, kde sloužil asi do roku 1977. V roce 1991 byl předán do lokomotivního depa Praha-Masarykovo Nádraží. Zde v roce 1995 došlo k jeho rekonstrukci na lokomotivu akumulátorovou. Lokomotiva zde sloužila až do zrušení depa v roce 2000, poté byla předána do depa v pražských Vršovicích, kde byla odstavena. O lokomotivu projevilo zájem NTM.\nLokomotiva je kapotová, se středovým věžovitým stanovištěm strojvedoucího, na obou stranách jsou snížené představky. Lokomotiva je napájena z akumulátorů, které se dobíjí ze sítě třífázovým střídavým elektrickým proudem. Pohon dvojkolí je realizován pomocí hřídele z převodovky. Lokomotiva má pneumatickou přímočinnou brzdou a ruční vřetenovou brzdu.\nLokomotiva se v neprovozním stavu nalézá nyní v depu Praha-Vršovice.\n\nhttp://www.prototypy.cz/?rada=103\n"}
{"id": "827112", "url": "https://cs.wikipedia.org/wiki?curid=827112", "title": "Jacqueline Lawrencová", "text": "Jacqueline Lawrencová\n\nJacqueline „Jacqui“ Lawrencová (* 25. dubna 1982 Cooma, Nový Jižní Wales) je australská vodní slalomářka, kajakářka závodící v kategorii K1.\n\nStartovala na Letních olympijských hrách 2008 v Pekingu, kde vybojovala stříbrnou medaili.\n\nJejí sestra Katrina je rovněž kajakářkou.\n"}
{"id": "827117", "url": "https://cs.wikipedia.org/wiki?curid=827117", "title": "Victoria Treadellová", "text": "Victoria Treadellová\n\nVictoria (\"Vicki)\" Marguerite Treadellová (* 1960, Ipoh, Malajsie) CMG, MVO je od roku 2014 britská vysoká komisařka pro Malajsii. V letech 2010 až 2014 zastávala funkci britské vysoké komisařky pro Nový Zéland a Samou. V těchto letech také byla guvernérkou Pitcairnových ostrovů.\n\nNarodila se v Ipoh, její matka se narodila v čínské provincii Kuang-tung a otec měl francouzsko-nizozemské předky. Před jejím postem na Novém Zélandu, zastávala posty v Pákistánu, Indii a Malajsii. Je první ženou, která se stala britskou vysokou komisařkou pro Nový Zéland. V roce 1989 byla oceněna pamětním řádem královny Viktorie a byl jí udělen řád sv. Michala a sv. Jiřího (2010).\n"}
{"id": "827119", "url": "https://cs.wikipedia.org/wiki?curid=827119", "title": "Synagoga Dura Európos", "text": "Synagoga Dura Európos\n\nSynagoga Dura Európos je unikátně zachovaná starověká synagoga ve starobylém městě Dura Európos u řeky Eufrat na území dnešní Sýrie, která byla nalezena roku 1932. Synagoga se stala známou kvůli zachovalým nástěnným malbám biblických scén, které ukazují, že starozákonní zákaz zpodobnění lidí v synagogách nebyl ve 3. století respektován všemi židovskými komunitami.\n\nSynagoga byla postavena v letech 244 až 245, o čemž svědčí nápis napsaný v aramejštině, který byl nalezen při vykopávkách. Další nápis v řečtině uvádí jméno zakladatele synagogy. Synagoga stála u zdi města a roku 256 byla během výstavby opevnění proti Sasánovcům zasypána pískem. Proto se v ní fresky zachovaly v dobrém stavu.\n\nSynagoga měla výšku asi 7 m, hlavní sál měl velikost 7,68 × 13,35 m a podél zdí byly umístěny lavice. V západní stěně, čelem k Jeruzalému, byl půlkruhový výklenek pro uložení svitků Tóry. Během vykopávek byly pod synagogou nalezeny pozůstatky staré budovy z konce 2. století až počátku 3. století. Budova měla rozměry 4,6 × 10,85 m a byla vyzdobena květinovými a geometrickými vzory.\n\nNa stěnách synagogy jsou fresky biblických scén a pohanské symboly a obrazy. Každá nástěnná malba je uzavřena v obdélníkovém rámečku a oddělena od ostatních květinovými ornamenty. Fresky zobrazují čtyři výjevy ze života Mojžíše, scény ze života Samuela, Davida, Šalomouna, Jákoba, Ezechiela a jiných biblických postav, odchod Židů z Egypta, přechod přes Rudé moře, Ahasvera s Ester a Archu úmluvy.\n\nFresky zdobí stěny synagogy biblickými postavami proroků, což vede vědce k závěru, že ve 3. století ne všechny židovské komunity respektovaly starozákonní zákaz zpodobnění lidí (zákaz plynul z výkladu zákona, protože zpodobnění by mohlo být chápáno jako modloslužba). Styl fresek historik Michail Rostovtsev popsal jako „mezopotámský“, odvozený od syrské tradice, který není spojen s helénistickým uměním.\n\nPrimitivní a čistě orientální styl malby lze považovat za jednu z variant východního křesťanského umění. Postavy jsou zachyceny z čelní strany, jejich tváře jsou monotónní a hlavní postavy se často opakují v téže scéně několikrát.\n\nHlavní postavy na freskách biblických postav jsou zachyceny v řeckém oděvu, ozbrojenci mají římskou výzbroj, některé další postavy jsou oblečeny v Parthských oděvech. V určitých případech umělci věrně zobrazili biblický popis věcí např. Archu úmluvy a židovské náboženské atributy Menora, Cedrát a Lulav. Fresky jsou vystaveny v muzeu v Damašku.\n"}
{"id": "827121", "url": "https://cs.wikipedia.org/wiki?curid=827121", "title": "Klášter Valbonne (Argelès-sur-Mer)", "text": "Klášter Valbonne (Argelès-sur-Mer)\n\nKlášter Valbonne (latinsky \"Vallis bona\") je bývalé cisterciácké opatství v obci Argelès-sur-Mer v departementu Pyrénées-Orientales. Leží zhruba 34 km jihovýchodně od města Perpignan.\n\nKlášter založili v roce 1242 mniši z kláštera Fontfroide jako filiaci kláštera Clairvaux. Údolí, ve kterém klášter leží, patřilo klášteru Sant-Quirc de Colera ve Španělsku, od kterého jej opatství Fontfroide odkoupilo. Konvent nečítal nikdy více než 12 mnichů. V roce 1293 klášter obdržel od krále Jakuba II. Mallorského právo pastvy v celém údolí. Během 15. a 16. století mnichové postupně klášter opustili a usadili se ve špitálu Saint-Guillaume v Perpignanu. Později se vrátili nazpět, ale v roce 1734 byl klášter definitivně opuštěn.\n\nZe staveb se dochovaly nepatrné zbytky, jako obezdění s kulatou věží a 16 m dlouhá loď klášterního kostela, z něhož jsou u východní strany viditelné rovněž základy jeho polokruhové apsidy. Dochovala se částečná sochařská výzdoba.\n"}
{"id": "827123", "url": "https://cs.wikipedia.org/wiki?curid=827123", "title": "Klášter Grandselve", "text": "Klášter Grandselve\n\nKlášter Grandselve (latinsky \"Grandis silva\") je bývalé cisterciácké opatství ve Francii v obci Bouillac v departementu Tarn-et-Garonne. Leží severozápadně od města Toulouse.\n\nKlášter založil v roce 1114 Géraud de Sales původně jako benediktinský a byl závislý na opatství Cadouin. V roce 1145 se změnil na cisterciácký jako dceřiný klášter opatství Clairvaux a stal se rychle jedním z nejvýznamnějších klášterů jižní Francie. Stavba klášterního kostela začala na konci 12. století a roku 1253 byl kostel vysvěcen. Byl přes 100 m dlouhý a 20 m široký. Majetek zahrnoval přes 20 000 ha a dělil se na 25 grangrií. V roce 1281 opatství založilo v Toulouse \"Collège de Saint-Bernard\". Jeho filiacemi byly kláštery Fontfroide, Calers (1147), Candeil a Santes Creus ve Španělsku (oba 1150).\n\nÚpadek kostela začal ve 14. století. Za stoleté války stál na straně Francie. Dva domy, které klášter vlastnil v Bordeaux, byly během války zcela zničeny. Mnichové se museli stáhnout do městečka Grenade. I když se klášter hugenotských válek neúčastnil, přesto byly některé grangie zpustošeny. V roce 1790 bylo v klášteře jen 16 mnichů, kteří v průběhu Velké francouzské revoluce v březnu 1791 klášter opustili. Budova byla v srpnu 1791 prodána a v roce 1793 zbořena. Z kláštera se dochovala jen fortna. V roce 1970 byly odhaleny podlahové dlaždice kláštera.\n\n"}
{"id": "827124", "url": "https://cs.wikipedia.org/wiki?curid=827124", "title": "Jakub Čech (lední hokejista)", "text": "Jakub Čech (lední hokejista)\n\nJakub Čech (* 13. srpna 1985 Olomouc, Československo) je český hokejový brankář.\n\n\n"}
{"id": "827125", "url": "https://cs.wikipedia.org/wiki?curid=827125", "title": "Robert z Baru", "text": "Robert z Baru\n\nRobert z Baru ( \"Robert de Bar\", 1390 – 25. října 1415) byl pán z Marle, hrabě z Marle a ze Soissons. Byl synem Jindřicha z Marle a Marie, dcery Enguerranda z Coucy. Jeho otec, prvorozený syn vévody z Baru zemřel roku 1397 při návratu z nepovedené křížové výpravy a Robert zdědil panství Marle. Jeho matka byla donucena k prodeji svého dědictví Ludvíkovi Orleánskému, který většinu kupní ceny nezaplatil a tak s ním vedla mnoho soudních pří, ve kterých po její náhlé smrti roku 1405 pokračoval i Robert. Roku 1409 se oženil s Johanou, dcerou Roberta VIII. z Béthune. Zemřel na bitevní pláni u Azincourtu a zbyla po něm jediná dcera Johana.\n"}
{"id": "827127", "url": "https://cs.wikipedia.org/wiki?curid=827127", "title": "Filip Luňák", "text": "Filip Luňák\n\nFilip Luňák (27. leden 1980, Hradec Králové, Československo) je český hokejový brankář.\n\n"}
{"id": "827128", "url": "https://cs.wikipedia.org/wiki?curid=827128", "title": "Petr Haluza", "text": "Petr Haluza\n\nPetr Haluza (* 23. července 1983) je český hokejový útočník.\n\n"}
{"id": "827131", "url": "https://cs.wikipedia.org/wiki?curid=827131", "title": "Michal Mahdal", "text": "Michal Mahdal\n\nMichal Mahdal (9. květen 1992, Brno, Československo) je český hokejový brankář.\n\n"}
{"id": "827134", "url": "https://cs.wikipedia.org/wiki?curid=827134", "title": "Aaron Tveit", "text": "Aaron Tveit\n\nAaron Kyle Tveit ( 21. října 1983, Middletown, New York, Spojené státy americké) je americký divadelní a filmový herec a zpěvák. V divadle hrál v původním obsazení muzikálů \"Next to Normal\", kde vystupoval v roli Gaba a v muzikálu \"Chyť mě, když to dokážeš\", kde ztvárnil hlavní roli Franka Abagnala mladšího. Také si zahrál jednu z vedlejších rolí v populárním seriálu \"Super drbna\" a ve filmu \"Bídníci\".\n\nV roce 2001 absolvoval Middletown High School, kde byl aktivní jak v divadle, tak i ve sportech jako golf, fotbal a basketbal, zatímco hrál ve všech čtyřech školních divadelních představeních. Odmítl stipendia obchodních škol a místo toho dal přednost specializaci se na hlasový projev na Ithaca College, což podpořili i jeho rodiče. Po nějakém čase však ze školy odešel, protože mu chybělo herectví a divadlo.\n\nTveit opustil Ithaca College po dvou letech, aby se připojil k národnímu turné muzikálu \"Rent\" jako Steve a alternace Rogera a Marka. Po \"Rentu\" byl obsazen jako Link Larkin do prvního národního turné muzikálu \"Hairspray\".\n\nRole Linka Larkina zajistila Tveitovi v roce 2006 jeho debut na Broadwayi. Následující rok ztvárnil D'Artagnana v muzikálové adaptaci hry \"Tři mušketýři\", která se uváděla v hudebním divadle North Shore od konce srpna do začátku září 2007. V červenci téhož roku hrál Matta v inscenaci \"Calvin Berger\" s divadelní společností Barrington Stage Company.\n\nV roce 2008 si zahrál Gaba v mimo broadwayském uvedení muzikálu \"Next to Normal\", které běželo od 16. ledna do 16. března v Second Stage Theatre. Za své ztvárnění role získal nominaci na cenu Lucille Lortel Award v kategorii nejlepší herec. V červnu 2008 ztvárnil roli Deana v muzikálové verzi filmu \"Černá ovce\" (v originále \"Saved!\") v několika limitovaných představeních v Playwrights Horizons. V této době se také začal objevovat jako Fiyero v muzikálu \"Wicked\". To bylo v období, kdy během svého výstupu v muzikálu spadl ze schodů. V listopadu roli opustil, aby si mohl zopakovat svou roli v muzikálu \"Next to Normal\", tentokrát při uvedení v Arena Stage, za kterou byl v roce 2009 oceněn cenou Helen Hayes Award v kategorii nejlepší mužský herecký výkon ve vedlejší roli v nerezidentním uvedení.\n\nDále hrál hlavní roli Franka Abagnala mladšího v muzikálové verzi filmu \"Chyť mě, když to dokážeš\". Představení pro veřejnost začaly v březnu 2009 a oficiální premiéru měl muzikál 15. dubna 2009. Jeho jméno se objevilo na seznamu\n„37 nejpřitažlivějších mužů v divadle“ na internetovém serveru \"AfterElton.com\". Také hrál roli Rogera Davise v uvedení muzikálu \"Rent\" v Hollywood Bowl, které režíroval Neil Patrick Harris.\n\nObjevil se ve filmu Roba Epsteina, \"Kvílení\", založeném na stejnojmenné kontroverzní básni od Allena Ginsberga. Tveit hrál Petera Orlovskeho, dlouhodobého přítele Ginsberga, kterého ztvárnil James Franco. Také hostoval dvakrát v seriálu \"\".\n\nV dubnu 2011 se objevil na obálce amerického vydání magazínu Vanity Fair kvůli své roli v muzikálu \"Chyť mě, když to dokážeš\". V roce 2012 si zahrál v muzikálovém filmu \"Bídníci\" založeném na stejnojmenném díle od Victora Huga.\n\nDne 28. června 2012 bylo oznámeno, že se Tveit objeví při čtení pro nový muzikál založený na animovaném filmu \"Anastázie\". Bude číst roli Dimitriho, podvodníka, který přivádí Anastázii k bohaté císařovně hledající svou vnučku, výměnou za bohatou odměnu.\n\nOd června 2013 se objevoval v roli Mika Warrena v televizním seriálu \"Graceland\". Na konci roku 2014 také ztvárnil roli Johna Wilkese Bootha v muzikálu Stevena Sondheima, \"Assasins\".\n\n"}
{"id": "827135", "url": "https://cs.wikipedia.org/wiki?curid=827135", "title": "Petr Beneš (lední hokejista)", "text": "Petr Beneš (lední hokejista)\n\nPetr Beneš (24. březen 1992, Pardubice, Československo) je český hokejový obránce.\n\npozn: u sezony 2012/13 je v kolonce play-off uvedena bilance z play-out a baráže 1. ligy\n"}
{"id": "827136", "url": "https://cs.wikipedia.org/wiki?curid=827136", "title": "Marek Červený", "text": "Marek Červený\n\nMarek Červený (27. duben 1993, Hradec Králové, Česko) je český hokejista.\n\nS hokejem začínal v mateřském klubu HC VCES Hradec Králové, kde postupně prošel všemi mládežnickými kategoriemi. V \"A\" týmu mužů v 1. lize debutoval v 17 letech, ještě jako dorostenec. Jeho talent neunikl ani trenérům mládežnických reprezentačních výběrů, do kterých byl pravidelně nominován. V létě 2013 absolvoval kemp v Karlových Varech u juniorského týmu, který hraje ruskou MHL. Tam neuspěl a zamířil do Švýcarska, kde by měl hrát jednu z nižších soutěží.\n\n\n\n"}
{"id": "827137", "url": "https://cs.wikipedia.org/wiki?curid=827137", "title": "Bracknell Bees", "text": "Bracknell Bees\n\nBracknell Bees je hokejový klub z města Bracknell v hrabství Berkshire v Anglii. Klub byl založen v roce 1987, ve znaku má včelu s hokejkou, v barvách černou a žlutou a své domácí zápasy odehrává v \"John Nike Leisuresport Complex\". Tým vlastní firma \"Bees Ice Management Ltd\".\n"}
{"id": "827138", "url": "https://cs.wikipedia.org/wiki?curid=827138", "title": "Soriano nel Cimino", "text": "Soriano nel Cimino\n\nSoriano nel Cimino je město s 8722 obyvateli (k 31. prosinci 2010) v provincii Viterbo v Itálii. Nachází se 74 km severozápadně od Říma a 18 km východně od města Viterbo. Město leží na svazích vyhaslé sopky Monti Cimini.\n\nNa místě dnešního města bylo kdysi sídlo Etrusků, které zničili Římané. Asi od roku 1000 n. l. pozemek patřil benediktinům. Ve středověku byl na tomto území větší počet malých obcí. V polovině 13. století získala značný význam vesnice Soriano.\n\nRoku 1278 Giovanni Gaetano Orsini (papež Mikuláš III.) nechal na vrcholu kopce postavil místo původního benediktinského opatství hrad.\n\nDne 5. června 1944 byl na město proveden nálet dvou formací létajících pevností, který si vyžádal 188 mrtvých. Celkem 250 domů bylo zcela zničeno a 300 domů vážně poškozeno.\n\n\nV blízkosti města je v kaštanovém lese bludný balvan. Zmínil se o něm i Plinius, protože balvan se pohybuje i přes jeho obrovskou hmotnost.\n"}
{"id": "827139", "url": "https://cs.wikipedia.org/wiki?curid=827139", "title": "Coventry Blaze", "text": "Coventry Blaze\n\nCoventry Blaze je hokejový klub se základnou v Coventry v Anglii.Tým byl založený roku 2000 a nyní hraje Elite Ice Hockey League. Tým hraje své domácí zápasy ve SkyDome Aréně. V barvách má černou, světle i tmavě modrou a bílou barvu.\n"}
{"id": "827141", "url": "https://cs.wikipedia.org/wiki?curid=827141", "title": "Václav Čížek (lední hokejista)", "text": "Václav Čížek (lední hokejista)\n\nVáclav Čížek (30. červenec 1989, Praha, Československo) je český hokejový obránce.\n\n"}
{"id": "827142", "url": "https://cs.wikipedia.org/wiki?curid=827142", "title": "Alžběta Kolečkářová", "text": "Alžběta Kolečkářová\n\nAlžběta Kolečkářová (* 4. května 1992 ve Zlíně) je česká zpěvačka.\nV soutěži 2. Československé Superstar se umístila na 6. místě.\nV roce 2011 jí vyšlo album \"To cítím\". Z alba byly úspěšné singly \"Andělskej Flám\" nebo \"Jak Silná Mám Tu Stát\".\nV anketě Český slavík v roce 2011 se umístila na 59. místě. \n\nV roce 2016 nazpívala duet s názvem \"Proud mezi námi\" se skupinou Reflexy, která vydala nové CD.\n\nTo cítím (2011)\n\n\nVideoklip \"Proud mezi námi\" na YouTube\n"}
{"id": "827145", "url": "https://cs.wikipedia.org/wiki?curid=827145", "title": "Jiří Hendrich", "text": "Jiří Hendrich\n\nJiří Hendrich (14. leden 1979, Hlinsko, Československo) je český hokejový obránce.\n\n"}
{"id": "827150", "url": "https://cs.wikipedia.org/wiki?curid=827150", "title": "Lukáš Chmelíř", "text": "Lukáš Chmelíř\n\nLukáš Chmelíř (* 15. duben 1983, Ostrava) je český hokejový obránce.\n\n"}
{"id": "827151", "url": "https://cs.wikipedia.org/wiki?curid=827151", "title": "Milan Karlíček", "text": "Milan Karlíček\n\nMilan Karlíček (* 6. únor 1981, Zlín) je český hokejový obránce.\n\n"}
{"id": "827152", "url": "https://cs.wikipedia.org/wiki?curid=827152", "title": "Lukáš Karlík", "text": "Lukáš Karlík\n\nLukáš Karlík (* 30. duben 1991, Hradec Králové) je český hokejový obránce.\n\n"}
{"id": "827154", "url": "https://cs.wikipedia.org/wiki?curid=827154", "title": "Martin Klement", "text": "Martin Klement\n\nMartin Klement (* 13. červen 1989, Pardubice) je český hokejový obránce.\n\n\n"}
{"id": "827155", "url": "https://cs.wikipedia.org/wiki?curid=827155", "title": "Václav Pánek (lední hokejista)", "text": "Václav Pánek (lední hokejista)\n\nVáclav Pánek (* 23. únor 1992, Hradec Králové) je český hokejový obránce.\n\n"}
{"id": "827156", "url": "https://cs.wikipedia.org/wiki?curid=827156", "title": "Tomáš Pištora", "text": "Tomáš Pištora\n\nTomáš Pištora (* 24. srpen 1993, Hradec Králové) je český hokejový obránce.\n\n"}
{"id": "827157", "url": "https://cs.wikipedia.org/wiki?curid=827157", "title": "Synchronizované plavání na letních olympijských hrách", "text": "Synchronizované plavání na letních olympijských hrách\n\nSynchronizované plavání je na letních olympiských hrách od roku 1984.\n\n"}
{"id": "827164", "url": "https://cs.wikipedia.org/wiki?curid=827164", "title": "Zahrada Na Valech", "text": "Zahrada Na Valech\n\nZahrada Na Valech patří do komplexu jižních zahrad Pražského hradu a táhne se až k Opyši. Na západní straně navazuje na Rajskou zahradu a končí na východní straně u dělostřelecké bašty – Černé věže. Severní strana je lemována areálem Pražského hradu, jižní navazujícími zahradami nad Valdštejnskou ulicí. V rámci areálu Pražského hradu je roku 1962 chráněna jako národní kulturní památka České republiky.\n\nMěstský obvod a městská část: Praha 1, kat. území: Hradčany, ulice: Pražský hrad, rozloha: cca 14300 m².\n\nPrvní písemné podklady zmiňují renesanční zahradu pod Pražským hradem už kolem roku 1550. Tu dal zřídit Ferdinand Tyrolský, který nařídil, aby byl zasypán příkop před takzvanými novými letními pokoji, které si nechal vybudovat, a aby tak vznikla zahrada. Ta je tam dodnes a jmenuje se zahrada Na Valech. Už z názvu je jasné, že část téhle zahrady vznikla na zasypaných valech mezi příkopy Pražského hradu. Ze severu byla chráněna domy – jižním křídlem Hradu – a otevírala se slunci na jih. Takže tam mohly být pěstovány teplomilné rostliny. \n\nDo zahrady lze vstoupit z Rajské zahrady, od Černé věže a také z III. nádvoří Pražského hradu. Vede sem schodiště, které vybudoval Jože Plečnik v první polovině 20. století. Podle ozdobných bronzových plastik býků se mu říká Býčí schodiště. Zahrada je nejen významnou zelení Pražského hradu, ale i souborem architektonických, historických a uměleckých děl. Výrazně nese stopy práce architekta J. Plečníka, kterého na Pražský hrad povolal prezident Tomáš Garrigue Masaryk po jeho nástupu do funkce a jehož úkolem bylo upravit areál Pražského hradu jako funkční a důstojné sídlo československých prezidentů. \n\nHned za hranicí s Rajskou zahradou je například takzvaný Plečníkův vyhlídkový altán vybudovaný v letech 1922 – 1924. Jižním směrem dále Plečník umístil vyhlídkovou plošinu, obelisk a zimní zahradu. V letech 1963 až 1965 byla v této části zahrady vybudována vyhlídková terasa podle projektu, který vypracovali architekti Adolf Benš a Richard Ferdinand Podzemný. Schodištěm podél této terasy lze sestoupit do Hartigovské zahrady. \nZhruba ve středu zahrady do ní vystupuje Ludvíkovo křídlo královského paláce, u kterého najdeme dva pískovcové barokní obelisky, které sem nechal umístit Ferdinand II. Štýrský. Stojí na místech, kam dopadli místodržící Jaroslav Bořita z Martinic a Vilém Slavata z Chlumu a Košumberka při takzvané druhé pražské defenestraci. \n\nSměrem k jihu se táhne Tereziánský ústav šlechtičen, známý pod názvem Neustift. Byl postavený v 16. století. V letech 1766 až 1768 byl zbarokizovaný a zvýšený o jedno podlaží. Pod ústavem je takzvaná Plečnikova voliéra – Ptačinec a empírový zahradní domek. U Ústavu šlechtičen Plečník vybudoval sloupovou halu zvanou Bellevue. Její jižní stranu zdobí sochy andílků – světlonoši od Ignáce Františka Platzera. Dále v této části najdeme například Herkulovu kašnu, která sem byla přenesena z kašny na I. hradním nádvoří - ta dnes již neexistuje. Socha z žehrovického pískovce představuje bájného hrdinu, jenž rozevírá tlamu lva, z níž do nádrže vytéká pramen vody. Vlastní nádrž, údajně vyrobena z mšenského pískovce, je zdobena římskými motivy, v čele je pak umístěn slovenský znak. V zahradě se nachází vyhlídková Moravská bašta – původně bašta hradního opevnění – zdobená sloupem s jónskou hlavicí. Dnes slouží jako vyhlídková terasa poskytující výhled do zahrad pod Pražským hradem a na město. Zahradou lze dojít až pod hradby dělostřelecké bašty na úpatí Starých zámeckých schodů.\n\n"}
{"id": "827165", "url": "https://cs.wikipedia.org/wiki?curid=827165", "title": "Klášter marianistů (Litoměřice)", "text": "Klášter marianistů (Litoměřice)\n\nKlášter marianistů existoval v Litoměřicích v letech 1903–1905.\n\nŘeholní společnost marianistů převzala roku 1903 po kongregaci školských bratří v Litoměřicích studentský konvikt \"Johanneum\". Tento studentský ústav byl založený v Litoměřicích v roce 1894 spirituálem kněžského semináře a pozdějším kanovníkem litoměřické kapituly Josefem Kovářem. Marianisté však působili v Litoměřicích jen do roku 1905.\n\n\n\n"}
{"id": "827172", "url": "https://cs.wikipedia.org/wiki?curid=827172", "title": "Rokyten (hradiště)", "text": "Rokyten (hradiště)\n\nRokyten je hradiště nacházejícího se na ostrohu řeky Rokytné na katastru vesnice Rokytná. Raně přemyslovské hradiště z první poloviny 11. století zaniklo koncem 12. století. Na místě jeho předhradí se nachází ves Rokytná. Hradiště je od roku 1958 zapsáno v seznamu nemovitých kulturních památek.\n\nMísto bylo osídleno v období starší a mladší doby kamenné, v pozdní době bronzové i laténské. Keltové zde sídlili přibližně od roku 400 před n. l. do prvních desetiletí našeho letopočtu.\n\nSlovanské osídlení bylo zjištěno od 8. století a trvá bez přerušení dodnes. V době velkomoravské bylo zde pravděpodobně hradiště nebo významné sídliště. Na významu nabylo místo i v době břetislavské, tj. po roce 1030, kdy zde bylo přemyslovské hradiště s vlastním hradským obvodem.\n\nV písemných pramenech je poprvé hradiště uváděné jako \"grad Rokyten\" zmíněno v zakládací listině staroboleslavské kapituly z roku 1046, kdy staroboleslavská kapitula získala výnosy z tehdejších hradišť.\n\nHradiště bylo vypáleno v roce 1146 Vladislavem II. na výpravě proti moravským Přemyslovcům. Správní centrum bylo přemístěno pravděpodobně do Řeznovic a Rokytná ztratila svůj význam. Mocenské centrum pravděpodobně zcela osiřelo, obnovena byla osada v předhradí, kde se kolem kostela vytvořilo jádro současné vesnice. K dalšímu zpustošení a zřejmě konečnému zániku hradiska došlo v souvislosti s bitvou u Loděnice roku 1185. Násilné ukončení života na ostrožně dokumentují stopy po velkém požáru odkryté při archeologických výzkumech.\n\nNázev místa pochází se staroslovanského pojmenování vrby – rokyta.\n\nHradiště bylo dvoudílné, mocenské centrum se rozkládalo na ostrohu na místě nyní zvaném Velké Hradisko, předhradí na místě nynější vesnice Rokytná, v trati zvané Malá Hradiska. Malé sídliště bylo i pod ostrohem u řeky Rokytná. V současné době má Velké Hradisko rozlohu asi 3 ha a je zemědělsky obdělávané, Malá Hradiska přibližně 8 ha.\n\nVelké hradisko bylo chráněno obvodovou palisádovou hradbou. Předhradí bylo odděleno od centra příkopem, další příkop jej rozděloval na dvě části. Další příkop byl na jihu hradiště. Do hradiště se vcházelo především z jihu přibližně v místě dnešní cesty do Moravského Krumlova. \n\nNa hradisku se nacházel kostel svatého Jana, který je zmiňován v zakládací listině louckého kláštera ve Znojmě k roku 1190. Jednalo se pravděpodobně o kamennou románskou stavbu.\n\nV letech 1959–1960 proběhl v Rokytné sondážní výzkum pod vedením archeologa Borise Novotného z Archeologického ústavu ČSAV v Brně. Autor výzkumu zjistil na ploše Velkého Hradiska zahloubená dřevěná obydlí. Tyto polozemnice byly uspořádané po obvodu opevněné plochy přimknuté ke kůlové palisádě. Byly také objeveny stopy po polozahloubených chatách se zbytky ohnišť nebo pecí. V severovýchodní části byly objeveny ohořelé zbytky velké roubené stavby, snad obydlí zdejšího správce. \n"}
{"id": "827175", "url": "https://cs.wikipedia.org/wiki?curid=827175", "title": "Corinthians", "text": "Corinthians\n\nNázev Corinthians může znamenat\n\nve fotbale:\n"}
{"id": "827177", "url": "https://cs.wikipedia.org/wiki?curid=827177", "title": "Petr Dlask", "text": "Petr Dlask\n\nPetr Dlask (* 20. října 1976) je bývalý český cyklista – cyklokrosař a biker, pětinásobný mistr České republiky v cyklokrosu, vicemistr světa v cyklokrosu z roku 2001. Od června 2015 je trenérem české cyklokrosové reprezentace. Měří 197 centimetrů.\n\nNa kole závodil od svých 15 let. V 18 letech se stal poprvé juniorským mistrem České republiky ve sjezdu na horských kolech. V té době závodil za tým Auto Škoda Mladá Boleslav.\n\nOd roku 2011 závodil za tým Madeta Fitness Specialized. V říjnu 2012 z rozhodnutí vedení Madety startoval v závodě Světového poháru v Táboře v černém dresu na protest proti tomu, že Evropská unie zakázala pomazánkové máslo. Původně byl upozorněn, že záležitost bude řešena pokutou, ale nakonec byl v druhém kole rozhodčími odvolán z trati a diskvalifikován.\n\nPo závodu Author Šela Marathon na horských kolech, který se jel 4. května 2013, měl pozitivní test na zakázanou látku clebuterol. Hájil se tvrzením, že se proti antidopingovým pravidlům provinil pouze z nevědomosti a clebuterol se do jeho těla dostal z léků, které užíval na nachlazení. Byl potrestán zákazem závodění na dva roky.\n\n\n"}
{"id": "827179", "url": "https://cs.wikipedia.org/wiki?curid=827179", "title": "Modrý opozdilec", "text": "Modrý opozdilec\n\nModrý opozdilec je zvláštní typ hvězdy, který se vyskytuje v otevřených i kulových hvězdokupách. Pozornost astronomů přitahují tyto hvězdy tím, že jsou mladší než ostatní hvězdy ve hvězdokupě, ačkoliv to odporuje našim znalostem.\n\nTyto hvězdy působí ve srovnání se svými družkami, jako by vznikly později než ony. Jsou žhavější (a tedy modřejší) a mají poměrně vysokou hmotnost. Velké a žhavé hvězdy obvykle žijí rychle a umírají mladé, ale pro modré opozdilce to neplatí. Zdá se, jako by se loudali za evolucí a zůstávali daleko za ostatními hvězdami kupy. Proto se pro ně začal používat výraz \"blue stragglers\", který se do češtiny překládá právě jako modří opozdilci.\n\nV roce 1953 objevil americký astronom Allan Sandage v kulové hvězdokupě M 3 objekty, u nichž se zdálo, jako by nepodléhaly zákonitostem hvězdného vývoje. Spolu s rozvojem pozorovací techniky byli opozdilci objevováni stále častěji, a to nejen ve hvězdokupách kulových, jako je M 3, ale i v těch otevřených.\nVědci si přirozeně začali lámat hlavu nad otázkou, co tento neobvyklý jev způsobilo. S prvním vysvětlením přišel v roce 1964 anglický astronom Iwan Prys Williams. Bylo jednoduché – modří opozdilci prostě vznikli později než ostatní hvězdy. Po teorii opožděného vzniku vystoupil Williams ještě s teorií akrece. Podle ní se hvězda může omlazovat přitahováním hmoty z hustších oblastí hvězdokupy. Ani jedna z těchto teorií se však nepotvrdila. Nyní jsou nejvíce uznávány následující dvě teorie.\n"}
{"id": "827182", "url": "https://cs.wikipedia.org/wiki?curid=827182", "title": "Kašna se sochou Herkula (zahrada Na Valech)", "text": "Kašna se sochou Herkula (zahrada Na Valech)\n\nKašna se sochou Herkula je kašna stojící přibližně v polovině zahrady Na Valech, před tzv. Velkým Bellevue. Byla sem umístěna v roce 1923, spolu s raně barokní sochou Herkula, která sem byla přenesena z kašny na I. hradním nádvoří – ta dnes již neexistuje. Socha z žehrovického pískovce představuje bájného hrdinu, jenž rozevírá tlamu lva, z níž do nádrže vytéká pramen vody. Vlastní nádrž, údajně vyrobena z mšenského pískovce, je zdobena římskými motivy, v čele je umístěn slovenský znak. Kašna pochází z dílny Jože Plečnika.\n\nV rámci areálu Pražského hradu je roku 1962 chráněna jako národní kulturní památka České republiky.\n"}
{"id": "827183", "url": "https://cs.wikipedia.org/wiki?curid=827183", "title": "Christiaan Hendrik Persoon", "text": "Christiaan Hendrik Persoon\n\nChristiaan Hendrik Persoon (1. února 1761, Mys Dobré naděje, Jihoafrická republika – 16. listopadu 1836 Paříž, Francie) byl průkopník mykologie.\nSpolečně se svým současníkem E. M. Friesem je považován za „otce moderní mykologie“.\n\nNarodil se v Mysu Dobré naděje jako třetí dítě imigrantů z Pomořanska a Holandska. Matka mu zemřela při porodu a otec v jeho čtrnácti letech. Ve třinácti letech jej otec poslal studovat do Evropy.\n\nNejprve studoval teologii na universitě v Halle ale v roce 1784 přešel na medicínu v Leidenu a Göttingenu. V roce 1799 absolvoval doktorské studium.\n\nV roce 1802 se přestěhoval do Paříže, kde strávil zbytek života. Žil v chudobě, byl nezaměstnaný svobodný samotář, přesto si dopisoval s vědci po celé Evropě. Svůj herbář věnoval Holandské královské rodině a získal za to penzi, ze které mohl žít jako slušný člověk. V roce 1800 byl zvolen korespondujícím členem Akademie věd v Göttingenu a v roce 1809 Bavorské akademie věd. V roce 1815 byl zvolen korespondujícím členem Královské švédské akademie věd.\n\nJeho první dílo bylo \"Abbildungen der Schwämme\" (Obrázky hub), publikované ve třech dílech v letech 1790, 1791 a 1793. V letech 1805 až 1807 publikoval dva díly \"Synopsis plantarum\", oblíbeného díla popisujícího 20000 druhů rostlin. Jehl hlavní průkopnická činnost se zabývala mykologií, o které publikoval několik knih. Ve svých knihách utvořil základ taxonomie řádů Uredinales, Ustilaginales a Gasteromycetes. \n\nRod stromů \"Persoonia\" byl pojmenován na jeho počest.\n\n\n"}
{"id": "827188", "url": "https://cs.wikipedia.org/wiki?curid=827188", "title": "Taekwondo na letních olympijských hrách", "text": "Taekwondo na letních olympijských hrách\n\nTaekwondo je na letních olympijských hrách od roku 2000, v letech 1988 a 1992 bylo jako ukázkový sport na LOH v Soulu a Barceloně.\n\nPro každou váhovou kategorii se postupuje přes vyřazovací pavouk turnaje. Národní olympijský výbor může poslat maximálně dva muže a dvě ženy a to bez ohledu, zda je to hostitelská země. \n"}
{"id": "827202", "url": "https://cs.wikipedia.org/wiki?curid=827202", "title": "Beatrix d'Este", "text": "Beatrix d'Este\n\nBeatrix (Beatrice) d'Este ( \"Beatrice d'Este\", \"Estei Beatrix\", 1215 – 1245) byla uherská královna, třetí manželka Ondřeje II.\n\nBeatrix byla jediným dítětem markýze Aldobrandina I. d'Este, jméno její matky není známé. Její otec zemřel v roce jejího narození, a tak se Beatrix ujal její strýc Azzo VII. d'Este.\n\nNa začátku roku 1234 navštívil dvůr rodu Este postarší uherský král Ondřej II., který rok byl už podruhé vdovcem, a zřejmě se do mladé Beatrix zamiloval. Její strýc dal svolení ke sňatku jen pod tou podmínkou, že se král Ondřej i Beatrix vzdají nároků na věno i dědictví jejího otce.\n\nSvatba proběhla 14. května 1234 v Székesfehérváru. Vztahy mezi Beatrix a syny jejího manžela však byly napjaté. Ondřej II. zemřel 21. září 1235 a na trůn nastoupil jeho syn Béla IV., který chtěl svou nevlastní matku vypovědět ze země. Když ovdovělá Beatrix oznámila své těhotenství, Béla ji obvinil z cizoložství a nařídil ji uvěznit. Beatrix utekla z Uher jen za pomoci vyslanců císaře Fridricha II., kteří se účastnili pohřbu předchozího krále.\n\nBeatrix se uchýlila do Svaté říše římské, kde porodila syna Štěpána (jehož syn se později stal uherským králem jako Ondřej III.), jehož legitimitu ale jeho starší nevlastní bratři nikdy neuznali. Beatrix se se synem chtěla odebrat ke dvoru svého strýce Azza VII., ten ale její žádost odmítl. V dalších letech cestovala po Itálii a snažila se bojovat o práva svého syna. Snažila se přesvědčit Benátskou republiku, aby během války s Uherskem podpořila jejího syna, ale Benátky během míru uzavřeného s Bélou IV. v roce 1244 přislíbily, že Beatrix a jejího syna podporovat nebudou.\n\n"}
{"id": "827204", "url": "https://cs.wikipedia.org/wiki?curid=827204", "title": "Mamiellophyceae", "text": "Mamiellophyceae\n\nMamiellophyceae je třída zelených řas nově vyčleněná z parafyletických prasinofyt na základě molekulárně-biologických fylogenetických analýz.\n\nJedná se o jednobuněčné vodní řasy. Zpravidla žijí v mořích, ale existují i sladkovodní druhy. Zploštělé oválné buňky mají zpravidla 2 bičíky, někdy však jen jeden, či žádný. Jeden či dva chloroplasty v buňce jsou ohraničeny dvojitou membránou, obsahují fotosyntetická barviva chlorofyl a a b, téměř vždy doprovázené prasinoxanthinem.\n\nTřída: MAMIELLOPHYCEAE \n"}
{"id": "827205", "url": "https://cs.wikipedia.org/wiki?curid=827205", "title": "Pedinophyceae", "text": "Pedinophyceae\n\nPedinophyceae je třída zelených řas, dříve řazených mezi \"Trebouxiophyceae\", \"Chlorellales\".\n\nJedná se o jednobuněčné řasy žijící ve vodě, případně v půdě. Nesouměrné elipsoidní buňky, často zploštělé, jsou 2,5 až 10 μm dlouhé, s průměrem 1 až 4,5 μm. Mají 1 dlouhý bičík. Vždy jen jeden chloroplast v buňce je ohraničen dvojitou membránou, obsahuje fotosyntetická barviva chlorofyl a a b a neobsahuje prasinoxanthin.\n\nDělení u nich probíhá „primitivním“ způsobem s jednoduchým telofázním vřeténkem bez vytváření složitějších struktur jako fragmoplast nebo fykoplast.\nDruhy jedné vývojové linie – \"Marsupiomonadales\" – žijí v mořích ve slaných či brakických vodách a jsou součástí planktonu. Druhá linie – \"Pedinomonadales\" – se vyznačuje sladkovodními druhy, či druhy žijícími v půdě.\n\nTřída: PEDINOPHYCEAE \n"}
{"id": "827207", "url": "https://cs.wikipedia.org/wiki?curid=827207", "title": "Groll", "text": "Groll\n\nPříjmení Groll má více různých osobností:\n"}
{"id": "827213", "url": "https://cs.wikipedia.org/wiki?curid=827213", "title": "Hybridní vlákna", "text": "Hybridní vlákna\n\nHybridní vlákna (angl.: \"hybrid fibers\", něm.: \"Hybridfasern\") jsou (dosud) v odborné literatuře definována jako textilní materiály ze směsi různých polymerů (např. organických a anorganických). \n\nJediným známým průmyslově vyráběným vláknem tohoto druhu je \"Visil®\" finské firmy \"Sateri\", které přišlo na trh v roce 1992. V první dekádě 21. století bylo plánováno zvýšení výrobní kapacity na 22 600 ročních tun.\n\nVedle umělých vláken se asi od 70. let 20. století začalo se systematickým křížením bavlníků a s pěstováním hybridních bavln.\nSměs z celulózy s obsahem 30-33 % kyseliny křemičité se zahřívá na 500-1000°C, pyrolyzuje a sintruje, celulóza shoří a vzniká keramické vlákno s hořlavostí 32 LOI, pevností 1,5-2 cN/dtex, tažností 20-27 % a navlhavostí 9-11%. Visil se vyrábí jako staplové vlákno s nepravidelným průřezem v jemnostech 1,7- 8,0 dtex v délkách 40-80 mm.\n\nJako možné použití se uvádí např. netkané bytové textilie, ochranné oděvy, filtry, těsnění a brzdová obložení \n\nV Indii se začalo v 70. letech 20. století se systematickým křížením různých druhů tj. pěstováním hybridní bavlny. Protože tam dosáhli značných úspěchů ve výnosech a ve snížení výrobních nákladů, začali se asi o 20 let později výzkumníci zabývat hybridní bavlnou také v USA a v Číně. \n\nHybrid ve smyslu kříženec je také např. „klasická“ kříženecká vlna (\"crossbred\"). Pro tu se však přívlastek „hybridní“ nepoužívá.\n\n"}
{"id": "827214", "url": "https://cs.wikipedia.org/wiki?curid=827214", "title": "Eurolanche", "text": "Eurolanche\n\nFanklub Eurolanche je prvním evropským fanklubem týmu National Hockey league (NHL) Colorado Avalanche. Podle oficiální webové stránky soutěže NHL.com je největší fanklub Colorada Avalanche na světě. Začátkem roku 2018 bylo ve fanklubu registrovaných 824 členů ze 43 zemí světa a z 6 kontinentů. Několik stovek členů pochází z České republiky, především díky popularity bývalého hokejisty Colorada Milana Hejduka. Zakladatelem a předsedou fanklubu je novinář David Púchovský.\n\nFanklub Eurolanche vznikl 12. srpna 2007. Za víc než deset let své existence zorganizoval vícero akcí pro své členy. Nejznámější je projekt Eurolanche Invasion – cesta evropských fanoušků na zápasy NHL do USA. Fanklub doposud zorganizoval devět takovýchto výletů za účasti 54 členů, kteří měli v celkovém součtu možnost vidět 56 zápasů Colorada Avalanche. Čtyři z nich odehrálo Colorado na ledě soupeřů.\n\nFanklub pravidelně organizuje setkání svých členů, doposud hlavně na Slovensku a v České republice. Mezi další události patří i osobní setkání se současnými nebo bývalými hráči Colorada Avalanche. Nejvíce těchto setkání absolvují fanoušci přímo během Eurolanche Invasion. V Evropě se mohli setkat s Milanem Hejdukem, Janem Hejdou a Davidem Kočím v Praze, Uwe Kruppem a Stevenem Reinprechtem v Německu, Davidem Aebischerem ve Švýcarsku a Peterem Budajem a Paulem Stastnym na Slovensku.\n\nEurolanche oslavil v roce 2017 deset let od svého založení. Pří této příležitosti byla publikována víc než 200 stránková kniha o fanklubu v slovenském a anglickém jazyce v limitovaném nákladu 300 kusů. Ke konci roku 2017 byl téměř celý náklad vyprodaný. Svou kopii dostal přímo od členů fanklubu generální manažer a bývalý hráč Avalanche Joe Sakic během dvojzápasu Avs ve Švédsku proti Ottawě Senators, čehož se Eurolanche zúčastnil.\n\nČlenství ve fanklubu je bezplatné pro všechny fanoušky Colorada Avalanche bez ohledu na to, kde žijí. Do hlavních aktivit fanklubu se můžou zapojit pouze fanoušci žijící v Evropě. Ten fanoušek, který se jednou za dva roky zúčastní alespoň jedné akce fanklubu, bude zařazen do skupiny Yeti Ultras pro aktivní členy, kteří mají větší výhody.\n\nO fanklubu Eurolanche informovalo vícero světových, evropských a českých médií. Fanklub se často dostal do médií také jako zdroj informací, které získává i díky publikování vlastních, exkluzivních rozhovorů s hráči Colorada Avalanche.\n\nZ českých médií o činnosti Eurolanche informovali největší evropský časopis o NHL ProHockey, regionální týdeník Sedmička, webová stránka Televize Nova a další online média.\n\nEurolanche se dostal i na obrazovky amerických televizních stanicí NBC Sports, Altitude TV, Fox 31 a CBS Denver. O fanklubu napsal článek i renomovaný časopis The Hockey News. \n\n"}
{"id": "827215", "url": "https://cs.wikipedia.org/wiki?curid=827215", "title": "Low", "text": "Low\n\nLow [\"lou\"] nebo Lowe může být:\n\n\n\n\n"}
{"id": "827216", "url": "https://cs.wikipedia.org/wiki?curid=827216", "title": "David Roupec", "text": "David Roupec\n\nDavid Roupec (* 23. květen 1992, Olomouc) je český hokejový obránce.\nSezona 2012/2013, kdy nastupoval za Královské lvy Hradec Králové, pro něj byla velice úspěšná. Do většiny utkání zasáhl v první lajně a je jedním z nejvytěžovanějších beků. I přes jeho nízký věk.\n\n\n"}
{"id": "827218", "url": "https://cs.wikipedia.org/wiki?curid=827218", "title": "Paul Martin (politik)", "text": "Paul Martin (politik)\n\nPaul Edgar Philippe Martin (* 28. srpna 1938) je kanadský politik, představitel Liberální strany Kanady, jejímž předsedou byl v letech 2003–2006. Byl premiérem Kanady v letech 2003–2006, ministr financí v letech 1993–2002 a ministrem pro Québec v letech 1993–1996.\n\n"}
{"id": "827219", "url": "https://cs.wikipedia.org/wiki?curid=827219", "title": "Zebrzydowice (nádraží)", "text": "Zebrzydowice (nádraží)\n\nZebrzydowice\nje železniční stanice v Zebrzydowicích, vesnici, která se nachází ve Slezském vojvodství, Polsku, nedaleko od státní hranice s Českem.\n\nŽelezniční stanice Zebrzydowice, byla otevřena roku 1877\n, pod tehdejším názvem \"Seibersdorf\". Nachází se v nadmořské výšce 244 m n. m. Od roku 1922 nesla název \"Zebrzydowice\" a od roku 1939 opět \"Seibersdorf\". Dnešní název \"Zebrzydowice\", získala železniční stanice pravděpodobně v roce 1945.\n\nMezi významné rysy této železniční stanice patří především II. železniční koridor, neboli hlavní dálkový železniční tah mezi Břeclaví a Petrovicemi u Karviné, který prochází po tratích SŽDC - Trať 320 Bohumín - Petrovice u Karviné (- Zebrzydowice PLK). Právě tato trať zajišťuje významné tranzitní spojení do Varšavy přes Zebrzydowice a Katovice.\n\nŽelezniční stanice má 2 ostrovní nástupiště s průjezdnými kolejemi (4 nástupištních hran) a jedno jednostranné nástupiště u výpravní budovy. Jednotlivá nástupiště jsou propojena podchody.\n\nŽelezniční stanicí Zebrzydowice prochází železniční tratě:\n\n\nŽelezniční stanici Zebrzydowice obsluhují dálkové vnitrostátní, mezinárodní, regionální spoje směřující kupříkladu do měst:\n\n\n\n"}
{"id": "827221", "url": "https://cs.wikipedia.org/wiki?curid=827221", "title": "Martin Vágner", "text": "Martin Vágner\n\nMartin Vágner (* 16. březen 1984, Jaroměř) je český hokejový obránce.\n\n"}
{"id": "827224", "url": "https://cs.wikipedia.org/wiki?curid=827224", "title": "Jan Berger (lední hokejista)", "text": "Jan Berger (lední hokejista)\n\nJan Berger (* 8. února 1989, Hradec Králové) je český hokejový útočník.\n\nS hokejem začínal v mateřském klubu HC Hradec Králové, kde postupně prošel všemi mládežnickými kategoriemi. Za \"A\" mužstvo dospělých poprvé nastoupil v roce 2008, ve svých 19 letech. Nastupoval na střídavé starty také za HC Trutnov. V sezoně 2013/14 hostoval v HC Rebel Havlíčkův Brod, ale měl vyřízené zpětné střídavé starty do Hradce, kde debutoval proti mužstvu HC Plzeň v ELH. V následujícím ročníku hostoval v Salith Šumperk. V další sezoně měl vyřízené střídavé starty do HC Stadion Litoměřice. V květnu 2016 v Hradci skončil.\n\n\n"}
{"id": "827228", "url": "https://cs.wikipedia.org/wiki?curid=827228", "title": "Louis Saint-Laurent", "text": "Louis Saint-Laurent\n\nLouis Stephen Saint-Laurent (1. února 1882 – 25. července 1973) byl kanadský politik québeckého původu, premiér Kanady v letech 1948–1957 za Liberální stranu Kanady, jejímž byl předsedou v letech 1948-1958. Byl rovněž ministrem spravedlnosti ve válečném kabinetu v letech 1941-1946 a krátce v roce 1948. V letech 1946-1948 byl ministrem zahraničních věcí.\n\nByl druhým francouzsko-kanadským premiérem Kanady po Wilfridu Laurierovi. V roce 1949 patřil k spoluzakladatelům NATO. Jeho vláda se silně angažovala v Korejské válce, vyslala do Koreje třetí největší kontingent ze západních států. V roce 1956 se zapojila do řešení suezského konfliktu mezi Británií, Francií, Izraelem a Egyptem, Saint-Laurentův ministr zahraničí Lester B. Pearson dokonce obdržel za toto mírové angažmá Nobelovu cenu míru.\n\n"}
{"id": "827229", "url": "https://cs.wikipedia.org/wiki?curid=827229", "title": "Majesty: The Fantasy Kingdom Sim", "text": "Majesty: The Fantasy Kingdom Sim\n\nMajesty: The Fantasy Kingdom Sim je realtimová strategie z roku 2000. Vyvinulo ji studio Cyberlore Studios a byla vydána pod hlavičkou MicroProse pro Microsoft Windows\nv březnu 2000. V prosinci 2000 uvedla firma MacPlay verzi pro Mac OS. V roce 2001 bylo vydáno rozšíření \"Majesty: The Northern Expansion\" a kompilace obojího \"Gold Edition\" byla vydána v roce 2002. V dubnu 2003 vydala firma Linux Game Publishing \"Gold Edition\" ve verzi pro Linux.\n\nHra se skládá z jednotlivých navzájem nesouvisejících misí, v kterých hráč buduje své panství, aby splnil daný úkol. Nemůže přitom přímo ovládat žádné postavy, pouze staví budovy, najímá hrdiny a umisťuje motivační vlajky s odměnou, které mohou hrdiny v jejich chování ovlivnit. Kromě misí, určených pro hru jednoho hráče, je také možnost hry více hráčů. Hra byla oceňována kritikou, neboť unikátním způsobem spojovala mechanismy různých žánrů. Celkově se jedná o strategickou hru, ale například hrdinové nabývají zabíjením nepřátel zkušenostní body (a tím i schopnosti), mohou nalézat předměty, které jim v boji pomohou, kouzelníci se mohou naučit v knihovně nová kouzla – tedy mechanismy známé z her na hrdiny. Navíc mají hrdinové podobně jako v simulačních hrách svou vlastní svobodnou vůli – navzdory vypsané odměně se mohou rozhodnout jít vyspat domů, nebo je zláká hospoda, při setkání s nepřítelem se mohou začít bát a utéct, nebo se naopak pustit do sebevražedného bezhlavého útočení.\n"}
{"id": "827231", "url": "https://cs.wikipedia.org/wiki?curid=827231", "title": "Luděk Brož (lední hokejista)", "text": "Luděk Brož (lední hokejista)\n\nLuděk Brož (* 19. březen 1975 Pardubice) je český hokejový útočník.\n\n"}
{"id": "827233", "url": "https://cs.wikipedia.org/wiki?curid=827233", "title": "Džin Macubara", "text": "Džin Macubara\n\nDžin Macubara (jap. 松原 仁, * 31. července 1956, prefektura Tokio) je japonský politik za Demokratickou stranu Japonska, od roku 2000 poslanec Japonského parlamentu a od ledna 2012 jeden z ministrů ve vládě Jošihiko Nody, kde nahradil Kendžiho Jamaoku. \n\nMezi jeho kontroverzní kroky patřilo podpoření režiséra Satorua Mizušimy, autora filmu \"Pravda o Nankingu\", který popisuje Nankingský masakr jako čínskou propagandu. účastí na tiskové konferenci. Další kontroverzním krokem byla návštěva svatyně Jasukuni, kterou si naplánoval podobně jako ministr dopravy Juičiro Hata, navzdory tomu, že od členů vlády premiér očekává, že takový kontroverzní krok podnikat nebudou.\n\nJe absolventem Wasedy, jedné z japonských nejprestižnějších univerzit. Je ženatý a má tři děti.\n"}
{"id": "827234", "url": "https://cs.wikipedia.org/wiki?curid=827234", "title": "Vít Budínský", "text": "Vít Budínský\n\nVít Budínský (* 19. červenec 1989, Ústí nad Labem) je český hokejový útočník.\n\n"}
{"id": "827235", "url": "https://cs.wikipedia.org/wiki?curid=827235", "title": "Daniel Filip", "text": "Daniel Filip\n\nDaniel Filip (* 30. květen 1992, Hradec Králové) je český hokejový útočník.\n\n"}
{"id": "827236", "url": "https://cs.wikipedia.org/wiki?curid=827236", "title": "Stanislav Slavický", "text": "Stanislav Slavický\n\nStanislav Slavický (* 21. listopadu 1944 Frýdek-Místek) je český kulturní antropolog, publicista, filmový dokumentarista a diplomat. V letech 1999 až 2005 byl velvyslancem na Filipínách a mezi roky 2008 a 2011 ve Venezuele a Karibiku. Po sametové revoluci byl poradcem prezidenta Václava Havla pro Asii, Afriku a Latinskou Ameriku (1990–1999).\n\nPůvodní profesí je divadelní antropolog. Vystudoval teatrologii na FF UK (1973), pracoval jako expert na etnické divadlo v Asii, Africe a Latinské Americe v Divadelním ústavu (do r. 1989), publikoval řadu studií o scénickém umění a obřadech v Indii, Japonsku a Jihovýchodní Asii, v Černé Africe a Latinské Americe.\n\nPo roce 1990 se jako poradce prezidenta Václava Havla podílel na koncepční přípravě jeho cest do Asie a Latinské Ameriky. Doporučil V. Havlovi nominovat na Nobelovu cenu míru Aung San Suu Kyi a vedl jejich tajnou korespondenci. Během Havlovy cesty do Tokia a Hirošimy v roce 1996 spoluvytvářel s Elie Wieselem projekt konference Forum 2000. O Havlových cestách do Asie a Jižní Ameriky natočil několik televizních dokumentů (ČT, TV Nova, TV Prima).\n\nParalelně přednášel na FFUK a na AMU kulturní a divadelní antropologii.\n\nV průběhu mise na Filipínách byl vice-doyenem diplomatického sboru. S podporou prezidentů V. Havla, F. Ramose a C. Aquinové se zasadil o megaprojekt české rychlodráhy v Manile. Od prezidentky Arroyové obdržel v roce 2005 nejvyšší státní vyznamenání, Řád Sikatuna. V zastoupení ministrů zahraničí ČR navázal v roce 2004 diplomatické vztahy s Republikou Palau a Federací Mikronésie, a v roce 2010 se Svatým Kryštofem a Nevisem.\nBěhem své mise ve Venezuele významně přispěl k posílení demokratických sil a lidských práv pořádáním konferencí, výstav a mediálních vystoupení.\n\nBěhem diplomatických misí se Stanislav Slavický rovněž věnoval jako kameraman a fotograf dokumentaci málo známých etnických obřadů v odlehlých místech zemí, kde pobýval (Pacifik, Karibik). V České televizi autorsky vytvořil několik dokumentárních filmů: Magie Venezuely, 50 min, 2012 Přístupné online; Filipíny – Pašije a Fiesty, 55 min, 2007 Přístupné online. Mezi další významné dokumenty patří film o religiózních tradicích Japonska \"Hry bohů a démonů\" (ČST 1991), \"Rituál Barong na Bali\" (TV Prima 1998), ale i seriál TV dokumentů o cestách V. Havla do Indie, Thajska (\"Asijské inspirace\", TV Nova 1994), do Austrálie a Filipín (\"Zpráva z Pacifiku\", TV Nova 1996), do Brazílie, Argentiny, Chile a na Velikonoční ostrov (\"Pod Jižním křížem\", TV Prima 1997).\n\nProfesi kulturního antropologa dále uplatňuje v publikaci esejí se vzácnou fotodokumentací.\n\nNakladatelství Gallery vydalo v roce 2008 publikaci Filipíny – Pašije a Fiesty (viz Filipíny: Literatura)\n\nV roce 2011 publikoval studii \"Scénické tradice Jihovýchodní Asie\", DISK 38, DAMU 2011.Přístupné online\n\nPo návratu z diplomatické mise v Karibiku působí jako konzultant konference Forum 2000.\n\nV roce 2013 publikoval monografii \"Scénické tradice Latinské Ameriky\" (KANT, Praha) a v roce 2015 monografii \"Scénické tradice jihovýchodní Asie\" (KANT, Praha).\n\n"}
{"id": "827241", "url": "https://cs.wikipedia.org/wiki?curid=827241", "title": "Transformovna a rozvodna na Bohdalci", "text": "Transformovna a rozvodna na Bohdalci\n\nTransformovna a rozvodna na Bohdalci v Praze-Michli u kolonie Slatiny, vedle železniční spojky Pod Bohdalcem - Dolní Roztyly, byla vybudována a uvedena do provozu jako transformovna Ústředních elektráren 100/22 kV v roce 1929 v období bouřlivého rozvoje Velké Prahy. Spolu s rozvodnou vznikl také energetický dispečink. Ve své době se jednalo o nejdůležitější bod elektrifikační soustavy ve středních Čechách. Jejím zdrojem byla elektrárna v Ervěnicích, postavená roku 1926 jako nový hlavní zdroj pro Prahu, a ústilo sem i 100kV vedení z vodních elektráren středního Povltaví. Transformovna byla vybavena nejmodernější dostupnou technikou. Budova, navržená ve funkcionalistickém slohu v roce 1927 architektem Maxmiliánem Duchoslavem, stála při ulici Nad Vršovskou horou, k ní z boku přiléhaly transformátory dodané firmou Kolben. Komplex stavěla technická kancelář Prinke a Lederer. V roce 1993 byla provozní část funkčně nahrazena novou budovou v zadní části areálu, historické budovy a zařízení jsou však zčásti zachovány a některá původní zařízení ještě slouží. Křídlu s rozvodnou dominuje mírně převýšená dvoupodlažní střední část s výrazně vystupující věží rozvodny a širokým vjezdem v přízemí s postranními křídly, z nichž pravé křídlo je novější. Po stranách navazují další, snížené a na levé straně pravoúhle se zalamující budovy. Součástí komplexu transformovny byly i řadové obytné domy pro zaměstnance při Elektrárenské ulici.\n\nV roce 1992 byla rozvodna Slatiny jedním z míst, kde se natáčel film Obecná škola.\n"}
{"id": "827243", "url": "https://cs.wikipedia.org/wiki?curid=827243", "title": "Kanoistika na Letních olympijských hrách 2008 - C1 slalom muži", "text": "Kanoistika na Letních olympijských hrách 2008 - C1 slalom muži\n\nZávod ve vodním slalomu C1 mužů na Letních olympijských hrách 2008 se konal na kanále v areálu Shunyi Olympic Rowing-Canoeing Park ve dnech 11. a 12. srpna 2008. Z českých závodníků se jej zúčastnil Stanislav Ježek (5. místo), zlatou medaili získal Slovák Michal Martikán.\n\nČasy jsou uvedeny v UTC+8.\n"}
{"id": "827245", "url": "https://cs.wikipedia.org/wiki?curid=827245", "title": "Jawor", "text": "Jawor\n\nJawor ( \"Javor\", \"\") je polské město v Dolnoslezském vojvodství. Je sídlem správy okresu Jawor. V roce 2011 zde žilo 24 340 obyvatel. Tvoří samostatnou městskou gminu. Zdejší kostel je jedním ze tří tzv. Kostelů míru (polsky \"Kościoły Pokoju\", německy \"Friedenskirchen\"), které vznikly v padesátých letech 17. století ve slezských městech Jawor, Svídnice a Hlohov a jsou zapsány na seznam Světového dědictví UNESCO.\n\nPravěk: Archeologickými nálezy je doloženo pravěké osídlení až do 5000 let př. n. l. Výsledky výzkumů jsou prezentovány v Regionálním muzeu.\n\nStředověk: Historie začíná příchodem slovanského kmene Třebovjanů, kteří zde vystavěli hradiště. Náleželi ke svídnicko-javorsko-ziebické boční linii slezských Piastovců. V roce 1203 požár zničil všechny dřevěné budovy v osadě. Pohanské bohoslužby jsou až do přelomu 12.-13. století doloženy v sousední Barciszowě Góře. V roce 1230 se měl v Borku u Jawora narodit polský fyzik, matematik a filozof Witelon. První písemná zmínka o Jaworu pochází z listiny knížete Boleslava II. Rogatky z roku 1242.\nJawor získal městská práva a stal se hlavním městem vévodství Jawor kolem roku 1274. Z této doby pochází nejstarší městská pečeť s vyobrazením patrona města, sv. Martina, dělícího se o plášť se žebrákem. K javorskému vévodství tehdy patřily Bolków, Kamienna Góra, Lubawka, Lwówek Śląski a Świerzawa. \nPo roce 1300 se knížectví rozpadlo. Roku 1312 město dostalo četná privilegia, včetně práva vařit pivo. \n\nRoku 1355 se zde narodil významný teolog Mikuláš Magni z Jawora (1355-143520), rektor univerzit v Praze a v Heidelbergu.\nV roce 1392 bylo město připojeno k české koruně. V období husitských válek se sem uchýlilo mnoho uprchlíků, počet obyvatel se odhaduje na více než 3000. V roce 1420 byla z města vyhnána místní židovská komunita a synagóga proměněna na kapli sv. Vojtěcha. Roku 1454 se zde zastavil na misijní cestě z Vratislavi do Prahy kněz Jan Kapistrán.\n\nRenesance V 16. století se město rozvíjelo jako řemeslnické a obchodní centrum, kolem roku 1558 proslulo především plátenictví. Žila zde převážně protestantská komunita, která povolala kazatele Samuela Frenzela. Na útěku z Prahy se zde roku 1620 zastavil \"zimní král\" Fridrich Falcký. Ve třicetileté válce bylo město těžce poškozeno. Nejdříve zde v letech 1626 - 1627 přebývalo na 1200 vojáků armády Albrechta z Valdštejna. Do roku 1644 se zde odehrávaly četné bitvy katolíků s protestanty. Roku 1648 město vydrancovali Švédové a podpálili zámek. \n\nPruská anexe: V důsledku slezských válek (1740–1763) se Jawor dostal pod nadvládu Pruska. V devatenáctém století přispěl k rozvoji města průmysl, v roce 1862 bylo instalováno plynové osvětlení (v roce 1911 přeměněno na elektrické). V letech 1856–1902 byla vybudována železniční trať do Lehnice a při ní založeny firma Wolff (pozdější Kuźnia Jawor SA), cukrovar a plynárna. V roce 1849 byla v Jaworu založena zednářská lóže \"Svatý Martin u tří zlatých uší (\"Loge St. Martin zu den drei goldenen Aehren\").\n\nDruhá světová válka: V roce 1940 žilo v Jaworu přes 13 000 lidí, převážně říšských Němců, s převahou nacistů. 6. února 1945 začala evakuace Němců do Čech. 12. února 1945 město obsadila Rudá armáda a začaly boje. Město bylo osvobozeno 28. dubna 1945, ale zůstal v něm 15. automobilový prapor Rudé armády. \n\nCentrum starého města je městskou památkovou rezervací. \n\n\n"}
{"id": "827246", "url": "https://cs.wikipedia.org/wiki?curid=827246", "title": "John Turner", "text": "John Turner\n\nJohn Napier Wyndham Turner (* 7. června 1929) je kanadský právník a politik, představitel Liberální strany Kanady. Byl premiérem Kanady několik měsíců v roce 1984, ministrem financí v letech 1972–1975, ministrem spravedlnosti v letech 1968–1972, ministrem spotřeby v letech 1967–1968 a ministrem bez portfeje v letech 1965–1967.\n\n"}
{"id": "827250", "url": "https://cs.wikipedia.org/wiki?curid=827250", "title": "Joe Clark", "text": "Joe Clark\n\nCharles Joseph \"Joe\" Clark (* 5. června 1939) je kanadský politik, představitel Progresivně-konzervativní strany Kanady, jejímž předsedou byl v letech 1976–1983 a 1998–2003. Byl premiérem Kanady několik měsíců v letech 1979–1980. Byl nejmladším kanadským premiérem v historii, jeho menšinový kabinet však dlouho nevydržel.\n\n"}
{"id": "827251", "url": "https://cs.wikipedia.org/wiki?curid=827251", "title": "Andre Barnett", "text": "Andre Barnett\n\nAndre Barnett (* 2. června 1976, Zanesville, Ohio) je americký politik a podnikatel, kandidát Reformní strany Spojených států amerických do prezidentských voleb v roce 2012.\n\nNarodil se v roce 1976 v Zanesville v Ohiu a navštěvoval Austin Peay State University a Western Governors University. Také byl členem Ozbrojených sil Spojených států amerických a před vrtulníkovou nehodou sloužil v Sarajevu. Po skončení vojenské služby pracoval v New Yorku a v roce 2001 založil firmu \"WiseDome\", která se specializuje na záchranu dat.\n\nOd mládí se věnoval kulturistice a pózoval jako model pro různé časopisy a servery, včetně erotického webu pro gaye MuscleGallery.com.\n\nAndre Barnett 6. května 2011 oznámil, že se bude ucházet o nominaci Reformní strany do prezidentských voleb. Označil se za konzervativce, který bude usilovat o omezení federální vlády. \n\nDne 12. srpna 2012 byl na sjezdu strany ve Filadelfii oficiálně nominován na prezidenta Spojených států amerických.\n"}
{"id": "827253", "url": "https://cs.wikipedia.org/wiki?curid=827253", "title": "Jan Jeltsch", "text": "Jan Jeltsch\n\nJan Jeltsch (10. ledna 1756, Nepomyšl – 15. prosince 1822, Postoloprty), byl český katolický kněz, děkan v Postoloprtech a čestný kanovník litoměřické kapituly.\n\nJeltschovo narození v Nepomyšli uvádí příslušná matrika. Na kněze byl vysvěcen 3. dubna 1779. Jako kněz byl v roce 1802 jmenován osobním děkanem v Lovosicích a sekretářem \"generálního vikariátu\" (dnes litoměřický vikariát). V roce 1803 se stal okrskovým vikářem \"generální vikariátu\" (litoměřického). Zároveň se stal čestným kanovníkem litoměřické kapituly a duchovním správcem katedrály sv. Štěpána v Litoměřicích.\nByl jmenován čestným konsistorním radou a inspektorem národních (základních) škol.\nV roce 1812 byl jmenován děkanem v Postoloprtech a stal se zároveň okrskovým vikářem lounského vikariátu.\n\n\n\n"}
{"id": "827256", "url": "https://cs.wikipedia.org/wiki?curid=827256", "title": "Vilém Tvrzský", "text": "Vilém Tvrzský\n\nVilém Tvrzský (1880 – 1943) byl český šermíř a olympionik.\n\nV. Tvrzský byl členem šermířského klubu \"Riegel\".\n\nReprezentoval také Čechy na Olympijských hrách. Na LOH 1908 kde soutěžil v kordu (jednotlivci, družstvo) a v šavly (jednotlivci). Na LOH 1912 ve fleretu a v kordu (oboje jednotlivci).\nA za Československo na LOH 1920 v kordu a v šavly (oboje jednotlivci) a ve fleretu (jednotlivci, družstvo). \n\n"}
{"id": "827257", "url": "https://cs.wikipedia.org/wiki?curid=827257", "title": "Kim Campbellová", "text": "Kim Campbellová\n\nAvril Phædra Douglas \"Kim\" Campbellová (* 10. března 1947) je kanadská politička, právnička, diplomatka a spisovatelka.\n\nByla předsedkyní Progresivně-konzervativní strany krátce roku 1993. V roce 1993 byla též několik měsíců premiérkou Kanady jako první žena, a také první rodák z provincie Britská Kolumbie v této funkci. Těsně před jmenováním premiérkou zastávala souběžně funkci ministryně obrany, ministryně pro záležitosti veteránů a ministryně pro záležitosti provincií. V letech 1990–1993 byla ministryní spravedlnosti.\n\n"}
{"id": "827260", "url": "https://cs.wikipedia.org/wiki?curid=827260", "title": "Mogotón", "text": "Mogotón\n\nMogotón (2107 m n. m.) je hora ve vulkanickém pohoří Cordillera Isabelia ve Střední Americe. Leží na státní hranici mezi Nikaraguou (departement Nueva Segovia) a Hondurasem (departement El Paraíso) na území přírodní rezervace Cordillera Dipilto y Jalapa. Jedná se o nejvyšší horu Nikaraguy.\n\n"}
{"id": "827262", "url": "https://cs.wikipedia.org/wiki?curid=827262", "title": "Arnošt Nejedlý", "text": "Arnošt Nejedlý\n\nArnošt Nejedlý (22. května 1883 – 1917 Hamburk / srbská fronta ) byl český atlet-běžec a olympionik.\n\nV roce 1906 vylepšil v závodě Běchovice-Praha vlastní nejlepší čas z roku 1904 posunul na 36:28 m. \nZávod vyhrál celkem čtyřikrát (1904, 1905, 1906, 1907).\n\nKlub \"AC Sparta 1890\" uspořádala 3. září 1900 první závod v hodinovce. A. Nejedlý vyhrál výkonem 14 650 m.\n\nOd roku 1899 závodil za AC Sparta, v r. 1900 přešel do SK Slavia. V roce 1903 startoval v Běchovicích, ale na protest Sparty musel běžet mimo soutěž a skončil druhý, další ročníky vyhrál. Na sklonku své sportovní kariéry se vrátil do Sparty. Pracoval jako úředník v Kolben-Daněk, později v papírenské firmě Fuchs, i jako steward na lodi v Anglii.\n\nJako první Čech (1. 5. 1906) běžel klasickou trať z Marathónu do Athén v čase 3:40:06,8 hodiny a skončil 16. ze 47. běžců.\n\nReprezentoval také Čechy na Olympijských hrách. Nejprve na athénských mezihrách v r. 1906 a na poté LOH 1908, kde na obou soutěžil v běhu na 5 mil a v maratonu.\n\nZvítězil v \"Českém Marathonu\", prvním maratonu na území Čech, pořádaném SK Slavia dne 25.10.1908 na trati Smíchov-Dobříš v čase 3:22:50.\n\n"}
{"id": "827264", "url": "https://cs.wikipedia.org/wiki?curid=827264", "title": "Matthew Upson", "text": "Matthew Upson\n\nMatthew James Upson (* 18. dubna 1979 v Eye) je anglický fotbalista, který v současnosti hraje za anglický tým Stoke City. Za reprezentaci Anglie odehrál 21 utkání.\n"}
{"id": "827267", "url": "https://cs.wikipedia.org/wiki?curid=827267", "title": "František Souček (atlet)", "text": "František Souček (atlet)\n\nFrantišek Souček (1878 - ???) byl český atlet a olympionik.\n\nReprezentoval také Čechy na Olympijských hrách. Nejprve na athénských mezihrách v r. 1906 v hodu diskem, v hodu oštěpem a v pětiboji, a poté na LOH 1908, kde soutěžil v hodu diskem a v hodu oštěpem.\n\nByl členem klubu \" Sparta Praha\". Na závodech 9. 8. 1903 v Pardubicích vytvořil český rekord v hodu diskem výkonem 38,01m. Na 1. mistrovství zemí Koruny české 7. června 1907 vybojoval v hodu diskem 1. místo. \n\n"}
{"id": "827268", "url": "https://cs.wikipedia.org/wiki?curid=827268", "title": "Vladislav Kubeš", "text": "Vladislav Kubeš\n\nVladislav Kubeš (* 31. říjen 1978, Klatovy ) je český hokejový útočník.\nJméno šetatřicetiletého forvarda se dlouho spojovalo s Pískem, kam přestoupil z Plzně, kde si odbyl svůj debut v extralize. V soutěžním ročníku 1999/2000, který byl na jihu Čech jeho první, také vypomáhal druholigovému Milevsku. V městě na řece Otavě poté hrál bez přerušení 1. ligu až do sezony 2003/04, kdy na jeden rok zamířil o soutěž níž, když hájil barvy rodných Klatov. Odtud se sice hned vzápětí vrátil na „místo činu“, ale Jihočechům se nepodařilo druhou nejvyšší soutěž udržet. Na prvoligové scéně se mu však podařilo zůstat, protože se stal jednou z velkých posil Havlíčkova Brodu, který právě (i na úkor Písku - pozn. red.) postoupil ze 2. ligy. U Rebelů se rychle zabydlel a díky skvělé produktivitě patřil k nejvýznamnějším článkům sestavy. Jeho výtečné výkony nezůstaly bez odezvy a hbitý hokejista se šikovnýma rukama se brzy prezentoval i v pražské Slavii, kde si zahrál nejvyšší soutěž včetně prestižního play-off.\n\n"}
{"id": "827270", "url": "https://cs.wikipedia.org/wiki?curid=827270", "title": "Miroslav Šustera", "text": "Miroslav Šustera\n\nMiroslav Šustera (15. březen 1878 Praha – 5. prosinec 1961 tamtéž) byl český atlet a olympionik.\n\nPři závodech o \"Kaufmannův pohár\" 1. května 1913 předvedl poprvé v Brně i na Moravě novou atletickou disciplínu - hod kladivem a dosáhl výkonu 40,92 m.'\nZde soutěžil jako člen klubu \"SK Slávia Praha\".\n\nTitul mistra Čech ve vrhu koulí vybojoval 19. července 1914 v Kladně výkonem 11,85 m.\n\nReprezentoval také Čechy na olympijských hrách. Nejprve na athénských mezihrách v r. 1906 v hodu diskem, pětiboji a řecko-římském zápase, dále na\nLOH 1908, kde soutěžil v hodu diskem a řecko-římském zápase, a na LOH 1912 v hodu diskem. Na LOH 1908 byl vlajkonošem.\n\n"}
{"id": "827271", "url": "https://cs.wikipedia.org/wiki?curid=827271", "title": "Čaka (okres Levice)", "text": "Čaka (okres Levice)\n\nČaka je obec na Slovensku ležící v okrese Levice v Nitranském kraji.\n\nObec leží v severovýchodní části Podunajské nížiny v nadmořské výšce kolem 190 m. Katastr je rovinatý, odlesněný, z půd převažuje hnědozem.\n\nPrvní písemná zmínka pochází z roku 1287 jako Cheke, později jsou doloženy názvy: Chekey (1339), Cžaka (1773), Čsaka (1786), Čaka, Čeka (1920), Čaka (1945), maďarsky Cseke. Oblast byla osídlena již v neolitu. Je zde významné archeologické naleziště (sídliště, pohřebiště, nálezy keramiky) od doby kamenné po dobu římskou. Podle množství nálezů a zvláště významné mohyly z mladší doby bronzové byla pojmenovaná Čakanská kultura.\nVe středověku patřila obec ostřihomskému arcibiskupství. Obyvatelé se tradičně živili zemědělstvím. V letech 1938 až 1945 patřila Maďarsku.\n\n\n\n"}
{"id": "827274", "url": "https://cs.wikipedia.org/wiki?curid=827274", "title": "Alan Pardew", "text": "Alan Pardew\n\nAlan Scott Pardew (* 18. července 1961 ve Wimbledonu) je bývalý anglický fotbalista a fotbalový manažer, který v nedávné době vedl anglický prvoligový tým Crystal Palace FC, odkud byl po dlouhodobé sérii špatných výsledků vyhozen.\n"}
{"id": "827276", "url": "https://cs.wikipedia.org/wiki?curid=827276", "title": "Nephroselmidophyceae", "text": "Nephroselmidophyceae\n\nNephroselmidophyceae je třída zelených řas nově vyčleněná z parafyletických prasinofyt na základě molekulárně-biologických fylogenetických analýz.\n\nJedná se o jednobuněčné vodní řasy. Zpravidla žijí v mořích, ale je znám i sladkovodní druh (\"Nephroselmis olivacea\"). Bočně zploštělé podlouhlé buňky mají 2 bičíky a jeden chloroplast.\n\nNově zavedená třída Nephroselmidophyceae má jediný řád Nephroselmidales a jedinou čeledí \"Nephroselmidaceae\". Více než 20 známých druhů náleží zejména k rodu \"Nephroselmis\", v menším zastoupení pak rodům \"Anticomonas\", \"Argillamonas\", \"Bipedinomonas\", \"Fluitomonas\", \"Hiemalomonas\", \"Pseudopedinomonas\" a \"Sinamonas\".\n"}
{"id": "827277", "url": "https://cs.wikipedia.org/wiki?curid=827277", "title": "Kongregace svatého Michaela", "text": "Kongregace svatého Michaela\n\nKongregace svatého Michaela ( \"Congregatio Sancti Michaeli\") je katolická kongregace (institut diecézního práva) založená v roce 1920 Alfrédem Pattlochem.\n\nTato kongregace byla založena v litoměřické diecézi na konci roku 1920 farářem Alfrédem Pattlochem (* 16. listopadu 1873 v Kolíně nad Rýnem, ordinován 17. července 1904). Tam působil nejdříve jako katecheta v Předlicích a později se stal farářem v Krupce. Tam se rozhodl k založení zvláštní kongregace, která obdržela diecézní schválení zveřejněné 15. května 1921.\n\nZaložená kongregace sv. Michaela archanděla byla klášterním sdružením německých kněží. Jeho členové se věnovali především tiskovému apoštolátu jak doma, tak i v misijních zemích. Kongregace podporovala i exerciční hnutí a lidové misie. Sám základatel P. Pattloch byl činný jako misionář již od roku 1921. Zprvu byly sídlem kongregace Sobědruhy u Teplic, farnost Krupka, kde zřídil P. Pattloch \"dům sv. Michaela\". Sám se stal prvním superiorem nové kongregace.\n\nKongregace měla vždy malý počet členů a skládala se z kněží a laiků. Po odchodu P. Pattlocha do Bíliny tam bylo přeneseno sídlo kongregace (1921-1945). Od roku 1923 vydávala kongregace měsíčník „Meč sv. Michaela“ (\"Das Schwert des heilig. Michael\").\n\nTento zvláštní apoštolát se podle vydaného návrhu působnosti měl vztahovat na získávání a přebírání tiskáren, vydávání a kolportáž katolických tiskovin a časopisů, získávání redaktorů, zřizování veřejných půjčoven knih, zřizování knihkupectví atd. Dále měl získávat a zprostředkovávat řečníky pro schůze katolických spolků, získávat své příslušníky pro konání lidových misií a exercicií se současným prosazováním katolického tisku. Kongregace byla vyvolána v život především tehdejšími poměry a chtěla zamezit rozšiřování a působení protináboženského tisku a nahradit ho podle možnosti tiskem katolickým.\n\n\n"}
{"id": "827278", "url": "https://cs.wikipedia.org/wiki?curid=827278", "title": "Bruce Rioch", "text": "Bruce Rioch\n\nBruce David Rioch (* 6. září 1947 v Aldershotu) je bývalý skotský fotbalista a anglický fotbalový manažer.\n\nNarodil se v Anglii, ale vzhledem k místu narození svého otce ve Skotsku se rozhodl reprezentovat Skotsko a za skotskou reprezentaci nastoupil ve 24 utkáních. Je prvním kapitánem skotské reprezentace narozeným v Anglii.\n"}
{"id": "827280", "url": "https://cs.wikipedia.org/wiki?curid=827280", "title": "OB I. Bajnokság 2011/2012", "text": "OB I. Bajnokság 2011/2012\n\nSezóna 2011/2012 byla 75. sezónou Maďarské ligy. Všichni účastníci nejprve od září do ledna hráli MOL ligu. Podle výsledků v ní byli nasazeni do play off Maďarské ligy. Vítězem se stal tým Alba Volán Székesfehérvár, který ligu vyhrál již dvanáctkrát. \n\n\n\n"}
{"id": "827282", "url": "https://cs.wikipedia.org/wiki?curid=827282", "title": "Bikku Bitti", "text": "Bikku Bitti\n\nBikku Bitti (též \"Pic Bette\", , 2267 m n. m.) je hora v pohoří Tibesti v severní Africe. Leží v jižní Libyi v okrese Al-Kufra nedaleko čadských hranic. Jedná se o nejvyšší horu Libye.\n\nBikku Bitti leží v jedné z nejméně prozkoumaných a nejhůře přístupných částí Sahary. První výstup na vrchol uskutečnil z čadské strany v prosinci 2005 Brit Ginge Fullen a jeho čadští průvodci.\n\n"}
{"id": "827283", "url": "https://cs.wikipedia.org/wiki?curid=827283", "title": "Mesostigmatophyceae", "text": "Mesostigmatophyceae\n\nMesostigmatophyceae je třída zelených řas nově vyčleněná z parafyletického oddělení \"Charophyta\" (parožnatky v širším smyslu) na základě molekulárně-biologických fylogenetických analýz.\n\nJedná se o vodní řasy. Jednu vývojovou linii (\"Mesostigmatales\") tvoří řasy jednobuněčné, volně pohyblivé. Řasy druhé linie (\"Chaetosphaeridiales\") tvoří vláknité stélky, obalené společnou trubičkou z buněčné stěny bez plazmodezmat, bičíkaté jsou jejich jednobuněčné zoospory.\n\nJednobuněčná bičíkatá stadia mají zploštělé oválné buňky bez dvoustranné symetrie a dva bičíky přibližně stejné délky. Buňky obsahují jeden mističkovitý chloroplasty ohraničený dvojitou membránou.\n\nTřída: MESOSTIGMATOPHYCEAE \n"}
{"id": "827284", "url": "https://cs.wikipedia.org/wiki?curid=827284", "title": "Kanoistika na Letních olympijských hrách 2008 - C2 slalom muži", "text": "Kanoistika na Letních olympijských hrách 2008 - C2 slalom muži\n\nZávod ve vodním slalomu C2 mužů na Letních olympijských hrách 2008 v Pekingu se konal na kanále v areálu Shunyi Olympic Rowing-Canoeing Park ve dnech 13. až 15. srpna 2008. \n\nZ českých závodníků se jej zúčastnila dvojice Jaroslav Volf a Ondřej Štěpánek, kteří vybojovali stříbrnou medaili a proti athénským hrám si tak polepšili o jedno místo.\n\nOlympijské vítězství obhájila slovenská posádka bratrů Pavola a Petera Hochschornerových. Na bronzové příčce dojeli Rusové Michail Kuzněcov s Dmitrijem Larionovem.\n\nČasy jsou uvedeny v UTC+8.\n"}
{"id": "827285", "url": "https://cs.wikipedia.org/wiki?curid=827285", "title": "Finská liga ledního hokeje 1974/1975", "text": "Finská liga ledního hokeje 1974/1975\n\n1974/1975 byla 44. ročníkem SM-sarja a poslední sezóna pod názvem SM-sarja. O rok později byla liga přejmenována na SM-liiga. Zúčastnilo se deset týmů, vítězem ligy se stal tým Tappara Tampere.\n\n"}
{"id": "827286", "url": "https://cs.wikipedia.org/wiki?curid=827286", "title": "Hymna Trinidadu a Tobaga", "text": "Hymna Trinidadu a Tobaga\n\nHymna Trinidadu a Tobaga je píseň Forged from the Love of Liberty (). Původně byla složena pro Západoindickou federaci (1958–1962) pod názvem \"A Song for Federation\". Trinidad a Tobago byl členem federace, avšak v roce 1962 se spolu s Jamajkou osamostatnil. Stát pak vyhlásil výběrové řízení na státní hymnu, do něhož bylo přihlášeno 33 melodií, 834 textů a 306 melodií s texty. Jedním z předložených návrhů byla i upravená verze A Song for Federation, uvedená nově pod názvem Forged from the Love of Liberty. Dne 9. srpna 1962 vyhlásil premiér Eric Williams tento vítězný návrh a Patrick Castagne (1916–2000) za něj obdržel zlatou medaili s odměnou 5 tisíc dolarů ve vládních dluhopisech.\n\n"}
{"id": "827287", "url": "https://cs.wikipedia.org/wiki?curid=827287", "title": "Bolków", "text": "Bolków\n\nBolków ( \"Hain\", od konce 14. století \"Bolkenhain\") je polské město v okrese Jawor v Dolnoslezském vojvodství. Ke konci roku 2018 zde žilo 5 001 obyvatel, což oproti roku 2011 představuje pokles o více než 500 osob. Je sídlem městsko-vesnické gminy Bolków. Hlavní pamětihodností města je stejnojmenný hrad.\n\n"}
{"id": "827289", "url": "https://cs.wikipedia.org/wiki?curid=827289", "title": "Finská liga ledního hokeje 1973/1974", "text": "Finská liga ledního hokeje 1973/1974\n\n1973/1974 byla 43. ročníkem SM-sarja. Zúčastnilo se deset týmů, vítězem ligy se stal tým Helsingfors IFK.\n\n"}
{"id": "827292", "url": "https://cs.wikipedia.org/wiki?curid=827292", "title": "Finská liga ledního hokeje 1972/1973", "text": "Finská liga ledního hokeje 1972/1973\n\n1972/1973 byla 42. ročníkem SM-sarja. Zúčastnilo se deset týmů, vítězem ligy se stal tým Jokerit Helsinky.\n\n"}
{"id": "827294", "url": "https://cs.wikipedia.org/wiki?curid=827294", "title": "Uměle ochuceno", "text": "Uměle ochuceno\n\nUměle ochuceno (Artificially Flavored) je studiové album skupiny DG 307. Jeho nahrávání probíhalo v srpnu 1992 ve studiu Újezd. Album produkoval Karel Vavřínek. Poprvé vyšlo v roce 1992 u společnosti Újezd jako CD i LP. V roce 2001 bylo k albu dotočeno ještě nějakolik dalších nástrojů a vyšlo ve stejném roce u společnosti Guerilla Records. Jedná se o první aktivitu skupiny po sedmnácti letech. Rovněž jde o poslední studiové album, na kterém se podílel Milan Hlavsa.\n\nAutorem veškeré hudby je skupina DG 307; texty napsal Pavel Zajíček.\n"}
{"id": "827297", "url": "https://cs.wikipedia.org/wiki?curid=827297", "title": "Solidarita (rozcestník)", "text": "Solidarita (rozcestník)\n\nSolidarita může znamenat:\n\nObecný význam \n\nPřenesené významy\n"}
{"id": "827300", "url": "https://cs.wikipedia.org/wiki?curid=827300", "title": "Africký fotbalista roku", "text": "Africký fotbalista roku\n\nAfrický fotbalista roku je prestižní ocenění, které od roku 1992 každoročně uděluje africká konfederace CAF nejlepšímu africkému fotbalistovi. V letech 1970 až 1994 byl nejlepší africký fotbalista vybírán francouzským magazínem France Football. V letech 1992 až 1994 se tyto ceny udělovaly souběžně, z toho jen v roce 1992 byl shodný vítěz, v dalších letech zvítězili Abédi Pelé a George Weah podle časopisu France Football a Rashidi Yekini a Emmanuel Amuneke podle CAF.\n\nV únoru 2008 získal toto ocenění malijský reprezentant Frédéric Kanouté, který se tak stal prvním oceněným hráčem v historii, který se nenarodil na africkém kontinentě. Kanouté se narodil ve Francii, ale občanství získal díky tomu, že jeho otec pocházel z Mali.\n\n"}
{"id": "827301", "url": "https://cs.wikipedia.org/wiki?curid=827301", "title": "Komisař Bambus a fantóm banky", "text": "Komisař Bambus a fantóm banky\n\nKomisař Bambus a fantóm banky je humoristická detektivní novela pro děti a mládež českého spisovatele Vladimíra Přibského (vlastním jménem Vladimír Řezáč) z roku 1986. Kniha vyšla v nakladatelství Albatros, ilustroval ji Václav Kabát.\n\nPříběh se odehrává v Londýně. Komisař Bambus se snaží vypátrat záhadného bankovního lupiče, přičemž mu asistuje jezevčík Mikuláš.\n\n"}
{"id": "827306", "url": "https://cs.wikipedia.org/wiki?curid=827306", "title": "65 (číslo)", "text": "65 (číslo)\n\nŠedesát pět je přirozené číslo. Následuje po číslu šedesát čtyři a předchází číslu šedesát šest. Řadová číslovka je \"šedesátý pátý\" nebo \"pětašedesátý\". Římskými číslicemi se zapisuje LXV.\n\n\n\nŘímská číslice I a číslo 65 značí silnici I. třídy I/65 v Česku.\n\nSTS-65 byla sedmnáctá mise raketoplánu Columbia, celkem se jednalo o 62. misi raketoplánu do vesmíru. Cílem letu bylo vynesení laboratoře Spacelab IML-2. Na oběžnou dráhu byly vyneseny medaky japonské, které se během mise staly prvními obratlovci rozmnožujícími se v prostředí mikrogravitace.\n\n"}
{"id": "827309", "url": "https://cs.wikipedia.org/wiki?curid=827309", "title": "In Search of the Miraculous", "text": "In Search of the Miraculous\n\nIn Search of the Miraculous je studiové album Johna Zorna. Jeho nahrávání probíhalo od září do října 2009 a vyšlo v únoru následujícího roku u vydavatelství Tzadik Records.\n\nAutorem všech skladeb je John Zorn.\n"}
{"id": "827313", "url": "https://cs.wikipedia.org/wiki?curid=827313", "title": "National League A 1994/1995", "text": "National League A 1994/1995\n\nŠvýcarskou ligu ledního hokeje v roce 1994/1995 vyhrál týmu EHC Kloten, sestoupil tým HC Bienne. Ligu hrálo 10 týmu, dohromady se odehrálo 36 zápasů.\n\n\n\n"}
{"id": "827317", "url": "https://cs.wikipedia.org/wiki?curid=827317", "title": "Luboš Matějů", "text": "Luboš Matějů\n\nLuboš Matějů (7. června 1976) je český orientační běžec. Mezi jeho největší úspěchy patří titul juniorského mistra světa ve štafetě, kterého dosáhl v roce 1996 na šampionátu v rumunské Baile Gavoře, a druhé místo na mistrovství České republiky ve sprintu v roce 2003. Matějů je absolventem Střední průmyslové školy zeměměřické v Praze (maturita v roce 1994).\n\n"}
{"id": "827318", "url": "https://cs.wikipedia.org/wiki?curid=827318", "title": "Kanoistika na Letních olympijských hrách 2008 - K1 slalom muži", "text": "Kanoistika na Letních olympijských hrách 2008 - K1 slalom muži\n\nZávod ve vodním slalomu K1 mužů na Letních olympijských hrách 2008 se konal na kanále v areálu Shunyi Olympic Rowing-Canoeing Park ve dnech 11. a 12. srpna 2008. Z českých závodníků se jej zúčastnil Vavřinec Hradilek (11. místo), zlatou medaili získal Němec Alexander Grimm.\n\nČasy jsou uvedeny v UTC+8.\n"}
{"id": "827322", "url": "https://cs.wikipedia.org/wiki?curid=827322", "title": "Zdeněk Kubica", "text": "Zdeněk Kubica\n\nZdeněk Kubica (* 8. srpen 1986) je český hokejový útočník. \n\n"}
{"id": "827323", "url": "https://cs.wikipedia.org/wiki?curid=827323", "title": "Jakub Luštinec", "text": "Jakub Luštinec\n\nJakub Luštinec (* 31. leden 1985) je český hokejový útočník.\n\n"}
{"id": "827325", "url": "https://cs.wikipedia.org/wiki?curid=827325", "title": "Šimon Macháň", "text": "Šimon Macháň\n\nŠimon Macháň (* 27. únor 1991, Náchod) je český hokejový útočník.\n\n"}
{"id": "827326", "url": "https://cs.wikipedia.org/wiki?curid=827326", "title": "Návlek na penis", "text": "Návlek na penis\n\nNávlek na penis je erotická pomůcka sloužící buď k prodloužení a zvětšení penisu nebo jako pomůcka zvyšující stimulační účinek. Návleky na penis jsou vyráběny nejčastěji z gelového či silikonového materiálu.\n\nNa trhu s erotickými pomůckami existuje celá řada návleků na penis. Většina z nich je hladká a imitují reálný penis. Jejich úkolem je zvětšit jak objem, tak délku penisu. Existují však také návleky, které disponují nejrůznějšími dráždivými výstupky, které mají za úkol zvyšovat účinek stimulace. Například návleky se zahnutou špičkou jsou speciálně tvarované tak, aby stimulace G-Bodu byla co nejjednodušší. \nPři používání návleku na penis se obvykle používá lubrikační gel.\n"}
{"id": "827327", "url": "https://cs.wikipedia.org/wiki?curid=827327", "title": "Patrik Moskal", "text": "Patrik Moskal\n\nPatrik Moskal (* 11. leden 1981) je český hokejový útočník.\n\n\n"}
{"id": "827330", "url": "https://cs.wikipedia.org/wiki?curid=827330", "title": "Kostel Narození Panny Marie (Záběhlice)", "text": "Kostel Narození Panny Marie (Záběhlice)\n\nKostel Narození Panny Marie je původně románský kostel v Praze 10 – Záběhlicích. Stojí mezi tokem Botiče a Hamerským rybníkem. V současné době je filiálním kostelem hostivařské farnosti. Je chráněn jako kulturní památka České republiky.\n\nZáklad kostela pochází z první poloviny 12. století (kolem roku 1125), ve 14. století byl z románského stylu přestavěn v gotickém slohu. V té době býval farním kostelem. V 19. století došlo ke zničení původní románské věže úderem blesku, proto poté v letech 1876–1880 byla nahrazena novou věží v pseudorománském slohu. Nástěnné malby vytvořil údajně malíř Koucký. Oltářní obraz \"Narození Panny Marie\" byl vymalován v roce 1861. Okolo kostela býval hřbitov. Po jeho zrušení ve 2. polovině 19. století byl založen nový hřbitov přibližně 700 metrů severovýchodně od kostela.\n\nRozsáhlejší opravy byly provedeny i v roce 1948, v roce 2000 za finančního přispění městské části byla opravena fasáda, v roce 2011 byla budova doplněna o slavnostní osvětlení.\n\nRoku 1352 plebánie, od roku 1688 byla administrována farářem u Matky Boží před Týnem (Praha-Staré Město), od roku 1695 administrována františkánskými kněžími od Panny Marie Sněžné z Nového Města pražského), roku 1698 administratura, v roce 1702 farnost obnovena. Matriky jsou zde vedeny od roku 1671.\n\n\n"}
{"id": "827333", "url": "https://cs.wikipedia.org/wiki?curid=827333", "title": "Kolovratská zahrada", "text": "Kolovratská zahrada\n\nKolovratská zahrada patří mezi Palácové zahrady pod Pražským hradem. Prostírá se na strmém svahu za Kolovratským palácem čp. 154, Valdštejnská ulice č.10, rozloha: 0,07 ha, nadmořská výška: 192–225 m n. m. Od paláce je izolována nádvořím. V rámci sídla Parlamentu České republiky je roku 1992 část zahrady chráněna jako národní kulturní památka České republiky.\n\nV Kolovratské zahradě se setkáváme s historii podstatně starší, než je doba barokní. Úzký pás zcela nenápadné Kolovratské zahrady umístěné mezi Velkou Pálffyovskou a Fürstenberskou zahradou je situován v parkánu bývalého opevnění Malé Strany. Mohutná dělicí zed’ na západní straně mezi Kolovratskou a Velkou Pálffyovskou zahradou je pozůstatkem středověké fortifikace Přemysla Otakara II. Byl zde zachycen fragment brány, stavěný románskou technikou z opukových kvádříků. Nestejné rozměry kvádříků a stupeň zachování naznačují, že se při výstavbě tohoto úseku opevnění využil materiál z jiné, zbořené románské stavby. Návštěvníkům zahrad rovněž zůstává utajena skutečnost, že restituce palácových zahrad pod Pražským hradem by nebyla možná bez tzv. zahradní archeologie. Archeologický výzkum zachytil základy terasových zdí Kolovratské zahrady, což umožnilo rekonstrukci jejich původní terasovité podoby.\nInformace o archeologických výzkumech v Palácových zahradách pod Pražským hradem a jejich obnově, rehabilitaci, poskytuje sborník příspěvků „Palácové zahrady pod Pražským hradem\".\nV r. 1732 palác s Kolovratskou zahradou koupila Marie Barbora Černínová z Chudenic. Koncem 18. století vlastnil palác synovec hraběnky Černínové Jan Arnnošt hrabě Schaffgotsch. Během 19. století měnil objekt majitele častěji, až r. 1866 připadl Maxmiliánu Egonovi III. knížeti z Fürstenberka. V roce 1858 dal Maxmilián zbořit dům čp. 157 ve Valdštejnské ulici a i za ním v úpatí svahu ležící dům 156. Tím vznikl mezi Kolovratským a Pálffyho palácem nový prostor, který byl zahradně upraven. Nabízel se tak nový průhled na Pražský hrad a západním směrem i na ostatní svahové zahrady. Fürstenberkové palác se zahradou vlastnili až do roku 1945, kdy připadl československému státu. Od té doby je účelově využíván státními úřady. Zahrada byla rekonstruována po roce 1952 a opětovně v letech 1997 - 2000.\n\nPři rekonstrukci byly doplněny a opraveny značně poškozené opěrné zdi a úzké schodiště po východní straně zahrady. Celkový strohý charakter užitkové zahrady však byl zachován. Proto se zahradní architektura omezuje na převážně ovocné stromy a trávníky. Ačkoli je vlastní zahrada strohá, je nástupní prostor do zahrady z Valdštejnské ulice skutečně majestátný. Vévodí mu mohutná litinová mříž, rekonstruovaná podle zachovaných podkladů. Vydlážděný prostor zdobí repliky typických pražských luceren. K posezení slouží po prostoru rozmístěné lavičky a k občerstvení kavárnička, která byla vybudována v původním zahradním domku.\nZahrada byla otevřena pro veřejnost 30. srpna 2000 poté, co proběhla její rehabilitace podle plánů architekta Václava Girsy a Miloslava Hanzla a byly provedeny zahradnické úpravy architektky Ireny Bartošové, stejných architektů, kteří se postarali o obnovu Velké Pálffyovské zahrady.\n"}
{"id": "827335", "url": "https://cs.wikipedia.org/wiki?curid=827335", "title": "Moussa Ali", "text": "Moussa Ali\n\nMoussa Ali (2021 m n. m.) je stratovulkán v pohoří Denakil ve východní Africe. Leží na trojmezí Etiopie (region Afarsko), Eritreje (region Debubawi Kayih Bahri) a Džibutska (region Tadjourah). Jedná se o nejvyšší vrchol Džibutska. Je budován trachyty a ryolity. Vrchol sopky tvoří kaldera, jejíž dno pokrývají ryolitové lávové dómy a lávové proudy. Poslední erupce se odehrála v období holocénu.\n\n"}
{"id": "827339", "url": "https://cs.wikipedia.org/wiki?curid=827339", "title": "Tomáš Pulpán", "text": "Tomáš Pulpán\n\nTomáš Pulpán (* 6. srpen 1994, Hradec Králové) je český hokejový útočník.\n\n"}
{"id": "827346", "url": "https://cs.wikipedia.org/wiki?curid=827346", "title": "Josef Borák", "text": "Josef Borák\n\nIng. Josef Borák (* 23. září 1957 Uherské Hradiště) byl český a československý politik, po sametové revoluci poslanec Sněmovny lidu Federálního shromáždění a v 90. letech poslanec Poslanecké sněmovny za KDU-ČSL.\n\nPůsobil jako technik, po roce 1989 i politik. Ve volbách roku 1992 byl za KDU-ČSL zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nVe volbách v roce 1996 byl zvolen do Poslanecké sněmovny Parlamentu České republiky za KDU-ČSL jako poslanec za Jihomoravský kraj. V letech 1996-1997 byl i předsedou poslaneckého klubu své strany. Na poslaneckém postu setrval do předčasných voleb roku 1998, v nichž neúspěšně kandidoval, ale nebyl zvolen.\n\n"}
{"id": "827352", "url": "https://cs.wikipedia.org/wiki?curid=827352", "title": "Martin Borovička", "text": "Martin Borovička\n\nMartin Borovička (26. listopadu 1950) byl český a československý politik, po sametové revoluci poslanec Sněmovny lidu Federálního shromáždění za Občanskou demokratickou stranu.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992.\n\n"}
{"id": "827362", "url": "https://cs.wikipedia.org/wiki?curid=827362", "title": "Peter Bulík", "text": "Peter Bulík\n\nPeter Bulík (* 13. ledna 1958 Bánovce nad Bebravou) je slovenský pedagog a regionální politik z Bánovců nad Bebravou, po sametové revoluci československý poslanec Sněmovny lidu Federálního shromáždění za HZDS.\n\nVystudoval Vojenské gymnázium Jana Žižky v Moravské Třebové, v letech 1976–1977 studoval na gymnáziu v Bánovcích nad Bebravou a v letech 1977–1983 absolvoval obor slovenština a výtvarná výchova na Pedagogické fakultě Univerzity Komenského v Trnavě. Pracoval potom jako učitel na Středním odborném učilišti strojírenském v Bánovcích nad Bebravou (od roku 1994 jako jeho ředitel). Napsal prózu \"Nôž\" (1994) a sbírku pěti próz \"Hurá, zomrelo sa!\" (1997).\n\nAngažoval se i politicky. Po sametové revoluci roku 1989 napsal do regionálního tisku sérii článků o životním prostředí. Oslovilo ho pak hnutí Veřejnost proti násilí a za koalici VPN-Strana zelených byl zvolen (jako nestraník) do městského zastupitelstva v Bánovcích nad Bebravou a členem městské rady. Po rozkladu VPN přešel v roce 1991 k Hnutí za demokratické Slovensko (členem od roku 1991) a ve volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nPo skončení poslaneckého mandátu se vrátil k pedagogické práci na učilišti v Bánovcích, kde od roku 1994 působil jako ředitel. Působí jako městský zastupitel a poslanec za Trenčínský kraj (do krajského zastupitelstva byl opakovaně zvolen v krajských volbách roku 2001, krajských volbách roku 2005 i krajských volbách roku 2009). Coby člen HZDS byl uváděn ještě k roku 2009 (člen okresního předsednictva strany). A ještě v parlamentních volbách roku 2010 neúspěšně za HZDS kandidoval (na 51. místě kandidátní listiny) do Národní rady SR. Později odešel z HZDS a vystupoval jako nezávislý.\n\n"}
{"id": "827363", "url": "https://cs.wikipedia.org/wiki?curid=827363", "title": "Vladimír Buzalka", "text": "Vladimír Buzalka\n\nVladimír Buzalka (* 3. března 1950 Handlová) je slovenský místní politik za stranu SMER-SD z Handlové, po sametové revoluci československý poslanec Sněmovny lidu Federálního shromáždění za SDĽ.\n\nVystudoval EF SVŠT v Bratislavě.\n\nVe volbách roku 1992 byl za SDĽ zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nPo komunálních volbách na Slovensku roku 2006 zasedal za stranu SMER-SD v městském zastupitelstvu v Handlové. Znovu byl zvolen v komunálních volbách na Slovensku roku 2010 a v zastupitelstvu působí jako předseda komise ekonomické, správy majetku města a podnikatelské činnosti. V krajských volbách roku 2009 neúspěšně kandidoval i do zastupitelstva kraje.\n\n"}
{"id": "827364", "url": "https://cs.wikipedia.org/wiki?curid=827364", "title": "Tampelačka", "text": "Tampelačka\n\nTampelačka je malý potok, tekoucí Krkonošským podhůřím v jihovýchodním cípu Libereckého kraje. Dlouhý je přibližně 8,3 km.\n\nPramení západně od obce Martinice v Krkonoších u osady Zásadka v nadmořské výšce 500 m.\n\nV Zásadce je na potoku vybudován rybník. Protéká Roztokami u Jilemnice a Tamplí, podle které dostal i svoje jméno. Větším přítokem je Kružský potok, tekoucí od Kruhu. Ostatní potoky jsou bezejmenné. V Bělé u Libštátu se vlévá do Olešky.\n\nTok sleduje železniční trať 040 z Chlumce nad Cidlinou do Trutnova v úseku Roztoky u Jilemnice - Bělá u Staré Paky zastávka.\n\nZa příznivých podmínek (vodočet na Olešce ve Slané min. 145 cm) je pro zkušené i sjízdná.\n"}
{"id": "827368", "url": "https://cs.wikipedia.org/wiki?curid=827368", "title": "Dušan Cinkota (politik)", "text": "Dušan Cinkota (politik)\n\nDušan Cinkota (* 14. dubna 1951) byl slovenský a československý politik, po sametové revoluci poslanec Sněmovny lidu Federálního shromáždění za SDĽ.\n\nVe volbách roku 1992 byl za SDĽ zvolen do Sněmovny lidu. Ve Federálním shromáždění setrval do zániku Československa v prosinci 1992.\n\n"}
{"id": "827369", "url": "https://cs.wikipedia.org/wiki?curid=827369", "title": "Dušan Cinkota", "text": "Dušan Cinkota\n\nJméno a příjmení Dušan Cinkota má více nositelů:\n\n"}
{"id": "827372", "url": "https://cs.wikipedia.org/wiki?curid=827372", "title": "Kanoistika na Letních olympijských hrách 2008 - K1 slalom ženy", "text": "Kanoistika na Letních olympijských hrách 2008 - K1 slalom ženy\n\nZávod ve vodním slalomu K1 žen na Letních olympijských hrách 2008 se konal na kanále v areálu Shunyi Olympic Rowing-Canoeing Park ve dnech 13.–15. srpna 2008. Z českých závodnic se jej zúčastnila Štěpánka Hilgertová (9. místo), zlatou medaili získala Slovenka Elena Kaliská.\n\nČasy jsou uvedeny v UTC+8.\n"}
{"id": "827373", "url": "https://cs.wikipedia.org/wiki?curid=827373", "title": "Václav Čada", "text": "Václav Čada\n\nVáclav Čada (14. září 1942 Olomouc – 1993) byl český a československý historik a politik, po sametové revoluci poslanec Sněmovny lidu Federálního shromáždění za KSČM.\n\nPůsobil jako profesor vojenských vysokých škol, publikoval práce z dějin marxismu a československé historie. Jeho manželkou byla estetička a kunsthistorička Věra Beranová.\n\nVe volbách roku 1992 byl za KSČM, respektive za koalici Levý blok, zvolen do Sněmovny lidu. Ve Federálním shromáždění setrval do zániku Československa v prosinci 1992. V roce 1993 se účastnil 3. sjezdu KSČM a vystoupil v rozpravě, přičemž referoval o názorech členské základny na úvahy o změně názvu strany.\n\n\n"}
{"id": "827375", "url": "https://cs.wikipedia.org/wiki?curid=827375", "title": "Conquest of Paradise", "text": "Conquest of Paradise\n\n„Conquest of Paradise“ je skladba řeckého skladatele jménem Vangelis. Skladbu nahrál pro film \"\" a rovněž vyšla na albu \"\". Též vyšla jako singl se skladbou „Moxica and the Horse“ na B-straně. Skladbě se dostalo velkého úspěchu. Skladbu rovněž předělalo několik umělců, mezi něž patří i Klaus Schulze, Dana Winner nebo Rhydian. Českou verzi \"Ráj\" nazpíval Daniel Hůlka.\n"}
{"id": "827381", "url": "https://cs.wikipedia.org/wiki?curid=827381", "title": "Vozovna Královské Vinohrady", "text": "Vozovna Královské Vinohrady\n\nVozovna Královské Vinohrady (také Vozovna Orionka nebo Vozovna Korunní) je bývalá tramvajová a trolejbusová vozovna, která stojí na pražských Vinohradech v Praze 10, v těsném sousedství Prahy 3. Je ve vlastnictví Dopravního podniku hl. m. Prahy. V těsném sousedství vozovny je bývalá točna, ze které v roce 1972 vyjela poslední trolejbusová linka v Praze. Tuto událost připomíná památník instalovaný v roce 2010. Je umístěný v prostoru, který byl v roce 2014 pojmenován náměstí U Orionky.\n\nVozovna zahájila svůj provoz 25. června 1897 jako jednolodní budova pro 25 vozů, která byla propojena s ředitelstvím Městské elektrické dráhy Královských Vinohrad. Již v prosinci stejného roku byla vozovna převedena na město Praha a předána do užívání Elektrickým podnikům. Rok po zprovoznění vozovny byla rozšířena o další dvě odstavné lodě pro 9 a 36 vozů. Zároveň zde byla umístěna první dílna vrchního vedení, která v roce 1914 přesídlila do Rustonky.\n\nV roce 1930 byl provoz vozovny omezen na vypravování vlečných vozů a od 1. května 1933 došlo k úplnému ukončení tramvajového provozu. 1. října 1935 se do těchto míst nastěhovaly garáže a dílny vedení Elektrických podniků. Mezi roky 1949–1955 byla jižní budova využívána jako vozovna trolejbusů.\n\n4. června 2001 byla zaklínována výhybka vedoucí do bývalé vozovny a trolejové vedení bylo sneseno. Na počátku roku 2002 bylo trolejové vedení nad vjezdovou kolejí opět instalováno. Kvůli zmenšeným vratům ale nebylo možné zajet tramvají do budovy vozovny.\n\nVozovna byla v roce 2012 poprvé zpřístupněna v rámci Dnů evropského dědictví.\n\nV roce 2015 již byla výhybka pro odbočku do bývalé vozovny odstraněna; stejný osud postihl i trolejové vedení.\n\n"}
{"id": "827384", "url": "https://cs.wikipedia.org/wiki?curid=827384", "title": "Hrdinové mlčí", "text": "Hrdinové mlčí\n\nHrdinové mlčí je český válečný film Miroslava Cikána z roku 1946. Film je zasazen do období druhé světové války.\n\nMladší bratr výsadkáře Tomka zabitého nacisty se rozhodne vstoupit do partyzánského odboje a pomstít smrt svého bratra.\n"}
{"id": "827386", "url": "https://cs.wikipedia.org/wiki?curid=827386", "title": "Ivan Čarnogurský", "text": "Ivan Čarnogurský\n\nIvan Čarnogurský (* 27. května 1933 Bratislava) je slovenský manažer, bývalý ředitel firmy Hydrostav Bratislava a politik, spoluzakladatel Křesťanskodemokratického hnutí, po sametové revoluci poslanec Slovenské národní rady a československý poslanec Sněmovny lidu Federálního shromáždění, bratr politika a slovenského premiéra Jána Čarnogurského.\n\nVystudoval mechanické strojírenství na SVŠT Bratislava a řízení na dnešní Ekonomické univerzitě v Bratislavě. V letech 1958-1989 působil jako inženýr na různých postech, postupně na vedoucích pozicích. V letech 1969-1970 řídil výstavbu letiště v Iráku (ve městě Násiríja).\nKoncem roku 1989 patřil mezi zakladatele KDH na Slovensku, společně se svým bratrem Jánem Čarnogurským. Ve volbách roku 1990 se stal poslancem Slovenské národní rady a místopředsedou SNR. Ve volbách roku 1992 byl za SDĽ zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nOd 90. let se působil jako manažer. V období let 1990-1995 byl generálním ředitelem podniku Hydrostav Bratislava, za který se v letech 1993-1994 podílel na konstrukci plavebních komor v Egyptě na Nilu. V letech 1995-2002 pak působil jako ředitel firmy Ipec – Projekt s.r.o. Bratislava a od roku 2002 vedl firmu KORS a.s. Bratislava. Od roku 2003 zasedal v představenstvu organizace East-West Economic Club Bavaria a od roku 2004 zasedá v organizaci European Economic Senate, která sdružuje evropské podnikatele (od roku 2006 jako její viceprezident). Od roku 2010 zasedá jako místopředseda v představenstvu slovenské \"Republikové unie zaměstnavatelů\". Roku 2011 se stal předsedou čínsko-slovenské společnosti \"European Investment Traskontinental a.s.\".\n\n"}
{"id": "827387", "url": "https://cs.wikipedia.org/wiki?curid=827387", "title": "Andula žárlí", "text": "Andula žárlí\n\nAndula žárlí je česká filmová komedie Otakara Štáfla z roku 1914. Filmové záběry jsou považovány za ztracené.\n\nŽena nalezne v manželově kapse dopis pro jakousi Bellinu a okamžitě na ni začne žárlit. Až po mnoha zmatcích zjistí, že jejím manželem obdivovaná Bellina je pouze pes.\n"}
{"id": "827388", "url": "https://cs.wikipedia.org/wiki?curid=827388", "title": "Rogers Cup 2012 – muži", "text": "Rogers Cup 2012 – muži\n\nTenisový turnaj na okruhu ATP Rogers Cup 2012 se konal ve dnech 4. až 13. srpna v kanadském Torontu na otevřených dvorcích s tvrdým povrchem jako součást kategorie ATP Masters 1000. Odměny činily 3 000 000 USD.\n\nSinglový titul obhájil Srb Novak Djoković, který ve finále porazil Francouze Richarda Gasqueta 6–3, 6–2 na sety.\n\nČástky jsou uvedeny v amerických dolarech; v soutěžích čtyřher na pár.\n\nVšichni nasazení hráči měli v 1. kole volný los.\n\nNásledující hráči obdrželi divokou kartu od pořadatelů ke vstupu do hlavní soutěže:\n\n\nNásledující hráči postoupili do hlavní soutěže z kvalifikace:\n\n\n\nVšechny nasazené páry měly do druhého kola volný los.\n\n"}
{"id": "827389", "url": "https://cs.wikipedia.org/wiki?curid=827389", "title": "Zámek Montreuil-Bellay", "text": "Zámek Montreuil-Bellay\n\nZámek Montreuil-Bellay leží ve městě Montreuil-Bellay v departementu Maine-et-Loire ve Francii. Byl postaven na kopci na břehu řeky Thouet, kde kdysi stálo oppidum.\n\nV 11. století zde šlechtic Fulko III. z Anjou postavil hrad. Okolo roku 1025 ho daroval svému vazalovi Giraudovi Berlay (označovanému i jako Bellay). Agnes, poslední dcera z rodu Bellay, se roku 1217 vdala za Guillauma de Melun. Tento rod potom sídlil v Montreuil zhruba 200 let.\n\nStoletá válka mezi Anglií a Francií (1337–1453) přinesla hladomor, loupeže a  zdevastovanou zemi. Po porážce Angličanů byly postaveny vysoké masivní hradby s třinácti věžemi. Vstup do hradu byl možný jedině přes padací most a opevněnou věž. Ve druhé polovině 15. století byl hrad přestavěn na zámek v renesančním stylu s vysokými věžemi.\n\nBěhem francouzských náboženských válek (1562–1598) bylo město Montreuil-Bellay vypleněno a vypáleno, ale zámek utrpěl jenom malé škody. Vlastnictví se mnohokrát změnilo. V průběhu francouzské revoluce (1789–1799) ho používali revolucionáři jako vězení pro ženy monarchistů.\n\nV roce 1822 zámek koupil obchodník Adrien Niveleau. Roku 1860 se stal majetkem jeho dcery, která provedla renovaci. V současnosti, na počátku 21. století, je zámek v rukou potomků synovce jejího manžela.\n"}
{"id": "827398", "url": "https://cs.wikipedia.org/wiki?curid=827398", "title": "Josef Daněk (politik)", "text": "Josef Daněk (politik)\n\nJosef Daněk (* 19. března 1947) byl český a československý politik, po sametové revoluci poslanec Sněmovny lidu Federálního shromáždění za Stranu zelených.\n\nVe volbách roku 1992 byl za Stranu zelených, respektive za koalici Liberálně sociální unie, zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nDo 22. prosince 1993 zastával funkci vedoucího referátu životního prostředí Okresního úřadu Strakonice. Pak byl rozhodnutím přednosty Okresního úřadu Strakonice Ing. Břetislava Řezníčka odvolán. O odvolání se vedla debata v médiích i v parlamentu, protože neoficiálně mělo být Daňkovi sděleno, že důvodem je jeho angažovanost coby stínového ministra životního prostředí formace Realistický blok, kterou utvořilo několik levicových a středových stran.\n\nV živnostenském rejstříku je evidován od 90. let. Uváděn bytem Hoslovice, později Radomyšl. V komunálních volbách roku 1998, komunálních volbách roku 2002 a komunálních volbách roku 2006 neúspěšně kandidoval do zastupitelstva obce Hoslovice za ČSSD. Profesně je uváděn jako zemědělec.\n\n"}
{"id": "827399", "url": "https://cs.wikipedia.org/wiki?curid=827399", "title": "Josef Daněk", "text": "Josef Daněk\n\nJméno a příjmení Josef Daněk má více nositelů:\n\n"}
{"id": "827402", "url": "https://cs.wikipedia.org/wiki?curid=827402", "title": "Covington County", "text": "Covington County\n\nCovington County je název dvou okresů ve Spojených státech amerických:\n"}
{"id": "827404", "url": "https://cs.wikipedia.org/wiki?curid=827404", "title": "Andrej Daniel", "text": "Andrej Daniel\n\nAndrej Daniel (* 10. února 1947) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\n"}
{"id": "827405", "url": "https://cs.wikipedia.org/wiki?curid=827405", "title": "Lowndes County", "text": "Lowndes County\n\nLowndes County je název dvou okresů ve Spojených státech amerických:\n"}
{"id": "827406", "url": "https://cs.wikipedia.org/wiki?curid=827406", "title": "Quitman County", "text": "Quitman County\n\nQuitman County je název dvou okresů ve Spojených státech amerických:\n"}
{"id": "827407", "url": "https://cs.wikipedia.org/wiki?curid=827407", "title": "Simpson County", "text": "Simpson County\n\nSimpson County je název dvou okresů ve Spojených státech amerických:\n"}
{"id": "827408", "url": "https://cs.wikipedia.org/wiki?curid=827408", "title": "Wilkinson County", "text": "Wilkinson County\n\nWilkinson County je název dvou okresů ve Spojených státech amerických:\n"}
{"id": "827409", "url": "https://cs.wikipedia.org/wiki?curid=827409", "title": "Winston County", "text": "Winston County\n\nWinston County je název dvou okresů ve Spojených státech amerických:\n"}
{"id": "827410", "url": "https://cs.wikipedia.org/wiki?curid=827410", "title": "Western &amp; Southern Open 2012 – muži", "text": "Western &amp; Southern Open 2012 – muži\n\nTenisový turnaj na okruhu ATP Western & Southern Open 2012 se konal ve dnech 11. až 19. srpna v americkém Cincinnati na otevřených dvorcích s tvrdým povrchem areálu Lindner Family Tennis Center. Řadil se do kategorie ATP Masters 1000 a byl součástí US Open Series. Odměny činily 3 000 000 USD.\n\nRekordní pátý singlový titul získala světová jednička Roger Federer po finálové výhře nad druhým hráčem žebříčku a čtyřnásobným finalistou turnaje Novakem Djokovićem v poměru 6–0, 7–6 . Soutěž čtyřhry vyhrála švédsko-rumunská dvojice Robert Lindstedt a Horia Tecău.\n\nČástky jsou uváděny v amerických dolarech; ve čtyřhře na pár.\n\nOsm nejvýše nasazených hráčů mělo v 1. kole volný los.\n\nNásledující hráči získali do hlavní soutěže divokou kartu od pořadatelů:\n\nNásledující hráči postoupili z kvalifikace:\n\n\nVšechny nasazené páry měly v 1. kole volný los.\n\n"}
{"id": "827412", "url": "https://cs.wikipedia.org/wiki?curid=827412", "title": "Spárové měrky", "text": "Spárové měrky\n\nSpárové měrky jsou měřidlem, které slouží k měření či nastavování velikosti mezery. Měrka je složena ze sady plíšků, které jsou vyrobeny z nerezové otěruvzdorné oceli. V sadě je celkem 20 plíšků, jejichž tloušťka je odstupňována po 0,05 mm od nejtenčího v síle 0,05 mm, až po nejsilnější v tloušťce 1,00 mm. Tloušťka je na každém plíšku vyznačena. Tenčí plíšky jsou ohebné. Z jednotlivých plíšků lze sestavit požadovaný rozměr tak, že několik plíšků složíme na sebe. Ostatní, nepoužité plíšky jsou zasunuty do rukojeti.\n\n"}
{"id": "827417", "url": "https://cs.wikipedia.org/wiki?curid=827417", "title": "Jahodná", "text": "Jahodná\n\nJahodná může být:\n"}
{"id": "827422", "url": "https://cs.wikipedia.org/wiki?curid=827422", "title": "Multi-level marketing", "text": "Multi-level marketing\n\nMulti-level marketing (MLM), nazývaný taktéž síťový marketing, je marketingová strategie, spočívající ve zkrácení distribučního řetězce, a tedy i snížení nákladů na produkt či službu. Snížení nákladů se dosáhne především zrušením mezičlánků v procesu distribuce výrobku jako například velkoobchod, maloobchod či reklama.\n\nMulti-level Marketing je marketingová a prodejní metoda založená přímém prodeji, přímém marketingu a na síti nezávislých distributorů. Při MLM se nevyužívají klasické distribuční cesty (sklady, velkoobchody, reklamní kampaně). MLM se snaží o zkrácení distribučního řetězce pomocí budování rozsáhlé mnoho úrovňové multi-level struktury neboli sítě nezávislých distributorů, kteří jsou odměňování za prodej a spotřebu produktů a za rozšiřování sítě distributorů. Distributoři kupují produkty od výrobce za velkoobchodní cenu a mohou je dál prodávat za maloobchodní cenu.Tento rozdíl také tvoří část provize distributorů. Další část provize tvoří odměny z kompenzačního plánu společnosti. V MLM jsou vždy odměny vypláceny z obratu produktů distributorů, které buď prodají nebo spotřebují.\n\nJe to tedy úspora finančních prostředků pro výrobce, protože odměňování nezávislých distributorů není tak nákladné jako reklamní kampaně a jiné distribuční cesty. Výhodou je relativně samovolné rozšiřování distribuční sítě a také úspora nákladů na rozšiřování obchodních aktivit. Ty jsou rozloženy mezi distributory, kteří dostávají o to větší provizi. Hlavní myšlenka multi-level marketingu je tedy taková, že nejvýhodnější pro spotřebitele je koupit výrobek nebo službu přímo u výrobce, ten pak ušetřené peníze použije nejen na odměny distributorů, ale také například na zmodernizování výroby apod.\n\nPrvní organizovanější MLM systém vznikl v 1. polovině 20. století, kdy byl v USA tlak na uskutečnění prohibice, tedy zakázání konzumace alkoholu na celém území. V roce 1919 byl přijat Volsteadův zákon, který se i přes veto prezidenta stal dodatkem k ústavě. Obsah dodatku zní takto: „Rok po ratifikaci tohoto článku se zakazuje výroba, prodej nebo doprava omamných nápojů, jejich dovoz a vývoz s cílem jejich použití na území Spojených států a všech územích podléhajících jejich jurisdikci.\"\n\nLidé si uvědomili, že alkohol je v podstatě nemožné zakázat a začali ho distribuovat za zády FBI. Vymysleli velice důmyslný systém, kde pašeráci neboli „distributoři“ dostávali odměny na základě obratu prodeje, který realizovali, dále dle počtu přivedených nových distributorů do pašerácké sítě a také dle jejich obratů z prodeje. Tento systém se úspěšně ujal, a dokonce bylo zjištěno, že během prohibice se tímto systémem prodalo pětkrát více alkoholu než před uzákoněním zákazu alkoholu. Prohibice v USA byla tedy první hybnou silou pro vznik MLM.\n\nOficiálně byla metoda multi-level marketingu v praxi poprvé použita v roce 1940 firmou California Vitamins. Do té doby firmy již používali podobné metody, ale California Vitamins dovolila jako první firma přivádění nových distributorů, čímž začala vznikat multi-level marketingová síť. Distributoři, kteří přivedli nové prodejce do sítě, byli odměněni bonusem (maximální výše bonusu se rovnala zisku z obratu prodejce). Tento praktický model odpovídá současné podobě multi-level marketingu.\n\nPyramidové schéma, též pyramidová hra nebo letadlo je podvodný model prodeje který nemůže dlouhodobě fungovat. Rozdíl mezi legálním MLM a nelegální pyramidou se uvádí několik. U podvodných pyramid se zisk nevytváří z prodeje výrobků, ale z náboru dalších lidí do řetězce. Pyramida funguje z vysokých vstupních poplatků.\n\nPyramida nebo také letadlo slibuje výdělek především za získávání dalších účastníků. Princip pyramidy je postaven na tom, že nejvíce peněz má ten, kdo je na vrcholu. Každý nový účastník přinese jen za vstup (registrační poplatek) peníze do systému. Za to pak dostává právo vybírat tento poplatek od dalších účastníků, které sám získá. Část poplatku si nechává pro sebe a část odevzdává tomu, kdo jej získal. Ti, kteří se registrují jako poslední v nejnižší úrovni, v podstatě žádné výdělky nemají možnost získat, neboť nezískají nové členy a to z toho důvodu, že nebudou mít koho registrovat.\n\nPyramida neboli letadlo nenabízí žádný dodatečný produkt ani službu. Tento obchodní model je nelegální.\n\nSvětová federace asociací přímého prodeje je nevládní dobrovolnická organizace globálně reprezentující odvětví přímého prodeje, tedy multi-level marketingu. Funguje v konceptu federace, která sdružuje národní asociace přímého prodeje. Cílem této federace je představovat metodu MLM světu, budovat porozumění a také podporovat multi-level marketing. Slouží také jako informační kanál a napomáhá komunikaci mezi nejvyššími manažery v MLM firmách. Federace každý rok zpracovává a vydává statistiky, které informují o přímém prodeji ve světě.\n\nEvropská asociace přímého prodeje byla založena roku 1968. Asociace je hlasem evropského multi-level marketingu – zastupuje všechny formy multi-level marketingu v Evropě. Hlavním cílem asociace je zaručit, že si úředníci Evropské unie a zákonodárci v celé Evropě jsou jisti výhodami multi-level marketingu a vědomi jeho přínosu do ekonomik jednotlivých zemí. Další funkcí je také zjišťování a uchovávání dat o přímém prodeji na evropské úrovni.\n\nV roce 1993 vzniklo České sdružení přímého prodeje (ČNSPP). Založily jej významné multi-level marketingové společnosti působící v té době v ČR. Sdružení se stalo členem Evropské federace přímého prodeje (FEDSA) a také světové federace (WFDSA) ve Washingtonu v USA. Vstup do těchto organizací výrazně podpořil rozvoj MLM v České republice.. Současný název (Asociace osobního prodeje) nese organizace od roku 2014. Hlavním smyslem Asociace osobního prodeje je osvěta, ochrana a podpora legitimních zájmů členských firem a jejich distributorské sítě, komunikace s médii, regulátory a se státními institucemi a v neposlední řadě také spolupráce při ochraně spotřebitele. Dále asociace vytváří zdravé prostředí pro podnikání, prosazuje etické chování na všech úrovních multi-level marketingu a zajišťuje předávání zkušeností z přímého prodeje mezi členy. V současné době má AOP 6 členů. Ti musí platit členské poplatky a dodržovat stanovy asociace. Podmínky pro vstup jsou tři, a to sice být právnickou osobou, mít sídlo v České republice a podnikat multi-level marketingovou formou.\n"}
{"id": "827425", "url": "https://cs.wikipedia.org/wiki?curid=827425", "title": "Seznam kulturních památek v České Lípě", "text": "Seznam kulturních památek v České Lípě\n\n\n"}
{"id": "827429", "url": "https://cs.wikipedia.org/wiki?curid=827429", "title": "Todd County", "text": "Todd County\n\nTodd County je název tří okresů ve Spojených státech amerických:\n"}
{"id": "827430", "url": "https://cs.wikipedia.org/wiki?curid=827430", "title": "Rice County", "text": "Rice County\n\nRice County je název dvou okresů ve Spojených státech amerických:\n"}
{"id": "827431", "url": "https://cs.wikipedia.org/wiki?curid=827431", "title": "Pope County", "text": "Pope County\n\nPope County je název dvou okresů ve Spojených státech amerických:\n"}
{"id": "827432", "url": "https://cs.wikipedia.org/wiki?curid=827432", "title": "Pennington County", "text": "Pennington County\n\nPennington County je název dvou okresů ve Spojených státech amerických:\n"}
{"id": "827433", "url": "https://cs.wikipedia.org/wiki?curid=827433", "title": "Vatroslav Jagić", "text": "Vatroslav Jagić\n\nVatroslav Jagić (6. července 1838, Varaždín – 5. srpna 1923, Vídeň) byl chorvatský slavista.\nZákladní školu a gymnázium navštěvoval v rodném Varaždínu, gymnázium však zakončil v Záhřebu. Ve Vídni od roku 1856 studoval filologii. Po absolvování se vrátil do Záhřebu, kde v letech 1860–1870 vyučoval na tamním gymnáziu. V roce 1869 byl zvolen členem Jugoslávské akademie věd a umění a dopisovatelem Ruské akademie věd. Roku 1870 byl z politických důvodů vyloučen z záhřebského gymnázia. \n\nJeho korespondence s českým jazykovědcem Antonínem Matzenauerem je dochována v Rakouské národní knihovně ve Vídni a v Moravském zemském archivu v Brně.\n\nO dva roky později se stal profesorem slavistiky na oděské univerzitě. Roku 1874 se přestěhoval do Berlína, kde nastoupil jako profesor slavistky na Humboldtově univerzitě. Zde setrval do roku 1880, kdy odešel do na univerzitu do Petrohradu. Po šesti letech se vrací do Vídně, kde se stal nástupcem svého profesora ze studentských let Franze Miklošiče. Zde působil do odchodu do důchodu roku 1908. Ve Vídni také zemřel 5. srpna 1923, pochován je však v rodném Voraždíně.\n\n\n"}
{"id": "827440", "url": "https://cs.wikipedia.org/wiki?curid=827440", "title": "Svatyně Jasukuni", "text": "Svatyně Jasukuni\n\nSvatyně Jasukuni ( , \"Jasukuni džindža\") je šintoistická svatyně v Tokiu v Japonsku. Je zasvěcena vojákům i civilistům, kteří zemřeli v boji za japonského císaře. Na jejím seznamu je bezmála dva a půl miliónů jmen osob, které položily život za Japonské císařství. Jejich kami (zbožštělé duše) zde podle šintoistické víry nyní sídlí. Zároveň je zde jedno z mála japonských muzeí věnovaných druhé světové válce.\n\nSvatyni založil císař Meidži v červnu 1869 pro vojáky z války Bošin, kteří zahynuli, aby mohlo dojít k reformám Meidži. V té době se jednalo o jednu z mnoha svatyň, které nová vláda budovala v rámci pozdvihování šintoismu na státní náboženství, ale postupně se stala nejvýznamnějším svatyní pro japonské vojáky. Jsou zde tedy vojáci z první čínsko-japonské války, rusko-japonské války, z první světové války, z Mukdenského incidentu, druhé čínsko-japonské války i z jiných bojů. Na konci prohrané druhé světové války okupační mocnosti prosadily v Japonsku oddělení náboženství a státu, svatyně se tak stala soukromou náboženskou institucí.\n\nS Jasukuni jsou dnes spojené některé kontroverze. Především jsou zde kami mnoha válečných zločinců z druhé světové války (například je zde Hideki Tódžó), jejichž uctívání může být vnímáno jako součást revizionismu ohledně japonského imperialismu a kolonialismu. Z revizionismu jsou také obviňovány některé expozice zdejšího muzea, které oslavují hrdiny (například kamikaze), ale nezmiňují nejhorší stránky války, válečné zločiny. Z těchto důvodů jsou ostře sledovány návštěvy svatyně význačnými osobnostmi, a takový krok bývá často interpretován jako vyjádření postoje, jako určité přihlášení se k japonskému nacionalismu, případně i jako souhlas s postupem Japonska v druhé světové válce. S návštěvami svatyně význačnými japonskými politiky nesouhlasí zejména asijské země, které s Japonskem bojovaly, především Jižní Korea a Čínská lidová republika. Když například japonský premiér Džuničiró Koizumi navštívil opakovaně Jasukuni, způsobilo to značné ochlazení diplomatických vztahů mezi Japonskem a Čínskou lidovou republikou.\n\nSamotní japonští politici obvykle obhajují svou návštěvu tím, že ji dělají jako soukromé osoby, případně že návštěvou dodržují dlouhodobou rodinnou tradici.\n\n"}
{"id": "827441", "url": "https://cs.wikipedia.org/wiki?curid=827441", "title": "Žibřidovice (Polsko)", "text": "Žibřidovice (Polsko)\n\nŽibřidovice ( Zebrzydowice, \"Seibersdorf\") jsou vesnice v jižním Polsku ve Slezském vojvodství v okrese Těšín v gmině Žibřidovice. Leží na severním okraji Těšínského Slezska přímo u českých hranic – na jihozápadě sousedí s Hranicemi, městskou částí Karviné. Nachází se v Ostravské pánvi a patří k rybníkářské oblasti zvané \"Žabí kraj\". Skládá se se dvou starostenství: západních \"Dolních Žibřidovic\" (\"Zebrzydowice Dolne\") a východních \"Horních Žibřidovic\" (\"Zebrzydowice Górne)\". Podle sčítání lidu v roce 2011 zde žilo 5  368 obyvatel, rozloha obce činí 15,59 km².\n\nPrvní zmínka o \"Siffridi villa\" pochází z listiny vratislavského biskupa Jindřicha I. z Vrbna vydané mezi lety 1295 až 1305. Po staletí vesnice patřila šlechtickým rodinám, nejdéle Liškům (1524–1747), Mattencloitům (1747–1888) a Larischům (1888–1945). V roce 1855 vznikla stanice Severní dráhy císaře Ferdinanda. V rakouském sčítaní lidu z roku 1900 uvedlo 91,9 % obyvatel Pruchná obcovací řeč polskou (včetně těšínského nářečí), 2,6 % německou a 1,3 % českou; 98,8 % se hlásilo ke katolictví, 0,7 % k evangelické církvi a 0,6 % k judaismu. Během československo-polského sporu o Těšínsko došlo zde k bojům. Sedm padlých vojáků je pohřbených na místním hřbitově. V roce 1920 byly Žibřidovice rozhudnutím Konference velvyslanců spolu s celým východním Těšínském připojeny k Polsku. Během druhé světové války (1942–1944) se v obci nacházel pobočný tábor KL Auschwitz. Na jaře 1945 Žibřidovicemi probíhala frontová linie, v důsledku čehož byla značná část vesnice poničena. Poválečný vývoj obce souvisel především s rozvojem železniční stanice, která se stala významným dopravním uzlem na polsko-československé hranici. V 80. letech železnice zaměstnávaly 1 800 obyvatel Žibřidovic. Podél hlavní silnice mezi centrální částí vesnice a nádražím se nachází železničářská kolonie.\n\nPamátky:\n\nŽelezniční stanice Žibřidovice \"(Zebrzydowice)\" vznikla v roce 1855 na Severní dráze císaře Ferdinanda spojující Vídeň s Krakovem. Po vytyčení nynější česko-polské hranice byly v meziválečné době postaveny tratě Žibřídovice – Polský Těšín přes Kačice (1934) a také Žibřidovice – Jastrzębie-Zdrój (1935), čímž vznikl žibřidovický železniční uzel. Nádraží, jakožto poslední stanice v Polsku na mezinárodní magistrále Krakov/Katovice – Ostrava – Praha/Vídeň, získalo obrovský význam. Dnešní podobu získala během rozsáhle rekonstrukce dokončené v roce 1964.\n\nProvoz na trati do Jastrzębie-Zdroje byl zastaven v roce 1994. V jízdním řádu 2017 stanice obsluhuje osobní vlaky Slezských drah \"(Koleje Śląskie)\" ve směru Těšín, Čechovice-Dědice, Bílsko-Bělá a Katovice. Kromě toho zde zastavují všechny projíždějící mezinárodní spoje – vlaky z Krakova, Gdyně a Varšavy do Prahy, Vídně a Budapešti, a také vlak Moskva–Nice. Regionální spoje do sousední stanice Petrovice u Karviné nejezdí.\n\nŽibřidovicemi prochází krajská silnice č. 937 spojující Těšín s Jastrzębím-Zdrojem. Autobusovou dopravu zajišťuje podnik Linea Trans na lince Těšín–Jastrzębie-Zdrój, do obce dojíždějí také linky č. 110 a 120 MHD Jastrzębie-Zdrój.\n\n"}
{"id": "827442", "url": "https://cs.wikipedia.org/wiki?curid=827442", "title": "Ivan Daniš (politik)", "text": "Ivan Daniš (politik)\n\nIvan Daniš (* 7. dubna 1943) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV krajských volbách roku 2001 byl jistý Ivan Daniš zvolen do zastupitelstva pro Banskobystrický kraj za koalici HZDS-SMER. Na mimořádném krajském sněmu HZDS v Banské Bystrici v roce 2004 byl jistý Ivan Daniš zvolen místopředsedou pro média. V komunálních volbách v roce 2010 na Slovensku se mezi kandidáty do zastupitelstva města Banská Bystrica uvádí i Ivan Daniš, věk 67 let, profesí obchodní ředitel, který kandidoval za koalici stran HZDS, SMER a SNS.\n\n"}
{"id": "827443", "url": "https://cs.wikipedia.org/wiki?curid=827443", "title": "Ivan Daniš", "text": "Ivan Daniš\n\nJméno a příjmení Ivan Daniš má více nositelů:\n\n"}
{"id": "827446", "url": "https://cs.wikipedia.org/wiki?curid=827446", "title": "Halina Dordová", "text": "Halina Dordová\n\nHalina Dordová, též Halina Dorda (* 26. ledna 1952 Návsí), je česká politička polské národnosti, po sametové revoluci československá poslankyně Sněmovny lidu Federálního shromáždění za KSČM.\n\nV roce 1976 dokončila studium na lékařké fakultě dnešní Masarykovy univerzity v Brně, obor dětské lékařství.\n\nVe volbách roku 1992 byla za KSČM, respektive za koalici Levý blok, zvolena do Sněmovny lidu. Ve Federálním shromáždění setrvala do zániku Československa v prosinci 1992.\n\nV senátních volbách roku 1996 kandidovala do horní komory českého parlamentu za senátní obvod č. 73 - Frýdek-Místek, coby kandidátka KSČM. Získala 22 % hlasů, ale nepostoupila do 2. kola. Opětovně se o kandidaturu v tomto obvodu pokusila v senátních volbách roku 1998, ale se ziskem 18 % opět nepostoupila do 2. kola. Za KSČM se neúspěšně pokoušela o zvolení i do krajského zastupitelstva pro Moravskoslezský kraj v krajských volbách roku 2004.\n\nAngažuje se v komunální politice. V komunálních volbách roku 1998 byla zvolena do zastupitelstva obce Návsí za KSČM. Mandát obhájila v komunálních volbách roku 2002, komunálních volbách roku 2006, komunálních volbách roku 2010 i komunálních volbách roku 2014 přičemž v posledně dvou jmenovaných se již neuvádí jako členka KSČM, ale jako osoba bez stranické příslušnosti. Profesně je evidována jako lékařka.\n\n"}
{"id": "827448", "url": "https://cs.wikipedia.org/wiki?curid=827448", "title": "2 Chainz", "text": "2 Chainz\n\nTauheed Epps (* 12. září 1977, Atlanta, Georgie, USA), spíše známý jako 2 Chainz a dříve Tity Boi, je americký rapper. Nejdříve proslul jako polovina dua Playaz Circle, nyní je na sólové dráze u labelu Def Jam Recordings.\n\nNarodil se roku 1977 v Atlantě. Během dětství byl jeho otec často ve vězení až později rodinu úplně opustil. Po střední škole získal sportovní stipendium na Alabama State University, kde hrál basketbal. Ve svém posledním roce přestoupil na Tuskegee University.\n\nRoku 1997 spoluzaložil hip-hopové duo Playaz Circle, kde vystupoval pod jménem Tity Boi. Spolu s ním duo tvořil rapper Shevas \"Dolla Boi\" Hicks. V roce 2002 spolu vydali nezávislé album \"United We Stand, United We Fall\". I díky tomu si jich všiml rapper Ludacris, který s nimi poté nahrál několik písní.\n\nJejich kariéra však začala stagnovat, protože byl Dolla Boi zatčen a uvězněn. Ludacris se mezitím stal jedním z nejúspěšnějších jižanských rapperů a založil i své vlastní nahrávací studio Disturbing tha Peace, které spadalo pod Def Jam Recordings. Ke svému novému labelu se rozhodl upsat i Playaz Circle. Def Jam však odmítl investovat do jejich hudby, a tak vydávali jen mixtapy.\n\nDebutové album po delších odkladech bylo vydáno v říjnu 2007 a neslo název \"Supply & Demand\". Umístilo se na 27. příčce US žebříčku Billboard 200 s 26 tisíci prodanými kusy v první týden prodeje v USA. Z alba pochází velmi úspěšný singl \"Duffle Bag Boy\" (ft. Lil Wayne).\n\nDruhé album nazvané \"Flight 360: The Takeoff\" bylo vydáno v září 2009 a umístilo se na 74. příčce US žebříčku s osmi tisíci prodanými kusy v první týden prodeje. Celkem se v USA alba prodalo 31 tisíc kusů.\n\nBrzy po vydání druhého alba opustil label DTP, kdy chtěl rozvíjet svou kariéru. Ludacris s tím neochotně souhlasil.\n\nNa počátku roku 2011 si změnil umělecké jméno na 2 Chainz a již s novým jménem vydal samostatný mixtape \"T.R.U. REALigion\". Nezávislý mixtape se překvapivě umístil na 58. příčce US žebříčku Billboard Top R&B/Hip-Hop Albums. Tento úspěch mu vynesl nabídky na spolupráci s dalšími umělci žánru. Objevil se na úspěšných písních \"Mercy\" od Kanye West, Pusha-T a Big Sean, a také na \"Beez in the Trap\" od Nicki Minaj.\n\nV březnu 2012 oznámil vydání svého debutového sólového alba s názvem \"Based on a T.R.U. Story\". To bylo vydáno 14. srpna 2012. O první týden prodeje v USA se prodalo 147 000 kusů, což mu vyneslo první příčku v Billboard 200. Z alba pochází velmi úspěšné singly \"No Lie\" (ft. Drake) a \"I'm Different\", do hitparád se dostaly i písně \"Birthday Song\" (ft. Kanye West) a \"Yuck\" (ft. Lil Wayne). V prosinci 2012 americká asociace RIAA udělila albu certifikaci zlatá deska za 500 000 prodaných kusů. Celkem se v USA prodalo okolo 623 000 kusů. Do konce roku ještě hostoval na úspěšných singlech \"Bandz a Make Her Dance\" od Juicy J a \"Fuckin' Problems\" od ASAP Rocky. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Jen díky tomu album dodatečně získalo certifikaci platinová deska.\n\nV červnu 2013 oznámil nahrávání svého druhého solo studiového alba. Album nese název \"B.O.A.T.S. II: Me Time\" a bylo vydáno 9. září 2013. Prvním singlem je píseň \"Feds Watching\" (ft. Pharrell Williams). Ta se umístila na 66. příčce žebříčku Billboard Hot 100. Alba se v první týden prodeje v USA prodalo 64 000 kusů, čím zaznamenalo znatelný propad oproti jeho debutovému albu. Celkem se v USA prodalo 221 000 kusů. Během roku 2013 hostoval na úspěšných singlech \"R.I.P.\" od Young Jeezy, \"Rich as Fuck\" od Lil Wayne, \"HeadBand\" od B.o.B, \"All Me\" od Drakea a \"Talk Dirty\" Jasona Derula.\n\nV červenci 2015 vydal singl „Watch Out“ ze své mixtape \"Trap-A-Velli Tre\". Do žebříčků se však dostal až v lednu 2016. V listopadu 2015 2 Chainz oznámil, že nahrává společné album s rapperem Lil Waynem. Projekt \"ColleGrove\" je dle producenta Kanye Westa připaven k vydání 4. března 2016. Dne 15. ledna 2016 Lil Wayne a 2 Chainz vystoupili v The Tonight Show Starring Jimmy Fallon se singlem „Rolls Royce Weather Everyday“. Deluxe verze alba obsahuje i singl „Watch Out“. Kvůli závazku Waynea u Cash Money Records, bylo album společností Def Jam označeno za album od 2 Chainz, Lil Wayne je pouze uveden jako hostující umělec (téměř na každé písni).\n\nV roce 2016 vydal tři mixtapes \"Felt Like Cappin\", \"Daniel Son; Necklace Don\" a \"Hibachi for Lunch\". Z druhé jmenované mixtape pochází singl \"Big Amount\" (ft. Drake), který se umístil na 44. příčce žánrového žebříčku Hot R&B/Hip-Hop Songs.\n\nV červnu 2017 u Def Jamu vydal své čtvrté sólové album s názvem \"Pretty Girls Like Trap Music\". Album debutovalo na 2. příčce žebříčku Billboard 200 s 57 000 podanými kusy (106 000 ks po započítání streamů). Z alba pochází dva singly \"Good Drank\" (ft. Quavo a Gucci Mane) (70. příčka v žebříčku Billboard Hot 100) a \"It's a Vibe\" (ft. Ty Dolla Sign, Trey Songz a Jhené Aiko) (58. příčka). Na album byla také zařazena propagační píseň \"4 AM\" (ft. Travis Scott) (55. příčka).\n\nV únoru 2018 vydal EP s názvem \"The Play Don't Care Who Makes It\", které debutovalo na 58. příčce žebříčku Billboard 200. Z EP pochází singl \"Proud\" (ft. YG a Offset) (96. příčka, zlatá certifikace). V téže době oznámil název svého dalšího alba – \"Rap or Go to the League\". V červnu vydal první singl \"Bigger Than You\" (ft. Drake a Quavo) (53. příčka, zlatá certifikace). Album vyšlo v březnu 2019. Ještě před vydáním alba zveřejnil v listopadu 2018 nové EP s názvem \"Hot Wings Are A Girl’s Best Friend\".\n\n\n\n\n"}
{"id": "827450", "url": "https://cs.wikipedia.org/wiki?curid=827450", "title": "Seznam kulturních památek v Zákupech", "text": "Seznam kulturních památek v Zákupech\n\nSeznam kulturních památek v Zákupech obsahuje i památky připojených vsí Kamenice, Brenná a Lasvice.\n\nStřed města Zákupy je městskou památkovou zónou.\n\n"}
{"id": "827451", "url": "https://cs.wikipedia.org/wiki?curid=827451", "title": "Emil Dufala", "text": "Emil Dufala\n\nEmil Dufala (* 5. srpna 1940) byl český a československý politik, po sametové revoluci poslanec Sněmovny lidu Federálního shromáždění za Zemědělskou stranu.\n\nVe volbách roku 1992 byl za Zemědělskou stranu, respektive za koalici Liberálně sociální unie, zvolen do Sněmovny lidu. Ve Federálním shromáždění setrval do zániku Československa v prosinci 1992. Koncem roku 1992 patřil mezi několik opozičních poslanců, kteří podpořili ústavní zákon o rozdělení Československa.\n\nV roce 1991 byl předsedou Svazu zemědělských družstev České republiky a zastupoval družstevníky v tripartitě při vyjednávání s vládou. V roce 2001 se jistý Emil Dufala uvádí jako ústřední ředitel Slovenské zemědělské a potravinářské komory.\n\n"}
{"id": "827452", "url": "https://cs.wikipedia.org/wiki?curid=827452", "title": "Finská liga ledního hokeje 1971/1972", "text": "Finská liga ledního hokeje 1971/1972\n\n1971/1972 byla 41. ročníkem SM-sarja. Zúčastnilo se dvanáct týmů, vítězem ligy se stal tým Ilves-Hockey.\n\n"}
{"id": "827454", "url": "https://cs.wikipedia.org/wiki?curid=827454", "title": "Finská liga ledního hokeje 1970/1971", "text": "Finská liga ledního hokeje 1970/1971\n\n1970/1971 byla 40. ročníkem SM-sarja. Zúčastnilo se dvanáct týmů, vítězem ligy se stal tým Ässät Pori.\n\n"}
{"id": "827459", "url": "https://cs.wikipedia.org/wiki?curid=827459", "title": "Karapiro", "text": "Karapiro\n\nKarapiro je umělá vodní nádrž na řece Waikato na Novém Zélandu.\nJde o rezervoár vody, kterou je napájena stejnojmenná hydroelektrárna o výkonu 96 MW.\nNachází se na Severním ostrově přibližně 30 kilometrů jihovýchodně od\nměsta Hamiltonu. Jezero vzniklo v roce 1940 přehrazením nejdelší novozélandské\nřeky Waikato. Jezero má 11 kilometrů na délku, v nejširším místě měří 900 metrů, průměrná hloubka zde\ndosahuje 11 metrů, zabírá plochu 7,7 kilometru čtverečních.\n\nJde o velmi malebné místo, které je technickou komisí FISA považováno za jedno z nejregulérnějších\nsportovišť vhodných pro veslování.\n\nV roce 1950 se zde konaly závody ve veslování v rámci Her Britského impéria,\nv letech 1978 a 2010 se zde konalo mistrovství světa ve veslování.\n\nNádrž je využívána i pro mnoho jiných vodních sportů jako je například kanoistika, vodní lyžování\nnebo vodní motoristický sport.\n\n\"Kara\" znamená v maorštině \"kámen\" a \"piro\" pak páchnoucí - do češtiny volně přeloženo \"páchnoucí kámen\" nebo\n\"smradlavý kámen\".\n\n\n"}
{"id": "827461", "url": "https://cs.wikipedia.org/wiki?curid=827461", "title": "José Sarney", "text": "José Sarney\n\nJosé Sarney de Araújo Costa (* 24. dubna 1930) je brazilský politik, právník a spisovatel. V letech 1985–1990 byl prezidentem Brazílie. V letech 1995–1997 a 2003–2005 byl předsedou horní komory brazilského parlamentu, Senátu, a od roku 2009 tuto funkci zastává znovu.\n\nOd svého jmenování prezidentem vyjednával Sarney s argentinským prezidentem Raúlem Alfonsínem o vytvoření zóny volného obchodu, tato jednání vyústila v podepsání dohody zvané \"Gaucho\" 17. července 1987 v argentinském městě Viedma. Proces vyvrcholil roku 1991 vznikem dohody Mercosur, která vytvořila zónu volného obchodu z řady jihoamerických zemí. V domácí politice bylo jeho hlavním úkolem zvládnout problém zadlužení, inflace a korupce (k tomu měl sloužit tzv. \"Plano Cruzado\") a prohloubit demokratizaci země po pádu vojenské junty. Zásadně se mu podařilo jen to poslední, když prosadil, že následující prezidentské volby v roce 1989 byly poprvé od roku 1960 přímé.\n\n"}
{"id": "827465", "url": "https://cs.wikipedia.org/wiki?curid=827465", "title": "Bobruškovití", "text": "Bobruškovití\n\nBobruškovití (Aplodontidae, někdy Aplodontiidae) je čeleď hlodavců z podřádu veverkočelistní (Sciuromorpha). Zahrnuje jediný recentní rod \"Aplodontia\" s jedním druhem bobruška (\"Aplodontia rufa\"), který žije v podhorských oblastech při pacifickém pobřeží Severní Ameriky.\n\nBobrušky jsou 30–45 cm dlouzí a kolem 800 g vážící býložraví hlodavci vzhledem připomínající menšího bobra. Jsou ale mnohem více příbuzní s veverkami. Z vývojového hlediska jsou považováni za nejprimitivnější hlodavce.\n\nŽijí na zalesněných nebo hustě křovinatých plochách kolem řek či jezer. V zemi si vyhrabávají nory se systémem mělkých chodeb vedoucích k hlavnímu hnízdu a několika spížím. Ty jsou využívány zejména v zimě, protože během ní neupadají bobrušky do zimního spánku. Potravu hledají spíše v noci, ale jsou běžně aktivní i ve dne.\n\nRodí 2–3 mláďata a dožívají se věku 5–6 let. Nejsou zařazeni mezi ohrožené živočichy.\n\nZnámé jsou tyto rody:\n\nrod Aplodontia – bobruška\nrod †Ameniscomys\n\nPříslušníci této čeledi se dříve vyskytovali i na jiných světadílech, kde však vyhynuli: v Evropě jsou známé fosílie z třetihor od počátků oligocénu po střední miocén, v Asii od středního oligocénu po pozdní miocén. V severní Americe se vyskytují nejdéle: od pozdního eocénu do současnosti.\n\n"}
{"id": "827466", "url": "https://cs.wikipedia.org/wiki?curid=827466", "title": "Herz", "text": "Herz\n\nHerz (Herzová) může znamenat:\n\n\n\n"}
{"id": "827467", "url": "https://cs.wikipedia.org/wiki?curid=827467", "title": "František Šourek-Tuček", "text": "František Šourek-Tuček\n\nFrantišek Šourek-Tuček (??? – ???) byl český šermíř a olympionik.\n\nNa LOH 1908 reprezentoval Čechy, zde soutěžil v jednotlivcích v kordu a v šavli.\n\n"}
{"id": "827468", "url": "https://cs.wikipedia.org/wiki?curid=827468", "title": "Jaroslav Týfa", "text": "Jaroslav Týfa\n\nJaroslav Týfa (??? - ???) byl český zápasník a olympionik.\n\nNa LOH 1908 reprezentoval Čechy v řecko-římském zápase ve střední váze.\n\n"}
{"id": "827469", "url": "https://cs.wikipedia.org/wiki?curid=827469", "title": "Karel Halík", "text": "Karel Halík\n\nKarel Halík (21. prosinec 1883 Praha – 20. století) byl český zápasník a olympionik.\n\nNa mistrovství Evropy získal několik medailí. Reprezentoval také Čechy na olympijských hrách. Nejprve na athénských mezihrách v roce 1906, dále na Letních olympijských hrách v roce 1908 a Letních olympijských hrách v roce 1912. Československo reprezentoval pak také na Letních olympijských hrách v roce 1920. Na všech olympiádách soutěžil v zápase řecko-římském v lehké váze.\n\nPo roce 1921 působil jako policejní trenér.\n\n\n"}
{"id": "827470", "url": "https://cs.wikipedia.org/wiki?curid=827470", "title": "Bohuslav Hykš", "text": "Bohuslav Hykš\n\nBohuslav Hykš nebo také Hykš-Černý (7. květen 1889 Praha – ???) byl český tenista a olympionik.\n\nReprezentoval také Čechy na Olympijských hrách na LOH 1908, LOH 1912\na poté Československo na LOH 1920 v tenise ve dvouhrách i ve čtyřhrách.\n\n"}
{"id": "827471", "url": "https://cs.wikipedia.org/wiki?curid=827471", "title": "David Slíva", "text": "David Slíva\n\nDavid Slíva (??? – ???) byl český tenista a olympionik.\n\nČechy reprezentoval na Letních olympijských hrách 1908 v tenise ve dvouhře i ve čtyřhře.\n\n"}
{"id": "827473", "url": "https://cs.wikipedia.org/wiki?curid=827473", "title": "Finská liga ledního hokeje 1969/1970", "text": "Finská liga ledního hokeje 1969/1970\n\n1969/1970 byla 39. ročníkem SM-sarja. Zúčastnilo se dvanáct týmů, vítězem ligy se stal tým IFK Helsinky.\n\n"}
{"id": "827474", "url": "https://cs.wikipedia.org/wiki?curid=827474", "title": "Finská liga ledního hokeje 1968/1969", "text": "Finská liga ledního hokeje 1968/1969\n\n1968/1969 byla 38. ročníkem SM-sarja. Zúčastnilo se jedenáct týmů, vítězem ligy se stal tým IFK Helsinky.\n\n"}
{"id": "827475", "url": "https://cs.wikipedia.org/wiki?curid=827475", "title": "Finská liga ledního hokeje 1967/1968", "text": "Finská liga ledního hokeje 1967/1968\n\n1967/1968 byla 37. ročníkem SM-sarja. Zúčastnilo se jedenáct týmů, vítězem ligy se stal tým KooVee.\n\n"}
{"id": "827476", "url": "https://cs.wikipedia.org/wiki?curid=827476", "title": "Kostel Narození svatého Jana Křtitele (Kamenický Šenov)", "text": "Kostel Narození svatého Jana Křtitele (Kamenický Šenov)\n\nŘímskokatolický kostel Narození svatého Jana Křtitele v Kamenickém Šenově leží v centru obce. Jedná se o barokní kostel, jenž byl postaven na základech staršího dřevěného kostelíku. Je chráněn jako kulturní památka České republiky.\n\nKostel byl postaven v letech 1715 až 1718 italským stavitelem Petrem Pavlem Columbanim. Věž kostela byla upravována v roce 1754. Kamenický Šenov je známý svou lustrařskou výrobou a jeho chloubou jsou skleněné lustry z roku 1856, které pro kostel věnovala firma \"Elias Palme\".\n\nNa jaře 2014 byl kostel zapojen do Noci kostelů.\n\nKostel je barokní, jednolodní a obdélný. Má také obdélný presbytář, který je polokruhově ukončený, a obdélné prostory sakristie a oratoře po stranách. Na východní straně je hranolová věž. Západní průčelí je se středním rizalitem a s konkávně vykrojenými bočními partiemi je členěno pilastry. Průčelí je vyvrcholeno štítem s trojúhelníkovým ukončením. V ose průčelí je obdélný portál v rámci s uchy. Průčelí má rozeklaný štít s kartuší se erbem rodu Kinských ve středu. Okno nad portálem je polokruhově ukončeno. Okna bočních os průčelí mají čtyři laloky ve štukovém rámci s klenákem. Boční fasády člení pilastry, velká obdélná vpadlá pole a obdélným segmentem ukončená okna a okna se čtyřmi laloky. Hranolová věž je členěna pilastry v nárožích.\n\nPresbytář má křížovou klenbu a v závěru je sklenut paprsčitě. Loď má valenou klenbu s lunetami. Stěny jsou členěny podloženými pilastry. V kostele je trojboká zvlněná kruchta, která je podklenutá křížově. Nad ní je další zvlněná kruchta, která je nepodklenutá.\n\nZařízení kostela pochází z velké části z konce 18. století a z období kolem roku 1800. Hlavní oltář je rokokový, sloupový. Je na něm obraz z 1. poloviny 19. století. Oltář je v luisézním rámu a má bohatou figurální výzdobu. Dva boční protějskové oltáře sv. Jana Nepomuckého a Panny Marie jsou z konce 18. století. Kazatelna s reliéfy a klasicistním dekorem pocházejí z doby kolem roku 1800. Původní varhany pocházely ze Žandova a do kostely byly umístěny po jeho dostavění. V roce 1765 byly vestavěny nové rokokové varhany. Na počátku 21. století má kostel funkční varhany s třemi klaviaturami a 34 rejstříky. Mramorová křtitelnice s dřevěným víkem pochází z roku 1839. Na konzolách v lodi je Pieta a \"kříž s Kristem\" a sochou sv. Maří Magdalény z 1. poloviny 18. století. V kostele se nachází také rokokový oválný reliéf znázorňující výjev \"sv. Jana Nepomuckého před králem Václavem IV.\"\n\nKostel je obklopem hřbitovem. Ten je přístupný skrze empírovou pilířovou bránu se zdobnými vázami z počátku 19. století. Na hřbitově se nacházejí zajímavé náhrobky: rokokový z roku 1769, dvoudílný rokokový z 2. poloviny 18. století a četné klasicistní náhrobky z 1. poloviny 19. století, které jsou figurálně nebo architektonicky členěné. Jsou zde také náhrobky od Emanuela Maxe a Josefa Maxe z 50. a 60. let 19. století.\n\n"}
{"id": "827477", "url": "https://cs.wikipedia.org/wiki?curid=827477", "title": "Moše Capsali", "text": "Moše Capsali\n\nMoše Capsali (asi 1420, Kréta – asi 1495, Istanbul) byl hlavní rabín Istanbulu.\n\nMose Capsali studoval u svého otce na Krétě a poté pokračoval ve studiu v Itálii a Německu. Přibližně od roku 1445 působil jako rabín v Konstantinopoli a to i po dobytí města v roce 1453. Capsali byl uznáván jako duchovní i komunitní vůdce a sultán Mehmed II. ho, spolu s muftím a křesťanským patricharchou, povolal jako rádce. V úřadu zůstal až do své smrti.\n\n\n"}
{"id": "827478", "url": "https://cs.wikipedia.org/wiki?curid=827478", "title": "Kostel svatého Vavřince (Prácheň)", "text": "Kostel svatého Vavřince (Prácheň)\n\nKostel sv. Vavřince v osadě Prácheň u Kamenického Šenova je farním kostelem prácheňské farnosti. Od roku 2008 je kostel, zasvěcený svatému Vavřinci, chráněn jako kulturní památka České republiky.\n\nOsada, jménem Prácheň, vznikla ve 30. letech 17. století a původně sloužil náboženským potřebám obyvatel dřevěný kostelík. Na jeho místě byl vybudován v letech 1780-1782 nový kostel v barokním slohu stavitelem Janem Václavem Koschem z Děčína. V roce 1854 byla vystavěna zvonice, do které byly umístěny tři zvony, které však byly za války zrekvírovány. Zachoval se pouze jeden zvon z roku 1747. Věžní hodiny pocházejí z roku 1855, ale řadu let již nejsou funkční. Zařízení kostela bylo doplňováno až do začátku 19. století. V roce 1914 bylo v kostele zavedeno elektrické osvětlení. Koncem 20. století ještě bývaly v kostele pravidelné bohoslužby, později již pouze jednou měsíčně. V současné době jsou v kostele bohoslužby pouze příležitostně.\n\nKostel je pozdně barokní, neorientovaný. Je obdélný a má i obdélný presbytář se segmentovým zakončením. Sakristie je čtvercová a nachází se v ose kostela. Západní průčelí je s nepatrným středním rizalitem, který je ukončený trojúhelníkovým štítem. Je členěné pilastry a vyvrcholeno hranolovou věží. Vstupní portál je obdélný s trojúhelníkovým štítem a s nikou se sochou sv. Vavřince. Boční fasády jsou s plochými širokými lizénami, které jsou prolomeny oknem se segmentovým záklenkem.\n\nPresbytář má valenou klenbu s lunetami. Loď má plochý strop. Kruchta kostela je konvexně-konkávně zvlněná.\n\nZařízení kostela pochází z konce 18. století a z období kolem roku 1800. Hlavní oltář je rokokový, s obrazem \"Umučení sv. Vavřince\", a pochází z konce 18. století. Dva boční oltáře jsou klasicistní a pocházejí z období kolem roku 1800. Varhany, lavice a křtitelnice jsou rokokové.\n\n"}
{"id": "827479", "url": "https://cs.wikipedia.org/wiki?curid=827479", "title": "Seznam kulturních památek v Dobříši", "text": "Seznam kulturních památek v Dobříši\n\n"}
{"id": "827480", "url": "https://cs.wikipedia.org/wiki?curid=827480", "title": "Gmina Męcinka", "text": "Gmina Męcinka\n\nGmina Męcinka je polská vesnická gmina v okrese Jawor v Dolnoslezském vojvodství. Sídlem gminy je ves Męcinka. V roce 2011 zde žilo 4 963 obyvatel.\n\nGmina má rozlohu 147,78 km² a zabírá 25,42% rozlohy okresu. Skládá se ze 14 starostenství.\n\n\n"}
{"id": "827481", "url": "https://cs.wikipedia.org/wiki?curid=827481", "title": "Seznam kulturních památek v Březnici", "text": "Seznam kulturních památek v Březnici\n\n"}
{"id": "827482", "url": "https://cs.wikipedia.org/wiki?curid=827482", "title": "Jezinky", "text": "Jezinky\n\nJezinky mohou být:\n\n"}
{"id": "827483", "url": "https://cs.wikipedia.org/wiki?curid=827483", "title": "Seznam kulturních památek v Novém Kníně", "text": "Seznam kulturních památek v Novém Kníně\n\n"}
{"id": "827485", "url": "https://cs.wikipedia.org/wiki?curid=827485", "title": "Seznam kulturních památek v Příbrami", "text": "Seznam kulturních památek v Příbrami\n\n"}
{"id": "827486", "url": "https://cs.wikipedia.org/wiki?curid=827486", "title": "Kontinentální hokejová liga 2012/2013", "text": "Kontinentální hokejová liga 2012/2013\n\nSezóna 2012/2013 byla pátým ročníkem KHL. Sezóna začala 4. září 2012 zápasem mezi loňskými finalisty OHK Dynamo Moskva a Avangard Omsk a skončila 17. dubna 2013. V lize hrálo 26 týmů ze 7 různých zemí. Vítězem se stal tým OHK Dynamo Moskva.\n\nPo havárii letadla v Jaroslavli se do KHL vrátil tým Lokomotiv Jaroslavl. Ten měl zajištěný postup do playoff.\n\nTým HC Lev Poprad, který byl rozpuštěn, nahradil tým HC Lev Praha. Do KHL také vstoupil Slovan Bratislava ze Slovenska a ukrajinský HC Donbass Doněck.\n\nV květnu 2012 bylo oznámeno, že platový strop se změní. Jeho nová výše je 36,5 milionů amerických dolarů.\n\nDva zápasy mezi NHL a KHL se měly uskutečnit v Brooklynu v New Yorku ve dnech 19. a 20. ledna 2013. Toto rozhodnutí bylo však v říjnu 2012 zrušeno.\n\n5. KHL All-Star Game se hrála 13. ledna 2013 v Čeljabinsku. Tým východu porazil tým západu 18:11.\n\nKaždý tým odehrál v základní části celkem 52 zápasů – z toho dvoukolově každý s každým se všemi ostatními týmy v KHL (50 kol) a navíc speciální dva zápasy proti regionálnímu rivalovi.\n\nPo skončení základní části se sestavily tabulky, ve kterých bylo vítězství obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec. Do play off postoupila nejlepší osmička týmů z každé konference, přičemž nasazení 1 a 2 získali vítězové divizí dané konference, i když některý nevítěz divize měl více bodů než její vítěz. Ve čtvrtfinále play off se utkaly v západní konferenci týmy 1 vs. 8, 2 vs. 7, 3 vs. 6 a 4 vs. 5, analogicky i ve východní konferenci. Tímto systémem (kdy se utká nejlepší postupující s nejhorším postupujícím, atd.) se pokračovalo i v semifinále a finále konferencí. Týmy z opačných konferencí se mohly potkat až ve finále Gagarinova poháru. Celé play off se hrálo na čtyři vítězné zápasy s tím, že první, druhé, případné páté a sedmé utkání dané série se hrálo na domácím stadionu výše nasazeného týmu.\n\n\n\n\n\n\n\n"}
{"id": "827487", "url": "https://cs.wikipedia.org/wiki?curid=827487", "title": "Dialekt (programování)", "text": "Dialekt (programování)\n\nDialekt se v kontextu programování nazývá verze či varianta programovacího jazyka, která se od normy výchozího programovacího jazyka liší jen v relativních drobnostech, je programátory považována za týž programovací jazyk a zpravidla též nese totéž jméno.\n\nKe vzniku dialektů programovacích jazyků dochází zpravidla při vytváření nových implementací jazyka, které se buď snaží rozšířit nebo něčím vylepšit možnosti dosavadních implementací, nebo jsou naopak určeny jen pro omezenou oblast použití, takže se mohou implementačně omezit a soustředit na ni.\n\nPodstatná pro rozlišení, zda se jedná ještě o dialekt jiného programovacího jazyka, nebo již o nový programovací jazyk, je konvence programátorů a intence tvůrců. Tak na jednu stranu například téměř všechny programovací jazyky, které vznikly na bázi Lispu, používají jeho základní syntaxi S-výrazů a drží se jejich základní sémantiky, jsou lispovými programátory považovány za dialekty Lispu, byť se někdy liší ve velmi mnoha ohledech (např. Scheme), na druhou stranu například samostatný programovací jazyk Pike vznikl jako implementace LPC, lišící se od původního jazyka méně než některé jiné implementace považované za dialekty LPC, ale právě s intencí vytvořit nový jazyk s jasně vyslovitelným jménem, nezávislý na původním určení a původní licenci LPC.\n"}
{"id": "827489", "url": "https://cs.wikipedia.org/wiki?curid=827489", "title": "Seznam kulturních památek v Rožmitále pod Třemšínem", "text": "Seznam kulturních památek v Rožmitále pod Třemšínem\n\n"}
{"id": "827490", "url": "https://cs.wikipedia.org/wiki?curid=827490", "title": "Seznam kulturních památek v Sedlčanech", "text": "Seznam kulturních památek v Sedlčanech\n\n\n"}
{"id": "827491", "url": "https://cs.wikipedia.org/wiki?curid=827491", "title": "Seznam kulturních památek v Sedlci-Prčici", "text": "Seznam kulturních památek v Sedlci-Prčici\n\n"}
{"id": "827493", "url": "https://cs.wikipedia.org/wiki?curid=827493", "title": "Fernando Collor de Mello", "text": "Fernando Collor de Mello\n\nFernando Affonso Collor de Mello (* 2. srpna 1949) je brazilský politik. V letech 1990–1992 byl prezidentem Brazílie.\n\nByl prvním brazilským prezidentem zvoleným v přímé volbě od éry vojenské junty. Jeho mandát skončil za kontroverzních okolností, když brazilský Senát zahájil proces jeho odvolání (impeachment) kvůli podezření z korupce. Collor de Mello v prosinci 1992 rezignoval, aby vyšetřování ukončil. Senátní tribunál však zasedal dál a Collor de Mello byl shledán vinným. Bylo mu zakázáno zaujímat osm let veřejné funkce. U brazilského nejvyššího soudu byl však později shledán nevinným. Roku 2007 byl zvolen senátorem za oblast Alagoas, tuto funkci zastává dodnes.\n\n"}
{"id": "827494", "url": "https://cs.wikipedia.org/wiki?curid=827494", "title": "NHL 2012/2013", "text": "NHL 2012/2013\n\nNHL 2012/2013 byla 95. sezónou severoamerické ligy NHL. Sezóna měla původně začít 11. října 2012, ale kvůli chybějící kolektivní smlouvě byl začátek ročníku odložen a začala tak třetí výluka (lockout) v historii NHL. Vítězem základní části se stal tým Chicago Blackhawks.\n\nNa začátku ledna 2013 byla kolektivní smlouva uzavřena, a tak mohla být 19. ledna zahájena zkrácená sezóna. Základní část byla zkrácena na 48 kol omezených na konferenci a skončila 28. dubna. Play off o Stanleyův pohár začalo 30. dubna a skončilo 25. června 2013. Vítězem se stal tým Chicago Blackhawks, který slavný pohár získal už po páté. Produktivitu playoff ovlád český centr David Krejčí z Bostonu. Brankářské statistice zase opanoval Fin Tuukka Rask z Bostonu.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nDo semifinále konference postoupil tým Pittsburgh Penguins, když zvítězil 4:2 na zápasy.\n\nDo semifinále konference postoupil tým Ottawa Senators, když zvítězil 1:4 na zápasy.\n\nDo semifinále konference postoupil tým New York Rangers, když zvítězil 3:4 na zápasy.\n\nDo semifinále konference postoupil tým Boston Bruins, když zvítězil 4:3 na zápasy.\n\nDo finále konference postoupil tým Pittsburgh Penguins, když zvítězil 4:1 na zápasy.\n\nDo finále konference postoupil tým Boston Bruins, když zvítězil 4:1 na zápasy.\n\nDo finále o Stanley Cup postoupil tým Boston Bruins, když zvítězil 4:0 na zápasy.\n\nDo semifinále konference postoupil tým Chicago Blackhawks, když zvítězil 4:1 na zápasy.\n\nDo semifinále konference postoupil tým Detroit Red Wings, když zvítězil 3:4 na zápasy.\n\nDo semifinále konference postoupil tým San Jose Sharks, když zvítězil 0:4 na zápasy.\n\nDo semifinále konference postoupil tým Los Angeles Kings, když zvítězil 2:4 na zápasy.\n\nDo finále konference postoupil tým Chicago Blackhawks, když zvítězil 4:3 na zápasy.\n\nDo finále konference postoupil tým Los Angeles Kings, když zvítězil 4:3 na zápasy.\n\nDo finále o Stanley Cup postoupil tým Chicago Blackhawks, když zvítězil 4:1 na zápasy.\n\nStanley Cup získalo Chicago Blackhawks, když zvítězilo 4:2 na zápasy.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\n\n"}
{"id": "827495", "url": "https://cs.wikipedia.org/wiki?curid=827495", "title": "Rudolf Wolkan", "text": "Rudolf Wolkan\n\nRudolf Wolkan (21. července 1860, Přelouč – 16. května 1927, Vídeň) byl rakouský literární historik.\n\nWolkan se věnoval historii české literatury, hutteritů, Jednoty bratrské a novokřtěnců v období reformace. Byl spolupracovníkem Allgemeine Deutsche Biographie, vydávané firmou Duncker & Humblot v Lipsku, do které napsal řadu článků. Byl také vedoucím univerzitní knihovny ve Vídni.\n\n\n"}
{"id": "827496", "url": "https://cs.wikipedia.org/wiki?curid=827496", "title": "Mahé Drysdale", "text": "Mahé Drysdale\n\nAlexander Mahé Owens Drysdale, MNZM (* 19. listopadu 1978, Melbourne, Austrálie) je novozélandský veslař, pětinásobný mistr světa a olympijský vítěz ve skifu na LOH 2012 v Londýně a Riu de Janeiru 2016. Jeho jméno Mahé pochází ze souostroví Seychely, je členem veslařských oddílů West End Rowing Club v Avondale v Aucklandu na Novém Zélandu a Tideway Scullers v Londýně.\n\nAbsolvoval chlapeckou školu \"Tauranga Boys' College\" ve městě Tauranga na Novém Zélandu, poté studoval na Aucklandské univerzitě. Jako junior (do 18 let) reprezentoval Nový Zéland v kanoepolo. S veslováním začal během svých studií na univerzitě ve svých osmnácti letech. Na veslování se zaměřil poté, co viděl zvítězit na Letních olympijských hrách 2000 novozélandského veslaře Roba Waddella. \n\nSe závoděním na mistrovstvích světa začal v roce 2002 na novozélandské čtyřce, s níž na olympiádě v roce 2004 skončil na 5. místě. Po olympijských hrách přešel ze čtyřky na skif a již v roce 2005 vyhrál v japonském Gifu mistrovství světa na skifu, a to přesto, že o rok před tím utrpěl po strážce s vodním lyžařem komplikované zranění páteře, kdy měl zlomené dva obratle.\n\nSvůj titul pak obhájil v roce 2006 v Eton Dorney, v 2007 v Mnichově, a znovu pak v roce 2009 v polské Poznani i roce 2011 na slovinském Bledu. Pouze v roce 2010 jej na domácím jezeře Karapiro porazil Ondřej Synek. Jeho největšími soupeři v té době byli Brit Alan Campbell a Čech Ondřej Synek. Na mistrovství světa v roce 2009 vylepšil svůj nejlepší dosavadní neoficiální světový rekord na 6:33.35.\n\nDne 7. března 2008 byl nominován na olympiádu v Pekingu, kde byl vlajkonošem novozélandské olympijské výpravy při slavnostním zahájení olympijských her . Ve finále skifu skončil vlivem střevního onemocnění až na 3. místě a získal bronzovou medaili, když zlatou olympijskou medaili získal Nor Olaf Tufte a stříbro bral český skifař Ondřej Synek.\n\nV roce 2012 pak v Eton Dorney na olympiádě na skifu zvítězil přesto, že před tímto závodem ráno z nervozity zvracel. Po závodě oznámil, že se již nezúčastní mistrovství světa ve veslování a že by rád startoval na Letních olympijských hrách 2016 v Riu.\n\n"}
{"id": "827497", "url": "https://cs.wikipedia.org/wiki?curid=827497", "title": "Jandelsbrunn", "text": "Jandelsbrunn\n\nJandelsbrunn je obec v německé spolkové zemi Bavorsko, leží v zemském okrese Freyung-Grafenau ve vládním obvodu Dolní Bavorsko.\n\nK 31. 12. 2011 zde žilo 3 284 obyvatel.\n"}
{"id": "827498", "url": "https://cs.wikipedia.org/wiki?curid=827498", "title": "Itamar Franco", "text": "Itamar Franco\n\nItamar Augusto Cautiero Franco (28. června 1930 – 2. července 2011) byl brazilský politik. V letech 1992–1994 byl prezidentem Brazílie, v letech 1990–1992 viceprezidentem.\n\nV roce 1993 vyhlásil Franco referendum o povaze politického systému, voliči si mohli vybrat mezi republikou a monarchií, a mezi prezidentským či parlamentním systémem (s předsedou vlády hledajícím většinu v parlamentu). Jednoznačně zvítězila republika a prezidentský systém.\n\nVe volbách roku 1994 zvítězil Francův blízký spolupracovník Fernando Henrique Cardoso, avšak brzy se jejich kroky rozešly a Franco se stal Cardosovým kritikem, zejména kvůli jeho programu privatizace. Odešel do diplomacie a stal se velvyslancem v Portugalsku a v Organizaci amerických států. V letech 1999–2003 byl guvernérem státu Minas Gerais, roku 2011 byl tamtéž zvolen senátorem. Funkci však zastával jen krátce, zastihla ho v ní brzy smrt.\n\n"}
{"id": "827501", "url": "https://cs.wikipedia.org/wiki?curid=827501", "title": "Rona Cup 2012", "text": "Rona Cup 2012\n\nRona Cup 2012 byl hokejový turnaj konající se v Trenčíně v roce 2012. Pohár začínal 16. srpna a končil 18. srpna. Turnaj se uskutečnil jako memoriál Pavla Demitry. Titul získala poprvé ve své historii HK 36 Skalica.\n\n\"Při rovnosti bodů rozhoduje rozdíl skóre\"\n"}
{"id": "827503", "url": "https://cs.wikipedia.org/wiki?curid=827503", "title": "Seznam kulturních památek v Novém Boru", "text": "Seznam kulturních památek v Novém Boru\n\nSeznam zahrnuje i místní části Arnultovice a Bukovany (včetně osady Chomouty).\n\n\n"}
{"id": "827506", "url": "https://cs.wikipedia.org/wiki?curid=827506", "title": "Jur nad Hronom", "text": "Jur nad Hronom\n\nJur nad Hronom je obec na Slovensku ležící v okrese Levice v Nitranském kraji.\n\nObec leží na levobřežním vale nivy Hronu. Katastr je rovinatý, převážně odlesněný, jen podél řeky rostou nevelké lužní lesíky, v nichž převažuje topol.\n\nPrvní písemná zmínka o obci pochází z roku 1276 jako Sanctus Georgius, později se objevuje pod názvy Villa S. Georgii (1292), Zenthfywrgh (1424), Hronský Svätý Jur (1920), Svätý Jur nad Hronom (1927), Jur nad Hronom (1948), maďarsky Garamszentgyörgy. V roce 1312 obec zpustošil Matúš Čák Trenčanský. Obyvatelé se zabývali tradičně zemědělstvím a chovem koní.\n\n\n"}
{"id": "827508", "url": "https://cs.wikipedia.org/wiki?curid=827508", "title": "Eduard Schönbach-Nitsche", "text": "Eduard Schönbach-Nitsche\n\nEduard Schönbach-Nitsche (28. ledna 1872 Petrovice – 13. března 1951 Krásný Les), byl německý katolický kněz, čestný kanovník katedrální kapituly sv. Štěpána v Litoměřicích.\n\nPetrovický rodák byl manželský syn Franze Xavera Schönbacha a jeho druhé ženy Marie Josefy Schönbachové. Pocházel z více dětí. Katolicky pokřtěn byl 28. ledna 1872 ve farním kostele sv. Mikuláše v Petrovicích místním kaplanem P. Antonem Flieglem. Při křtu pak obdržel jméno Eduard.\nJeho biologičtí i adoptivní rodiče se hlásili k německé národnosti a němčinu považovali za svůj rodný jazyk. Češtinu ovládali pouze částečně (tj. jen pro úřední potřebu).\n\nManželé Anton a Anna Nitschovi bydlícími v domě čp. 221 (v části tohoto domu byla \"Obcí Petrovice\" v roce 1939 zřízena Mateřská školka) se jakožto fundátoři např. podíleli v roce 1908 na pořízení vitrážového okna „Zmrtvýchvstání Páně“ v presbytáři farního kostela sv. Mikuláše v Petrovicích, a také na celkové obnově kříže nad místem posledního odpočinku 500 obětí války z roku 1813 (tj. nad hřbitovem) v roce 1909.\n\nPrvní ucelené vzdělání získal v letech 1878–1883 na \"Obecné škole\" v Petrovicích. Pro své nadání byl poslán na Gymnázium do Litoměřic, kde také dne 21. července 1891 úspěšně složil předepsanou maturitní zkoušku s vyznamenáním.\n\nOd roku 1891 studoval filosofii a teologii v litoměřickém diecézním kněžském semináři. V posledním roce těchto studií (tj. v první polovině kalendářního roku 1895) jej ale přijali za svého - „adoptovali“ (od té doby proto používal zdvojené příjmení Schönbach-Nitsche) bezdětní manželé Anton Nitsche (31. prosince 1835, Petrovice - 8. května 1910, Petrovice), syn Franze Nitscheho - hospodáře v Petrovicích a Weroniky roz. Wolf, a Anny Nitsche roz. Kleim (8. listopadu 1939, Petrovice - 19. prosince 1921, Petrovice).\n\nKněžské svěcení přijal z rukou litoměřického biskupa Msgre ThDr. Jana Křtitele Emanuela Schönbela, O.Cr. dne 7. července 1895 v katedrále sv. Štěpána v Litoměřicích. (Později byl na kněze vysvěcen také jeho synovec P. Anton Nitsche, který napsal publikaci o Petrovicích.)\n\nSvou primiční mši sv. (tj. první mši sv.) sloužil 21. července 1895 ve farním kostele sv. Mikuláše v Petrovicích.\n\nJeho prvním a zároveň posledním kaplanským působištěm se mu stává ode dne 18. července 1896 farnost Lovosice. Od 1. září 1899 je ustanoven prozatímním katechetou (učitelem náboženství) a od 25. dubna 1900 definitivním katechetou na \"Chlapecké škole měšťanské\" v Litoměřicích, kde působil až do konce školního roku 1908/1909 (tj. do 30. června 1909).\n\nPo návratu do duchovní správy (1. července 1909) se stává děkanem děkanství litoměřického, později také okrskovým vikářem úštěckého vikariátu a biskupským konzistorním radou. O čtrnáct let později (tj. v roce 1923) je litoměřickým biskupem Msgre. ThDr. h.c. Josefem Grossem jmenován čestným kanovníkem katedrální kapituly sv. Štěpána v Litoměřicích.\n\nPo svém pensionování (ke dni 19. prosinci 1929) opustil Litoměřice a na šest let (tj. do roku 1935) se přestěhoval do Vídně. Poté přijal místo „domácího kaplana“ v klášteře „školské kongregace“ Dcer Božské Lásky v Blahutovicích.\n\nDo svého rodiště se vrací bez jakéhokoli majetku (pozbyl dokonce i o osobní doklady) na sklonku II. světové války (tj. 5. května 1945). Tehdy se musel rozhodnout, zdali se svými příbuznými a ostatními známými odejde do „nové vlasti“ - tj. do válkou zničeného Německa, nebo využije možnosti zůstat zcela sám ve své „staré vlasti“ - tj. v Československu. Dle vzpomínek pamětníků měl tehdy prohlásit: \"„Jsem už příliš starý na to, abych se někam stěhoval.“\" a tak se rozhodl pro své setrvání na rodinném hospodářství (cca 20 ha) v Petrovicích, kde chtěl \"„v osamění“\" prožít poslední roky svého života.\n\nTéměř ihned začal z Petrovic vypomáhat P. Robertu Rehneltovi, který z Hebartic z vlastní iniciativy záhy po II. světové válce odsunutém P. Maxi Preisovi dojížděl do sousedního Krásného Lesa. Teprve po ustanovení administrátorem v Krásném Lese na konci roku 1945, se přestěhoval z Petrovic na faru do Krásného Lesa. - Po odsunu P. Aloise Schwitzeho - duchovního správce na Nakléřově a P. Romana Endtricha - duchovního správce v Petrovicích v polovině roku 1946 převzal (tzv. exkurendo z krásného Lesa) duchovní správu také na Nakléřově a v Petrovicích.\n\nKe sklonku svého života trpěl poměrně těžkým zánětem ve svalech. Zemřel dne 13. března 1951 ve 14 hodin ve věku 79 let na dnes již neexistující faře v Krásném Lese. Jako příčina úmrtí se uvádí „pneumonia insef. cordis“. Jeho tělesné ostatky byly dne 20. března 1951 po vykonání pohřebních obřadů ve farním kostele sv. Mikuláše v Petrovicích uloženy do „rodinné“ hrobky Antonína a Anny Nitschových v Petrovicích.\n\n\n\n"}
{"id": "827509", "url": "https://cs.wikipedia.org/wiki?curid=827509", "title": "Tony Adams", "text": "Tony Adams\n\nTony Alexander Adams, MBE (* 10. října 1966 v Romfordu) je bývalý anglický fotbalista, který strávil celou svoji kariéru v londýnském Arsenalu, za který odehrál 504 ligových utkání, a fotbalový manažer, který vedl anglické týmy Wycombe Wanderers, Portsmouth a ázerbájdžánskou Gabalu. V současnosti vede španělský tým Granada CF. V dresu Arsenalu vyhrál čtyřikrát nejvyšší anglickou ligu, třikrát FA Cup, dvakrát Ligový pohár, třikrát Community Shield a Pohár vítězů pohárů. V prosinci 2011 nechal Arsenal před svůj stadion umístit jeho sochu. Za reprezentaci Anglie odehrál 66 utkání.Účastnil se na MS v roce 1998 ve Francii, kdy \"Three Lions\" prohráli v osmifinále s Argentinou.\n\nArsenal\n\n"}
{"id": "827511", "url": "https://cs.wikipedia.org/wiki?curid=827511", "title": "No Jacket Required", "text": "No Jacket Required\n\nNo Jacket Required je třetí sólové studiové album Phila Collinse. Jeho nahrávání probíhalo během roku 1984 a album vyšlo v lednu 1985 u vydavatelství Virgin Records (Spojené království, Irsko), Atlantic Records (USA, Kanada) a WEA (ostatní země). V roce 1986 album získalo cenu Grammy za album roku.\n\n"}
{"id": "827514", "url": "https://cs.wikipedia.org/wiki?curid=827514", "title": "67 (číslo)", "text": "67 (číslo)\n\nŠedesát sedm je přirozené číslo. Následuje po číslu šedesát šest a předchází číslu šedesát osm. Řadová číslovka je šedesátý sedmý nebo sedmašedesátý. Římskými číslicemi se zapisuje LXVII.\n\n\n\nI/67 je jednou ze silnic první třídy v Česku.\n\nSTS-67 byla mise raketoplánu Endeavour. Celkem se jednalo o 68. misi raketoplánu do vesmíru a 8. pro Endeavour. Cílem letu mise byly experimenty se stanicí Spacelab.\n\n"}
{"id": "827516", "url": "https://cs.wikipedia.org/wiki?curid=827516", "title": "Sol Campbell", "text": "Sol Campbell\n\nSulzeer Jeremiah Campbell (* 18. září 1974 v Plaistow), známý jako Sol Campbell, je bývalý anglický fotbalista, který strávil většinu své kariéry v londýnských klubech Tottenhamu Hotspur a Arsenalu. Za reprezentaci Anglie odehrál 73 mezistátních utkání.\n\nTottenham Hotspur\nArsenal\nPortsmouth\n\n"}
{"id": "827520", "url": "https://cs.wikipedia.org/wiki?curid=827520", "title": "Bydlení", "text": "Bydlení\n\nBydlení zajišťuje řadu základních lidských potřeb, zejména přístřeší, uložení osobního majetku, bezpečí a soukromí. Stálé bydlení („bydliště“) je také podmínkou pro plné zapojení člověka do společnosti, proto je různě podporováno státem. Bydlením se zabývá stavebnictví a architektura, urbanismus a sociologie bydlení. Plocha obydlí na člověka se stále zvětšuje.\n\n\n\n"}
{"id": "827521", "url": "https://cs.wikipedia.org/wiki?curid=827521", "title": "Jan Kreisinger", "text": "Jan Kreisinger\n\nJan Kreisinger (* 16. září 1984, Žatec) je český atlet, běžec, jehož specializací jsou dlouhé tratě. V současnosti především půlmaraton a maraton.\n\nV roce 2002 vybojoval v rakouském Innsbrucku stříbrnou medaili na světovém poháru v běhu do vrchu. V roce 2003 na juniorském mistrovství Evropy ve finském Tampere doběhl v závodě na 10 000 metrů v čase 30:52,77 na 10. místě.\n\nDne 13. května 2012 absolvoval poprvé v kariéře maraton. Trať dlouhou 42,195 km zvládl na Volkswagen Maratonu v centru Prahy v čase 2.16:26, čímž splnil mírnější kvalifikační B limit MOV/IAAF (2.16:30) na letní olympijské hry do Londýna. Rychlejšího času od roku 2000 na této trati z českých běžců dosáhli jen Róbert Štefko (2.12:35 – 24. květen 2004) a Jan Bláha (2.15:54 – 20. květen 2001).\n\nOlympijský maraton v Londýně dokončil v čase 2.25:03 na celkovém 67. místě, přičemž na půlmaratonské metě proběhl v čase 1.08:27. Na olympijského vítěze Stephena Kiprotiche z Ugandy v cíli ztratil 17 minut a 2 sekundy. Závod dokončilo 85 běžců z celkových 105 závodníků, kteří se postavili na start.\n\n\n"}
{"id": "827522", "url": "https://cs.wikipedia.org/wiki?curid=827522", "title": "Saxonská tektonika", "text": "Saxonská tektonika\n\nSaxonská tektonika je souhrnné označení tektonických procesů odehrávajících se v západní a střední Evropě v důsledku alpinského vrásnění v období křídy a třetihor. Masivy konsolidované variským vrásněním se v tomto období prohýbaly, lámaly a v závěru se přes ně přesunovaly v podobě příkrovů mocné celky usazenin. Docházelo hlavně k výzdvihům a poklesům zemských ker podél hlubokých zlomů. Vertikální pohyby dosahovaly až tisícimetrových hodnot. Tektonika byla místy doprovázena bouřlivou sopečnou činností.\n"}
{"id": "827523", "url": "https://cs.wikipedia.org/wiki?curid=827523", "title": "Birdy (album, Peter Gabriel)", "text": "Birdy (album, Peter Gabriel)\n\nBirdy je první soundtrack Petera Gabriela. Nahrávání probíhalo od října do prosince 1984 a vyšlo v březnu 1985 u vydavatelství Geffen Records (Severní Amerika) a Charisma Records. Album produkovali Gabriel a Daniel Lanois; jedná se o jejich první producenteskou spolupráci. Jde o soundtrack k filmu \"Křídla\" z roku 1984.\n\nAutorem všech skladeb je Peter Gabriel.\n"}
{"id": "827527", "url": "https://cs.wikipedia.org/wiki?curid=827527", "title": "Hana Entlerová", "text": "Hana Entlerová\n\nHana Entlerová, též Hana Pokorná-Entlerová (* 28. dubna 1953 Třebíč), je česká pedagožka, bývalá politička, členka předsednictva a tajemnice ÚV SSM, po sametové revoluci československá poslankyně Sněmovny lidu Federálního shromáždění za KSČM.\n\nStátní bezpečnost ji od roku 1988 řadila do evidence zájmových osob. Ve volbách roku 1992 byla za KSČM, respektive za koalici Levý blok, zvolena do Sněmovny lidu. Ve Federálním shromáždění setrvala do zániku Československa v prosinci 1992. V roce 1993, když 3. sjezd KSČM odmítl provést zásadnější reformy a změnit název strany, na což část členstva reagovala odchodem, se Entlerová uvádí v přípravném výboru Strany demokratické levice.\n\nAngažovala se v levicových organizacích. Zasedala v první Radě Levicových klubů žen počátkem 90. let a byla první předsedkyní tohoto sdružení. Ve funkci setrvala do roku 1995. V roce 1998 se uvádí v dozorčí radě organizace Muzeum dělnického hnutí, kterou založil Miloslav Ransdorf. Dle stavu k roku 2012 je ředitelkou školy EKO GYMNÁZIUM PRAHA.\n\n"}
{"id": "827529", "url": "https://cs.wikipedia.org/wiki?curid=827529", "title": "Hynek Vojáček", "text": "Hynek Vojáček\n\nHynek Vojáček, v Rusku používal jméno Ignatij Kašparovič Vojáček, (4. prosince 1825 Zlín – 9. února 1916 Petrohrad) byl český hudební skladatel, pedagog a publicista.\n\nOtec skladatele byl vesnický kantor. Sbíral lidové písně na Valašsku. Jeho zápisy použil i František Sušil ve své sbírce „\"Moravské národní písně s nápěvy do textů vřazenými\"“. Základní hudební vzdělání tak skladatel získal u svého otce. Dalším jeho učitelem vsetínský varhaník Daněk.\n\nOd roku 1838 byl fundatistou v klášteře augustiniánů v Brně, kde pokračoval ve studiu hudby u Gottfrieda Riegra a filosofie u Františka Matouše Klácela. Již v době studia na gymnáziu komponoval písně a chrámové skladby.\n\nV roce 1845 odešel do Vídně, aby pokračoval ve studiu filosofie. Ve Vídni se účastnil činnosti slovanského pěveckého spolku. Po roce studia zanechal a po tři roky byl domácím učitelem v rodině hraběte Bethlena v Sedmihradsku. V roce 1848 se vrátil do Vsetína a pořádal koncerty s orchestrem zámku Světlova. Od roku 1858 působil jako sbormistr brněnského mužského pěveckého sboru \"Männergesangsverein\", v němž řídil koncerty českých skladatelů.\n\nNakrátko odešel opět do Vídně. Seznámil se ruským skladatelem Alexejem Fjodorovičem Lvovem (mj. autorem ruské carské hymny: „\"Bože, cara chraň\"“) a s ním odešel do Ruska. Nejprve byl učitelem hudby v rodině generála Samsonova v Brestu. Samsonov byl totiž manželem Lvovovy sestry. V roce 1853 se stal kapelníkem 1. gardového (Preobraženského) pluku v Petrohradě a o tři roky později fagotistou carské opery. V tomto divadle pak působil téměř 50 let. Vedle toho byl učitelem hudby v carském divadelním učilišti a od roku 1862 profesorem teoretických předmětů na petrohradské konzervatoři.\n\nSkladatelsky se v Rusku příliš neprosadil. Každoročně se však vracel na Valašsko a pokračoval v tradici svého otce, zabýval se sběrem valašských lidových písní. Udržoval přátelské styky s Leošem Janáčkem, i když pro jeho dílo neměl příliš pochopení. Z Petrohradu dopisoval do pražského hudebního časopisu \"Dalibor\". Jedním z jeho nejúspěšnějších děl byla \"Slavnostní ouvertura\", kterou byl 18. listopadu 1862 zahájen provoz Prozatímního divadla v Praze.\n\n\n\n\n\nKromě toho komponoval chrámové skladby, ouvertury pro orchestr, drobné skladby pro klavír a instruktivní etudy pro fagot.\n\n\n"}
{"id": "827530", "url": "https://cs.wikipedia.org/wiki?curid=827530", "title": "Oscar Pettiford", "text": "Oscar Pettiford\n\nOscar Pettiford (30. září 1922 Okmulgee, Oklahoma, USA − 8. září 1960 Kodaň, Dánsko) byl americký jazzový kontrabasista a violoncellista. Ve dvanácti letech se začal učit na klavír a o dva roky později na kontrabas. V roce 1942 se stal členem skupiny Charlieho Barneta. Později hrál s mnoha dalšími hudebníky, mezi které patří i Thelonious Monk, Coleman Hawkins, Dizzy Gillespie, Miles Davis, Duke Ellington, Milt Jackson nebo Sonny Rollins.\n"}
{"id": "827533", "url": "https://cs.wikipedia.org/wiki?curid=827533", "title": "Miroslav Faldýn", "text": "Miroslav Faldýn\n\nMiroslav Faldýn (* 18. března 1969) byl český a československý politik, po sametové revoluci poslanec Sněmovny lidu Federálního shromáždění za Občanskou demokratickou stranu.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1998 kandidoval za ODS do zastupitelstva města Rožnov pod Radhoštěm, nebyl ale zvolen. Profesně je uváděn jako ředitel.\n\n\"Poznámka: nezaměňovat s Miroslavem Faldýnem starším narozeným ve 40. letech 20. století, který se podílel na vzniku ODS v Rožnově pod Radhoštěm, byl po 11 let předsedou jejího místního sdružení a později přešel do formace SNK Evropští demokraté, za níž v komunálních volbách roku 2010 kandidoval neúspěšně do zastupitelstva.\"\n\n"}
{"id": "827534", "url": "https://cs.wikipedia.org/wiki?curid=827534", "title": "Zdeněk Fikr", "text": "Zdeněk Fikr\n\nZdeněk Fikr (* 30. prosince 1943) byl český a československý politik, po sametové revoluci poslanec Sněmovny lidu Federálního shromáždění za Liberálně sociální unii.\n\nVe volbách roku 1992 byl za koalici Liberálně sociální unie, zvolen do Sněmovny lidu (volební obvod Východočeský kraj). Ve Federálním shromáždění setrval do zániku Československa v prosinci 1992.\n\n"}
{"id": "827539", "url": "https://cs.wikipedia.org/wiki?curid=827539", "title": "Ivan Foltýn", "text": "Ivan Foltýn\n\nIvan Foltýn (* 4. srpna 1944) je český politik KDU-ČSL, po sametové revoluci československý poslanec Sněmovny lidu Federálního shromáždění, od 90. let náměstek vlád ČSFR i ČR, člen vedoucích orgánů státních a polostátních podniků a dopravní expert KDU-ČSL.\n\nAbsolvoval Vysokou školu dopravní v Žilině (Fakulta strojní a elektrotechnická) a postgraduální studium postupně na ČVUT Praha, Vysokou škole dopravní v Žilině a na Prague International Business School při Vysoké škole ekonomické v Praze. Před rokem 1989 pracoval v podniku \"Automatizace železniční dopravy Praha\". V roce 1990 nastoupil na post místopředsedy Okresního národního výboru Olomouc, později zastával funkci přednosty Okresního úřadu v Olomouci.\n\nVe volbách roku 1992 byl za KDU-ČSL zvolen do Sněmovny lidu (volební obvod Severomoravský kraj). Ve Federálním shromáždění setrval do zániku Československa v prosinci 1992. V letech 1991–1992 byl náměstkem ministra dopravy ČSFR a v období let 1993–1997 náměstkem ministra dopravy České republiky.\n\nV senátních volbách roku 1996 kandidoval do horní komory českého parlamentu za senátní obvod č. 66 - Olomouc, coby kandidátk KDU-ČSL. Získal necelých 16 % hlasů a nepostoupil do 2. kola.\n\nV roce 1998 působil coby generální ředitel a předseda představenstva podniku \"Českomoravská realitní\", pak jako předseda představenstva a generální ředitel firmy \"První investiční společnost\". V roce 2001 zmiňuje coby stínový ministr dopravy a spojů za formaci Čtyřkoalice, do níž tehdy KDU-ČSL vstoupila. O rok později se zmiňuje mezi možnými kandidáty na post ředitele podniku České dráhy. Předtím působil v dozorčí radě \"Železničního stavitelství Brno\". V roce 2003 se Foltýn stal předsedou správní rady Správy železniční dopravní cesty. V období let 2002–2003 působil i jako externí poradce českého ministra dopravy a dd roku 2003 do roku 2006 jako člen představenstva a náměstek generálního ředitele pro ekonomiku v Českých drahách. V roce 2006 zvítězil v konkurzu na post generálního inspektora Drážní inspekce. Končící vláda, v níž dominovala ČSSD, ale ještě prosadila jmenování jiného kandidáta na tento post.\n\nDlouhodobě ovlivňoval rovněž chod firmy České aerolinie. Fungoval jako hlavním vyjednavač při změně způsobu financování a výstavby nového terminálu Letiště Praha-Ruzyně a hlavním vyjednavačem při jednáních o majetkovém vstupu firmy Air France do ČSA. Mezi roky 1993–1994 a 1997–1999 byl členem představenstva ČSA, v letech 1999–2003 členem dozorčí rady Českých aerolinií. V dozorčí radě usedl i v následujících letech.Odvolán byl v rámci personálních obměn v roce 2009.\n\n"}
{"id": "827543", "url": "https://cs.wikipedia.org/wiki?curid=827543", "title": "Rudolf Garaj", "text": "Rudolf Garaj\n\nRudolf Garaj (* 1. října 1943) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\n"}
{"id": "827547", "url": "https://cs.wikipedia.org/wiki?curid=827547", "title": "Angel Clare", "text": "Angel Clare\n\nAngel Clare je debutové studiové album amerického zpěváka Arta Garfunkela. Jeho nahrávání probíhalo v newyorské Grace Cathedral a vyšlo v září 1973 u vydavatelství Columbia Records. V žebříčku Billboard 200 se umístilo na sedmém místě a v UK Albums Chart na čtrnáctém. V Británii (BPI) se deska stala stříbrnou, v USA (RIAA) a Kanadě (Music Canada) pak zlatou.\n\n"}
{"id": "827552", "url": "https://cs.wikipedia.org/wiki?curid=827552", "title": "Seznam států bez armády", "text": "Seznam států bez armády\n\nTento seznam zahrnuje nezávislé státy světa, které nedisponují oficiálními ozbrojenými silami nebo jsou tyto značně omezeny. Některé z těchto států mají dohodu o obraně s jiným státem (např. Švýcarsko – Lichtenštejnsko, Monako – Francie, USA – Island do roku 2006), nebo pouze polovojenské jednotky, zařazené např. pod policii. Většina těchto států byla kdysi okupována, byla poručenským územím OSN, nebo zde udržují přítomnost ozbrojené síly jiného státu. U některých existují vzájemné obranné systémy (některé Karibské státy a některé státy Oceánie). Například Západní Samoa byla dokonce založena bez ozbrojených sil. Některé státy procházejí či prošly procesem demilitarizace. Dodnes jím procházejí Haiti, Kostarika nebo Grenada. V minulosti bylo demilitarizováno Německo, důsledkem druhé světové války, jeho ozbrojené síly byly ale roku 1955 obnoveny.\n\nZáměrně zde není uvedeno Japonsko, které sice oficiálně armádu nemá (vzdalo se použití síly ve své ústavě), ale existují zde naprosto stejně fungující Síly sebeobrany, účastnící se i mezinárodních zahraničních misí.\n\n \"Včetně tamních referencí.\"\n"}
{"id": "827553", "url": "https://cs.wikipedia.org/wiki?curid=827553", "title": "Stanislav Gawlik", "text": "Stanislav Gawlik\n\nStanislav Gawlik, též Stanisław Gawlik (* 6. května 1941 Karviná), je český politik a menšinový aktivista polské národnosti, po sametové revoluci československý poslanec Sněmovny lidu Federálního shromáždění za hnutí Coexistentia, v 90. letech předseda tohoto hnutí v České republice.\n\nV roce 1972 absolvoval vysokou zemědělskou školu v polské Vratislavi. V období let 1972–1976 působil jako zootechnik v Šunychlu a od roku 1976 v zemědělském družstvu v Jablunkově. V letech 1961–1967 byl členem KSČ. Od roku 1957 působil v Polském kulturně-osvětové svazu v Československu. Od roku 1972 byl členem Českého svazu vědeckotechnických společností.\n\nPo roce 1989 se angažoval politicky. V rámci polistopadové politické scény patřil mezi polskou menšinou v Československu k radikálnější skupině, která preferovala spolupráci s jinými národnostními minoritami a nevázala se politicky na Občanské fórum. Počátkem roku 1990 se podílel na vzniku hnutí Coexistentia, které spojilo část maďarské i polské politické scény v Československu. Na sněmu hnutí byl v březnu 1990 zvolen jedním z místopředsedů. Ve volbách roku 1992 byl za hnutí Coexistentia zvolen do Sněmovny lidu. Ač obyvatel české části federace, byl do parlamentu zvolen za Západoslovenský kraj. Ve Federálním shromáždění setrval do zániku Československa v prosinci 1992.\n\nPo rozdělení federace byl na sjezdu v březnu 1993 zvolen předsedou hnutí Coexistentia v České republice. Před parlamentními volbami v roce 1996 inicioval dohodu mezi hnutím Coexistentia a politickým hnutím NEZÁVISLÍ o spolupráci Gawlik pak kandidoval za tuto alianci v Severomoravském kraji, ale nebyl zvolen. Před parlamentními volbami v roce 1998 pak vyzval menšinu k bojkotu hlasování z důvodu nezajištění tisku volebních materiálů v polštině. Jeho apel ale ostatní polské organizace odmítly. Do roku 2001 působil jako předseda hnutí Coexistentia v České republice. Pak ho ve funkci nahradil Vladislav Niedoba. Jeho odchod souvisel s aférou, při níž polská menšina ztratila vlastnictví hotelu Piast v Českém Těšíně.\n\nV roce 2011 mu maďarský prezident Pál Schmitt udělil Řád rytířského kříže za aktivity na ochranu menšin v Česku i za spolupráci polských a maďarských menšin v regionu.\n\n"}
{"id": "827555", "url": "https://cs.wikipedia.org/wiki?curid=827555", "title": "Sara Shepardová", "text": "Sara Shepardová\n\nSara Shepard (* 8. srpna 1977) je americká spisovatelka, autorka série románů Roztomilé malé lhářky (angl. Pretty Little Liars), podle níž byl později natočen stejnojmenný seriál. Další její literární sérií je Hra lží (angl. The Lying Game).\n\nDo češtiny už bylo přeloženo 6 dílů této série a jeden díl, který je zřejmě na pomezí 4. a 5. dílu:\n\n\n"}
{"id": "827556", "url": "https://cs.wikipedia.org/wiki?curid=827556", "title": "Tala", "text": "Tala\n\nTala je ženské křestní jméno nejasného původu. \n\nTala je jméno bohyně hvězd v tagaložské mytologii a vykládá se jako \"jasná hvězda\".\nV arabském jazyce znamená \"mladá palma\".\nV perském jazyku znamená \"zlatá\".\nV jazyce severoamerických indiánů Irokézů a Lakotů znamená \"\"Špehující vlk\"\".\n\n\n"}
{"id": "827559", "url": "https://cs.wikipedia.org/wiki?curid=827559", "title": "Blake Jenner", "text": "Blake Jenner\n\nBlake Jenner (* 27. srpna 1992, Miami, Florida, Spojené státy americké) je americký herec a zpěvák. Je známý díky reality show \"The Glee Project\", ve které získal možnost účinkovat v americkém hudebním seriálu \"Glee\" v roli Rydera Lynna. V roce 2016 se objevil ve filmu \"Everybody Wants Some!\" a \"Hořkých sedmnáct.\"\n\nVe věku devíti let začal s psaním a herectvím a na střední škole se objevoval ve školních divadelních představeních. Také navštěvoval lekce herectví a pracoval v reklamách. Ve škole se také připojoval do několika sportů jako fotbal a wrestling.\n\nOpustil své rodné město Miami na Floridě a přestěhoval se do Los Angeles, aby se mohl věnovat herecké kariéře. Nakonec získal malou roli sportovce Millera Collinse v epizodě sitcomu \"Melissa a Joey\".\n\nByl vybrán jako jeden ze čtrnácti soutěžících pro druhou sérii televizní reality show \"The Glee Project\". Hlavní cenou reality show je vedlejší role v seriálu \"Glee\" po sedm epizod. Stal se jedním ze tří finalistů a soutěž nakonec i vyhrál. Tvůrce seriálu Ryan Murphy vzkázal přes sociální síť Twitter, že role pro Jennera v seriálu je již napsaná. Poprvé se v seriálu objevil v pátém díle čtvrté série s názvem The Role You Were Born to Play, který se poprvé vysílal dne 8. listopadu 2012 a zahrál si roli fotbalisty Rydera Lynna, který se posléze i připojí ke sboru. Ryder je znám jako mladší verze Finna Hudsona. V seriálu nicméně zůstal po celý zbytek série a pro pátou sérii byla již jeho postava povýšena mezi hlavní.\n\nV léte 2013 napsal scénář k filmu \"Billy Boy\". Blake a Melissa pomocí stránky Kickstarter požádali fanoušky, aby přispěli na projekt a 11. prosince 2013 jejich fond obsahoval 100 000 dolarů. Filmování začalo 14. července 2014 a premiéra je očekávaná na rok 2015. Blake byl také obsazen do role Tommyho v hororovém filmu \"Crawlspace\". Film je plánovaný na rok 2015.\n\nV roce 2016 se objeví jako Jake ve filmu Richarda Linklatera s názvem \"Everybody Wants Some\". V listopadu 2015 bylo oznámeno, že se objeví v seriálu \"Supergirl\", po boku své ženy Melissy Benoist . V dubnu 2016 se připojil k obsazení dramatického filmu \"Sidney Hall\". V únoru 2017 se připojil k obsazení filmu \"American Animals\". Film měl premiéru na filmovém festivalu Sundance dne 19. ledna 2019.\n\nV srpnu 2018 bylo oznámeno, že si zahraje hlavní roli Seana v seriálu \"CO / KDYBY\", po boku Reneé Zellweger.\n\nV květnu 2013 potvrdil, že chodí ze svou kolegyní z \"Glee\", Melissou Benoist. V červenci 2013 bylo oznámeno, že se pár zasnoubil a v březnu 2015 byli oddáni. Nicméně v prosinci 2016 Benoist podala žádost o rozvod kvůli „neslučitelným rozdílům“.\n\n"}
{"id": "827568", "url": "https://cs.wikipedia.org/wiki?curid=827568", "title": "Chalaca", "text": "Chalaca\n\nChalaca ( , , , 3938 m n. m.) je hora v pohoří Kavkaz. Nachází se na státní hranici mezi Ruskem (republika Severní Osetie-Alanie) a Gruzií (republika Jižní Osetie). Podle některých názorů se jedná o nejvyšší horu separatistického území Jižní Osetie, nicméně pokud je toto území vyhlášené v rozsahu hranic bývalé Jihoosetské autonomní oblasti, pak by jeho nejvyšším vrcholem měla být 4461 m n. m. vysoká hora Čančachi.\n\n"}
{"id": "827571", "url": "https://cs.wikipedia.org/wiki?curid=827571", "title": "Ismar Elbogen", "text": "Ismar Elbogen\n\nIsmar Elbogen (1. září 1874, Schildberg – 1. srpna 1943, New York City), židovským jménem Jicchak Moše Elbogen, byl německo-židovský učenec a rabín.\n\nElbogen se nejprve vzdělával u svého strýce Jaacova Lavyho, autora \"Neuhebräischen Wörterbuchs\", později na gymnáziu a od roku 1893 v židovském semináři a na univerzitě ve Vratislavi. V roce 1898 promoval. Rabínský diplom obdržel v roce 1899 a pracoval jako docent biblické kritiky a židovských dějin na Collegio Rabbinico Italiano ve Florencii. Od roku 1902 působil na Hochschule für die Wissenschaft des Judentums v Berlíně. Spolupracoval na pětisvazkovém Jüdisches Lexikon (1927–30) a na Encyclopaedia Judaica (1928–34). Po roce 1933 byl členem Reichsvertretung der Deutschen Juden. \n\nPo roce 1938 emigroval do USA, kde až do smrti vyučoval na Jewish Institute of Religion, Jewish Theological Seminary a na Hebrew Union College.\n\n\n"}
{"id": "827573", "url": "https://cs.wikipedia.org/wiki?curid=827573", "title": "Obznana", "text": "Obznana\n\nObznana (v srbské cyrilici Обзнана, česky doslova \"Oznámení\") byl dokument vydaný politickými představiteli Království SHS 29. prosince 1920. Oficiálně zakazoval jakoukoliv komunistickou propagandu a činnost veškerých organizací a osob, které ji šíří. Tím pádem tedy představoval zákaz činnosti Komunistické strany Jugoslávie. Po vydání dokumentu se konaly v některých oblastech země (např. ve Slovinsku a Bosně, převážně tam, kde měli komunisté podporu), rozsáhlé demonstrace. Mnohé z protestů pomáhal organizovat sám Josip Broz, budoucí komunistický předák a poválečný prezident. Ještě před zákazem strany byly ničeny redakce a pracovny komunistických novin a příslušníci strany zatýkáni. 21. července 1921 byl zavražděn autor dokumentu, Milorad Drašković.\n\nJugoslávští komunisté přešli po vydání tohoto rozhodnutí do ilegality. Vzhledem k tomu, že byla jejich strana početně i politicky poměrně silná, znamenal pro ně odchod z veřejného života poměrně těžkou ránu. Počet členů strany se stále snižoval, až z několika desítek tisíc spadl v třicátých letech nakonec na pouhé stovky. \n\nObznana měla jen dočasný charakter. Její základní myšlenky byly v roce 1921 přeneseny do nového \"zákona o ochraně veřejné bezpečnosti a pořádku v zemi\". Zákon byl přijat nedlouho poté, co byl autor \"Obznany\", Milorad Drašković, zabit při atentátu. Zákon nebyl aplikován pouze na komunisty (a případné další formace, které komunisté pokoušeli vytvořit), ale například i na Chorvatskou selskou stranu (o několik let později). Jeho cílem bylo umlčet celou řadu kritických hlasů, které by mohly získat podporu ve společnosti a ohrozit tak pozici vlády a monarchie.\n"}
{"id": "827576", "url": "https://cs.wikipedia.org/wiki?curid=827576", "title": "Máhir al-Asad", "text": "Máhir al-Asad\n\nMáhir al-Asad (* 8. prosince 1967, Sýrie) je syrský vojenský velitel, bratr syrského prezidenta Bašára al-Asada. Má pod svým velením 4. obrněnou divizi, elitní jednotku syrské armády, a také Republikánskou gardu. Bývá považován za druhého nejmocnějšího muže Sýrie po prezidentovi.\n\nV polovině srpna 2012 se rozšířily zprávy, že v rámci občanské války v Sýrii přišel o jednu nebo obě nohy při bombovém útoku 18. července, při kterém zahynul mimo jiné syrský ministr obrany Dáud Radžha.\n"}
{"id": "827577", "url": "https://cs.wikipedia.org/wiki?curid=827577", "title": "Ocelový město", "text": "Ocelový město\n\nOcelový město je název osmého řadového alba písničkářky Radůzy, které oficiálně vyšlo 1. září 2012. Tvoří jej celkem 17 skladeb. Patnáct písniček je autorských, text \"Žalmu 22\" je z Bible, text písničky \"Mulanje wanga\" napsal Tawonga Nkhonjera. Na albu se podíleli mimo jiné kytarista Josef Štěpánek, bubeník David Landštof či basista Jan Cidlinský. Kromě tradičního akordeonu hraje Radůza na tomto albu na klavír, kytaru, foukací harmoniku a dudy. Písnička \"Do mandorly\" vyšla již na předchozím albu \"Miluju vás\" (2010).\n\nAlbum bylo nominováno na Anděla v kategorii folk & country, ale nominaci neproměnilo.\n\n\n"}
{"id": "827578", "url": "https://cs.wikipedia.org/wiki?curid=827578", "title": "Buberova–Rosenzweigova medaile", "text": "Buberova–Rosenzweigova medaile\n\nBuberova–Rosenzweigova medaile, německy Buber-Rosenzweig-Medaille, je ocenění udělované od roku 1968 každoročně na památku Martina Bubera (1878–1965) a Franze Rosenzweiga (1886–1929).\n\nNedotovaná cena je udělována v rámci \"Týdne přátelství\" radou \"Společnosti pro křesťansko-židovskou spolupráci\" osobám, které se o spolupráci zvláště zasloužily.\n\n\n"}
{"id": "827579", "url": "https://cs.wikipedia.org/wiki?curid=827579", "title": "Marie z Coucy (1366)", "text": "Marie z Coucy (1366)\n\nMarie z Coucy ( \"Marie de Coucy\", duben 1366 hrad Coucy- po 3. březnu 1405) byla hraběnka ze Soissons a vnučka anglického krále Eduarda III.\n\nByla starší dcerou Enguerranda z Coucy a Isabely Anglické. Okolo roku 1377 snad v souvislosti s otcovým jmenováním do Regentské rady vstoupila do služby francouzské královny Johany a byla vychovávána společně s následníkem a jeho sourozenci. Po královnině boku tak zažila slavnosti související s návštěvou císaře Karla IV. Jako starší dcera byla dědičkou otcova rozsáhlého kontinentálního panství a stala se tak jednou z možných nevěst aragonského infanta. Volba nakonec padla na Jolandu z Baru a Marie byla v listopadu 1384 provdána za Jolandina bratra Jindřicha, prvorozeného syna a dědice vévody z Baru.\n\nRoku 1396 Mariin otec i manžel vyslyšel výzvu císaře Zikmunda Lucemburského a vydali se ve společnosti dalších francouzských urozenců čelit rozpínavosti osmanských Turků. Zúčastnili se bitvy u Nikopole, v níž výkvět francouzského rytířstva i přes varování zkušených bojovníků bezhlavě zaútočil na armádu sultána Bajezída a zaplatil za svou nerozvážnost krutou porážkou. Většina křižáku byla již na bitevním poli zabita a pouze pár nejbohatších sultán ušetřil pro pozdější jednání o výkupném. Enguerrand z Coucy zemřel v zajetí a Jindřich z Marle byl sice vykoupen, ale při zpáteční cestě zemřel v Trevisu.\n\nOvdovělá Marie se dostala do sporu o otcův obrovský majetek se svou nevlastní matkou, který byl nakonec vyřešen vynuceným prodejem panství Ludvíkovi Orleánskému. Ten Marii nezaplatil velkou část smluvené kupní ceny, což ji přimělo k opakovaným soudním sporům, které ji zřejmě stály život. Během roku 1405 po jedné slavnosti náhle zemřela a současníci mluvili o jedu. V soudním sporu s Ludvíkem Orleánským i ovdovělou paní z Coucy pokračoval Mariin syn Robert.\n"}
{"id": "827583", "url": "https://cs.wikipedia.org/wiki?curid=827583", "title": "Ludwig Wenzler", "text": "Ludwig Wenzler\n\nLudwig Wenzler (* 29. srpna 1938, Endingen am Kaiserstuhl) je německý římskokatolický teolog.\n\nWenzler studoval teologii, promoval v roce 1978 a v roce 1988 habilitoval. Pracoval jako vyučující na Albert-Ludwigs-Universität Freiburg, v roce 1995 byl jmenován profesorem. Zabývá se ruskou náboženskou filozofií, odkazem Emmanuela Lévinase, fenomenologií svatých a antropologickými přístupy k víře.\n\nV období 1990 až 2002 byl ředitelem Katholische Akademie ve Freiburgu.\n\n\n"}
{"id": "827584", "url": "https://cs.wikipedia.org/wiki?curid=827584", "title": "Děs v cirkusu", "text": "Děs v cirkusu\n\nDěs v cirkusu ( ) je krátký animovaný film ze série o Supermanovi natočený v roce 1942 režisérem Maxem Fleischerem a distribuovaný společností Paramount Pictures. Je dlouhý devět minut a premiéru měl 24. srpna 1942.\n"}
{"id": "827590", "url": "https://cs.wikipedia.org/wiki?curid=827590", "title": "Cena Gerharta Hauptmanna", "text": "Cena Gerharta Hauptmanna\n\nCena Gerharta Hauptmanna, německy Gerhart-Hauptmann-Preis, byla literární cena, kterou dramatikům udělovala Freie Volksbühne Berlin. Nesla jméno spisovatele a dramatika Gerharta Hauptmanna.\n\n\n"}
{"id": "827610", "url": "https://cs.wikipedia.org/wiki?curid=827610", "title": "Gina Bachauerová", "text": "Gina Bachauerová\n\nGina Bachauer, řecky , (21. května 1913, Athény – 22. srpna 1976 tamtéž) byla řecká klavíristka.\n\nPocházela z italsko-rakouské rodiny. Na athénské konzervatoři studovala ve třídě Woldemara Freemana. Později brala lekce u Alfreda Cortota a Rachmaninova.\n\nV roce 1930 doprovázela pařížský symfonický orchestr pod vedením Pierra Monteuxe a athénský symfonický orchestr pod vedením Dimitriho Mitropoulose.\n\nJejí jméno nese soutěž \"Gina Bachauer International Piano Competition\".\n\n"}
{"id": "827612", "url": "https://cs.wikipedia.org/wiki?curid=827612", "title": "Zahrada na Opyši", "text": "Zahrada na Opyši\n\nZahrada na Opyši je dnes už neexistující zahrada, která patřila mezi Palácové zahrady pod Pražským hradem.\n\nTato zahrada patřila k domu Na Opyši číslo 5, nacházela se v areálu Pražského hradu na jihovýchodě ( pod Černou věží a Daliborkou), měla výměru 4184 m2 a nadmořskou výšku 245–250 m n. m.\n\nOpyš znamená ohon nebo ocas, čímž je míněn konec skalního ostrohu, na němž je vybudován Pražský hrad. Takhle byla nazývána vinice, kde podle legendy o vinnou révu pečoval sám sv. Václav. Zahradu ohraničovaly ulice Na Opyši a Staré zámecké schody. I když pojmenování Na Opyši vzniklo až po vytvoření Velké Prahy na konci 18. století, je odvozeno od pomístního názvu, jenž se objevuje už ve 12. století. Vedla tudy úvozová cesta k Pražskému hradu. Zmínka pochází z doby Soběslava I., když byl rozšiřován Hrad až na Opyš. Jde o jednu z nejstarších cest, která směřovala od říčního brodu přes Klárov na Hrad. Jelení příkop byl propojen starou brankou se zahradou Na Opyši. Tato zahrada sloužila k soukromým účelům obyvatel domu č. 5 a byla veřejně nepřístupná. V domě Na Opyši číslo 5 – současná Richterova vila – sídlil svého času Klárův ústav slepců založený Aloisem Klarou. K ústavu patřila i Zahrada na Opyši. Po vzniku Československé republiky byla v užívání Kanceláře prezidenta republiky. V zahradě bylo možno zahlédnout jabloně, hrušně a ořešáky, ale i smrky a borovice.\n\nÚzký ostroh, který z jedné strany prudce spadá do Jeleního příkopu a z druhé ke Starým zámeckým schodům, se postupně připravoval k tomu, aby byl poprvé ve své dlouhé historii zpřístupněn veřejnosti. Rozlehlé zahrady, patřící k Richterově vile, se po roce 2006 postupně měnily ve vinici a v roce 2008 byly úpravy dokončeny a ostroh dostal zpět svůj starý název Svatováclavská vinice.\n"}
{"id": "827613", "url": "https://cs.wikipedia.org/wiki?curid=827613", "title": "Seznam kulturních památek v Mimoni", "text": "Seznam kulturních památek v Mimoni\n\n\n"}
{"id": "827614", "url": "https://cs.wikipedia.org/wiki?curid=827614", "title": "Friedrich Bachmayer", "text": "Friedrich Bachmayer\n\nFriedrich Bachmayer (10. září 1913 Kamegg – 25. července 1989 Vídeň) byl rakouský paleontolog.\n\nBachmayer studoval na Universität Wien paleontologii (promoce 1940). Od roku 1949 do svého odchodu do penze byl zaměstnán v Přírodovědném muzeu Vídeň. V roce 1966 se zde stal vedoucím geologicko-paleontologického oddělení.\n\nBachmayer se zabýval paleontologií na rakouském území a napsal asi 150 odborných publikací. Za zásluhy byl v roce 1965 jmenován profesorem a obdržel několik ocenění.\n\n\n\n"}
{"id": "827618", "url": "https://cs.wikipedia.org/wiki?curid=827618", "title": "Sami Gabra", "text": "Sami Gabra\n\nSami Gabra (24. dubna 1892, Abnub u Asyutu – 19. května 1979, Masr al-Gadida) byl egyptský egyptolog a koptolog.\n\nSami Gabra byl v období 1925–1928 kurátorem Egyptského muzea v Káhiře, profesorem na káhirské univerzitě a zakladatelem Société d'Archéologie Copte. Prováděl vykopávky v oblastech Dair Tassa, Tura, Tihna al-Dschabal, Tuna al-Gabal, Dahschur a Mér.\n\n\n"}
{"id": "827620", "url": "https://cs.wikipedia.org/wiki?curid=827620", "title": "Vratislavská zahrada", "text": "Vratislavská zahrada\n\nVratislavská zahrada, zvaná též Mitrovická zahrada, je raně barokní zahrada Vratislavského paláce (Tržiště 366/13) v Praze na Malé Straně. Tvoří ji tři terasy. V nejvyšším místě je 215 m n. m., rozloha 0,2 ha. Společně s palácem je od roku 1964 zapsána jako kulturní památka.\n\nNa místě dnešního domu (č. p. 366) se původně nacházely dva domy „na právu\" kostela Matky Boží před Týnem (Týnský chrám). První zpráva o východně položeném domě pochází z roku 1591, kdy jej zdědil Václav Svatoš, bednář, po svém otci. Tehdy k domu patřila malá zahrada. V domě se vystřídalo několik majitelů, než byly roku 1671 prodány Kryštofovi Františku Vratislavovi z Mitrovic již s nově architektonicky upravenou zahradou a dostali se do správy rodu Vratislavů z Mitrovic. Od této doby se domy, které byly později přestavěny na palác, nacházejí v jejich vlastnictví a nesou název Palác Vratislaw. Zahrada u Vratislavského paláce prodělala dvě fáze výstavby. První etapa se uskutečnila v letech 1670–71; v této fázi měla být zřejmě zřízena druhá terasa s impozantním schodištěm, grotta, obvodové zdi, Sala terrena a východně od ní výklenek, který stojí přímo v ose. K druhé fázi výstavby mělo dojít ve dvacátých letech 18. století.\nV roce 1689 zemřel Kryštof Karel hrabě Vratislav a dům se zahradou zdědil jeho syn Jan Václav Vratislav z Mitrovic (asi 1670–1712), nejvyšší kancléř Českého království v letech 1711–1712. Protože neměl potomky, daroval v roce 1709 polovinu domu svému bratru Františku Karlu Vratislavovi. Po smrti hraběte Jana Václava Vratislava z Mitrovic a jeho bratra Františka Karla Vratislava dům přešel na jeho sestry Marii Josefu hraběnku Šlikovou a Marii Alžbětu hraběnku Althanovou. Obě sestry dům prodaly královskému komořímu Jiřímu Bernardu Vratislavovi z Mitrovic. V letech 1824–1894 došlo k velké stavební úpravě, ale nezachovaly se ani plány, ani spisy o této přestavbě. Zbyl pouze jeden plán a rozpočet nákladů pro přístavbu zahradního domku u č. p. 366 v archivu rodiny Vratislavů ve Státním archivu Jindřichův Hradec. V držení Vratislavů se udržel palác se zahradou do roku 1948, kdy byl znárodněn.\n\nZahrada stoupá jižním směrem do svahu k Seminářské zahradě. Nad schodištěm se nalézají dva pavilóny umístěné u zdí, které hraničí se sousedními zahradami. Na východní straně hraničí zahrada s Vrtbovskou zahradou, na západní s Schönbornskou zahradou. Zahrada je na nejvyšším místě zakončena beláriem (letohrádkem).\n\n1.) Kašna na horní terase zahrady Vratislavského paláce – v nedávné době instalovaná pískovcová kašna s laloky. Uprostřed je ozdobena rýhovanou plastikou s vodotryskem.\n\n2.) Kašna v zahradní nice – novodobá kašna, umístěna do niky obvodové zdi zahrady, nedaleko předchozí zmíněné kašny. Vzhledem k silnému porostu břečťanu není téměř rozpoznat její vzhled. Voda vytéká z plastiky ptáka (orel?) po kaskádě z kamenů do spodní pískovcové nádržky.\n\n3.) Kašna pod schody Vratislavského paláce – dvě zalomená ramena schodiště obklopují niku s kašnou. Ta je tvořena přepadovou mísou, do které teče jednoduchým chrličem voda z různých pramenů pod Petřínem a velkou pískovcovou nádrží.\n\nV roce 1993 probíhal ve spodní části zahrady Vratislavského paláce archeologický výzkum v souvislosti s výstavbou podzemních garáží. V rámci záchranného výzkumu bylo zdokumentováno celkem 109 hrobů, pohřbů či jejich částí. Pohřebiště prokazatelně pokračuje západním směrem na sousední parcelu čp. 365, kde se nachází Schönbornská zahrada.\nPopisované pohřebiště se rozkládalo právě v prostoru mezi severním svahem Petřína a někdejším korytem Malostranského potoka. Ten pramenil pod Strahovským klášterem a tekl po okraji historického jádra, kde byl archeologicky ověřen v prostorech Hartigovské a Vratislavské zahrady.\nPozději, zhruba kolem poloviny 10. století, byla plocha, na níž bylo později založeno pohřebiště, využívána jako železářský okrsek menšího rozsahu z něhož byly při výzkumu nekropole odkryty také 3 objekty s vypáleným dnem – ohniště či pícky, vyplněné struskou a několika kousky železných rud. \n\nPalác se zahradou získal v restituci zpět Maxmilián Wratislav z Mitrovic (1917–2002), který je začal postupně opravovat. Od roku 2008 Vratislavskou zahradu využívá Americké centrum a je veřejnosti nepřístupná.\n"}
{"id": "827621", "url": "https://cs.wikipedia.org/wiki?curid=827621", "title": "Konštantín Horecký", "text": "Konštantín Horecký\n\nPhDr. Konštantín Horecký (19. května 1925, Majcichov – 5. února 2011, Bratislava) byl slovenský spisovatel a novinář.\n\nNejprve publikoval v časopisech, jeho první román vyšel v roce 1952. Působil v nakladatelství Osveta, které pomohl založit.\n\nPo roce 1968 byl z politických důvodů sledován a nuceně a pod dozorem žil v západních Čechách, jeho díla nebyla vydávána.\n\n\n"}
{"id": "827624", "url": "https://cs.wikipedia.org/wiki?curid=827624", "title": "Ján Neshyba", "text": "Ján Neshyba\n\nJán Neshyba (* 20. června 1954) je bývalý slovenský fotbalista, obránce.\n\nHrál za Slovan Bratislava, na vojně za RH Cheb a za DAC Dunajská Streda. V československé lize nastoupil v 88 utkáních.\n\n"}
{"id": "827625", "url": "https://cs.wikipedia.org/wiki?curid=827625", "title": "Barmská Wikipedie", "text": "Barmská Wikipedie\n\nBarmská Wikipedie je jazyková verze Wikipedie v barmštině. V lednu 2020 obsahovala přes 45 000 článků a pracovalo pro ni 5 správců. Registrováno bylo přes 73 000 uživatelů, z nichž bylo asi 180 aktivních. V počtu článků byla 96. největší Wikipedie.\n\n"}
{"id": "827626", "url": "https://cs.wikipedia.org/wiki?curid=827626", "title": "Vůz BRn790 ČD", "text": "Vůz BRn790 ČD\n\nPřípojné vozy řady BRn, známé takové jako BRam či 055 jsou již v pravidelném provozu nepoužívané přípojné vozy Českých drah 2. třídy s restauračním oddílem. Původně byly určeny k provozu s motorovými vozy M 296.2 a M 296.1 (853 a 852) na mezinárodních i vnitrostátních rychlících. Všechny tyto vozy (000–010) vyrobila v roce 1969 moravskoslezská Vagonka Studénka.\n\nČtyřnápravový vůz má 24 míst pro sedící cestující ve třech fiktivních oddílech, dále má 24 míst v restaurační části ve třech fiktivních oddílech, zbytek vozu zabírá kuchyňka. Topení je teplovodní naftové, teplovzdušné v kuchyňce. Maximální povolená rychlost je 120 km/h.\n\nZ 11 vozů bylo pět (č. 000–004) určeno pro provoz na mezinárodních rychlících (tyto vozy splňovaly předpisy RIC), zbývajících vozů sloužilo pouze k vnitrostátnímu provozu. Mimo jiné byly tyto vozy řazeny i na známém expresu Vindobona. Jejich poslední pravidelné nasazení bylo v GVD 1992/1993 na rychlíku 512/513 Bezdrev. Z 11 vozů se dodnes většina dochovala. Některé vozy slouží jako jídelny pro zaměstnance Českých drah, jeden vlastní ČD Cargo. Některé vozy jsou ve velice špatném stavu.\n\nJediný provozní vůz BRn ve vlastnictví Českých drah (č. 001) slouží jako exponát v železničním muzeu v Lužné u Rakovníka, případně při nostalgických jízdách.\n\n"}
{"id": "827627", "url": "https://cs.wikipedia.org/wiki?curid=827627", "title": "Jaromír Musil", "text": "Jaromír Musil\n\nJaromír Musil (28. května 1988 Praha, Československo) je reprezentant České republiky v judu.\n\nS judem začal v útlém věku v Sokolu Praha Vršovice pod vedením Zdeňka Kasíka. Jeho judo vždy zdobilo pěkné aši-waza (minor) z klasického levého úchopu. Až s přípravou na olympijskou sezonu se v jeho repertáoru objevila technika tai-otoši nebo te-guruma. Nepřipraveným soupeřům dělá problém jeho ostrý levý úchop. Limitním faktorem u něho je fyzická příprava. Jeho reakce rapidně klesají s přibývající únavou a na techniku seoi-nage nebo uči-matu není často schopen vůbec reagovat. Má sklony k zbrklosti, když si usmyslí soupeře hodit na ippon tak naivně otevírá obranu a bývá za to trestán kontrachvatem. Své nezdary i úspěchy velmi emotivně prožívá a to přímo na tatami.\n\nMezi seniory na sebe poprvé upozornil v roce 2008 nadějným vystoupením na Norris cupu, ale pozvánku na mistrovství Evropy si nevysloužil (lehké váze v Česku vládl Jaromír Ježek). Dočkal se jí až za dva roky v roce 2010 s přestupem do polostřední váhy, když na Norris Cupu vybojoval pěkné třetí místo. Na mistrovství Evropy potom smolně prohrál v prvním kole.\n\nV roce 2011 pokračoval v dobrých výkonech a nenápadně stoupal žebříčkem IJF vzhůru. Na mistrovství Evropy jen díky zbrklosti přišel o možnost bojovat o bronzovou medaili.\n\nOlympijský rok 2012 pro něho nezačal dobře. Nominaci na mistrovství Evropy si však nakonec zajistil a málem zopakoval úspěch z loňského roku. Ve druhém kole mu scházely 3 sekundy k postupu do čtvrtfinále. Každopádně i postup do druhého kola mu nakonec stačil ke kvalifikaci na olympijské hry v Londýně. Na olympijský hry odjížděl jako outsider, kde postup do druhého kole by byl úspěchem. Los mu v prvním kole přídělil Moldavce Tomu, u kterého byla otázka v jaké přijede formě. Po minutě boje nebylo pochyb, kdo má zápas v režii. Toma vyčkával a v polovině zápasu načasoval své o-goši na ideální moment.\n\nOlympijská účast mu pomohla v další kariéře a v roce 2013 patřil bezpochyby mezi širší světovou špičku. Na mistrovství světa a Evropy sice doplatil na náročný los v prvním kole, ale na světovém poháru v Düsseldorfu předvedl i se zraněným kotníkem velmi dobrý výkon. Na světovém poháru v Tallinu podruhé ve své kariéře vystoupal na stupně vítězů (třetí místo). V červenci potom dosáhl na stupně vítězů potřetí ve světovém poháru v mongolské Ulánbátaru (třetí místo)\n\nSezonu 2014 pojal odpočinkově bez výraznějšího úspěchu. Citelně však přispěl k pěknému 5. místu týmů na mistrovství Evropy.\n\n\n"}
{"id": "827628", "url": "https://cs.wikipedia.org/wiki?curid=827628", "title": "Mark Vladimirovič Kabakov", "text": "Mark Vladimirovič Kabakov\n\nMark Vladimirovič Kabakov, rusky Марк Владимирович Кабаков (24. dubna 1924 Leningrad – 13. června 2016 Moskva) byl ruský a izraelský spisovatel a básník.\n\nNarodil se v rodině přistěhované z Minsku. V Moskvě studoval na námořnické škole a byl účastníkem Velké vlastenecké války.\n\nV roce 1947 ukončil Высшее военно-морское инженерное училище имени Ф. Э. Дзержинского a do roku 1974 sloužil na moři. Publikoval články v řadě novin.\n\nV současnosti žije v Moskvě a od roku 2004 je i občanem Izraele..\n\nJe členem Svazu spisovatelů.\n\n\n\n"}
{"id": "827629", "url": "https://cs.wikipedia.org/wiki?curid=827629", "title": "Miroslav Hirko", "text": "Miroslav Hirko\n\nMiroslav Hirko (* 12. října 1963) je bývalý slovenský fotbalista, záložník.\n\nHrál za ZŤS Košice, Slovan Bratislava a na vojně za RH Cheb. V čerskoslovenské lize nastoupil v 149 utkáních a dal 28 gólů. Hrál za Československo na mistrovství světa hráčů do 20 let v roce 1983.\n\n"}
{"id": "827630", "url": "https://cs.wikipedia.org/wiki?curid=827630", "title": "Fernando Henrique Cardoso", "text": "Fernando Henrique Cardoso\n\nFernando Henrique Cardoso (* 18. června 1931 Rio de Janeiro) je brazilský sociolog a politik. V letech 1995–2002 byl prezidentem Brazílie, v letech 1992–1993 ministrem zahraničních věcí, v letech 1993–1994 ministrem financí. V roce 2000 získal prestižní Cenu prince Asturského v kategorii mezinárodní spolupráce.\n\n"}
{"id": "827633", "url": "https://cs.wikipedia.org/wiki?curid=827633", "title": "Dominika Hužvárová", "text": "Dominika Hužvárová\n\nDominika Hužvárová (* Havířov) je česká modelka, Miss EURO 2008 a vítězka mnoha soutěží krásy, zastánkyně antifeministických postojů a provozovatelka webu www.stopfeminismu.cz, jejímž prostřednictvím mimo jiné oslovila veřejným dopisem poslance, aby se pokusila zamezit přijetí antidiskriminačního zákona. Jejím partnerem je Daniel Čada.\n\nBakalářský titul získala na Vysoké škole hotelové v Praze. V červnu 2012 složila státní zkoušky na Vysoké škole finanční a správní, obor marketingová komunikace a byl jí udělen titul Ing. \n\nModelingu se věnuje od svých patnácti let, pravidelně se účastní módních přehlídek. Dále se věnuje fotomodelingu, stala se spolu s vítězkou České Miss 2012 Terezou Chlebovskou tváří firmy Kajot Bet, Litex, Bonver, Maxis Nordblanc, atd. Natáčela reklamy pro Staropramen, Rako, australské pivo, Pure Blonde, Intel, Comcast, Avon, Rexona, Axe, Ge Money. \n\nDominika Hužvárová se účastnila desítek soutěží. Na většině z nich se umístila na předních pozicích, například na:\n\n\n\n"}
{"id": "827634", "url": "https://cs.wikipedia.org/wiki?curid=827634", "title": "Hana Dariusová", "text": "Hana Dariusová\n\nHana Dariusová (* 30. dubna 1973, Hořovice, Československo) je česká reprezentantka ve veslování. Účastnila se olympijských her 1992 ve španělské Barceloně, kde obsadila osmé místo, a též her v americké Atlantě v roce 1996, na nichž s partnerkou Sabinou Telenskou obsadila deváté místo. Dariusová je absolventkou pražské střední průmyslové školy zeměměřické.\n\n"}
{"id": "827635", "url": "https://cs.wikipedia.org/wiki?curid=827635", "title": "Ladislav Cabadaj", "text": "Ladislav Cabadaj\n\nLadislav Cabadaj (* 11. března 1959) je bývalý slovenský fotbalista.\n\nV československé lize hrál za Slovan Bratislava. Nastoupil ve 21 ligových utkáních a dal 5 gólů. Ve druhé lize hrál i za TJ ZŤS Martin.\n\n\n"}
{"id": "827636", "url": "https://cs.wikipedia.org/wiki?curid=827636", "title": "Ladislav Hladík", "text": "Ladislav Hladík\n\nLadislav Hladík (* 19. listopadu 1964) je bývalý český fotbalista, obránce.\n\nOdchovanec Teplic. V československé lize nastoupil za Teplice v sezóně 1983-1984 v jednom utkání. Gól v lize nedal. Ve druhé lize hrál i za VTJ Žatec.\n\n\n"}
{"id": "827637", "url": "https://cs.wikipedia.org/wiki?curid=827637", "title": "MOLEX (konektor)", "text": "MOLEX (konektor)\n\nMolex je výrobce konektorů používaných v počítačích. Název se však uchytil pro nejpoužívanější interní napájecí konektor, jehož originální název je 8981 sériový napájecí konektor. Využívá se především k napájení pevných disků, optických mechanik a disketových mechanik 5,25\". Jeho zmenšená verze, zvaná Mini-molex, nebo Floppymolex (originálně však Berg konektor) je používána pro napájení disketových mechanik 3,5\", nebo jako přídavné napájení pro grafické karty připojené do AGP portu. Dnes jsou však využívány více SATA Power konektory.\n\nPomocí konektoru je do zařízení připojeno dvojí stejnosměrné napětí: 12V a 5V. Konektor je čtyřpinový, každé napětí má tedy svou zem.\nVodiče jsou standardně barevně označeny třemi barvami. Černě jsou označeny oba zemnící kabely, červeně 5V a žlutě 12V. U starších počítačů se mohou vyskytnout i jiné barvy (často zelená a oranžová).\nŠířka konektoru je 21mm, výška 6mm a na horní straně je v rozích o 2mm zkosen, aby nedošlo k nesprávnému zapojení. Středy pinů jsou od sebe vzdáleny 5,08mm. Napětí by nemělo překročit 12V a maximální proud je 11 Ampér na pin.\n\n"}
{"id": "827640", "url": "https://cs.wikipedia.org/wiki?curid=827640", "title": "Stanislav Grohmann", "text": "Stanislav Grohmann\n\nStanislav Grohmann (13. srpna 1948 - 13. března 1994) byl slovenský ekonom, vysokoškolský pedagog a politik, po sametové revoluci československý poslanec Sněmovny lidu Federálního shromáždění za SDĽ.\n\nV letech 1986-1990 byl vedoucím Katedry politické ekonomie Vysoké školy ekonomické v Bratislavě.\n\nVe volbách roku 1992 byl za SDĽ zvolen do Sněmovny lidu. Ve Federálním shromáždění setrval do zániku Československa v prosinci 1992.\n\n"}
{"id": "827643", "url": "https://cs.wikipedia.org/wiki?curid=827643", "title": "Čada", "text": "Čada\n\nPříjmení Čada nebo Čáda se může vztahovat k následujícím osobnostem:\n\n"}
{"id": "827644", "url": "https://cs.wikipedia.org/wiki?curid=827644", "title": "Teplička nad Váhom", "text": "Teplička nad Váhom\n\nTeplička nad Váhom je obec na Slovensku v okrese Žilina. Leží asi 3 km východně od Žiliny, jako první obec směrem na Terchovou. Má 3 750 obyvatel (2010).\n\nPrvní písemná zmínka o Tepličce pochází z roku 1267, tehdy ještě pod jménem Toplucha.\n\nDo roku 1920 sa jmenovala Teplička, od roku 1920 Teplička nad Váhom. Roku 1980 ji připojili k Žiline, ale v roce 1991 se opět osamostatnila.\n\nJedním z majitelů panství do kterého Teplička patřila byl i František Veszelenyi, jehož manželkou byla v první polovině 17. století Žofia Bošňáková. V souvislosti se Žofií vzniklo mnoho legend, je ale faktem, že spolu se svým manželem založili a udržovali útulek pro chudé. Přijali do něj i nemocné a sirotky, lidi na to odkázané bez ohledu na původ a příslušnost. Žofia Bošňáková (1609 – 1644) se vdávala jako 21letá. Jejím životním krédem bylo, že po člověku zůstanou jen jeho dobré skutky, ostatní odvane čas. Neodmítla žádnou prosbu o pomoc. Pohřbili ji na hradě Strečno, z něhož její tělo, \"které se zdá býti neporušené\", přenesl v roce 1729 do krypty kostela v obci Teplička nad Váhom hrabě Ján Jakub Lövenburg, dědičný zeměpán. Mumii v roce 2009 zničil žhář.\n\nTextilní továrna hraběte Windischgrätze v Tepličce patřila mezi nejvýznamnější nově založené podniky v Uhersku ve 2. polovině 18. století. Vznikla roku 1767 a vyráběly se v ní hlavně lněné, ale v menší míře i bavlněné a vlněné textilie a kůže. Kvůli špatnému odbytu svých výrobků o sedm let později zkrachovala. V Tepličce vznikla v budovách kaštela v roce 1910 sklárna pro výrobu technického skla, ale výroba trvala jen krátce – do roku 1922. Dva následné požáry zničily budovy kaštela a hlavně přilehlého kostela sv. Kříže, z něhož zbyly jen ruiny.\n\nTeplica byl v minulosti termín pro teplé prameny. Dávnou existenci termálních pramenů dokazuje i obecní pečeť, v jejímž obraze je horní část těla ženy koupající se v kádi. Pečeť obce nese nápis \"Sigillum oppida Teplice\". V katastru obce je nezamrzající pramen – Teplica. Ten dal v minulosti obci jméno. Nejznámější zemětřesení, které mělo epicentrum v katastru Tepličky, bylo dne 15. ledna 1858. Hlavně v Žilině poškodilo všechny domy a některé byly dokonce neobyvatelné.\n\nV katastru obce Teplička nad Váhom byla postavena automobilová továrna KIA Slovakia. Výroba v továrně započala 7. 12. 2006. Tuto automobilku postavila korejská firma KIA. Značná část orné půdy v katastru obce Teplička nad Váhom je zastavěná právě touto automobilkou. Ale automobilka poskytuje pracovní příležitosti mnohým obyvatelům Tepličky nad Váhom. Také se po postavení automobilky oživila výstavba nových rodinných domů. Obec má od automobilky zajištěné obecní daně ze zastavěných pozemků, což značně zlepšilo její finanční situaci.\n\nNedaleko samotné automobilky Kia byla postavena výrobní hala dceřiné společnosti KIA Motors. Ta má zaměstnat až 500 nových pracovníků.\n\nObcí prochází dvoukolejná elektrifikovaná železniční trať Žilina–Košice. V obci staví i některé osobní vlaky. Mimo železničního spojení má Teplička nad Váhom i autobusové spojení se Žilinou prostřednictvím SAD Žilina. Dokud byla Teplička nad Váhom součástí města Žilina, tak do obce jezdila MHD – autobus č. 5. Nyní do obce mimo SAD Žilina jezdí podnikové autobusy s číslem 25 pro dopravu zaměstnanců závodu KIA ze Žiliny do Tepličky nad Váhom.\n\n"}
{"id": "827645", "url": "https://cs.wikipedia.org/wiki?curid=827645", "title": "Jaroslav Čvančara", "text": "Jaroslav Čvančara\n\nJaroslav Čvančara (* 20. listopadu 1948 Praha) je český pedagog, historik, spisovatel, publicista a hudebník – hráč na banjo, kapelník countryové hudební skupiny Taxmeni.\n\nJaroslav Čvančara se nejprve vyučil lakýrníkem a písmomalířem, později vystudoval pedagogickou školu a Střední školu technickou. Během svého života vystřídal řadu povolání – lodník Pražské paroplavební společnosti, kotelník, lakýrník autokaroserií, propagační pracovník, pedagog a badatel-historik.\n\nJde o badatele, který se věnuje problematice atentátu na Reinharda Heydricha a souvisejícím otázkám (český protinacistický odboj, heydrichiáda, vyhlazení Lidic, operace Anthropoid apod.), o kterém vydal již tři publikace (trilogie) a působí také jako odborný poradce a spoluautorem při tvorbě několika dokumentárních televizních, rozhlasových pořadů, filmů a výstav.\n\nV současné době působí jako badatel v odboru zkoumání totalitních režimů ÚSTR, kde spolupracuje na výzkumném projektu \"Československý domácí a zahraniční odboj a nacistická okupační moc\".\n\nJaroslav Čvančara je původem ze starého českého rodu ze středního Polabí. Jeho rodiče a blízcí příbuzní patřili k průkopníkům české kinematografie. V letech 1939 až 1940 vlastnili unikátní filmový archiv, který jim byl nacisty zabaven. V době heydrichyády byli někteří členové rodiny popraveni. Někteří byli perzekvováni. I přes nepříznivé společenké ovzduší protekotrátu ukrývali jeho rodiče a strýc větší množství historicky cenných filmových dokumentů. V padesátých letech dvacátého století byla rodina opět vystavena nepřízni a tlaku totalitního režimu.\n\nJaroslav se již od mládí zajímal o historii a to především o moderní evropské a československé dějiny především v době druhé světové války. Jako badatel-historik shromáždil značné množství dokumentárních materiálů, unikátních fotografií jakož i filmů. Po sametové revoluci, kdy byly zpřístupněny některé archivy (do té doby nepřístupné) pokračoval ve skládání a doplňování faktografické mozaiky, jejíž kostru již měl hotovu z předešlých terénních průzkumů. V desítkách článků v odborných časopisech pak publikoval průběžně svoje badatelské výstupy. V tuzemsku i zahraničí vzbudila pozornost především v roce 1991 vydaná fotograficko-dokumentární publikace \"Akce atentát\". Neméně zajímavá je i jeho knižní trilogie \"Někomu život, někomu smrt\" (1997 - 2008), která patří mezi stále žádané (a těžko dostupné) reprezentativní (křídový papír, velký formát tisku) publikace.\n\n\n\n\n\n\n"}
{"id": "827646", "url": "https://cs.wikipedia.org/wiki?curid=827646", "title": "Zdeněk Hába", "text": "Zdeněk Hába\n\nZdeněk Hába (* 25. října 1929 Príkra) byl český ekonom a politik, po sametové revoluci československý poslanec Sněmovny lidu Federálního shromáždění za KSČM.\n\nNarodil se obci Príkra na Slovensku u Bardejova. Působil jako ekonom. Zabýval se teorií socialistické ekonomie. V roce 1988 se spolu s dalšími odborníky podílel na vypracování důvěrné analýzy o problémech ekonomiky ČSSR, která pak byla použita jako podklad pro přípravu XVIII. sjezdu KSČ i v polistopadové KSČM. Byl tehdy vědeckým pracovníkem v Ekonomickém ústavu ČSAV a členem-korespondentem ČSAV. V této době doporučoval posílení podnikové samosprávy, částečně ovlivněné jugoslávským modelem.\n\nVe volbách roku 1992 byl za KSČM, respektive za koalici Levý blok, zvolen do Sněmovny lidu. Ve Federálním shromáždění setrval do zániku Československa v prosinci 1992. Od 90. let se zapojoval do teoretických debat v českém komunistickém hnutí. V roce 1993 podpořil změnu názvu KSČM odstraněním slova \"komunistická\". V roce 2003 se v rámci KSČM vyslovil pro podporu vstupu České republiky do Evropské unie.\n\n"}
{"id": "827647", "url": "https://cs.wikipedia.org/wiki?curid=827647", "title": "Josef Čada (sportovec)", "text": "Josef Čada (sportovec)\n\nJosef Čada (30. března 1881, Praha – 1. prosince 1959, tamtéž) byl český mistr světa v gymnastice a olympionik.\n\nNa mistrovství světa vybojoval řadu medailí. Reprezentoval také Čechy na LOH 1908 a poté Československo na LOH 1920 v gymnastickém víceboji.\nNa LOH 1920 mu bylo 39 let a skončil s reprezentačním družstvem na 4 místě.\n\n\n"}
{"id": "827650", "url": "https://cs.wikipedia.org/wiki?curid=827650", "title": "Lovná zvěř (Hvězdná brána: Atlantida)", "text": "Lovná zvěř (Hvězdná brána: Atlantida)\n\nLovná zvěř (v anglickém originále: Runner), je 3. epizoda druhé série sci-fi seriálu \"\".\n\nNa misi na P3M-736, major a botanik Dr. Parrish, chodí lesem. Zatímco Parrish zkoumá vegetaci, u Lorna roste netrpělivost. Najednou najdou mrtvého Wraitha, a tak se vrátí k bráně. Nicméně jsou sledováni ze stromu poručíkem Aidenem Fordem.\n\nZpět na Atlantis, major Lorne informuje ostatní a Dr. Carson Beckett při pitvě Wraitha odhalí, že někdo Wraithovi vyříznul enzymový váček pod paží. John Sheppard se domnívá, že to mohl být jedině poručík Ford. Okamžitě začne sestavovat tým a jako prvního si vybere Dr. McKaye. McKay protestuje, že je na planetě vysoké UV záření. Později mluví Sheppard s plukovníkem Caldwellem. Ten mu důrazně nařizuje, aby nenechal Forda uniknout, protože znamená pro základnu hrozbu.\n\nTým pak letí k planetě v Jumperu a začnou prohledávat planetu. Sheppard a Teyla Emmagan prozkoumávají místo, kde byl nalezen mrtvý Wraith. McKay a Lorne hledají poručíka Forda. Najednou oba týmy a někoho uvidí a pronásledují jej. Najednou někdo vystřelí na Teylu a Shepparda. Major Lorne pak kontaktuje Atlantis a informuje Dr. Elizabeth Weirovou o situaci. Weirová připravuje záchrannou misi.\n\nZa rozbřesku se Sheppard a Teyla probouzí v jeskyni a jsou konfrontováni s osobou, která na ně míří P90. On jim pak řekne, že se jmenuje Ronon Dex. Dále jim řekne, že viděl poručíka Forda jak zabil Wraitha. Ve stejné chvíli vyráží pátrací týmy hledat své kolegy.\n\nZatímco McKay se baví s majorem Lornem v lese, objeví se poručík Ford, který Lorneho omráčí a přinutí McKaye, aby šel s ním. V jeskyni se Teyle podaří uvolnit pouta a zmocnit se zbraní. Ronon jim vypráví, jak mu Wraithové voperovali sledovací zařízení a začali ho lovit. Poté oba dva bleskově odzbrojí.\n\nMezitím Ford říká McKayovi co dělal po odchodu z Atlantis. Chce dokázat, že je úplně normální, a to tím, že zachrání Shepparda a Teylu.\n\nU jeskyně přesvědčí Sheppard Ronona, že mu pomohou vyndat sledovací zařízení. Ronon jim na oplátku pomůže najít poručíka Forda. Propustí Shepparda, ale nechá si Teylu jako pojistku. Sheppard se vrátí k jumperu, spojí se s Atlantis a zavolá Doktora Becketta. McKay se během cesty lesem pohádá s poručíkem Fordem. Poručík Ford jej stále přesvědčuje, že je příčetný a vydá se hledat oba zajatce sám, ale McKay jej následuje.\n\nKonečně Sheppard s Beckettem dorazí k jeskyni. Beckettovi se podaří najít implantát a vyjmout jej. Ronon omdlí.\n\nMezitím poručík Ford omráčí dva vojáky a McKay na něj vztekle vystřelí a pak uteče. Sheppard mu běží na pomoc. Najednou však bránou přilétají tři wraithské stíhačky. Ronon je pryč. McKay se při útěku chytí do pasti a bezmocně visí ve vzduchu. Ford McKaye najde, ale než stačí McKaye zabít, objeví se Ronon. Do souboje Ronona s Fordem zasáhne Sheppard a Ford utíká. Sheppard se však postaví před něj, ale nedokáže ho zabít. Ford skočí do transportního paprsku wraithské stíhačky a zmizí pryč. Na Atlantis tým informuje ostatní, avšak plukovník Caldwell je na Shepparda naštvaný. Později Sheppard navštíví Ronona, aby mu v kontrolní místnosti ukázal, že jeho svět Sateda, leží v troskách.\n"}
{"id": "827651", "url": "https://cs.wikipedia.org/wiki?curid=827651", "title": "Bohumil Honzátko", "text": "Bohumil Honzátko\n\nBohumil Honzátko (12. listopadu 1875 Stará Boleslav – 12. prosince 1950 Praha-Břevnov) byl český gymnasta, atlet a olympionik.\n\nReprezentoval Čechy na Olympijských hrách. Nejprve na athénských mezihrách v r. 1906, dále na LOH 1908 v gymnastice, na LOH 1912 v gymnastice a maratonu a také za Československo na LOH 1924 v maratonu.\n\n\n"}
{"id": "827652", "url": "https://cs.wikipedia.org/wiki?curid=827652", "title": "Mojmír Hajník", "text": "Mojmír Hajník\n\nMojmír Hajník (* 17. srpna 1949 Nový Jičín) je český politik, po sametové revoluci československý poslanec Sněmovny lidu Federálního shromáždění za Občanskou demokratickou stranu, v 90. letech diplomat a pracovník ministerstva zahraničních věcí, místní politik v Praze 9, po roce 2009 člen TOP 09.\n\nAbsolvoval VŠCHT v Praze (fakulta chemické technologie, obor technická analytická a fyzikální chemie). Působil pak na řídících provozních postech v Moravských chemických závodech v Ostravě. V období let 1982-1992 pracoval na Hlavní báňské záchranné stanici v Ostravě na pozici technika. Pochází ze čtyř dětí. Je ženatý, má tři syny.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Severomoravský kraj). Ve Federálním shromáždění setrval do zániku Československa v prosinci 1992. Členem ODS byl v letech 1991-1993.\n\nV letech 1993-2002 pracoval na Ministerstvu zahraničních věcí České republiky, kde zodpovídal za přípravu podkladů pro bilaterální a multilaterální jednání ministra i jeho náměstků. V letech 1993-1997 byl 1. radou na Velvyslanectví ČR v Bratislavě. V letech 2002-2008 působil jako podnikatel v oboru zprostředkování obchodu a činnosti finančních, organizačních a ekonomických poradců. K roku 2010 se uvádí jako středoškolský učitel matematiky, fyziky a chemie.\n\nV komunálních volbách roku 2002 byl zvolen do zastupitelstva Městské části Praha 9. Uváděn jako nestraník. V parlamentních volbách v roce 2010 neúspěšně kandidoval za TOP 09.\n\n"}
{"id": "827654", "url": "https://cs.wikipedia.org/wiki?curid=827654", "title": "Jaromír Šticha", "text": "Jaromír Šticha\n\nJaromír Štícha (* 13. května 1958) je bývalý český fotbalista, brankář.\n\nHrál za Slavii Praha, Dynamo České Budějovice, Spartak Hradec Králové a Škodu Plzeň. V československé lize nastoupil v 39 utkáních.\n\n"}
{"id": "827655", "url": "https://cs.wikipedia.org/wiki?curid=827655", "title": "Karel Heneš", "text": "Karel Heneš\n\nKarel Heneš (25. června 1941 -24. července 1992) byl český politik, za normalizace funkcionář KSČ, po sametové revoluci předseda Ústřední rady odborů a československý poslanec Sněmovny lidu Federálního shromáždění za KSČM.\n\nXVI. sjezd KSČ v roce 1981 ho zvolil za člena Ústředního výboru KSČ. Jeho politická kariéra pokračovala i za sametové revoluce a v období po ní. 26. listopadu 1989 byl zvolen novým předsedou Ústřední rady odborů. V nové funkci pak zahájil rozsáhlé reformy odborového hnutí a provedl personální obměnu vedení ÚRO. Do té doby zastával post předsedy středočeské krajské odborové rady. Od roku 1991 vedl Odborové sdružení Čech, Moravy a Slezska, blízké KSČM.\n\nVe volbách roku 1992 byl za KSČM, respektive za koalici Levý blok, zvolen do Sněmovny lidu (volební obvod Praha). Ve Federálním shromáždění setrval do svého náhlého úmrtí v červenci 1992.\n\n"}
{"id": "827658", "url": "https://cs.wikipedia.org/wiki?curid=827658", "title": "SATA Power", "text": "SATA Power\n\nSATA Power konektor (přesněji z angl. Serial Advanced Technology Attachment Power Connector) je jeden z dnes nejpoužívanějších napájecích interních konektorů v počítačích. Lze ho považovat za přímého nástupce tzv. MOLEXu. Za výhodu oproti němu lze považovat menší rozměr, více přenesených napětí a fakt, že kabely jsou do konektoru zalisovány, takže jsou méně náchylné k vytržení. Nevýhodou je pak větší složitost, ne tak pevné držení konektoru při zapojení a zároveň absence konektoru ve starších PC zdrojích (lze však vyřešit redukcí).\n\nV dnešní době je drtivá většina pevných disků napájena tímto konektorem. U optických mechanik není rozšíření tak velké. Ve výjimečných případech se nachází na připojených zařízeních nachází jak MOLEX napájecí konektor, tak právě SATA Power konektor a uživatel si může vybrat napájení. \n\nDo konektoru jsou přivedeny čtyři, nebo pět kabelů. Konektor je osazen 15 piny. Jsou rozděleny do skupin po třech pinech. Tři přenášejí napětí 3.3V, další tři 5V, další tři 12V, pět slouží k zemnění a jeden k ovládání otáček nebo zemnění (pouze při podpoře zařízení). Jeden z každé trojice kladných napětí je použit k Hot plugu (piny 3, 7 a 13). Tyto piny jsou v zařízení o něco delší, takže je napětí připojeno první a Hot plug zařízení to rozpozná. Většina zařízení nevyužívá napětí 3,3V a proto se vyrábějí kabely s absencí tohoto vodiče.\n\n"}
{"id": "827660", "url": "https://cs.wikipedia.org/wiki?curid=827660", "title": "Roman Hofbauer", "text": "Roman Hofbauer\n\nRoman Hofbauer (21. února 1940 Bratislava - 1. června 2016) byl bývalý slovenský politik HZDS, po sametové revoluci v roce 1990 po několik měsíců primátor Bratislavy, pak československý poslanec Sněmovny lidu Federálního shromáždění a poslanec Slovenské národní rady, v 90. letech ministr dopravy SR a poslanec Národní rady SR.\n\nV období březen - prosinec 1990 působil jako primátor Bratislavy. Po sametové revoluci byl členem hnutí Verejnosť proti násiliu, později po rozkladu VPN přešel do jedné z nástupnických formací HZDS.\n\nVe volbách roku 1990 byl zvolen za VPN do Slovenské národní rady. Ve volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992. V druhé vládě Vladimíra Mečiara působil v letech 1992-1994 na postu ministra dopravy a spojů Slovenské republiky (do prosince 1992 coby ministr slovenské vlády v rámci federace, pak jako člen vlády samostatného Slovenska).\n\nV parlamentních volbách na Slovensku roku 1994 byl zvolen poslancem Národní rady Slovenské republiky za HZDS a mandát poslance obhájil i v V parlamentních volbách na Slovensku roku 1998. V parlamentu zasedal do roku 2002. Během 90. let patřil k oporám HZDS v parlamentu. Pronesl několik ostrých výroků, které vzbudily pozornost i kritiku. V roce 1995 například naznačil, že za „\"tendenčními, negativistickými a nepravdivými\"“ články tisku v USA o Slovensku jsou skryté informační zdroje amerického velvyslanectví v Bratislavě a roku 1998 obvinil tehdejšího velvyslance Velké Británie Petera Harborna, že „\"podsunul své vládě a vlastně celé Evropské unii protislovenské eSDéKácke lživé podvrhy\".“ V době, kdy vláda první vláda Mikuláše Dzurindy prohlásil, že „\"premiér je Cikán, prezident Němec a předseda parlamentu Rusín\".“ Byl mu udělen Řád Andreje Hlinky. V srpnu 2002 ovšem oznámil, že odchází z HZDS.\n\n"}
{"id": "827661", "url": "https://cs.wikipedia.org/wiki?curid=827661", "title": "Milan Šimůnek", "text": "Milan Šimůnek\n\nMilan Šimůnek (* 23. listopadu 1962) je bývalý český fotbalový obránce. Jeho synem je český fotbalový reprezentant Jan Šimůnek.\n\nHrál VTJ Tábor, Slavii Praha a v nižších soutěžích ve Švýcrasku za Chatel-St.-Denis, Monthey, FC Winterthur a Delémont. V československé lize nastoupil ve 143 utkáních a dal 7 gólů.\n\n"}
{"id": "827663", "url": "https://cs.wikipedia.org/wiki?curid=827663", "title": "Scissors Cut", "text": "Scissors Cut\n\nScissors Cut je páté sólové studiové album Arta Garfunkela. Jeho nahrávání probíhalo od října 1980 do května roku následujícího. Album pak vyšlo v srpnu 1981 u vydavatelství Columbia Records. V žebříčku Billboard 200 se umístilo na 113 místě.\n\n"}
{"id": "827664", "url": "https://cs.wikipedia.org/wiki?curid=827664", "title": "Cena Nobua Iny", "text": "Cena Nobua Iny\n\nCena Nobua Iny (伊奈信男賞 Ina Nobuo šó) je japonské fotografické ocenění udělované každý rok na výstavní akci Nikon Salon, která je sponzorována společností Nikon.\n\nCena vznikla v roce 1976 a je pojmenována na počest Nobua Iny, kritika fotografie, který stál v čele festivalu Salon Nikon od roku 1968 až do své smrti v roce 1978. Cena se uděluje fotografovi, jehož výstava na Salonu Nikon v průběhu roku od října do září je vyhodnocena jako nejvýraznější. Od roku 2006 se cena skládá ze sošky, jednoho milionu jenů, fotoaparátu Nikon F6 a objektivů.\n\n\n\n"}
{"id": "827665", "url": "https://cs.wikipedia.org/wiki?curid=827665", "title": "Josef Platzer", "text": "Josef Platzer\n\nJosef Platzer (20. září 1751 Praha – 4. dubna 1806 Vídeň) byl malíř a jevištní výtvarník, syn sochaře I. F. Platzera.\n\nV době svých gymnazijních studií v Praze se učil kreslení u malíře F. Wolfa a za pomoci hraběte Kounice se dostal do Vídně. V letech 1774-1778 studoval akademii výtvarných umění ve Vídni, kde se proslavil jako scénograf Gluckových oper inscenovaných Burgtheaterem. Roku 1781 na sebe upozornil slavobránou, byl pozván do Prahy a pro Nosticovo divadlo vytvořil dvanáct scénických dekorací, v nichž se pak hrály zřejmě všechny zdejší inscenace, včetně premiéry Mozartova Dona Giovanniho. Od roku 1786 žil většinou ve Vídni. Císař Josef II. u něho objednal podobné dekorace pro dvorní divadlo a roku 1795 se stal komorním malířem císaře Františka II.\n\nKromě divadelních dekorací, které byly jeho hlavním oborem, maloval Platzer pozoruhodné architektonické kompozice, v pozdějším období především interiéry s umělým osvětlením, inspirované H. Steenwijckem. Figurální stafáž v nich byla často inspirovaná divadlem; do některých obrazů ji Platzerovi maloval Heinrich Friedrich Füger (1751-1818). Platzerovy obrazy jsou dnes roztroušeny ve veřejných i soukromých sbírkách (u nás v Národní galerii, v klášteře v Nové Říši nebo na zámcích v Zákupech a v Opočně). Návrhy dekorací jsou uloženy především ve sbírkách vídeňské Akademie a v některých amerických sbírkách. Unikátní soubor dekorací se zachoval v zámeckém divadle v Litomyšli.\n\n\n"}
{"id": "827667", "url": "https://cs.wikipedia.org/wiki?curid=827667", "title": "Cena Džuna Mikiho", "text": "Cena Džuna Mikiho\n\nCena Džuna Mikiho (japonsky 三木淳賞, Miki Džun šó) je fotografické ocenění udělované společností Nikon každý rok v Japonsku.\n\nCena je udělována za nejlepší fotografickou výstavu na salónu Nikon Salon umělci mladšímu 35 let. Ocenění bylo založeno v roce 1999 výběrovou komisí instituce Nikon Salon. Je pojmenována na počest dokumentárního fotografa Džuna Mikiho.\n\nCena se skládá z trofeje znázorňující \"nekonečno\" od Asahika Jamady, peněžní odměny 300 000 jenů a fotoaparátu Nikon D300 s teleobjektivem. Vítěz může rovněž uspořádat výstavu nových prací v Salonu Nikon v Ginze do dvou let od udělení ceny. \n\nV rámci tohoto ocenění vznikla v roce 2003 cena inspirace Džuna Mikiho, která je obvykle udělována dvěma fotografům za nejkreativnější a nejpozoruhodnější práce vystavené v průběhu akce Nikon Salon Juna21.\n\n\n"}
{"id": "827668", "url": "https://cs.wikipedia.org/wiki?curid=827668", "title": "Alexandr Rogožkin", "text": "Alexandr Rogožkin\n\nAlexandr Rogožkin (rusky Алекса́ндр Влади́мирович Рого́жкин, * 3. října 1949 v Petrohradu) je ruský filmový režisér.\n\nV letech 1995-2002 byl oceněn státními cenami Ruské akademie filmových umění (Nika) pro nejlepšího ruského režiséra. Jeho komedie \"Svéráz národního lovu\" oceněná jako nejlepší ruský film roku 1995, byla v Karlových Varech nominována na Křišťálový glóbus a v Soči získala Velkou cenu. Válečné drama \"Kukuška\" / Kukačka (2002) získalo v Moskvě ocenění za nejlepší režii a nejlepší scénář, portugalského Stříbrného delfína a divácké ceny z festivalů v Selbu a San Franciscu.\n\n"}
{"id": "827669", "url": "https://cs.wikipedia.org/wiki?curid=827669", "title": "Přírůstek věci", "text": "Přírůstek věci\n\nPřírůstek věci je především plod dané věci, ať už jde o plod přirozený, např. ovoce, nebo obecný, např. úroky. Přírůstek se stává samostatnou věcí až v okamžiku, kdy dojde k jeho oddělení (\"separaci\") od věci hlavní, tím k němu také vlastníkovi věci hlavní vzniká vlastnické právo. Opačným případem přírůstku je jeho dodatečné spojení s hlavní věcí (\"akcese\"), příkladem jsou naplaveniny u nemovitých pozemků.\n\nV českém právu byl původně upraven pouze v případě vzniku vlastnického práva separací v § 135a a v § 162 odst. 2 občanského zákoníku. Od roku 2014 však nový občanský zákoník tento právní institut pojednává v § 1066–1088 komplexněji, počítá i s akcesí a zároveň přírůstky rozlišuje na \"přirozené\", jako jsou zemědělské plody, mláďata zvířat, naplaveniny či strže, a \"umělé\", které vznikají např. zpracováním nebo smísením několika věcí rozdílných vlastníků, či pokud jde o stavbu na cizím pozemku nebo tzv. přestavek.\n"}
{"id": "827672", "url": "https://cs.wikipedia.org/wiki?curid=827672", "title": "Seznam kulturních památek v Kamenickém Šenově", "text": "Seznam kulturních památek v Kamenickém Šenově\n\nSeznam zahrnuje i památky připojené vsi Prácheň.\n\n\n"}
{"id": "827673", "url": "https://cs.wikipedia.org/wiki?curid=827673", "title": "Dálnice A7 (Německo)", "text": "Dálnice A7 (Německo)\n\nDálnice A7, německy Bundesautobahn 7 (zkratka BAB 7), zkráceně Autobahn 7 (zkratka A7), je nejdelší německou dálnicí a se svými 963 kilometry i nejdelší dálnicí v Evropě. Dálnice půlí Německo téměř rovnoměrně mezi východem a západem. A7 začíná na severu, na státní hranici s Dánskem, odkud v Dánsku pokračuje jako součást evropské silnice E45. Na jihu A7 končí na hranici s Rakouskem. Dokončena byla v září roku 2009. Dálnice od severu prochází spolkovými zeměmi Šlesvicko-Holštýnsko, Hamburk, Dolní Sasko, Hesensko, Bavorsko, Bádensko-Württembersko a znovu Bavorsko.\n\nPrvní, 77 kilometrů dlouhý, úsek byl otevřen v roce 1937 a spojoval města Göttingen a Homberg. O rok později byla dálnice prodloužena o 28 kilometrů až po Hattenbach. V roce 1942 byl otevřen úsek Nörten-Harlenberg-Göttingen o délce 13,1 kilometrů. Zbytek dálnice byl dobudován v 60. a 70. letech.\n\nDálnice A7 prochází trasou několik evropských silnic. Jejich přehled je uveden v následující tabulce:\n\nNa severu země prochází dálnice spolkovou zemí Šlesvicko-Holštýnsko a kopíruje zde středověkou obchodní cestu vedoucí ze Skandinávie do Hamburku. V Hamburku je A7 vedena pod Labem tunelem ve čtyřech oddělených tubesech.\n\nVe vřesovišti v Lüneburgu jsou od sebe jednotlivé jízdní pásy nezvykle hodně vzdáleny.\n\nNedaleko města Hannoversch Münden překonává dálnice po mostě řeku Werru. Blízko u mostu se nachází vysokorychlostní trať ICE mezi Hannoverem a Würzburgem. Tento úsek je znám pro svůj dlouhý svah, na kterém jsou umístěna zařízení pro měření rychlosti. Po překročení Werry a ještě před městem Kassel následuje kopcovitý terén znamenající mnoho výjezdů a následných sjezdů z kopců. Motoristé ho proto nazývají \"Kasseler Berge\". To bylo úmyslně součástí návrhu na vybudování dálnice. Bylo plánováno nabídnout motoristům \"přitažlivou krajinu\". Dálnice A7 není jedinou německou dálnicí, jenž je postupně z důvodu vysokého provozu rozšiřována, ale tento úsek dálnice je jeden z vůbec nejvíce používaných: je to jedna z pouze dvou dálnic spojujících sever a jih Německa, a také je součástí mála silnic, které spojují oblasti jako Frankfurt nad Mohanem s bývalým NDR a Berlínem. V důsledku toho je tato část dálnice jednou z nejvíce přetížených.\n\nVýstavba jižní části dálnice byla v důsledku sporu mezi Bavorskem a spolkovou zemí Bádensko-Württembersko zdržena. Nicméně v roce 1969 se podařilo nalézt shodu, ale výstavba byla i přesto pozdržena až na počátek 80. let. Tentokrát z důvodu nedostatku financí. Poté, co se začalo se stavebními pracemi, výstavba probíhala neobvykle rychle. To i navzdory náročnému terénu na území pohoří Frankenhöhe a Švábské Alby. Ten si vyžádal výstavbu dvou tunelů a několika mostů.\n\n1. září 2009 byl otevřen poslední, 15 kilometrů dlouhý, úsek dálnice mezi Nesselwangem a hranicí s Rakouskem a hraniční tunel poblíž Füssenu.\n\n\n"}
{"id": "827679", "url": "https://cs.wikipedia.org/wiki?curid=827679", "title": "Michal Šulla", "text": "Michal Šulla\n\nMichal Šulla (* 15. června 1991, Myjava) je slovenský fotbalový brankář a reprezentant, od ledna 2018 působící ve slovenském mužstvu ŠK Slovan Bratislava\n\nJe odchovancem klubu FK Senica. Před sezonou 2009/10 se propracoval do prvního týmu, kde však zpočátku vykonával pouze pozici třetího brankáře, a proto odešel kvůli většímu hernímu vytížení na hostování do celku MFK Vrbové tehdy působícího ve třetí nejvyšší soutěži. V létě 2012 se vrátil do Senice a v průběhu podzimní části ročníku 2012/13 kryl až do svého odchodu do Myjavy společně s Jánem Malcem záda Milanu Švengrovi.\n\nSvůj ligový debut v dresu \"áčka\" si odbyl pod trenérem Vladimírem Koníkem ve 24. kole nejvyšší soutěže hraném 2. dubna 2013 proti Tatranu Prešov (výhra 1:0), když ve 44. minutě nahradil zraněného Švengra. V létě 2013 se stal brankářem číslo jedna a se Senicí se představil ve druhém předkole Evropské ligy UEFA 2013/14 proti srbskému celku FK Mladost Podgorica, se kterým Senica po remíze 2:2 a prohře 0:1 vypadla. 21. února 2014 vyhrál anketu o nejlepšího sportovce města roku 2013 v kategorii dospělých. V březnu 2014 podepsal s vedením klubu nový kontrakt do léta 2016. 9. 11. 2014 v 17. kole první ligy porazil se senickým týmem po více než čtyřech letech v lize Slovan Bratislava, utkání skončilo vítězstvím 2:1. Na jaře 2016 došel s mužstvem až do finále slovenského poháru, v němž Senica podlehla na neutrální půdě v Bardejove celku FK AS Trenčín v penaltovém rozstřelu. Během celého svého působení za senický klub odehrál 122 ligových střetnutí, v nichž vychytal 29 čistých kont\n\nV srpnu 2012 zamířil na půl roku hostovat do týmu tehdejšího nováčka nejvyšší soutěže Spartaku Myjava, kam přišel jako náhrada za tehdy zraněnou jedničku Petera Solničku. Ve Spartaku působil do konce podzimní části sezony 2012/13, během této doby si připsal v lize sedm zápasů a tři vychytané nuly.\n\nV zimním přestupovém období ročníku 2017/18 podepsal smlouvu na tři a půl roku se Slovanem Bratislava, který o něj projevil zájem již v létě 2017.\n\nLigovou premiéru v dresu bratislavského týmu absolvoval ve 20. kole hraném 18. 2. 2018 proti Zemplínu Michalovce (remíza 1:1), odchytal celý zápas. Své první čisté konto za Slovan zaznamenal v následujícím střetnutí, kdy \"belasi\" porazili v souboji o druhé místo tabulky mužstvo MŠK Žilina vysoko 6:0. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájily tak zisk této trofeje z předešlé sezony 2016/17. Na jaře 2018 odchytal za Slovan Bratislava všech 13 ligových utkání a v pěti z nich nedostal branku.\n\nSe Slovanem se představil v prvních dvou předkolech Evropské ligy UEFA 2018/19 v soubojích s moldavským klubem FC Milsami Orhei (výhry 4:2 a 5:0) a týmem Balzan FC z Malty (prohra 1:2 a výhra 3:1). Ve třetím předkole nechytal a kryl záda Dominiku Greifovi, \"belasí\" následně vypadli po výhře 2:1 a prohře 0:4 s rakouským celkem Rapid Vídeň. Se Slovanem získal 14. 4. 2019 po výhře 3:0 nad mužstvem MŠK Žilina šest kol před koncem sezony mistrovský titul. V ročníku 2018/19 odehrál v lize čtyři střetnutí.\n\nAktuální k 3. červenci 2019\n\nMichal Šulla je bývalý mládežnický reprezentant, nastupoval za U19. Figuroval i v kádru slovenského reprezentačního výběru U21 vedeného tehdy trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku. Šulla nastoupil v obou barážových zápasech, které skončily shodnými prohrami slovenského týmu 0:2.\n\nV A-týmu Slovenska debutoval pod trenérem Jánem Kozákem v přátelském zápase hraném v Abú Zabí (Spojené arabské emiráty) 8. ledna 2017 proti reprezentaci Ugangy (prohra 1:3), odehrál první poločas. V říjnu 2018, po prohře s Českem (1:2) v utkání Ligy národů, spolu s několika spoluhráči navštívil noční klub. Vzniklý skandál odnesl hlavní trenér Ján Kozák, který rezignoval.\n\n"}
{"id": "827686", "url": "https://cs.wikipedia.org/wiki?curid=827686", "title": "Makadamie", "text": "Makadamie\n\nMakadamie (\"Macadamia\") je rod dvouděložných rostlin z čeledi proteovitých. Jsou to stromy s jednoduchými střídavými listy a drobnými květy v hroznovitých květenstvích. Rod zahrnuje 4 druhy, pocházející z východní Austrálie. Druhy makadamie celolistá a \"Macadamia tetraphylla\" jsou pěstovány i v jiných částech světa pro jádra plodů, známá jako makadamiové ořechy.\n\nMakadamie jsou stálezelené stromy nebo vysoké keře, dorůstající výšky od dvou do osmnácti metrů. Listy jsou jednoduché, střídavé, v přeslenech, s celokrajnou nebo na okraji ostnitě pilovitou čepelí. Květy jsou oboupohlavné, uspořádané v úžlabních nebo řidčeji vrcholových hroznech.\nOkvětí je trubkovité, zakončené 4 laloky.\nTyčinky jsou čtyři, přirostlé při ústí okvětní trubky.\nSemeník je přisedlý, obsahuje 2 vajíčka a nese přímou nebo zahnutou, na konci kyjovitou čnělku zakončenou drobnou vrcholovou bliznou. Plod je opožděně pukavý měchýřek s tlustým, kožovitým oplodím. Obsahuje většinou jen jedno kulovité semeno.\n\nRod zahrnuje v současném taxonomickém pojetí 4 druhy, pocházející z východní Austrálie (Queensland a Nový Jižní Wales). Makadamie celolistá je pro jedlé plody pěstována i v jiných částech světa, zejména v jihozápadních USA, Havaji, Latinské Americe a jižní Africe.\nNěkteré jiné druhy, které byly v minulosti též řazeny do rodu \"Macadamia\" a v současné taxonomii jsou řazeny do jiných rodů čeledi proteovité, se vyskytují též na Nové Kaledonii a Sulawesi.\n\nKvěty makadamií jsou opylovány hmyzem sbírajícím pyl a nektar. V Austrálii je navštěvují zejména bezžihadlé včely rodu \"Trigona\" a také včela medonosná.\n\nRod \"Macadamia\" je v rámci čeledi \"Proteaceae\" řazen do podčeledi \"Grevilleoideae\", tribu \"Macadamieae\" a podtribu \"Macadamiinae\". V minulosti rod zahrnoval 9 druhů, výsledky fylogenetických studií však ukázaly, že se skládá ze dvou samostatných vývojových linií. Jedna skupina zahrnuje 4 druhy rostoucí v subtropické východní Austrálii a obsahuje i typový druh, \"Macadamia ternifolia\". Pět zbývajících druhů tvoří skupinu, rozšířenou v tropické Austrálii a na Sulawesi. Tyto druhy byly následně v roce 2008 přeřazeny do nového rodu \"Lasjia\".\n\n\nHospodářsky nejvýznamnějším zástupcem rodu je makadamie celolistá. Je to jediná světově komerčně pěstovaná plodina pocházející z Austrálie. Je pěstována pro jádra plodů, známá jako makadamiové ořechy a patřící mezi nejvíce ceněné ořechy na trhu.\nPlody \"Macadamia tetraphylla\" jsou rovněž chuťově výborné, obsahují ale vyšší podíl cukrů, které při tepelném zpracování karamelizují a ubírají ořechům na trvanlivosti. Tento druh je omezeně pěstován např. v Kalifornii a na Novém Zélandu. Olej z makadamiových ořechů je vysoce kvalitní a kromě potravinářství se používá např. v kosmetice.\nZbývající dva druhy nemají hospodářský význam. Ořechy \"Macadamia ternifolia\" jsou drobné, hořké a nepoživatelné. Rovněž ořechy vzácného druhu \"Macadamia jansenii\" jsou nepoživatelné.\n\nMakdamie jsou celkem zřídka pěstovány i ve sklenících a expozicích českých botanických zahrad.\nVzhledem ke své odolnosti se pěstují také u nás, obvykle však pouze jako dekorativní kbelíkové rostliny. Rostliny jsou samosprašné a v případě roubovaných jedinců plodí již po třech letech. Snesou pokles teploty až na 0 °C. Rod je pojmenován po Johnu Macadamovi, který byl kolegou botanika Ferdinanda von Muellera.\n\n"}
{"id": "827689", "url": "https://cs.wikipedia.org/wiki?curid=827689", "title": "Olga Suchomelová", "text": "Olga Suchomelová\n\nOlga Suchomelová (* 23. listopadu 1950 v Praze) je česká spisovatelka a humanitární aktivistka.\n\nOlga Suchomelová se narodila a vyrůstala v Praze. Roku 1969 odmaturovala na Střední všeobecně vzdělávací škole Botičská (dnes Gymnázium Botičská). Již před nástupem na střední školu jí zemřela matka, a tak se kvůli tíživé situaci rodiny (k níž nově přispěl postih jejího otce za jeho postoje k sovětské invazi) rozhodla místo studia na vysoké škole převzít starost o domácnost a o mladší sestru a zároveň prací přispívat do rodinného rozpočtu.\n\nPráci se jí podařilo získat v administrativě. Nejprve od roku 1969 do roku 1973 pracovala jako referentka na Správě sociálního zabezpečení v Praze 5. Roku 1971 se jí narodila první dcera. V roce 1973 našla nové místo jako administrativní pracovnice na Fakultě všeobecného lékařství Univerzity Karlovy. Odtamtud roku 1978 přešla nakrátko do administrativy Správy kolejí a menz Univerzity Karlovy, ovšem následujícího roku se jí narodila druhá dcera, s níž odešla na mateřskou dovolenou.\n\nPo mateřské dovolené se Olga Suchomelová nejprve živila krátkodobými brigádami, než v roce 1983 našla místo jako sekretářka v administrativě Všeobecné fakultní nemocnice, kde zůstala více než dvacet let, do roku 2004, kdy převzala práci asistentky pro svého partnera Dr. Jiřího Pondělíčka.\n\nOlga Suchomelová žije v Praze se svým partnerem. Od svých dvou dcer se dosud dočkala pěti vnoučat.\n\nV roce 2009 začala Olga Suchomelová vyprávět příběhy ze života svého a své rodiny na diskusním serveru Okoun.cz. V lednu 2010 pak napsala první z těchto příběhů formou povídky do čtenářské soutěže internetového magazínu Žena-in a vyhrála bonboniéru, což ji motivovalo k dalšímu vyprávění. Kolem jejích příběhů vznikl internetový fanklub, v němž vznikla idea i možnost k tomu, aby svá vyprávění vydala knižně. První kniha těchto příběhů vyšla ještě roku 2010 v nakladatelství Beth-Or pod názvem \"Pivo, které strašilo\". Následujícího roku 2011 vydalo totéž nakladatelství navazující knihu \"Nepáchejte dobré skutky\".\n\nOd roku 1990 do 2. poloviny 90. let pracovala Olga Suchomelová ve sdružení KOM (původně \"Klub osamělých maminek\", posléze \"Klub osamělých maminek a tatínků\"), zaměřeném na pomoc neúplným rodinám. Dobrovolníci KOMu poskytovali osamělým rodičům lidskou podporu, pomáhali zajišťovat hlídací službu, azylové bydlení, překlenovací bezúročné půjčky, ozdravné a prázdninové pobyty dětí, zprostředkovali odbornou psychologickou a právní pomoc.\n\nPoté, co Olga Suchomelová vydala svou první knihu, okruh příznivců jejích vyprávění se značně rozrostl, a někteří její fanoušci začali organizovat autorská čtení, zprvu u příležitostí literárních a kulturních, posléze též v rámci charitativních akcí.\n\n\n"}
{"id": "827691", "url": "https://cs.wikipedia.org/wiki?curid=827691", "title": "Marko Nikezić", "text": "Marko Nikezić\n\nMarko Nikezić (v srbské cyrilici Марко Никезић; 13. června 1921, Bělehrad – 9. ledna 1991) byl srbský a jugoslávský komunistický politik. \n\nV roce 1940 vstoupil mezi jugoslávské komunisty a během druhé světové války se zúčastnil partyzánského boje. V poválečné době pracoval v diplomatických službách Jugoslávie, byl velvyslancem nejprve v Egyptě, později v Československu a nakonec ve Spojených státech. V letech 1965 – 1968 byl svazovým sekretářem (ministrem) zahraničí. V letech 1968 – 1972 zastával funkci předsedy Ústředního výboru Svazu komunistů Srbska. Spolu s Latinkou Perović a Ilijou Rajičićem byl nakonec roku 1972 obviněn z anarcho-liberalismu (tzv. \"proces s liberály\"), což ukončilo jeho politickou kariéru. Po roce 1972 tak musel odejít do důchodu a politické činnosti se již více nevěnoval.\n\n"}
{"id": "827692", "url": "https://cs.wikipedia.org/wiki?curid=827692", "title": "Seznam kulturních památek v Doksech", "text": "Seznam kulturních památek v Doksech\n\nSeznam zahrnuje památky vlastního města Doksy i připojených částí Břehyně, Kruh a Obora. Na samostatné stránky jsou vyčleněny:\n\n\n"}
{"id": "827694", "url": "https://cs.wikipedia.org/wiki?curid=827694", "title": "Pavel Kamesch", "text": "Pavel Kamesch\n\nPavel Kamesch (* 9. prosince 1974 v Banské Bystrici) je bývalý slovenský fotbalový brankář naposledy působící v FK Senica. Mimo Slovensko působil v Česku a na Kypru.\n\nSvoji fotbalovou kariéru začal v rodné FK Dukla Banská Bystrica. Zde působil až do roku 1995, kdy si ho vyhlédl klub MFK Košice, za který nastupoval v letech 1997–1998. Od roku 1999 působil v ŠK SFM Senec. Po roce zamířil do SK Sigma Olomouc, která se stala jeho prvním zahraničním angažmá. Jeho nejdelší angažmá bylo v Enosis Neon Paralimni, kde chytal 4 sezony. Následně přestoupil do AEP Pafos a v roce 2007 se vrátil zpět domů, tentokrát do FC Spartak Trnava. Poté se vydal na poslední zahraniční angažmá do kyperského ENTHOI Lakatamia.\n\nPřed ročníkem 2009/10 přestoupil do FK Senica. První zápas za mužstvo Záhoráků odehrál v 6. kole 1. ligy 15. 8. 2009 proti DAC 1904 Dunajská Streda (prohra Senice 0:1). Ve své první sezoně za tým odchytal 18 zápasů. Poté již za mužstvo nastoupil pouze k 6 zápasů v ročníku 2011/12 a v mužstvu vykonával pozici druhého respektive třetího brankáře. 1. 7. 2013 podepsal s vedením týmu nový kontrakt do léta 2014. Po skončení ročníku 2013/14 s mužstvem neprodloužil smlouvu a tým po pěti letech opustil. Následně ukončil svoji fotbalovou kariéru. 12. 7. 2014 před prvním zápasem nového ročníku slovenské nejvyšší soutěže proti TJ Spartak Myjava (výhra Senice 1:0) se vedení mužstva s hráčem oficiálně rozloučilo.\n\n"}
{"id": "827696", "url": "https://cs.wikipedia.org/wiki?curid=827696", "title": "Mark Hateley", "text": "Mark Hateley\n\nMark Wayne Hateley (* 7. listopadu 1961 ve Wallasey) je bývalý anglický fotbalista a fotbalový manažer, který v letech 1997 až 1998 vedl anglický klub Hull City. Za reprezentaci Anglie odehrál 32 mezistátních utkání. V roce 1994 získal ve Skotsku ocenění pro nejlepšího hráče dle novinářské asociace SFWA (Scottish Football Writers' Association).\n\nAS Monaco\nRangers\n"}
{"id": "827697", "url": "https://cs.wikipedia.org/wiki?curid=827697", "title": "Deriba", "text": "Deriba\n\nDeriba je vyhaslá sopka, nacházející se v pohoří Džabal Marra (ve volném překladu \"zlá hora\") v provincii Dárfúr v západní části Súdánu. Vrchol dosahuje výšky 3042 metrů. Po vyhlášení nezávislosti Jižního Súdánu v roce 2011 se stala nejvyšší horou Súdánu.\n\nV jejím kráteru se v nadmořské výšce 2200 metrů nachází dvě sladkovodní jezera.\n"}
{"id": "827704", "url": "https://cs.wikipedia.org/wiki?curid=827704", "title": "Japonský superpohár", "text": "Japonský superpohár\n\nJaponský superpohár, známý též jako Fuji Xerox Super Cup (japonsky: 富士ゼロックススーパーカップ), je japonská fotbalová soutěž pořádaná každoročně od roku 1994. Soutěže se účastní poslední vítěz J. League a Císařského poháru. V případě, že obě soutěže vyhrál jeden klub, se superpoháru účastní tým, který v ligové tabulce skončil na druhé příčce. Pokud se utkání nerozhodne během devadesáti minut hracího času, o vítězi rozhodují pokutové kopy. \n\n\nOficiální stránky \n"}
{"id": "827711", "url": "https://cs.wikipedia.org/wiki?curid=827711", "title": "Polotriko", "text": "Polotriko\n\nPolotriko (známé také jako golfové triko, tenisové triko či polokošile) je horní díl oděvu střihu klasického trika s tím rozdílem, že v oblasti kolem krku má límeček a obvykle 2 až 3 knoflíčky na zapnutí svrchního dílu. Může nebo nemusí mít náprsní kapsu.\n\nTento typ trika se vyvinul z oblečení hráčů tenisu a s jeho výrobou započala značka Lacoste, neboť jejím zakladatelem byl francouzský tenista René Lacoste, který se proslavil nejen svým tenisovým nadáním, ale také tím, že polo triko jako první používal během tenisových zápasů. Polotriko postupně proniklo do některých dalších sportů (golf, jezdecké pólo, různé míčové a týmové hry), poté mezi volnočasové oblečení a to u mužů i u žen.\n\nČeský název není odvozen ze slova polovina nýbrž od slova pólo - jezdeckého sportu.\n\n"}
{"id": "827713", "url": "https://cs.wikipedia.org/wiki?curid=827713", "title": "Císařský pohár", "text": "Císařský pohár\n\nCísařský pohár (japonsky: 天皇杯) je japonský fotbalový pohár. Jedná se o nejstarší fotbalovou soutěž v Japonsku, jejíž historie sahá až do roku 1921. Před 2. světovou válkou se poháru účastnily nejen kluby z Japonska, ale i z Koreje, Tchaj-wan a Mandžukuo.\n\n"}
{"id": "827717", "url": "https://cs.wikipedia.org/wiki?curid=827717", "title": "Miroslav Štěpánek (fotbalista)", "text": "Miroslav Štěpánek (fotbalista)\n\nMiroslav Štěpánek (* 15. ledna 1990, Olomouc) je český fotbalový obránce, od září 2014 působící v SpVgg Grün-Weiss Deggendorf. Mimo Česka působil v Německu, Rakousku a na Slovensku.\n\nSvoji fotbalovou kariéru začal v Olomouci, odkud ještě jako dorostenec odešel do Hamburku. Zde v roce 2008 nahlédl do A-týmu, kde nepřesvědčil a působil v B-mužstvu. Na sezonu 2008-2009 byl poslán na hostování do Kapfenbergeru, odkud se vrátil zpět do Hamburku s přetrženými kolenními vazy. Léčba si vyžádala deset měsíců, ale v květnu 2010 si při přípravném zápase U21 znovu poranil poranil koleno a léčil ho dalších osm měsíců.\n\nV létě 2012 přestoupil do Senice. Po půl roce zamířil do Duisburgu. Před sezonou 2013/14 podepsal kontrakt s Eintrachtem Norderstedt, kde po roce skončil a v září 2014 podepsal kontrakt s SpVgg Grün-Weiss Deggendorf.\n\nŠtěpánek reprezentoval ČR v mládežnických kategoriích U16, U17, U19 a U21. S výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\n\n"}
{"id": "827718", "url": "https://cs.wikipedia.org/wiki?curid=827718", "title": "DDR4", "text": "DDR4\n\nOperační paměti DDR4 SDRAM (Double Data Rate 4 Synchronous Dynamic Random Access Memory) jsou přímým nástupcem typu DDR3.\n\nNa trhu se operační paměť DDR4 objevila v roce 2014 a je to jedna z posledních variant DRAM, které jsou používány od roku 1970. Jedná se o rychlejšího nástupce pro moduly DDR2 a DDR3, který není zpětně kompatibilní se staršími moduly kvůli rozdílnému napětí a samotnému fyzickému rozhraní. \n\nPrvní DDR4 se na komerční trh dostaly ve 2. čtvrtletí roku 2014, kde se z počátku objevily pouze ECC moduly. Non-ECC DDR4 byly k dostání až ve 3. čtvrtletí 2014, kde doprovázely uvedení na trh procesory typu Haswell-E.\n\nArchitekturou jsou paměti stejné už od 70. let, stále jde o typ DRAM. Jak už je tomu vždy u nových typů DDR RAM, ani DDR4 není elektricky slučitelná s předchozími typy. Tzv. zámek je opět posunut, aby nedošlo k nekompatibilnímu zapojení do patice jiného typu. Provozní napětí bylo sníženo na 1,05 – 1,2V. Počítá se opět s vyššími frekvencemi a tedy i s větší přenosovou rychlostí (1,6 - 3,2 GT/s). Časování je zvýšeno minimálně na CL12. \nČipy by měly být vytvořeny 20nm technologií. Architektura umožní jednodušší komunikaci s PCI sběrnicemi. Zároveň bude paměť osazena více piny (DIMM 284 a SO-DIMM 256), které budou pouze 0,85 mm široké. Vícevrstvý plošný spoj také vytvoří o 0,2 mm tlustší modul.\nZtenčení čipové struktury umožní tedy vyšší frekvence, a zároveň sníží energetické nároky (až o 40 % nižší spotřeba).\n\nPrvní prototyp DDR4 byl vyvinut společností Samsung a zveřejněn v lednu 2011. JEDEC začal na novém typu pracovat už v roce 2005, asi 2 roky před uvedením DDR3 v roce 2007. Dokončení architektury DDR4 bylo plánováno v roce 2008. \n\nPředběžné informace byly zveřejněny v roce 2007, a mluvčí z poskytl další veřejné informace ve své prezentaci v srpnu 2008 v San Franciscu na (IDF).\n\nDDR4 se vyznačuje výrobním procesem 30 nm při napětí 1,2 voltů, s frekvencí sběrnice 2133 MT / s \"normální\" rychlostí a 3200 MT / s \"pro nadšence\" rychlostí. Vystoupil na trhu v roce 2012. V roce 2013 se napětí snížilo až na 1 volt. Následně byly další detaily zveřejněny při MemConu 2010 v Tokiu. Prezentace ředitele JEDEC \"Čas přehodnotit DDR4\" vedlo některé webové servery, ke zprávě, že zavedení DDR4 bylo pravděpodobně nebo definitivně odloženo až do roku 2015. Nicméně zkušební vzorky DDR4 byly uvedeny v souladu s původnímu harmonogramem na počátku roku 2011, ve kterém výrobci zmiňují ponechání rozsáhlé komerční výroby a uvolnění na trh naplánované na rok 2012.\n\nV letech 2015 a 2016 by měly tyto operační paměti získat většinový podíl na trhu a nahradit tak DDR3. \n\nPřechod z DDR3 na DDR4 tedy trvá déle, než zhruba pětiletý přechod z DDR2 na DDR3. Z části je to proto, že změny, které je potřeba učinit u ostatních komponent ovlivní všechny části počítačových systémů, které bude pro spolupráci s DDR4 potřeba aktualizovat. V únoru 2009, Samsung ověřil 40nm DRAM čipy, což se dá považovat za \"významný krok\" směrem k vývoji DDR4 neboť v roce 2009 DRAM čipy byly teprve začínaly směřovat k výrobnímu procesu 50nm. V lednu 2011 Samsung oznámil dokončení a uvolnění pro testování modulu 2 GiB DDR4 DRAM na základě výrobního procesu mezi 30 a 39 nm. Maximální rychlost přenosu dat je 2.133 MT / s při 1,2 V, při využití technologie převzaté z grafické paměti DDR. Modul DDR4 čerpá o 40% méně energie než DDR3.\n\nO tři měsíce později v dubnu 2011 firma oznámila výrobu 2 GiB DDR4 modulů na 2400 MT /s běžících na 1,2 V a výrobním procesu mezi 30 a 39 nm (přesné číslo není specifikované) a dodala, že předpokládá zahájení vysokoobjemové výroby v druhé polovině roku 2012. \n\nV květnu 2012, Micron oznámil, že se zaměřuje na zahájení výroby 30nm modulů ke konci roku 2012. \n\nV září 2012, JEDEC vydal finální specifikaci DDR4.\n\nV dubnu 2014 firma Hynix oznámila, že vyvinula jako první na světě modul s nejvyšší hustotou 128 GiB založený na 8 Gib DDR4 pomocí 20 nm technologie. Modul pracuje na 2133 MHz, s 64-bit I / O, a zpracuje až 17 GB dat za sekundu. Hynix předpokládá komercializaci DDR4 SDRAM do roku 2015 a standardizaci do roku 2016.\n\nKonec éry DDR4 se očekává kolem roku 2020 (kdy je počítáno dokonce se 128 GB moduly).\n\nStejně jako v roce 2014, není plánován žádný přímý nástupce technologie DDR4. Pravděpodobně by nadcházející technologií, podle dosavadního vývoje, měla být \"DDR5 SDRAM\". Některé zdroje spekulují, že další standardní paměť by měla s větší pravděpodobností používat sériové, namísto dosavadního paralelního rozhraní. V současné době jsou používané 288/260-pin neregistrované moduly DDR4. Předmětem možných spekulací může určitě být Micron Technology Hybrid Memory Cube (HMC), která využívá technologii vrstvení paměti. \n\nHistorický vývoj jiných počítačových sběrnic směřuje k nahrazování paralelního rozhraní sériovým, jako například u SATA, kdy jeho předchůdcem byla paralelní sběrnice PATA a mnoho dalších příkladů jako náhrada paralelních portů sériovými a později USB. Obecně platí, že sériové sběrnice jsou snadněji škálovatelné a pro návrh plošných spojů a samotných vodičů mnohem jednodušší na vývoj.\n\nV roce 2011 JEDEC také představil standard Wide I/O 2, využívající podobné schéma jako Hybrid Memory Cube. Toto uspořádání paměti poskytuje větší šířku pásma a lepší výkon než DDR4. Umožňuje široké rozhraní s kratší délkou signálu. Jejím cílem je především nahradit různé mobilní SDRAM standardy DDRX používané ve vysoce výkonných vestavěných a mobilních zařízení, jako jsou chytré telefony.\n\nFinální specifikace od komise JEDEC (anglicky)\n"}
{"id": "827721", "url": "https://cs.wikipedia.org/wiki?curid=827721", "title": "Mont Orohena", "text": "Mont Orohena\n\nMont Orohena (2241 m n. m.) je vyhaslá sopka na ostrově Tahiti v jižním Pacifiku. Leží na území Francouzské Polynésie v souostroví Společenské ostrovy ve skupině Îles du Vent. Jedná se o nejvyšší horu Francouzské Polynésie.\n\n"}
{"id": "827722", "url": "https://cs.wikipedia.org/wiki?curid=827722", "title": "68 (číslo)", "text": "68 (číslo)\n\nŠedesát osm je přirozené číslo. Následuje po číslu šedesát sedm a předchází číslu šedesát devět. Řadová číslovka je šedesátý osmý nebo osmašedesátý. Římskými číslicemi se zapisuje LXVIII.\n\n\n\nI/68 je jednou ze silnic první třídy v Česku.\n\n\nSTS-68 byla mise raketoplánu Endeavour. Celkem se jednalo o 65. misi raketoplánu do vesmíru a 7. pro Endeavour. Cílem letu mise byly experimenty Space Radar Laboratory.\n\n"}
{"id": "827723", "url": "https://cs.wikipedia.org/wiki?curid=827723", "title": "Ján Gajdošík", "text": "Ján Gajdošík\n\nJán Gajdošík (* 12. října 1978 v Breznu) je slovenský fotbalový obránce, od července 2013 působící v FO ŽP ŠPORT Podbrezová.\n\nSvoji fotbalovou kariéru začal v Podbrezové, kde se postupně propracoval přes mládežnické kategorie do prvního týmu. V roce 2009 zamířil do Senice v níž působil 4 roky. Poté se vrátil do Podbrezové. V sezoně 2013/14 slavil s týmem postup do 1. slovenské ligy.\n\n"}
{"id": "827732", "url": "https://cs.wikipedia.org/wiki?curid=827732", "title": "Petr Pavlík (1987)", "text": "Petr Pavlík (1987)\n\nPetr Pavlík (* 22. července 1987, Opava) je český fotbalový obránce a bývalý mládežnický reprezentant, od ledna 2017 nastupující za český klub FC Zbrojovka Brno. Mimo Česko působil na klubové úrovni v Turecku a na Slovensku. Nastupuje na postu stopera.\n\nSvoji fotbalovou kariéru začal v týmu SFC Opava, odkud v průběhu mládeže přestoupil Baníku Ostrava.\n\nPřed jarní částí ročníku 2004/05 se propracoval do seniorské kategorie. V dresu Baníku debutoval 26. 8. 2006 v ligovém utkání 5. kola proti SK Kladno (výhra 5:1), nastoupil na celé střetnutí. Celkem za tým odehrál 15 ligových střetnutí.\n\nPřed jarem 2007 odešel hostoval do druholigového mužstva FC Vítkovice, odkud se po půl roce vrátil zpět do Baníku. Za Vítkovice nastoupil v lize k šesti utkáním, ve kterých se jednou střelecky prosadil.\n\nV létě 2009 odešel do Turecka, konkrétně do Kasımpaşy SK. Do mužstva tehdejšího nováčka nejvyšší soutěže přestoupil za cca 250 tisicí eur (šest milionů Kč) a podepsal smlouvu na čtyři roky s opcí. V Kasımpaşe SK si odbyl premiéru v ligovém utkání druhého kola hraného 16. srpna 2009 proti İstanbul Başakşehir FK (prohra 1:3), ve 45. minutě si vstřelil vlastní gól. V Kasımpaşe nakonec strávil pouze půl roku, během kterého si připsal tři starty v lize.\n\nV únoru 2010 jeho kroky směřovaly na hostování do druholigového Samsunsporu. V mužstvu debutoval 7. 2. 2010 ve 21. kole proti Çaykuru Rizespor (výhra 2:0), odehrál celých 90 minut. Za Samsunspor odehrál 10 ligových střetnutí.\n\nPřed sezonou 2010/11 se vrátil do Česka, kde se domluvil na smlouvě s MFK OKD Karviná. V dresu Karviné si připsal pouze jeden ligový start, ve kterém branku nevstítil.\n\nV lednu 2011 odešel kvůli větší vytíženosti hostovat do týmu FC Hlučín, se kterým na jaře 2011 neúspěšně bojoval o udržení a klub sestoupil do MSFL. Za Hlučín nastupoval pravidelně a odehrál celkem 11 zápasů v lize.\n\nPřed sezonou 2011/12 přestoupil do mužstva FK Senica, kde podepsal tříletý kontrakt. V klubu se sešel s bývalým spoluhráčem z Kasımpaşy – českým brankářem Petrem Bolkem.\n\nSe Senicou se představil ve 3. předkole Evropské ligy UEFA proti rakouskému týmu FC Red Bull Salzburg (prohra 0:1, 0:3), Pavlík nastoupil pouze v odvětě. Ve slovenské nejvyšší soutěži debutoval pod trenérem Stanislavem Grigou v ligovém utkání 3. kola hraném 31. července 2011 proti FK AS Trenčín (výhra 4:0), odehrál celé střetnutí. V ligové zápase 3. 3. 2012 proti FC Nitra (výhra 3:1) jej v 86. minutě soupeř v souboji o míč trefil kolenem do hlavy a fotbalista byl s těžkým otřesem mozku odvezen do skalické nemocnice. První svůj gól za mužstvo vstřelil 3. dubna 2012 v zápase 25. kola proti FK AS Trenčín (výhra 4:0). Dalším branku vsítil hned v následujícím kole proti MŠK Žilina, dal první gól utkání, který skončil remízou 1:1. S klubem došel až do finále Slovenského poháru, kde Senica podlehla Žilině 2:3 po prodloužení. V ročníku 2011/12 nastoupil k 23 střetnutí lize.\n\nSe Senicou se i tentokrát představil v předkolech Evropská liga UEFA, kdy jeho mužstvo nejdříve poustoupilo přes maďarský klub MTK Budapešť (remíza 1:1 a výhra 2:1) a prohrách 0:1 a 0:2 poté vypadlo s klubem APOEL FC z Kypru. Jedinou branku v sezoně vsítil v 13. kole proti Tatranu Prešov (výhra 2:0), když dal první rozhodující gól zápasu. V dubnu 2013 podepsal s vedením nový kontrakt do 31. 5. 2016. V sezoně 2012/13 odehrál 27 ligových zápasů.\n\nPoprvé v ročníku se prosadil 10. 8. 2013 v 5. kole v derby proti Spartaku Myjava (remíza 2:2). 30. 8. 2013 v utkání 8. kola nejvyšší soutěže s MŠK Žilina (výhra 2:1) prožil další zranění hlavy, které ale nebylo tak vážné jako to první. 2. 11. 2013 vsítil opět v derby proti Myjavě gól, jednalo se o branku na 3:0 (zápas skončil 3:1). Svými výkony v dresu Senice zaujal polské kluby Wisła Kraków a Legia Warszawa, jejichž pozorovatelé jej sledovali v listopadu 2013 v utkání proti MFK Ružomberok. V tomto zápase si Pavlík vstřelil vlastní gól, nicméně Senica zvítězila 2:1. Svoji třetí branku v ročníku dal ve 21. kole hraném 8. března 2014 v souboji s Duklou Banská Bystrica, Senica však prohrála 1:3. V průběhu jarní části zastával v několika zápasech pozici kapitána místo distancovaného Juraje Pirosky. Celkem odehrál v sezoně 2013/14 v lize 30 utkání.\n\n9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. S klubem se představil podruhé ve finále Slovenského poháru, Senica podlehla Trenčínu 2:3 po penaltách. V ročníku 2014/15 gól nevstřelil, ale nastoupil ke všem 33 ligovým střetnutím.\n\nV létě 2015 byl zvolen kapitánem. V lednu 2016 prodloužil s týmem smlouvu do léta 2018, přestože měl nabídky z Česka i Polska. Poprvé v sezoně se střelecky prosadil 1. 3. 2016 proti ViOnu Zlaté Moravce (remíza 1:1). Svůj druhý gól vsítil v derby proti MFK Skalica (remíza 2:2). Celkem za klub nastoupil během svého pětilétého působení k 144 ligovým utkáním, ve kterých vstřelil osm branek.\n\nPřed sezonou 2016/17 zamířil společně s Adim Mehremićem do klubu TJ Spartak Myjava. V mužstvu se sešel také s Tomášem Kóňou, se kterým rovněž působil v Senici. V dresu Myjavy si odbyl premiéru 16. července 2016 v ligovém utkání prvního kola proti ViOnu Zlaté Moravce - Vráble (výhra 2:1), odehrál 90 minut. Po odhlášení A-týmu Myjavy z nejvyšší slovenské ligy se stal k 1. lednu 2017 volným hráčem. Za Myjavu odehrál v lize 19 střetnutí.\n\nNa začátku ledna 2017 se stal hráčem Zbrojovky Brno, kde uzavřel smlouvu na dva a půl roku. Ligovou premiéru v dresu Zbrojovky si odbyl 18. února 2017 v 17. kole proti FK Teplice (remíza 1:1), nastoupil na celý zápas.\n\nAktuální k 11. červenci 2017\n\nPetr Pavlík je bývalý mládežnický reprezentant. V minulosti nastupoval za výběry do 16, 17, 18, 19 a 20 let.\n\n"}
{"id": "827735", "url": "https://cs.wikipedia.org/wiki?curid=827735", "title": "Brian Clough", "text": "Brian Clough\n\nBrian Howard Clough (* 21. března 1935, Middlesbrough – 20. září 2004, Derby) byl anglický fotbalista a fotbalový trenér.\n\nBěhem své aktivní hráčské kariéry býval Clough velmi plodným střelcem, když v dresu Middlesbrough a Sunderlandu nastřílel v 274 ligových utkáních 251 branek. Za reprezentaci Anglie odehrál dvě utkání, obě v roce 1959. Hráčskou kariéru ukončil z důvodu zranění ve věku 29 let.\n\nV roce 1965 se stal manažerem Hartlepoolu United, týmu ze čtvrté nejvyšší ligy. O dva roky později se přesunul do Derby County, se kterým v sezoně 1968/69 vyhrál druhou ligu a zajistil tak týmu postup do nejvyšší soutěže. Již v sezoně 1972/73 dovedl Derby k ligovému prvenství, prvnímu v klubové historii. V roce 1973 se v Poháru mistrů evropských zemí dostal až do semifinále. Následně po neshodách s předsedou klubu odstoupil. Následujících osm měsíců strávil v třetiligovém Brighton & Hove Albion. V létě 1974 se stal novým manažerem Leedsu United, kde strávil pouze 44 dní, než byl propuštěn. O několik měsíců později se připojil k druholigovému Nottinghamu Forest. V roce 1977 postoupil Nottingham do první ligy a o rok později vyhrál svůj první ligový titul v historii. V letech 1979 a 1980 vyhrál Pohár mistrů evropských zemí a čtyři Ligové poháry v letech 1978, 1979, 1989 a 1990. V roce 1993 sestoupil Nottingham do druhé ligy, po čemž Clough ukončil svojí manažerskou kariéru. Brian Clough zemřel 20. září 2004 na rakovinu žaludku.\n\nO jeho trenérské kariéře byl natočen film s názvem Prokletý klub.\nDerby County\nNottingham Forest\n\n"}
{"id": "827739", "url": "https://cs.wikipedia.org/wiki?curid=827739", "title": "Róbert Pillár", "text": "Róbert Pillár\n\nRóbert Pillár (* 27. května 1991 v Bardejově) je slovenský fotbalový obránce, od léta 2017 hráč klubu Mezőkövesd-Zsóry SE. Mimo Slovensko působil na klubové úrovni v Česku. Je bývalým mládežnickým reprezentantem Slovenska.\n\nSvoji fotbalovou kariéru začal v Partizánu Bardejov, odkud zamířil v průběhu dorostu na hostování do klubu FK Senica.\n\nV průběhu jarní části ročniku 2009/10 se propracoval do A-týmu, kde dostal profesionální smlouvu.\n\nVe slovenské nejvyšší soutěži debutoval pod trenérem Radimem Nečasem v ligovém utkání 33. kola hraném 15. května 2010 proti MFK Petržalka (výhra 2:1), odehrál celý zápas a vstřelil svůj první gól za mužstvo. Jednalo se o jeho jediný start a gól v sezoně.\n\n1. 11. 2010 na Záhorí přestoupil. Svoji první branku v ročníku vsítil ve 3. kole (31. 7. 2010) proti MFK Dubnica, v 81. minutě dal jediný a tudíž vítězný gól. Na konci roku 2010 se o fotbalistu zajímalo několik klubů ze zahraničí, ale Pillár nakonec zůstal v Senici. Podruhé v sezoně se prosadil ve 20. kole na půdě FC Nitra, když zaznamenal druhou branku utkání (výhra 5:0). Prosadil se také v předposledním a posledním kole, když vstřelil gól do sítě MFK Ružomberok a FC ViOn Zlaté Moravce. Celkem v ročníku odehrál 31 střenutí.\n\nV roce 2012 laboroval 9 měsíců se zraněným kolenem. V prvním zápase jarní části sezóny 2011/12 proti FC Nitra si přetrhl křížový vaz v koleni V sezoně odehrál 13 utkání. S mužstvem se představil ve 3. předkole Evropské ligy UEFA proti rakouskému FC Red Bull Salzburg (odehrál pouze první zápas).\n\nNa hřiště se po zranění dostal až v následujícím ročníku v zápase proti Slovanu Bratislava. V ročníku zaznamenal pouze tři ligové starty, v nichž dal jednu branku (proti FC Nitra v posledním 33. kole).\n\nV létě 2014 uplatnila Senica na hráče opci ve smlouvě. Své první dva góly v ročníku dal v derby proti FC Spartak Trnava (remíza 2:2). 20. září 2014 vstřelil svůj třetí gól v sezoně proti FO ŽP Šport Podbrezová, vyrovnával na 1:1. 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. Počtvrté v ročníku se prosadil ve 26. kole (18. 4. 2015), když dal gól klubu FC ViOn Zlaté Moravce (prohra 2:3). Pátou branku zaznamenal ve 28. kole na půdě ŠK Slovan Bratislava, ale v konečném důsledku pouze mírnil porážku 1:4. V rozmezí 30.-33. kola vsítil čtyři branky, když se postupně prosadil proti FC Spartak Trnava, MFK Ružomberok, MFK Košice a FO ŽP Šport Podbrezová. S klubem se představil podruhé ve finále Slovenského poháru, Senica podlehla Trenčínu 2:3 po penaltách. Celkem v sezoně nastoupil k 32 střetnutím.\n\nSvůj první gól v sezoně vstřelil v druhém kole, srovnával na 1:1 proti MFK Ružomberok. Podruhé se střelecky prosadil v derby proti MFK Skalica (remíza 2:2). V dubnu 2016 prodloužil se Senicou smlouvu o dva roky. V ročníku odehrál 28 utkání.\n\nPoprvé v sezoně se prosadil 6. 8. 2016 proti 1. FC Tatran Prešov (výhra 4:0), když v 30. minutě otevřel skóre zápasu.\n\nV průběhu sezony 2013/2014 odešel na půlroční hostování s opcí do Česka, do klubu FC Hradec Králové. Mužstvo se stalo pro hráče prvním zahraničním angažmá. Za tým odehrál během svého působení osm zápasů, ve kterých vstřelil jeden gól.\n\nV únoru 2014 odešel na další hostování tentokrát do mužstva FC Nitra. Za mužstvo nastoupil během svého angažmá k devět střetnutím, ve kterých vstřelil tři branky. Po skončení ročníku klub sestoupil do 2. ligy.\n\nV červnu 2017 přestoupil z FK Senica do maďarského klubu Mezőkövesd-Zsóry SE vedeného trenérem Mikulášem Radványim.\n\nAktuální k 11. srpnu 2016\n\n"}
{"id": "827740", "url": "https://cs.wikipedia.org/wiki?curid=827740", "title": "DB řada 101", "text": "DB řada 101\n\nDB řada 101 je výkonná lokomotiva Deutsche Bahn. Lokomotivy vyráběla společnost ADtranz v letech 1996 - 1999, vyrobeno bylo 145 kusů. Lokomotiva se využívá především pro vozbu vlaků sítě EuroCity a InterCity v Německu a se svými mezistátními vlaky zajíždějí i do sousedních států. Vlaky EuroCity směřující z České republiky do Berlína a Hamburku do 9. června 2018 přebírala v Drážďanech, dnes je již celá trasa operována lokomotivami Vectron Českých drah. Lokomotiva je konstruována pro maximální rychlost 220 km/h a je vybavena pro řízení z řídicího vozu, což znamená, že v konečných stanicích odpadá nutnost objíždění soupravy lokomotivou a rychlejší obraty souprav\n"}
{"id": "827742", "url": "https://cs.wikipedia.org/wiki?curid=827742", "title": "Münsterlingen", "text": "Münsterlingen\n\nMünsterlingen je obec ve Švýcarsku, v kantonu Thurgau. Leží na břehu Bodamského jezera.\n\nV roce 2010 zde žilo 2 768 obyvatel.\n"}
{"id": "827743", "url": "https://cs.wikipedia.org/wiki?curid=827743", "title": "Václav Koutný", "text": "Václav Koutný\n\nVáclav Koutný (* 4. října 1991, v Olomouci) je český fotbalový obránce, od roku 2009 působící v A-týmu SK Sigma Olomouc. Mimo Českou republiku působil na Slovensku, nyní hraje v Německu za tým FC Gießen.\n\nSvoji fotbalovou kariéru začal v Sigmě Olomouc, kde se v roce 2009 přes všechny mládežnické kategorie propracoval do prvního mužstva. Na podzim 2012 hostoval v Senici. Ve svém prvním zahraničním angažmá se setkal s Adamem Varadim, se kterým působil v Olomouci. Do Senice si hráče přivedl tehdejší trenér mužstva Zdeněk Psotka, který jej trénoval v Olomouci. V zimním přestupovém období sezony 2012/13 se vrátil do Olomouce. Po roce odešel na hostování do Karviné. V létě 2014 zamířil zpět do Olomouce, od roku 2015 hraje v FC Giessen.\n\n"}
{"id": "827745", "url": "https://cs.wikipedia.org/wiki?curid=827745", "title": "Drezdenko", "text": "Drezdenko\n\nDrezdenko (dříve polsky Drzeń, německy Driesen) je město v Lubušském vojvodství, sídlo městsko-vesnické gminy Drezdenko. Přesněji se město nachází na hranici s Pomořanským vojvodstvím, asi 40 km východně od Gorzówa Wielkopolského. Podle statistických údajů z roku 2010 mělo 10 193 obyvatel.\n\nHistoricky je poprvé připomínáno jako pohraniční pevnost středověkého polského státu za vlády Boleslava III. Křivoústého. V roce 1317 získalo městská práva. Od roku 1945 je součástí moderního Polska.\n\nNa železniční síť je napojeno prostřednictvím stanic Nowe Drezdenko (na trati Kostrzyn nad Odrą - Poznaň) a Drezdenko (Stare Bielice - Skwierzyna). Trať severní pruské dráhy dosáhla Drezdenka v roce 1857.\n\n\n\n"}
{"id": "827746", "url": "https://cs.wikipedia.org/wiki?curid=827746", "title": "Evropská silnice E45", "text": "Evropská silnice E45\n\nEvropská silnice E45 je evropskou silnicí 1. třídy. Začíná ve švédském Karesuandu a končí na Sicílii, ve městě Gela. Celá trasa měří 4920 kilometrů a je tak nejdelší evropskou silnicí ve směru sever-jih.\n\n\n\n\n\n\nE45 není ve Finsku označena. V oficiálním dokumentu je název \"Karesuando\" uveden ve švédštině a označuje vesnici, která leží na hranicích s Finskem. To naznačuje, že silnice začíná až na švédském území. Švédská vláda navrhla v roce 2005 rozšíření trasy silnice. Rozšíření ale nezahrnovalo žádnou finskou silnici. Návrh byl i přesto přijat. Rozdíl mezi koncem trasy E45 a E8 činí necelý 1 kilometr. Tuto mezeru zaplňuje finská národní silnice 959 spojující Karesuvanto (FIN) a Karesuando (SWE).\n\nV listopadu 2006 byla E45 prodloužena o úsek švédské národní silnice 45. Švédská národní silnice 45 začíná na hranicích s Finskem nedaleko další evropské silnice E8 a poté pokračuje přes Östersund, Moru a Grums do Göteborgu. Takto se zvýšila délka trasy o 1690 km. Během léta 2007 bylo změněno označení 45 na E45. Na území Švédska není momentálně E45 jinak označena a je nazývána Inlandsvägen.\n\nVe Švédsku je na většině trasy E45 obyčejnou silnicí. Mezi městy Karesuando a Torsby (1370 km) je silnice obvykle široká 6-8 metrů a prochází velmi zřídka obydlenými lesy, několika vesnicemi a dvěma městy, Östersundem a Morou. Na jih od města Grums je E45 vedena peážně spolu s E18 jako dálnice na délce 6 km. Mezi městy Säffle a Trollhättan jsou některé úseky silnice uspořádány do uskupení jízdních pruhů 2+1 s tím, že uprostřed je bariéra. Mezi Trollhättanem a Göteborgem je dálnice ve výstavbě a hotová by měla být v roce 2012. Na sever od Mory je maximální povolená rychlost obvykle 100 km/h, na jih potom 90 km/h. Existuje zde 27 křižovatek nebo mimoúrovňových křižovatek, kde není vedena E45 v přímém směru. Dále je zde 26 míst, kde se kříží silnice s železnicí.\n\nTrajek na trase Göteborg–Frederikshavn jezdí 8 krát denně a cesta trvá 2–3½ hodiny.\n\nNa jih od Frederikshavnu až po dánsko-německou hranici je v Dánsku E45 vedena jako dálnice (maximální povolená rychlost 110 km/h – 130 km/h). E45 zde nemá jiné národní označení. Později se napojuje na dálnice E39 a E20.\n\nDo roku 1992 nesla silnice název E3, která ve skutečnosti před rokem 1985 končila v portugalském Lisabonu. Až roku 2006 končila trasa E45 na sever od Frederikshavnu, poté došlo k prodloužení o švédskou část.\n\nCelková délka E45 na dánském území je 357 kilometrů.\n\nV Německu je E45 vedena následovně:\n\n\nV Rakousku je E45 vedena následovně:\n\n\nV Itálii je E45 vedena následovně:\n\n\n"}
{"id": "827749", "url": "https://cs.wikipedia.org/wiki?curid=827749", "title": "Tajemství loňského léta 2: Rok poté", "text": "Tajemství loňského léta 2: Rok poté\n\nTajemství loňského léta 2: Rok poté (v anglickém originále: I Still Know What You Did Last Summer) je americký hororový film z roku 1998, který natočil Danny Cannon.\n\nJulie Jamesová a její přítel Ray Bronson se kvůli otřesným událostem z předchozího roku rozešli, avšak zůstali přáteli. Aby Julie přišla na jiné myšlenky, vzhledem k tomu, že trpí vidinami a paranoidním strachem, příjme nabídku své kamarádky a jejího přítele, aby s nimi strávila víkend na Bahamách. V tu dobu je sezóna hurikánů a právě tam se po jejich příjezdu začnou množit vraždy, s čímž mohla Julie počítat. Tajemství předchozího léta nejspíš není zapomenuto a vrah, nejspíš Ben Willis, který se chtěl pomstít předchozí rok, se znovu rozhodl k pomstě.\n\nFilm vydělal 40 milionů dolarů v Severní Americe a 44 milionů dolarů v ostatních oblastech, celkově tak vydělal 84 milionů dolarů po celém světě. Rozpočet filmu činil 24 milionů dolarů. Za první víkend vydělal 16,5 milionů dolarů.\n\nFilm získal negativní recenze od kritiků. Na recenzní stránce Rotten Tomatoes získal z 56 započtených recenzí 7 procen. Na serveru Metacritic snímek získal z 52 recenzí 21 bodů ze sta. Na Česko-Slovenské filmové databázi si snímek k 29. prosinci 2018 drží 45 %.\n\n"}
{"id": "827752", "url": "https://cs.wikipedia.org/wiki?curid=827752", "title": "František Houf", "text": "František Houf\n\nFrantišek Houf (* 12. června 1946) byl český a československý politik, po sametové revoluci poslanec Sněmovny lidu Federálního shromáždění za SPR-RSČ.\n\nVe volbách roku 1992 byl za SPR-RSČ zvolen do Sněmovny lidu (volební obvod Severočeský kraj). Od listopadu 1992 je uváděn jako nezařazený poslanec. Ve Federálním shromáždění setrval do zániku Československa v prosinci 1992.\n\n"}
{"id": "827754", "url": "https://cs.wikipedia.org/wiki?curid=827754", "title": "Pražské služby", "text": "Pražské služby\n\nPražské služby, a.s. jsou společnost se sídlem v Praze, která se zabývá svozem, sběrem a spalováním komunálního odpadu a údržbou komunikací v hlavním městě Praze. Vznikla roku 1994 transformací státního podniku Pražské komunikace. Většinový podíl v ní má hlavní město Praha, nejméně od roku 2012 se opakovaně snaží o získání zbylého podílu. V roce 2013 měly Pražské služby čistý zisk 66,8 milionu korun při tržbách 2,9 miliardy korun.\n\nPopelářky a popeláři s nůšemi a pytli na zádech vynášeli popel a odpad z domácností již zhruba od 17. století. Ještě krátce po první světové válce prováděli zaměstnanci hlavního města Prahy svoz odpadu z domácností formou vyzváňky, kdy na zazvonění obyvatelé vynášeli odpad v různých svých nádobách a obecní zřízenec je sypal do vozu a vozil na některé z cca 20 smetišť na periferii města.\n\nPo únoru 1948 zanikl 10. odbor, odbor čištění města, který spadal pod stavební úřad hl. m. Prahy. Zřizovací listinou z 15. dubna 1949 vznikly Technické služby hl. m. Prahy jako komunální podnik. Roku 1951 vznikl podnik Čistění města, který měl tři základní provozy: čištění města a odvoz odpadu, provoz speciálních dílen a závod Spalovna Vysočany. Vývojová dílna tohoto podniku zkonstruovala v roce 1952 nový typ samosběrného zametacího vozu na podvozku GMC a roku 1953 vzduchový nakladač, umístěný na zadní víko popelářského vozu.\n\n1. dubna 1963 byl zřízen podnik Pražské komunikace, do nějž bylo nově začleněno i známé pražské družstvo dlaždičů Lastra. V roce 1965 byla vysočanská spalovna převedena do komunálního podniku Pražské teplárny. V roce 1976 měly Pražské komunikace přes 2600 zaměstnanců a členily se na šest závodů. V roce 1977 se Pražské komunikace staly součástí Dopravního podniku hl. m. Prahy, koncernového podniku. K 1. listopadu 1989 byly vyčleněny jako samostatný státní podnik, kombinát Pražské komunikace. \n\nK 1. červenci 1967 byla z Pražských komunikací vyčleněna Technická správa komunikací, v roce 1987 pak byla TSK zrušena a začleněna zpět do Pražských komunikací, k 1. červenci 1989 pak byla TSK znovu založena jako příspěvková organizace města.\n\nAkciová společnost Pražské služby vznikla roku 1994 transformací státního podniku Pražské komunikace. Při svém vzniku byla údajně největší pražskou firmou, měla asi 1400 zaměstnanců. (Zjevně nepravda, protože Dopravní podnik hl. m. Prahy měl v té době výrazně přes 10 tisíc zaměstnanců.) Od svého vzniku je hlavním operátorem městského systému komplexního sběru, třídění, využívání a zneškodňování odpadu na území města Prahy.\n\nRoční tržby v letech 2014 až 2016 činily mezi 1,1 až 1,4 miliardami Kč za svoz a likvidaci odpadu, mezi 0,9 až 1,1 miliardy Kč za čištění a zimní údržbu komunikací, mezi 102 až 127 miliony Kč za údržbu komunikací včetně dopravního značení, mezi 84 a 96 miliony Kč za výrobu tepla, páry a elektrické energie a mezi 60 a 88 miliony za prodej zboží (pohonných hmot).\n\nNejvětšími akcionáři byly v roce 2011 hlavní město Praha (77 %), a kyperská společnost SORANUS LIMITED (16 %).\n\nPraha v roce 2012 usilovala o odkoupení menšinového podílu od skupiny Natland Group, čímž by svůj podíl zvýšila ze 77 na téměř 96 %. Natland Group však údajně měla i jiné zájemce.\n\nSpolečnost AVE CZ z holdingové skupiny Daniela Křetínského v létě 2014 koupila pětinový podíl ve společnosti a v září roku 2014 projevila dopisem radě města zájem koupit pražský podíl ve společnosti (76,92 %) za 3,17 miliardy Kč, přičemž platnost této nabídky omezila na dobu 1 měsíce. \nAVE CZ v dopisu navrhla vyčlenit ZEVO, tedy malešickou spalovnu, do společného podniku Pražských služeb a Prahy, přičemž Pražské služby, potažmo AVE jako jejich nový majitel, by rozhodovaly o věcech běžného provozu a město o strategických plánech. AVE CZ v dopise varovala před plánovanou transformací Pražských služeb a nabízela, že riziko neúspěchu Pražských služeb ve výběrovém řízení a tím ztráty hodnoty podniku jeho převzetím vezme na sebe. \n\nPrimátor Bohuslav Svoboda (ODS) i radní Petr Dolínek (ČSSD) deklarovali, že se Praha spalovny kvůli jejímu významu do budoucna nesmí vzdávat. Náměstek primátora Jiří Vávra (TOP 09) pro případ prodeje spalovny pohrozil čtvrtou defenestrací. Prodej Pražských služeb označil lídr Trojkoalice zelených, KDU-ČSL a Starostů Petr Štěpánek za prodej monopolu spalovny soukromému subjektu. AVE CZ svou nabídku zopakovala nové radě města 13. prosince 2014.\n\nVedení Prahy v rámci plánu transformace zamýšlelo propachtovat spalovnu a divize, jež zajišťují svoz komunálního odpadu, do Technické správy komunikací, kterou za tím účelem transformovala z příspěvkové organizace na akciovou společnost. Podle zprávy ze září 2014 chtěla rada tento návrh předložit nejbližší valné hromadě, aby město mohlo zadat zakázku na svoz odpadu své vlastní firmě TSK bez výběrového řízení. \n\nPodle výroční zprávy za rok 2016 má společnost pouze dva akcionáře s majetkovou účastí nad 1 % hlasovacích práv: hlavní město Prahu s podílem 76,9 % (které tak je ovládající osobou) a AVE CZ odpadové hospodářství s.r.o. s podílem 19,3 %. Mimoto Pražské služby vlastní emitované vlastní akcie představující podíl 1,7 % na základním kapitálu, ale nevykonávají hlasovací práva spojená s těmito vlastními akciemi.\n\nV listopadu 2017 rada města schválila návrh, aby Praha prodala zhruba 24% podíl v Pražské teplárenské firmě AVE CZ, od které zároveň odkoupí 19,3 % Pražských služeb, čímž v nich získá zhruba 98% podíl, zbylé podíly chce vykoupit od drobných akcionářů. Podle radního pro majetek Karla Grabeina Procházky (ANO) město podle cenových odhadů na směně vydělá 1,6 miliardy korun.\n\nV souladu s pokynem valné hromady ze dne 17. července 2014, která uložila orgánům společnosti provést reorganizaci a restrukturalizaci společnosti a její činnosti tak, aby hl. m. Praha mohlo zadat společnosti přímo veřejnou zakázku na zajištění komplexního systému \nnakládání s komunálním odpadem na území hl. m. Prahy formou tzv. in-house zadávání, byla založena 14. srpna 2014 dceřiná \nspolečnost Pražských služeb Pražský EKOservis s.r.o. Podle zprávy auditora ve výroční zprávě Pražských služeb za rok 2016 byla tato dceřiná firma v letech 2015 a 2016 neaktivní.\n\n24. prosince 2013 byla do rejstříku obecně prospěšných společností zapsána společnost EVOK, o.p.s., jejímž zakladatelem \nje společnost Pražské služby, a.s. Společnost byla založena za účelem poskytování obecně prospěšných služeb v oblasti \nodpadového hospodářství a ekologie městských aglomerací, tj. projektová, poradenská, vzdělávací a vydavatelská činnost \na podpora studentů a jejich projektů. \n\nV roce 2008 byl na základě smlouvy o akvizici převeden na Pražské služby, a.s. za dohodnutou kupní cenu 91 298 tisíc Kč \n100% obchodní podíl ve společnosti AKROP s.r.o.\n\nGenerálním ředitelem Pražských služeb je od roku 2004 JUDr. Patrik Roman, bratr Martina Romana.\n\nV červnu 2015 mu uplynulo funkční období předsedy představenstva a dozorčí rada ho potvrdila ve funkci na další čtyřleté období (od 21. 6. 2015 do 21. 6. 2019), což následně schválila valná hromada.\n\nSpolečnost jmenuje jako své organizační složky závody označené čísly 11 (odvoz a recyklace odpadu, kolem 720 zaměstnanců), 12 (údržba komunikací, kolem 620 zaměstnanců) a 14 (zařízení na energetické využití odpadu ZEVO, 106 zaměstnanců) a podnikové ředitelství (kolem 125 zaměstnanců). Do roku 2014 uváděla ještě závod 15 s 28 zaměstnanci. \n\nVe výroční zprávě za rok 2016 je jako organizační složka zmíněno ještě Kompetenční centrum, které se zabývá aktivním sdílením know-how společnosti a poskytuje poradenství dalším subjektům v oblastech, kterými se Pražské služby zabývají, a to jak v rámci komerčních produktů, tak v rámci veřejné osvěty. Centrum pořádá odborné prohlídky pro zájemce z akademické i odborné sféry i pro oficiální zahraniční delegace.\n\nOrganizační útvary a funkce jsou ve schématu organizační struktury ve výroční zprávě pro rok 2016 označovány pěticifernými čísly.\n\nCelkově měly v roce 2016 Pražské služby v přepočteném stavu 1585 zaměstnanců, proti předchozím dvěma letům se tento počet měnil jen nepatrně. Z počtu zaměstnanců je v roce 2016 vedeno 389 jako řidiči, 280 jako popeláři, 198 jako metaři, 30 jako zámečníci, 7 jako automechanici, 340 jako ostatní dělníci, 10 jako pomocný a obslužný personál a 331 jako technicko-hospodářští pracovníci.\n\nHlavní sídlo a působiště má firma v areálu u ul. Pod šancemi ve Vysočanech. Dalším významným působištěm je areál spalovny Malešice u Průmyslové ulice na katastrálních územích Malešic a Štěrbohol. Dále vlastní pozemek parc. 4302/4 u Olšanské ulice na Žižkově, budovu a pozemek na adrese Vlkova 430/35 na Žižkově, na adrese Mečislavova 165/3 v Nuslích, na adrese Pod Stárkou 17 v Michli, areál u Puchmajerovy ulice v Jinonicích, na adresách Drnovská 16, 17, 18 a 65 v Ruzyni, pozemek na adrese Císařský ostrov 217 v Bubenči, budovu na adrese Moskevská 418 ve Vršovicích, pozemek parc. č. 3164/1 u Průběžné ulice ve Strašnicích a areál v Chrášťanech v okrese Praha-západ.\n\nV rámci odpadového hospodářství společnost provádí svoz směsného a tříděného odpadu, gastroodpadu, bioodpadu, nebezpečných odpadů a elektroniky, recyklaci elektroniky, třídění papíru, umístění kontejnerů malých i velkých objemů, likvidaci důvěrných dokumentů dle norem, provozování sběrných dvorů pro hl. m. Prahu a energetické využití odpadu v zařízení ZEVO.\n\nV roce 2011 město vypsalo výběrové řízení na svoz komunálního odpadu v Praze po dobu 10 let v hodnotě přes 13 miliard Kč. Nabídky bylo možno podávat do 31. října 2011. Nejnižší nabídka, od Sdružení Čistá Praha – Pražská odpadová, AVE CZ a Pražské služby za 16,4 miliard korun, však odhad ceny výrazně převyšovala, další zájemce A.S.A. – svoz Praha nabízel 16,821 a sdružení Marius Pedersen Group 16,932 miliardy korun. Tendr byl proto zrušen.\n\nPodle primátora Bohuslava Svobody mohlo být toto výběrové řízení jednou z příčin rozpadu městské koalice pod vedením Pavla Béma Hlavním dlouhodobým kritikem výběrového řízení byla TOP 09. 31. října 2011, v den uzavření nabídek, rozeslal místopředseda klubu zastupitelů TOP 09 Pavel Richter prohlášení, v němž označil tendr za pro město nevýhodný, protože je velmi nepravděpodobné, že by soutěž mohl vyhrát někdo jiný než Pražské služby, a. s., v níž má nezanedbatelný podíl finanční skupina Natland, která je spojována s kontroverzními osobami z pražského businessu (Natland takové tvrzení rezolutně popřel). Přitom Pražské služby by musely podstatnou část výkonů nakupovat jako subdodávky, přičemž nad výběrem subdodavatelů nebude mít město kontrolu. Zastupitelský klub TOP 09 tedy navrhoval svoz odpadů tendrovat po menších celcích tak, aby díky konkurenci byly tyto zakázky ekonomicky co nejvýhodnější. Podle TOP 09 jevil eminentní zájem o tendr první náměstek pražského primátora Karel Březina (ČSSD), přičemž tento nesmyslný desetiletý tendr ukazuje naprostou neschopnost současné koalice odolávat tlaku pražských kmotrů, i přes mediální snahu primátora ukazovat opak. Managing partner Natland Group Tomáš Raška zaslal 4. listopadu 2011 Pavlu Richterovi otevřený dopis, kde připomněl, že majoritním akcionářem Pražských služeb je Praha. Richterovo pohoršení nad tím, že by ve výběrovém řízení města Prahy mohla zvítězit společnost, jejímž majoritním vlastníkem je také Praha, označil za „nedostatek elementární loajality“, jaký je v komerčním sektoru naprosto nemyslitelný, a řečnicky se otázal, jestli by byl raději, kdyby Prahu uklízela „nějaká zahraniční firma a ještě k tomu o půl miliardy dráž“. Zároveň vyzval Richtera k odvolání těch výroků, které neodpovídají skutečnosti, zejména tvrzení o „utajených akcionářích“. \n\nDalší výběrové řízení mělo být vypsáno do poloviny roku 2012, ale nestalo se tak, údajně kvůli změně zákona o veřejných zakázkách, účinné od dubna 2012. V červnu 2012 město prodloužilo smlouvu s Pražskými službami do doby, než vybere nového dodavatele. 21. června 2012 zastupitelstvo města odsouhlasilo vyhlášení nového výběrového řízení na svoz komunálního odpadu po dobu 6 let v hodnotě 7,34 miliardy Kč. \n\nV roce 2016 společnost získala ve velké konkurenci zakázku „Zajištění komplexního systému nakládání s komunálním odpadem na území hl. m. Prahy v období 2016–2025“, s účinností od 1. srpna 2016. Na shodné období má i smlouvu o spolupráci se společností AVE CZ odpadové hospodářství s.r.o. na této činnosti. Společnost nemá jen zakázky od hlavního města Prahy, ale i řadu jiných zakázek v oblasti odpadového hospodářství.\n\nV roce 2016 Pražské služby též obhájily veřejné zakázky hl. m. Prahy na provozování sběrných dvorů, jichž provozují 7. V roce 2016 též rozšířily službu sběru a svozu bioodpadu prostřednictvím kompostejnerů a pokračovaly v soutěži ve sběru papíru ve školních zařízeních. V roce 2016 výroční zpráva zmiňuje získání zakázky na svoz komunálního odpadu pro Letiště Praha, a.s.\n\nV roce 2016 společnost provozovala v Praze 3052 separačních stanovišť kontejnerů na tříděný odpad.\n\nZávod 11 vytvořil v roce 2016 zisk 160,7 milionu Kč.\n\nNa roky 2018–2021 společnost plánuje celkovou obnovou a ekologizací technologického zařízení ZEVO Malešice, kterou chce provádět za provozu. Projekt rekonstrukce je prezentován pod značkou GOLEM (generální obnova linek a ekologizace Malešice).\n\nOdběratelem tepelné a elektrické energie jsou společnosti skupiny Pražská teplárenská.\n\nZávod 14 vytvořil v roce 2016 zisk 60,9 milionu Kč.\n\nV rámci čistění komunikací provádí společnost ruční čištění vozovek, strojní čištění komunikací, provozuje venkovní odpadkové koše včetně dodávky a obsluhy, provádí stavební údržbu komunikací a péči o zeleň.\n\nV rámci zimní údržby provádí zajišťování sjízdnosti komunikací – frézování, pluhování a posyp chemickým či inertním materiálem, zajišťování schůdnosti chodníků a pěších zón, odstraňování sněhu a posyp strojním i ručním způsobem.\n\nV roce 2010 Pražské služby získaly zakázku od Technické správy komunikací hl. m. Prahy na čištění a úklid pražských ulic na 8 let za 9 miliard korun. Smlouva platí do konce května 2018.\n\nV roce 2016 výroční zpráva zmiňuje též několik dalších významných zakázek: podíl na zakázce obnova vodorovného značení na území oblasti Most, Chomutov a Louny, zakázka na čištění tunelu Blanka pomocí nové technologie PEEL JET. \n\nZávod 12 vytvořil v roce 2016 zisk 100,0 milionu Kč.\n\nPodnikové ředitelství vykázalo v roce 2016 ztrátu 215,3 milionu Kč.\n\nS veřejností Pražské služby komunikují prostřednictvím tiskových zpráv i formou exkluzivního zpracování témat pro vybraná média a na sociálních sítích Facebook, Twitter a YouTube. Od roku 2014 vydávají Pražské služby svůj magazín PS CITY INFO, který vychází dvakrát ročně. Je distribuován jako příloha deníku Metro a též je samostatně k dispozici ve 14 stojanech v některých městských částech. Konají řadu edukativních i produktových kampaní, soutěží pro školy i veřejnost apod., například ve školách a školkách rozsáhlou edukační kampaň „Kam s ním? o třídění odpadu a soutěž ve sběru papíru, v roce 2016 uspořádaly také letní fotosoutěž. V roce 2016 podpořily více naž 50 kulturních, sportovních či jiných společenských akcí, na některých z nich měly svůj infostánek. Řadu kulturních a sportovních akcí pořádají i pro své zaměstnance.\n\n"}
{"id": "827755", "url": "https://cs.wikipedia.org/wiki?curid=827755", "title": "Nikon D7000", "text": "Nikon D7000\n\nNikon D7000 je 16,2 megapixelová digitální zrcadlovka společnosti Nikon představena dne 15. září 2010. Je třídou fotoaparátu umístěného mezi profesionální D300s a vstupní třídou D3000. Je nástupcem přístroje střední třídy D90. D7000 má četná vylepšení oproti D90, jako je tělo s vrchním a zadním krytem z hořčíkové slitiny, 2016-pixelový barevný RGB expozimetr, 39 zaostřovacích bodů oproti 11 v D90, dvě zásuvky na karty SD a virtuální horizont (v živém náhledu a hledáčku). Nikon D7000 ma oproti ostatním modelům DX třídy mnoho možností, které mají jen fotoaparáty profesionální třídy. \n\nV roce 2011 získal D7000 čtyři důlezítá vyznamenání, například \"Nejlepší pokročilá digitální zrcadlovka od TIPA.\n\nModel D7000 byl nahrazen novějším modelem D7100, který byl vyhlášen 20. února 2013. Nikon ho však bude prodávat ještě několik měsíců. \n\n"}
{"id": "827757", "url": "https://cs.wikipedia.org/wiki?curid=827757", "title": "Dagmar Hrubá", "text": "Dagmar Hrubá\n\nDagmar Hrubá (* 17. října 1938) je česká politička, po sametové revoluci československá poslankyně Sněmovny lidu Federálního shromáždění za Občanskou demokratickou stranu.\n\nVe volbách roku 1992 byla za ODS, respektive za koalici ODS-KDS, zvolena do Sněmovny lidu (volební obvod Jihomoravský kraj). Ve Federálním shromáždění setrvala do zániku Československa v prosinci 1992.\n\nNěkolik let pracovala jako ředitelka jihomoravské hygienické stanice v Brně. V komunálních volbách roku 2002 byla za ODS zvolena do zastupitelstva městské části Brno-střed. Mandát obhájila i v komunálních volbách roku 2006. Neúspěšně kandidovala v komunálních volbách roku 2010 a 2014. Profesně se postupně uvádí jako krajská hygienička, starostka městské části a hygienička.\n\nPoprvé byla starostkou městské části Brno-střed od 3. května 2005 do 3. listopadu 2006. A poté krátce v období únor – červenec 2008, kdy se rozhodla rezignovat kvůli kauze smlouvy se společností \"Wilson Property\" na stavbu budov na náměstí Míru, kterou coby starostka podepsala v roce 2006 a za kterou městské části hrozila kvůli právní chybě desetimilionová pokuta. Čelila potom soudnímu stíhání. V lednu 2009 na její podporu uspořádali místní občanští demokraté demonstraci, protože považovali její stíhání za nespravedlivé. V roce 2010 ji soud pravomocně osvobodil, ale státní zástupce se odvolal k nejvyššímu soudu. V kauze dosud padlo mnoho protichůdných verdiktů soudů. Krajský soud Hrubou v říjnu 2013 znovu pravomocně zprostil viny. Nejvyšší státní zástupce Pavel Zeman, ale dal proti rozsudku dovolání. Zatím poslední rozsudek v kauze Wilson padl v lednu 2014, kdy Krajský soud v Brně odsoudil Hrubou k trestu 18 měsíců s podmínečným odkladem na 2 roky.\n\n"}
{"id": "827758", "url": "https://cs.wikipedia.org/wiki?curid=827758", "title": "Queen Mary's Peak", "text": "Queen Mary's Peak\n\nQueen Mary's Peak (2062 m n. m.) je štítová sopka na ostrově Tristan da Cunha v jižním Atlantiku. Nachází se na území britského zámořského teritoria Svatá Helena, Ascension a Tristan da Cunha. Sopka zabírá prakticky celý ostrov. Její aktivita není omezena jen na hlavní kráter, ale projevuje se i v mnoha parazitických kráterech v okolí. Jediná doložená erupce se odehrála na severních svazích sopky v období od 10. října 1961 do 15. března 1962 a vyžádala si evakuaci obyvatel ostrova. Jedná se o nejvyšší horu celého teritoria.\n\n"}
{"id": "827759", "url": "https://cs.wikipedia.org/wiki?curid=827759", "title": "Stef Wijlaars", "text": "Stef Wijlaars\n\nStef Wijlaars (* 19. ledna 1988, Mierlo) je nizozemský fotbalový záložník nebo obránce, v současnosti hráč nizozemského celku VV Gemert. Mimo Nizozemska působil na Slovensku a v České republice.\n\nSvou fotbalovou kariéru začal v Mifanu, odkud ještě jako dorostenec zamířil do Eindhovenu. V roce 2008 přestoupil do FC Den Bosch, kde hrál za tým U-19 a v roce 2007 postoupil do A-mužstva. V červnu 2010 podepsal smlouvu se slovenským FK Senica, kde působil až do června 2013. Po vypršení smlouvy se z vlastní iniciativy vrátil do Nizozemska.\n\nV září 2013 přestoupil po několikadenních testech do českého klubu SK Sigma Olomouc, kde podepsal smlouvu do června 2015. Jeho příchod inicioval generální manažer Olomouce Zdeněk Psotka, který jej znal z působení v Senici. Wijlaars debutoval v olomouckém dresu v soutěžním utkání Poháru České pošty 25. září 2013 proti MFK Chrudim (výhra 2:0). V zimním přestupovém období sezony 2013/14 v týmu skončil.\n\nV lednu 2014 se stal hráčem nizozemského celku VV Gemert.\n\n"}
{"id": "827760", "url": "https://cs.wikipedia.org/wiki?curid=827760", "title": "Cena inspirace Džuna Mikiho", "text": "Cena inspirace Džuna Mikiho\n\nCena inspirace Džuna Mikiho (japonsky 三木淳賞奨励賞) je fotografické ocenění udělované fotografům do 35. let u příležitosti akce Nikon Salon pořádané společností Nikon každý rok v Japonsku. Cena se jmenuje na počest dokumentárního fotografa Džuna Mikiho, průkopníka žurnalistické fotografie, který jako první Japonec publikoval snímky v magazínu \"Life\".\n\nOcenění je udělováno nejen za jednotlivou fotografii, ale za celou výstavu, včetně jména, představení, všechny fotografie, názvy, řazení a tisk. Ceny se skládají z certifikátu, 100 000 jenů, fotoaparátu Nikon D7000 s teleobjektivem 18-200mm VRII. Obě každoroční ceny inspirace Džuna Mikiho byly přidány na Salonu Nikon v rámci ceny Džuna Mikiho v roce 2003.\n\nTyto ceny jsou udělovány každoročně za nejvíce kreativní a pozoruhodné výstavy prostřednictvím programu Juna21 na Salonu Nikon.\n\n\n"}
{"id": "827762", "url": "https://cs.wikipedia.org/wiki?curid=827762", "title": "Emanuel Chán", "text": "Emanuel Chán\n\nEmanuel Chán (* 13. února 1950 Duchcov) je český politik, po sametové revoluci jeden ze zakladatelů ČSSD v Plzni a československý poslanec Sněmovny lidu Federálního shromáždění.\n\nPůsobil jako vysokoškolský učitel. Už v listopadu 1989 patřil k zakládajícím členům rodící se sociálně demokratické strany v Plzni. V roce 1990 ho krajská konference ČSSD zvolila jedním z místopředsedů. V letech 1989–1991 byl místopředsedou Krajského výkonného výboru ČSSD.\nVe volbách roku 1992 byl za ČSSD zvolen do Sněmovny lidu (volební obvod Západočeský kraj). Ve Federálním shromáždění setrval do zániku Československa v prosinci 1992.\n\nAngažoval se i v komunální politice. komunálních volbách roku 1994 byl zvolen za ČSSD do zastupitelstva města Plzeň a stal se i členem městské rady. O zvolení do zastupitelstva Plzně se za ČSSD pokoušel neúspěšně i v komunálních volbách roku 1998 a komunálních volbách roku 2002. Profesně je uváděn jako manažer. Od roku 1994 působil i jako regionální koordinátor ČSSD v Západočeském kraji a v roce 1995 ho krajská konference zvolila předsedou krajského koordinačního výboru ČSSD. Tento post zastával do roku 1997. V roce 1999 byl místopředsedou městského výboru ČSSD v Plzni a v letech 1991–1993 s opětovně 1995–1997 i členem ústředního výkonného výboru ČSSD. Působil rovněž jako dlouholetý předseda Masarykovy dělnické akademie. Později přesídlil do rodného Duchcova, protože se zde v komunálních volbách roku 2006 neúspěšně pokoušel za ČSSD o zvolení do zastupitelstva města. Profesně je nyní zmiňován jako přírodovědec.\n\nV letech 1999–2007 se uváděl jako člen dozorčí rady organizace \"Nadační fond pro zdraví občanů města Plzně\".\n\n"}
{"id": "827764", "url": "https://cs.wikipedia.org/wiki?curid=827764", "title": "Mladí demokraté", "text": "Mladí demokraté\n\nMladí demokraté může znamenat:\n\n"}
{"id": "827766", "url": "https://cs.wikipedia.org/wiki?curid=827766", "title": "Pico de São Tomé", "text": "Pico de São Tomé\n\nPico de São Tomé (2024 m n. m.) je nejvyšší vrchol vyhaslé štítové sopky nacházející se na ostrově Svatý Tomáš v Guinejském zálivu nedaleko západoafrického pobřeží. Leží na území Svatého Tomáše a Princova ostrova v distriktu Lembá v národním parku Obo. Od základny na dně Atlantského oceánu měří sopka přes 5000 m. Je tvořena čedičovými, znělcovými a trachytovými lávami. Nejmladší parazitické krátery se nacházejí na jihovýchodní straně ostrova.\n\n"}
{"id": "827768", "url": "https://cs.wikipedia.org/wiki?curid=827768", "title": "Jaroslav Diviš", "text": "Jaroslav Diviš\n\nJaroslav Diviš (* 9. července 1986 v Hustopečích) je český krajní fotbalový útočník, od ledna 2017 hráč FK Jablonec. Mimo Česko působil na klubové úrovni na Slovensku. Může nastoupit i v záloze či obraně.\n\nSvoji fotbalovou kariéru začal na Slovácku, kde prošel mládežnickými kategoriemi.\n\nPřed jarní částí sezony 2006/07 se propracoval do prvního mužstva, kde během celého svého působení odehrál jedno utkání, ve kterém se střelecky neprosadil.\n\nV létě 2007 přestoupil do FC Vítkovice. V týmu působil dva roky. Za tým nastoupil během svého angažmá k 29 střetnutím, ve kterých vsítil 10 gólů.\n\nV červenci 2009 podepsal dvouletý kontrakt s následnou opcí na prodloužení spolupráce se Slovanem Liberec. V klubu nakonec působil pouze jeden ročník. Za tým odehrál 13 zápasů, ve kterých branku nevstřelil.\n\nPřed ročníkem 2010/11 odešel na roční hostování do slovenského mužstva FK Senica, které se pro hráče stalo prvním zahraničním angažmá. V týmu prožil úspěšnou sezonu, když dal 10 branek ve 32 utkání.\n\nV létě 2011 do klubu přestoupil a dohodl se s klubem na tříleté smlouvě. Za mužstvo odehrál 76 zápasů, ve kterých vstřelil celkem 16 branek. S týmem si zahrál předkola Evropské ligy.\n\nV zimním přestupovém období sezony 2013/14 se domluvil na ukončení smlouvy (která mu měla vypršet na konci sezony) a vrátil se na Slovácko, kde se domluvil na kontraktu platném na dva a půl roku s následnou roční opcí 23. března 2014 prolomil čekání na první gól v nejvyšší české lize grandiózním způsobem, když se hattrickem podílel na debaklu Zbrojovky Brno 5:0. Vydařilo se mu i utkání 30. července 2016 v prvním kole ročníku 2016/17 v Generali Areně proti Spartě Praha (porážka Slovácka 2:3), kde vstřelil dva góly svého týmu a mohl přidat i další.\n\nV lednu 2017 přestoupil do klubu FK Jablonec, kde podepsal smlouvu na 3 roky.\n\n"}
{"id": "827770", "url": "https://cs.wikipedia.org/wiki?curid=827770", "title": "Lotar Indruch", "text": "Lotar Indruch\n\nLotar Indruch (1940 - 1. září 2006) byl český politik, po sametové revoluci zakladatel strany Demokratická levice ČSFR a československý poslanec Sněmovny lidu Federálního shromáždění.\n\nPočátkem 90. let působil jako předseda formace Demokratická levice ČSFR, kterou zakládal v Brně roku 1990 a která před volbami v roce 1992 přistoupila společně s KSČM a dalšími levicovými subjekty do koalice Levý blok. Ve volbách roku 1992 byl za Demokratickou levici ČSFR, respektive za koalici Levý blok, zvolen do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992. V roce 1993 se jako předseda Demokratické levice účastnil coby host 3. sjezdu KSČM. Téhož roku v rámci integrace levicových sil mimo KSČM souhlasil s transformací jím založené formace na Stranu demokratické levice (SDL). Jenže během procesu změny názvu se proti této změně postavil, odmítal přeregistraci strany a nakonec se svými stoupenci SDL opustil. Působil pak bez právní subjektivity a proti vzniku SDL podal žalobu. Soudní verdikt padl až roku 1998 a Indruchovy námitky v něm byly zamítnuty. V té době již SDL ovšem neexistovala.\n\nO výraznější návrat do politiky se pokusil na přelomu století, kdy pod vlivem atmosféry okolo iniciativy Děkujeme, odejděte! založil roku 1999 stranu Mladí demokraté. Za tuto formaci pak v senátních volbách roku 2000 kandidoval do horní komory českého parlamentu za senátní obvod č. 56 - Břeclav. Získal ale jen necelé 1 % hlasů a nepostoupil do 2. kola. Strana Mladí demokraté zůstala marginální formací.\n\n21. března 1990 byl zvolen předsedou \"Asociace středoškolských klubů\" a do této funkce byl opakovaně volen až do roku 2001. K roku 2006 uváděn jako předseda revizní komise tohoto sdružení.\n\n"}
{"id": "827772", "url": "https://cs.wikipedia.org/wiki?curid=827772", "title": "Michal Ivanovský", "text": "Michal Ivanovský\n\nMichal Ivanovský (* 7. srpna 1949) je český lékař a politik z Děčínska, po sametové revoluci československý poslanec Sněmovny lidu Federálního shromáždění za Občanskou demokratickou stranu.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Severočeský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 byl zvolen za ODS do zastupitelstva města Děčín. Neúspěšně se do zastupitelstva snažil proniknout i v komunálních volbách roku 2002 a komunálních volbách roku 2006, nyní již uváděn jako bezpartijní. Ve volbách v roce 2006 figuroval na kandidátní listině formace SNK Evropští demokraté. Profesně je uváděn jako lékař.\n\n"}
{"id": "827773", "url": "https://cs.wikipedia.org/wiki?curid=827773", "title": "Jan Kalabiška", "text": "Jan Kalabiška\n\nJan Kalabiška (* 22. prosince 1986 v Mělníku) je český fotbalový záložník schopný nastoupit i v útoku či obraně, splňuje tak parametry fotbalového univerzála. Od července 2017 je hráčem klubu MFK Karviná. Mimo Česko působil na klubové úrovni na Slovensku v klubu FK Senica, kde se v sezóně 2014/15 stal s 19 vstřelenými góly nejlepším kanonýrem slovenské nejvyšší ligy (společně s chorvatským útočníkem Matejem Jelićem).\n\nSvou fotbalovou kariéru začal tento fotbalový univerzál v Neratovicích. Z Neratovic přestoupil do sousední Libiše, v dresu místního TJ Sokol hrál divizi. V létě 2007 zamířil do Příbrami. V roce 2009 odešel hostovat do Vlašimi, načež přestoupil do Zbrojovky Brno.\n\nV roce 2011 zamířil do Senice, kde podepsal tříletý kontrakt. Ve slovenské nejvyšší soutěži debutoval pod trenérem Stanislavem Grigou v ligovém utkání 1. kola 16. července 2011 proti 1. FC Tatran Prešov (výhra Senice 3:0), odehrál 88 minut a vstřelil svůj první gól za mužstvo. V červenci 2013 prodloužil s týmem smlouvu do léta 2015 s následnou opcí. 9. 11. 2014 v 17. kole nejvyšší soutěže vsítil gól na 2:1 a porazil se svým mužstvem po více než čtyřech letech v lize Slovan Bratislava. Ve 24. kole 4. dubna 2015 se blýskl hattrickem proti FK Dukla Banská Bystrica a výrazně se podílel na výhře svého týmu 4:0. V sezóně 2014/15 se stal s 19 vstřelenými góly nejlepším kanonýrem slovenské nejvyšší ligy (společně s chorvatským hráčem Matejem Jelićem), během sezóny přitom nastupoval i v obraně. Překonal klubový rekord v počtu nastřílených branek za sezónu, který předtím držel Ondřej Smetana (18 gólů v sezóně 2010/11).\n\n\nAktuální k 20. dubnu 2016\nV únoru 2016 se vrátil do ČR a přestoupil do klubu FK Mladá Boleslav, který hledal náhradu za Jiřího Skaláka, jenž odešel hrát do druhé anglické ligy za Brighton & Hove Albion FC.\n\nV lednu 2017 odešel z Mladé Boleslavi na hostování do klubu MFK Karviná, jehož A-tým vedl trenér Jozef Weber. V jarní části sezóny 2016/17 odehrál 12 ligových zápasů, v nichž dvakrát skóroval.\n\nV červnu 2017 se s Karvinou dohodl na trvalém přestupu z Mladé Boleslavi.\n\nDne 5. 11. 2014 porodila fotbalistova přítelkyně Dagmar v myjavské porodnici syna Dominika. Gól, který hráč vstřelil do sítě Slovanu Bratislava v 17. kole, věnoval svému novorozenému potomkovi.\n\n"}
{"id": "827774", "url": "https://cs.wikipedia.org/wiki?curid=827774", "title": "Mathilde Alanicová", "text": "Mathilde Alanicová\n\nMathilde Alanic (10. ledna 1864, Angers – 20. října 1948, Angers) byla francouzská spisovatelka.\n\nSvou první knihu napsala v 11 letech. Pod pseudonymem Miranda vytvořila kolem třiceti sentimentálních románů. Za své knihy získala cenu Sobrier-Arnould od Académie française.\n\nV jejím rodném městě jedna z ulic nese její jméno.\n\n\n"}
{"id": "827776", "url": "https://cs.wikipedia.org/wiki?curid=827776", "title": "Peter Štepanovský", "text": "Peter Štepanovský\n\nPeter Štepanovský [peter štěpanouský] (* 12. leden 1988 Skalica) je slovenský fotbalový záložník, hráč klubu FC Zbrojovka Brno. Je bývalým slovenským mládežnickým reprezentantem. Mimo Slovensko působil na klubové úrovni v Arménii a České republice.\n\nSvoji fotbalovou kariéru začal v rodné Skalici, odkud ještě jako dorostenec odešel nejprve na hostování a později na přestup do Slovanu Bratislava. V týmu se dostal až do prvního mužstva. Slavný moment zažil v posledním předkole Evropské ligy UEFA 2011/12, kdy 27. srpna 2011 vyrovnával v 82. minutě na konečných 1:1 proti AS Roma. Jelikož Slovan vyhrál první zápas 1:0, znamenala tato rozdílová branka postup do základní fáze Evropské ligy.\n\nV roce 2012 tým po 8 letech opustit a odešel do FK Senica. V létě 2013 mu skončila v mužstvu smlouva a zamířil do Spartaku Trnava na roční hostování. Po půl roce v mužstvu předčasně skončil. V únoru 2014 byl na testech v polském klubu Górnik Zabrze. Nakonec odešel do arménského klubu FC Bananc. V červenci 2014 v týmu skončil a vrátil se na Slovensko do klubu DAC 1904 Dunajská Streda. Před sezonou 2015/16 prodloužil kontrakt do léta 2017 s opcí.\n\nV červnu 2017 se dohodl na smlouvě s českým klubem MFK Karviná.\n\nOd sezony je hráčem FC Zbrojovka Brno.\n\nV roce 2010 zasáhl do 5 zápasů za slovenskou jedenadvacítku.\n\n"}
{"id": "827780", "url": "https://cs.wikipedia.org/wiki?curid=827780", "title": "Dálnice A1 (Lucembursko)", "text": "Dálnice A1 (Lucembursko)\n\nDálnice A1, francouzsky Autoroute 1, zkráceně A1, známá také jako Trevírská dálnice (francouzsky \"Autoroute de Trèves\") je 36 kilometrů dlouhá lucemburská dálnice. Spojuje Lucemburk na jihu s městem Wasserbillig na východě země. Ve Wassebilligu dosahuje dálnice německé hranice. Zde se napojuje na německou dálnici A64 vedoucí do Trevíru.\n\nPůvodně v roce 1969 došlo ke spojení Lucemburku s mezinárodním letištěm Lucemburk-Findel, nacházejícím se v Senningerbergu. A1 byla prodloužena ve třech etapách od roku 1988 až do roku 1992, kdy dálnice dosáhla hranice s Německem. Mezi lety 1994 a 1996 byly otevřeny dva nové úseky. První úsek obcházel z jihovýchodu Lucemburk a díky druhé části se připojila A1 ke křižovatce Croix de Gasperich, kde se potkává s dálnicemi A3, vedoucí do Dudelange a A6 směřující k Arlonu v Belgii.\n\nCelá dálnice A1 byla zprovozněna postupně v šesti etapách:\n\n"}
{"id": "827782", "url": "https://cs.wikipedia.org/wiki?curid=827782", "title": "Nickolas Muray", "text": "Nickolas Muray\n\nNickolas Muray (narozen jako Mandl Miklós; 15. února 1892 Szeged – 2. listopadu 1965 New York) byl americký fotograf narozený v Maďarsku a olympijský šermíř.\n\nNavštěvoval školu grafického umění v Budapešti, kde studoval litografii, chemigrafii, a fotografii. Po získání mezinárodního certifikátu rytce absolvoval tříleté studium barevné chemigrafie v Berlíně, kde se mimo jiné naučil vyrábět barevné filtry. Na konci svého studia začal pracovat pro vydavatelství Ullstein. V roce 1913, v důsledku hrozby války v Evropě, se Muray vydal lodí do New Yorku, kde rychle našel práci jako barevný tiskař v Brooklynu.\n\nV roce 1920 si otevřel vlastní portrétní ateliér ve svém domě v Greenwich Village, zatímco stále pracoval ve svém oboru jako tiskař a rytec. V roce 1921 získal zakázku od magazínu \"Harper's Bazaar\" na zhotovení portrétu herečky z Broadwaye Florence Reedové a brzy poté publikoval fotografie v časopisu každý měsíc a mohl si dovolit odejít ze zaměstnání rytce. V roce 1922 portrétoval tanečnici Deshu Delteilovou. V té době se potkal také s Ruth Harrietou Louiseovou, která měla původně ambice stát se malířkou. Ale po fotografické zkušenosti s Murayem se rozhodla jinak a stala se první fotografkou vedoucí portrétní studio americké mediální společnosti Metro-Goldwyn-Mayer (M.G.M.) v letech 1925 — 1930.\n\nVelmi rychle se stal uznávaným portrétním fotografem, pořizoval portréty většiny celebrit New York City. V roce 1926 vyslal magazín \"Vanity Fair\" Muraye do Londýna, Paříže a Berlína, aby fotografoval tamější celebrity a v roce 1929 si pro stejný časopis portrétoval filmové hvězdy v Hollywoodu. Věnoval se také módní a reklamní fotografii. Jeho snímky byly publikovány v mnoha různých periodikách, včetně \"Vogue\",\" Ladies' Home Journal\" nebo \"New York Times\".\nV letech 1920 až 1940 pořídil více než 10 000 portrétů. Jeho portréty Fridy Kahlo z roku 1938, pořízené v době, kdy Kahlo vystavovala v newyorské Julien Levy Gallery, se staly nejznámějšími a nejoblíbenějšími Murayovými portréty této umělkyně. Muray a Kahlo udržovali deset let milostný vztah, asi od roku 1931, poté co se Muray rozvedl se svou druhou manželkou a krátce po svatbě Kahlo s mexickými malířem Diego Riverou. Muray se potřetí oženil, Kahlo se s Riverou rozvedli a opět vzali. Muray se s ní chtěl oženit, ale když se ukázalo, že Kahlo chtěla Muraye pouze jako milence, Muray se s ní rozloučil nadobro a vzal si svou čtvrtou manželku, Peggy Murayovou. S Kahlo však zůstali dobrými přáteli až do její smrti v roce 1954.\n\nPo zhroucení trhu se Murray odvrátil od celebrit a divadelních portrétů a stal se průkopníkem komerční fotografie, známým svými klasickými barevnými reklamními snímky. Je považován za mistra tříbarevného uhlotisku. Jeho posledním významným veřejným portrétem byl snímek Dwighta Davida Eisenhowera v 50. letech.\n\n"}
{"id": "827783", "url": "https://cs.wikipedia.org/wiki?curid=827783", "title": "Julius Jančáry", "text": "Julius Jančáry\n\nJulius Jančáry (* 3. března 1961) byl český a československý politik, po sametové revoluci poslanec České národní rady a Sněmovny lidu Federálního shromáždění za Občanské fórum, pak za Občanskou demokratickou stranu.\n\nVe volbách roku 1990 byl za OF zvolen do České národní rady. V rámci OF zastupoval později Meziparlamentní klub demokratické pravice. Po rozkladu Občanského fóra přešel do ODS. Ve volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Severočeský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 kandidoval neúspěšně za ODS do zastupitelstva města Frýdlant. V živnostenském rejstříku je evidován od roku 1993, bytem Vlašim.\n\n"}
{"id": "827784", "url": "https://cs.wikipedia.org/wiki?curid=827784", "title": "Clutha River", "text": "Clutha River\n\nClutha River je se svými 338 km druhá nejdelší řeka na Novém Zélandu. Nachází se na Jižním ostrově a vlévá se do Tichého oceánu. Řeka vytéká z jezera Wanaka.\n"}
{"id": "827786", "url": "https://cs.wikipedia.org/wiki?curid=827786", "title": "Zámek Boldt", "text": "Zámek Boldt\n\nZámek Boldt byl postaven na ostrově Heart na řece sv. Vavřince v oblasti nazývané Tisíc ostrovů ve státě New York ve Spojených státech amerických. Je považován za největší turistickou atrakci v regionu.\n\nZámek nechal postavit pro svoji ženu americký milionář pruského původu George Charles Boldt, který byl mj. majitelem luxusního hotelu Waldorf-Astoria v New Yorku.\n\nStavba začala v roce 1900. Zhruba 300 lidí, včetně kameníků, tesařů, a dalších pracovníků budovalo zámek, který měl mít po dokončení 120 místností, vlastní generátor elektřiny, italské zahrady, padací most, samostatnou starodávnou věž pro děti na hraní apod.\n\nV lednu 1904, došlo k tragédii. Boldt telegrafoval na ostrov a přikázal pracovníkům, aby okamžitě zastavili veškeré práce. Jeho žena totiž náhle zemřela. Potom už se Boldt na ostrov nikdy nevrátil. Celkem 73 let byl nedokončený zámek ponechán na pospas větru, dešti, ledu, sněhu a vandalům.\n\nRoku 1977 získala zámek obecně prospěšná společnost Thousand Islands Bridge Authority. Bylo rozhodnuto, že zámek bude opraven, aby byl zachován pro budoucí generace. Od roku 1977 bylo vynaloženo na obnovu zámku a zlepšení ostrova několik milionů dolarů.\n"}
{"id": "827787", "url": "https://cs.wikipedia.org/wiki?curid=827787", "title": "Juraj Križko", "text": "Juraj Križko\n\nJuraj Križko (* 20. září 1985, Ilava) je slovenský fotbalový útočník, záložník nebo obránce, od července 2015 bez angažmá. Univerzální fotbalista, který hrál v útoku, obraně i záloze. Na začátku své kariéry hrál na postu útočníka, později na stoperu (střední obránce), na pravém bekovi a také na pozici defenzivního záložníka. Mimo Slovensko působil v Česku. Jeho otcem je bývalý ligový fotbalista Ján Križko.\n\nSvoji fotbalovou kariéru začal v TTS Trenčín, odkud zamířil do Púchova, kde působil rok a následovalo angažmá v FK AS Trenčín. V dresu Trenčína vstřelil v jednom zápase hattrick. V létě 2005 podepsal Spartak Bánovce nad Bebravou a poté odešel do OŠK Trenčianske Stankovce. V létě 2007 se do Trenčína opět vrátil vrátil. Po 2 letech zamířil na své první zahraniční angažmá, když se upsal Brnu. V roce 2010 odešel hostovat do Senice, kam později přestoupil.\n\nV zimě 2013 mu skončila v Senici smlouva a zamířil do Hradce Králové, kde se setkal s bývalými spoluhráči ze Senice Pavlem Čermákem a Tomášem Strnadem. V druholigové sezoně 2013/14 postoupil s Hradcem Králové do nejvyšší soutěže. Po roce však klub sestoupil zpět do druhé ligy a hráč odešel.\n\n"}
{"id": "827791", "url": "https://cs.wikipedia.org/wiki?curid=827791", "title": "Karol Karaba", "text": "Karol Karaba\n\nKarol Karaba (* 15. ledna 1937) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nUvádí se jako člen místní organizace HZDS v obci Drahovce.\n\n"}
{"id": "827792", "url": "https://cs.wikipedia.org/wiki?curid=827792", "title": "Jiří Karlovský", "text": "Jiří Karlovský\n\nJiří Karlovský (12. dubna 1943 – ???) byl český a československý politik z Tábora, po sametové revoluci poslanec Sněmovny lidu Federálního shromáždění za Občanskou demokratickou stranu.\n\nPo roce 1989 spoluzakládal Občanské fórum v Táboře a později patřil i mezi zakladatele ODS v tomto městě. Tragicky zahynul.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Jihočeský kraj). Ve Federálním shromáždění setrval do zániku Československa v prosinci 1992.\n\n"}
{"id": "827794", "url": "https://cs.wikipedia.org/wiki?curid=827794", "title": "Knorr-Bremse", "text": "Knorr-Bremse\n\nKnorr-Bremse je výrobce brzdových systémů pro kolejová vozidla a nákladní automobily. Zabývá se těmito systémy již více než 100 let. Logem firmy je stylizovaná špalíková brzda.\n\nVynálezce Georg Knorr založil Knorr-Bremse (Knorr-Brzda) v roce 1905 v Berlíně.\nVývoj a zdokonalování pneumatické brzdy, především rozvaděče Knorr a Hildebrand-Knorr během předválečných let znamenalo pro Knorr-Bremse pozici největšího výrobce brzd pro kolejová vozidla v Evropě.\nObnova závodu po 2. světové válce si vyžádala přesunutí sídla společnosti do Mnichova.\nV roce 1985 přebírá společnost pan Heinz Hermann Thiele.\n\n\n\n\n"}
{"id": "827795", "url": "https://cs.wikipedia.org/wiki?curid=827795", "title": "Martin Babic", "text": "Martin Babic\n\nMartin Babic (* 27. července 1982 v Trnavě) je slovenský fotbalový záložník, od července 2014 působící v rakouském klubu ESV Parndorf.\n\nSvoji fotbalovou kariéru začal v FC Spartak Trnava. Zde působil až do roku 2000, kdy byl poslán na hostování, které se později změnilo v přestup do ŠK Slávia Zeleneč. V roce 2002 odešel hostovat do Skloplastu Trnava Hrnčiarovce. Následně přestoupil do FC Nitra. Poté hostoval v ŠK Eldus Močenok a ŠK Blava Jaslovské Bohunice. Před sezonou 2010/11 podepsal smlouvu v Zlatých Moravcích. Následně byl uvolněn na hostování do FK Senica za Bolinhu, odkud se po roce vrátil zpět do Zlatých Moravců. Před sezonou 2014/15 zamířil na své první zahraniční angažmá do rakouského ESV Parndorf.\n\n"}
{"id": "827796", "url": "https://cs.wikipedia.org/wiki?curid=827796", "title": "Hans R. Camenzind", "text": "Hans R. Camenzind\n\nHans R. Camenzind (1934 Curych – 8. srpna 2012 USA) byl vynálezce v oboru elektroniky a vývojář integrovaných obvodů. Navrhl komerčně mimořádně úspěšný integrovaný obvod NE555, jehož byla na světě vyrobena miliarda kusů (údaj z roku 2003). Je autorem několika knih a řady odborných článků z oblasti elektroniky.\n\nNarodil se ve Švýcarsku, ale většinu života prožil ve Spojených státech amerických. Vystudoval Northeastern University a postgraduálně studoval na Santa Clara University, kde získal titul MBA. \n\nŠest let pracoval ve výzkumné laboratoři společnosti P. R. Mallory. Z tohoto období pochází nejvíce jeho vynálezů. Potom pracoval pro společnost Signetics, která se zabývala výrobou polovodičových součástek. Podílel se mj. na vývoji úspěšných integrovaných obvodů NE565 (napětím řízený oscilátor), NE566 (funkční generátor) a NE567 (tónový detektor s fázovým závěsem). Po dvou letech ze společnosti odešel. Vzal si „dovolenou“, aby mohl napsat knihu. \n\nRoku 1970 se vrátil a začal pro společnost pracovat jako konzultant a nezávislý vývojář za odměnu 1200 dolarů měsíčně. V roce 1971 dokončil vývoj integrovaného časovače NE555. Marketingový manažér společnosti bez jakéhokoli průzkumu trhu správně odhadnul široké možnosti tohoto obvodu. Společnost obvod NE555 zanedlouho uvedla na trh, kde se setkal s velkým úspěchem. \n\nV roce 1971 Camenzind založil vlastní společnost InterDesign a pokračoval se spolupráci se společností Signetics. Po sedmi letech InterDesign prodal a založil novou společnost ArrayDesign, která působí v oblasti vývoje integrovaných obvodů.\n\nHans R. Camenzind zemřel ve spánku dne 8. srpna 2012 ve věku 78 let.\n\n"}
{"id": "827798", "url": "https://cs.wikipedia.org/wiki?curid=827798", "title": "Petr Hošek (fotbalista)", "text": "Petr Hošek (fotbalista)\n\nPetr Hošek (* 1. dubna 1989, Nýrsko) je český fotbalový útočník, v současnosti působící v FK Fotbal Třinec. Jeho bratr-dvojče Jan působí v FK Teplice na postu obránce. Mimo Česka působil na Slovensku a v Polsku.\n\nSvoji fotbalovou kariéru začal v Okule Nýrsko, odkud ještě jako dorostenec přestoupil do Slavie Praha, poté, co už nemohl nastoupit za dorost, se snažil prosadit v A-týmu, což se mu nepovedlo, a do roku 2009 hrál za rezervu. Následně byl poslán na hostování do Hlučína. Odtud zamířil na přestup do Senice. V roce 2012 poslán na hostování do Dunajské Stredy, odkud se po více než roce, v zimě 2013 vrátil do Senice. V mužstvu mu skončila smlouva a na prodloužení se nedohodl. Následně zamířil do polského druholigového klubu Flota Świnoujście. V roce 2014 šel na testy do Slavie Praha, kde s A-týmem odjel na soustředění na Slovensku. Následně zamířil do Jiskry Domažlice.\n\n"}
{"id": "827799", "url": "https://cs.wikipedia.org/wiki?curid=827799", "title": "Born Villain", "text": "Born Villain\n\nBorn Villain je osmé studiové album skupiny Marilyn Manson vydané 1. května 2012 vydavatelstvím Cooking Vinyl. Album obsahuje 14 skladeb s celkovou délkou necelé hodiny. Album produkovali Marilyn Manson a Chris Vrenna. Po delší době hraje na tomto albu také kytarista Twiggy Ramirez. Při propagaci tohoto alba skupina zahrála i v pražské Lucerně.\n\n"}
{"id": "827800", "url": "https://cs.wikipedia.org/wiki?curid=827800", "title": "Pytlonošovití", "text": "Pytlonošovití\n\nPytlonošovití (Geomyidae) je čeleď hlodavců z podřádu Castorimorpha, kam patří i bobři a pytloušovití. Zahrnuje 6 rodů s celkem 39–40 druhy žijícími v severní a střední Americe.\n\nJsou to podsaditá zvířata s 90–300 mm dlouhým tělem připomínající sysly. Jejich zvláštností jsou vnější lícní torby k přenášení potravy. Jsou dobře přizpůsobeni životu pod zemí, kde si vyhrabávají tunely a kde hledají potravu – kořínky a hlízy rostlin.\n\nPytlonoši žijí v Americe od jižních oblastí Kanady přes západní s středozápad USA (zde na východ zasahují až k Chicagu) přes Mexiko a středoamerické státy až po panamsko-kolumbijskou hranici. Vyskytují se od hladiny moře až po 4000 m n. m.\n\nŽijí většinou na otevřených a polootevřených prostranstvích – tam, kde si mohou vyhrabávat sítě podzemních chodeb. Přizpůsobí se nejrůznějšímu prostředí od pouští po vysokohorské louky.\nPytlonoši jsou známí z historických nálezů z třetihor od počátků oligocénu až po současnost.\n\nPro jednotlivé rody této čeledi nemáme jedinečný český název, a proto je všechny označujeme jako pytlonoše.\n\nNěkteří autoři neuznávají samostatný rod \"Crategeomys\" a její příslušníky zařazují do rodu \"Pappogeomys\". Jiní oddělují rod \"Thomomys\" od ostatních a vytvářejí tak samostatné triby:\n\ntribus Geomyini\ntribus Thomomyini\n\nPrestižní databáze savců \"Mammal Species of the World\" však zachovává výše uvedené dělení bez tribů a sloučených rodů.\n\nPytlonoši jsou býložraví hlodavci vzhledem částečně připomínající sysly, se kterými však nejsou příbuzní. Jsou to podsaditá zvířata dobře přizpůsobená životu pod zemí, s krátkýma nohama a sotva zřetelným krkem. Jednotlivé druhy si jsou vzhledově podobné, ale jsou mezi nimi podstatné rozdíly ve velikosti: jejich tělo měří od 90 po 300 mm. Holý nebo jen řídce ochlupený ocas je kratší než tělo – měří od 40 do 140 mm – a je velmi citlivý na dotek.Nejlehčí jsou pytlonoši rodu \"Thomomys\", kteří mohou v dospělosti vážit jen 45 g, naopak nejtěžší jsou pytlonoš kostarický (\"Orthogeomys heterodus\"), pytlonoš čiriki (\"Orthogeomys cavator\") a pytlonoš darienský (\"Orthogeomys dariensis\") s váhou od 500 do 950 g. Samci jsou větší než samice; konkrétní rozdíl závisí nejen na druhu, ale i na místě výskytu. Např. u pytlonoše horského (\"Thomomys bottae\") žijícího v pouštních oblastech jsou samci asi o 15 % těžší, zatímco pokud žijí na zemědělských půdách, mohou být až 2× těžší a o 25 % delší než samice.\n\nSrst je dosti hrubá a hustá, postrádá podsadu. U druhů žijících v teplejším podnebí je hrubší a méně hustá. Její barva se může nacházet v širokém rozmezí od černé přes různé odstíny hnědé po bělavou.\n\nMají lícní torby, které slouží k přenášení potravy nebo materiálu do hnízda. Jsou podobné torbám blízce příbuzných pytloušovitých hlodavců; oproti lícním torbám křečků nebo veverek jsou tyto torby vnější – situovány jsou po obou stranách tváře.\n\nVzhledem k podzemnímu způsobu života mají malé oči i uši. Celkem 20 zubů je uspořádáno podle zubního vzorce\nJejich řezáky vystupují z osrstěných pysků, takže mohou rýt v půdě, aniž by si zanesli nečistoty do úst. Třenový zub, který slouží jako hlavní nástroj k rozemílání potravy, má tvar osmičky. Stoličky mají proti tomu jen slabou vrstvu skloviny a dorůstají po celý život.\n\nVšichni příslušníci této čeledi velmi dobře hrabou a vyvářejí si hluboké tunely, které vedou k hnízdům, zásobárnám potravy i zvláštním místnostem sloužícím jako záchod. Na povrchu se u tunelů nacházejí kupky vyhrabané hlíny. Kromě nor vyhrabávají pytlonoši i mělké dlouhé tunely, kterými se dostávají k potravě – kořínkům a hlízám. Hrabou především předníma nohama s dlouhými drápy, ale k rozrušení tvrdé zeminy používají i horní řezáky. Podzemní tunely vyhrabané pytlonoši jsou velmi často využívány i jinými zvířaty.\n\nNevzdalují se daleko od svých hnízd. Ve vhodných biotopech obsadí všechna příhodná stanoviště a půda je pak provrtána množstvím jejich tunelů. V méně vhodných prostředích se pytlonoši soustředí jen do nejpříhodnějších oblastí a ostatní stanoviště zůstanou neobsazena. Většinu času tráví pod zemí, i když některou svou potravu – nadzemní části rostlin – hledají i na povrchu. Do nor si ji pak nosí v lícních torbách. Pytlonoši žijící v severních oblastech svého výskytu snižují v zimě obvykle svoji aktivitu, ale nepřezimují.\n\nPytlonoši žijí samotářsky – každý jedinec si vyhrabává svou noru. V období páření však mohou krátce žít samec i samice v jednou doupěti. O samice nebo i o vhodné území spolu pytlonoši bojují – na tvářích nebo na zadních částech těla mívají jizvy, které pocházejí především z období páření.\n\nJsou to agilní zvířata, která se dokáží až překvapivě rychle pohybovat. Zástupci některých rodů jsou velmi dobří plavci. V Kanadě byl např. pozorován pytlonoš druhu \"Thomomys talpoides\", jak přeplavává 90 m širokou řeku.\n\nVětšinu potravy si pytlonoši shánějí pod zemí: jedí kořínky, šťavnaté hlízy apod. Nad zemí pak konzumují různou potravu z blízkosti svých nor – trávu a různé byliny. Jejich potrava se mění i sezónně – v pouštních oblastech v období sucha konzumují i kaktusy, aby si zajistili dostatečné množství tekutin.\n\nV zemědělských oblastech pytlonoši škodí – v letech nájezdů pytlonošů může produkce některých plodin klesnout až o 50 %. Mohou také poškozovat zavlažovací kanály.\n\nObdobí rozmnožování pytlonošů závisí na klimatických podmínkách: v horách se páří brzy po roztátí sněhu. Samice mívají někdy jen jeden vrh ročně, ale v oblastech s bohatší potravou byly pozorovány i 4 vrhy. Počet mláďat se výrazně liší podle druhu – pro rod \"Pappogeomys\" jsou obvyklá jen dvojčata, zatímco příslušníci rodu \"Thomomys\" mají obvykle 5 mláďat a byly zaznamenány i dvojnásobně velké vrhy. Poměr pohlaví je různý a zdá se, že závisí na úrodnosti místa, kde pytlonoši žijí. Na chudých půdách se rodí přibližně stejně samců jako samic, zatímco v zemědělských oblastech může být až 4× více samic.\n\nMláďata se rodí s uzavřenýma očima i lícními torbami – oboje se jim otevírá po 24–26 dnech. Jejich úmrtnost je vysoká – uvádí se, že jen 6–12 % pytlonošů horských (\"Thomomys bottae\") se dožije reprodukčního období. V přírodě mohou žít 4–5 let, v zajetí i o něco déle. Samice žijí téměř 2× tak dlouho jako samci – např. u pytlonoše mexického (\"Pappogeomys castanops\", synonymum \"Cratogeomys castanops\") bylo zjištěno, že se samice dožívají průměrně 56 týdnů, zatímco samci jen 31 týdnů.\n\nVětšina pytlonošů není ohrožena a v červeném seznamu druhů jsou vyhodnoceni jako málo dotčený druh. Čtyři druhy jsou však ohrožené, z toho tři kriticky:\n\nOhrožený druh:\n\nKriticky ohrožené druhy:\n\n\n"}
{"id": "827801", "url": "https://cs.wikipedia.org/wiki?curid=827801", "title": "Habánka", "text": "Habánka\n\nHabánka je malý potok, který se nachází na rozhraní Krkonoš a Krkonošského podhůří mezi vesnicemi Valteřice a Dolní Štěpanice v okrese Semily.\n\nHabánka pramení u Valteřic, dále při zhruba zsz. směřování protéká malým lesem a poté se zleva vlévá do potoka Cedronu.\n\nJejí tok nemá žádné pojmenované ani povrchové přítoky, pouze podzemní, je napájen deštěm.\n"}
{"id": "827804", "url": "https://cs.wikipedia.org/wiki?curid=827804", "title": "Arne Johnsson", "text": "Arne Johnsson\n\nArne Johnsson (* 1950, Madesjö, Småland) je švédský básník, knihovník a literární kritik. V současnosti žije v Lindesbergu.\n\nBásnicky debutoval v roce 1985. Obdržel řadu ocenění, v roce 2012 Velkou cenu Devíti.\n\n"}
{"id": "827807", "url": "https://cs.wikipedia.org/wiki?curid=827807", "title": "Lotta Lotass", "text": "Lotta Lotass\n\nBritt Inger Liselott Lotass () (* 28. února 1964, Dalarna) je švédská autorka a literární vědkyně.\n\nV roce 2002 získala doktorát z literární vědy na göteborské univerzitě a dne 6. března 2009 byla zvolena do Švédské akademie, kde je od 20. prosince 2009 na místě Nr. 1 nástupkyní Stena Rudholma. Za svou literární činnost již obdržela řadu ocenění. V roce 2010 byla zvolena za člena Královské vědecké a literární společnosti v Göteborgu.\n\n\n"}
{"id": "827809", "url": "https://cs.wikipedia.org/wiki?curid=827809", "title": "Western &amp; Southern Open 2012 – ženy", "text": "Western &amp; Southern Open 2012 – ženy\n\nTenisový turnaj na okruhu WTA Western & Southern Open 2012 se konal ve dnech 11. až 19. srpna v americkém Cincinnati. Hraje se v masonském areálu Lindner Family Tennis Center na otevřených dvorcích s tvrdým povrchem. Událost se řadila do kategorie WTA Premier 5. Odměny činily 2 168 400 USD.\n\nObhájkyně singlového titulu Ruska Maria Šarapovová se z turnaje odhlásila pro gastroenteritidu. Po finálové účasti na Canada Masters hraném v předchozím týdnu vyhrála Li Na soutěž dvouhry, když ve finále zdolala Angelique Kerberovou ve třech setech. Titul ze čtyřhry si připsal český pár Andrea Hlaváčková a Lucie Hradecká.\n\nČástky jsou uváděny v amerických dolarech; ve čtyřhře na pár.\n\nOsm nejvýše nasazených hráček a finalistky z Canada Masters měly v 1. kole volný los.\n\nNásledující hráčky do hlavní soutěže obdržely divokou kartu:\n\nNásledující hráčky do hlavní soutěže postoupily z kvalifikace:\n\n\n\nČtyři nejvýše nasazené páry měly volný postup do druhého kola.\n\n"}
{"id": "827810", "url": "https://cs.wikipedia.org/wiki?curid=827810", "title": "Dálnice A3 (Lucembursko)", "text": "Dálnice A3 (Lucembursko)\n\nDálnice A3, francouzsky Autoroute 3, zkráceně A3, známá také jako Dudelangeská dálnice (francouzsky \"Autoroute de Dudelange\") je 13,318 kilometrů dlouhá lucemburská dálnice. Spojuje hlavní město Lucemburk s městem Dudelange. V Dudelange dosahuje dálnice francouzské hranice. Zde se napojuje na francouzskou dálnici A31 vedoucí do Mét.\n\nCelá dálnice A3 byla zprovozněna postupně ve třech etapách:\n\n\n"}
{"id": "827812", "url": "https://cs.wikipedia.org/wiki?curid=827812", "title": "Časopis FOTO", "text": "Časopis FOTO\n\nČasopis FOTO (také jen FOTO) je odborný časopis, jehož hlavním tématem je fotografická tvorba. Vznikl v dubnu roku 2012.\n\nK redaktorům časopisu patří mj. zakládající šéfredaktor Tomáš Hliva, zástupce šéfredaktora Martina Grmolenská a přispěvatelé Vladimír Birgus, Petr Vilgus nebo Josef Moucha.\n\nV prvních číslech vyšly mimo jiné rozhovory s rodinou Antonína Kratochvíla nebo s Martinem Wágnerem.\n\nFOTO se v roce 2012 stalo mediálním partnerem české části fotografické soutěže . Mimo to je tradičním hlavním mediálním partnerem Měsíce fotografie a OFF festivalu v Bratislavě.\n\n"}
{"id": "827814", "url": "https://cs.wikipedia.org/wiki?curid=827814", "title": "Jana Červenková", "text": "Jana Červenková\n\nJana Červenková, za svobodna Jana Salačová (* 18. ledna 1939, Praha), je česká spisovatelka.\n\nVystudovala pedagogickou školu, ale učila jen krátce. Po roce 1989 pracovala jako redaktorka. Za knihu \"Kurs potápění\" získala v roce 1999 cenu Toma Stopparda.\n\n\n"}
{"id": "827816", "url": "https://cs.wikipedia.org/wiki?curid=827816", "title": "Čang Song-tchek", "text": "Čang Song-tchek\n\nČang Song-tchek ( , \"Čang Sŏng-tchäk\", 2. února 1946, provincie Kangwon – 12. prosince 2013) byl severokorejský politik, strýc Kima Čong-una, vůdce Severní Koreje, a švagr bývalého vůdce Severní Koreje Kima Čong-ila, s jehož mladší sestrou Kim Kjong-hui se oženil. Už za vlády Kima Čong-ila byl důležitou postavou severokorejské vlády a podle některých komentátorů je možné, že v době jeho nemoci byl de fakto vládcem státu. Formálně zastával funkci místopředsedy Komise národní obrany. Koncem roku 2013 byl z funkce sesazen, odsouzen za vlastizradu a popraven.\n\nSe svou ženou Kim Kjong-hui se Čang, talentovaný hráč na akordeon, dobrý tanečník a oblíbenec žen, seznámil na Vojenské univerzitě v Pchjongjangu, kde oba studovali politickou ekonomii. Kimovi Ir-senovi se ale jejich přátelství nelíbilo, Čang byl podle něj jako ženich pro jeho dceru málo revoluční. Potom šli ale oba studovat do Moskvy a po návratu v roce 1972 si Kim Kjong-hui přesto manželství prosadila. Jejich vztah však později čelil mnoha problémům. Jediná dcera Jang Kum-song (*1977) spáchala v roce 2006 pomocí prášků na spaní sebevraždu, údajně kvůli tomu, že rodiče bránili její lásce. Kim Kjong-hui údajně čelí problémům s alkoholem a před smrtí svého muže žili odděleně.\n\nČang byl považován za tvůrce hospodářské politiky KLDR a jejího druhého nejmocnějšího muže. Někteří analytici jsou přesvědčeni, že dokonce se svou ženou Kim Kjong-hi po smrti jejího bratra, Kim Čong-ila, Severní Koreji de facto vládl. Na konci roku 2011 pomáhal Kim Čong-unovi ujmout se moci a upevnit ji. Formálně zastával funkci místopředsedy Komise národní obrany.\n\nČang byl vyjednávačem KLDR na mezinárodních rozhovorech o severokorejském jaderném programu a vyjednával často s Čínou. Podle některých zpráv ze Severní Koreje byl Čang Song-Tchek příznivcem reforem v čínském stylu a volal po zlepšení zásobování v zemi, kde je problém především s dostatkem potravin, a otevření trhu při zachování diktatury Korejské strany práce. U části vedení vyznávající politiku Songun a považující jakékoliv změny za ohrožení svojí moci tak zřejmě narazil.\n\nV listopadu 2013 byl ze své funkce ve vedení armády sesazen a jeho poradci byli popraveni pro korupci. V pondělí 9. prosince 2013 severokorejská státní tisková agentura KCNA oficiálně potvrdila, že byl sesazen, protože si „budoval vlastní mocenskou základnu a byl zkorumpovaný narkoman a sukničkář”. Severokorejská televize zveřejnila záběry z jeho zatčení na nedělním zasedání politbyra (8. prosince), avšak podle rozhlasové stanice Free North Korea (Svobodná Severní Korea), provozované uprchlíky z KLDR, byl už ve čtvrtek 5. prosince 2013 popraven spolu se svými spolupracovníky. Severokorejské úřady poté vydaly 13. prosince 2013 prostřednictvím agentury KCNA zprávu, že byl „zrádce horší než pes“, chystal státní převrat, byl zkorumpovaný, narkoman a sukničkář a že 12. prosince byl odsouzen Vojenským soudem za velezradu k trestu smrti a popraven bezprostředně poté. Bezprostředně potom byl, podobně jako se to dělo ve 30. letech v sovětské velké čistce, vymazán ze všech existujících fotografií a nahrávek. Nakonec byla v týž dnech podle jihokorejské agentury Jonhap popravena také celá jeho širší rodina. Cílem je vymazání všech vzpomínek na Čanga v severokorejské společnosti.\n\nKim Čong-un podle některých informací z KLDR ve spolupráci se svými sourozenci plánoval svržení svého strýce Čanga Song-tcheka dlouho a pečlivě. Jeho odstraněním byla pověřena nová speciální jednotka Pochodeň složená z Kim Čong-unovy ochranky. V době sesazení jí velel Kim Čong-čul, starší bratr Kim Čong-una. Jeho 26letá sestra Kim Jo-jong zase byla jmenována do zásadní funkce v Komisi národní obrany. Moc tak byla pevně a definitivně soustředěna do rukou současné generace kimovské dynastie.\n\nOznámení o popravě 12. prosince publikované 13. prosince 2013 bylo značně dlouhé, obsahovalo 2 749 slov. Jeho cílem bylo kromě samotného oznámení popravy také její obhajoba a zostuzení Čanga. Objevily se v něm hrubé urážky jako „opovrženíhodný lidský odpad Čang, který je horší než pes.“ Obsahuje i značné rétorické chyby.\n\nMezi hlavní body prohlášení patří:\n\nDále podle zprávy udržoval nepatřičné vztahy s několika ženami, hodoval v tajných salónech luxusních restaurací a když byl na útraty strany v cizině a léčil si své neduhy, utrácel cizí měnu v kasinech.\n\nPoprava proběhla podle článku 60 trestního zákoníku, pravděpodobně střelbou z kulometu nebo protiletadlovou střelou, oficiální verze je, že byl zastřelen. Objevila se také fáma, kterou převzal čínský bulvární deník vycházející v Hongkongu Wen Wej Pcho z čínské satirické sociální sítě Tencent Weibo. Podle této fámy byl Čang Song-tchek spolu s pěti nejbližšími spolupracovníky svlečen do naha, hozen do klece a za přihlížení několika stovek vysokých funkcionářů státu až 120hlavou smečkou zdivočelých psů během hodiny sežrán zaživa.\n\nKrátce po Čangově popravě byla podle jihokorejské agentury Jonhap popravena také celá jeho širší rodina. Popraveni byli podle těchto informací jeho sestra a její manžel zastávající post velvyslance na Kubě, jejich syn, velvyslanec v Malajsii a všechny děti a vnoučata Čangových bratrů. Ušetřeni naopak zůstali někteří členové rodiny s Čangem nespřízněni pokrevně. Vrátit se k původní rodině mohla například manželka jeho synovce, velvyslance v Malajsii.\n\nVe vládních a nejvyšších vojenských kruzích dochází v KLDR k čistkám pravidelně. Vůdce státu k nim přistupuje, když se cítí být ohrožen např. z důvodu neloajality nebo kritiky vůdcovy politiky. K čistkám pravidelně přistupoval zakladatel totalitní KLDR Kim Ir-sen, jeho syn a následovník Kim Čong-il a nyní i jeho vnuk, který převzal žezlo, Kim Čong-un. V roce 2015 bylo k dubnu údajně popraveno nejméně 16 činitelů, z nichž někteří kritizovali vůdcovu politiku. Mezi nejvýše postavené patřil ministr obrany Hjon Jong-čol, který byl obviněn z vlastizrady a 30. dubna dva nebo tři dny po zatčení bez soudu veřejně popraven protiletadlovou zbraní. Vážnost u vůdce údajně ztratil, když usnul během vojenské přehlídky.\n"}
{"id": "827818", "url": "https://cs.wikipedia.org/wiki?curid=827818", "title": "Catalina Castañová", "text": "Catalina Castañová\n\nCatalina Castañová, rodným jménem Catalina Castaño Alvarez (* 7. července 1979 Pereira, Risaralda) je kolumbijská profesionální tenistka. Ve své dosavadní kariéře vyhrála na okruhu WTA Tour jeden turnaj ve čtyřhře. V rámci okruhu ITF získala do srpna 2012 šest titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v červenci 2006 na 35. místě a ve čtyřhře pak v červenci 2008 na 82. místě. K podzimu 2012 byla nejvýše postavenou Jihoamerickou tenistkou ve dvouhře, kterou se stala v listopadu 2006. Od sezóny 2004 ji trénoval v Peru narzený britský kouč Pablo Giacopelli. K sezóně 2012 byla bez trenéra.\n\nOd sezóny 2005 porazila několik hráček elitní dvacítky světové klasifikace, jakými byly Nicole Vaidišová, Anna-Lena Grönefeldová, Patty Schnyderová, Paola Suárezová či Li Na. Na Panamerických hrách 2011 v Guadalajaře vybojovala bronzovou medaili ve dvouhře. Kolumbii také reprezentovala na athénských Hrách XXVIII. olympiády.\n\nVe fedcupovém týmu Kolumbie debutovala v roce 1996 utkáním 1. skupiny Americké zóny proti Chile, v němž prohrála dvouhru s Paulou Cabezasovou. Do  září 2012 v soutěži nastoupila ke čtyřiceti čtyřem mezistátním utkáním s bilancí 29–15 ve dvouhře a 17–5 ve čtyřhře.\n\n"}
{"id": "827823", "url": "https://cs.wikipedia.org/wiki?curid=827823", "title": "Dálnice A4 (Lucembursko)", "text": "Dálnice A4 (Lucembursko)\n\nDálnice A4, francouzsky Autoroute 4, zkráceně A4, známá také jako dálnice do Esch-sur-Alzette (francouzsky \"Autoroute de Esch-sur-Alzette\") je 16,302 kilometrů dlouhá lucemburská dálnice. Spojuje hlavní město Lucemburk s druhým největším městem země, Esch-sur-Alzette.\n\nCelá dálnice A4 byla zprovozněna postupně v šesti etapách:\n\n"}
{"id": "827824", "url": "https://cs.wikipedia.org/wiki?curid=827824", "title": "Identi.ca", "text": "Identi.ca\n\nidenti.ca je sociální síť a mikroblogovací služba postavená na svobodném a otevřeném software StatusNet s licencí Affero GPL implementujícím specifikaci OStatus v PHP. Svým uživatelům umožňuje zveřejňovat zprávičky dlouhé až 140 znaků. V základu se podobá známější službě Twitter, ale nabízí navíc například integraci s protokolem XMPP. Další odlišností je, že neplatící uživatelé musí své zprávičky publikovat pod licencí Creative Commons Uveďte autora-Zachovejte licenci 3.0. Platící zákazníci mohou mít poddoménu se svým mikroblogem a licenci svých zpráviček si mohou zvolit.\n\n"}
{"id": "827827", "url": "https://cs.wikipedia.org/wiki?curid=827827", "title": "Hawthornský efekt", "text": "Hawthornský efekt\n\nHawthornský efekt je sociálně-psychologický pojem popisující změny v chování účastníků výzkumné studie, která zkoumá nějaký sociální jev. Termín je odvozen od souboru experimentů v hawthornské továrně Western Electric Company v letech 1924–1934 (nyní se město jmenuje Cicero, stát Illinois, USA) a byl použit v 50. letech 20. století profesorem psychologie Eltonem Mayo. Původně spočíval ve výzkumu efektivity práce v závislosti na technických podmínkách. Závěry z experimentu však ukázaly, že dělníci více než na změnu podmínek reagují na to, že jsou středem pozornosti. Centrem zkoumání se poté stala pracovní skupina jako celek, její neformální struktura, význam vztahů mezi dělníky a vedením. \n\nEfekt popisuje jev, kdy je chování účastníků sociálně-psychologického experimentu vztaženo pouze ke zvláštní navozené situaci a událostem během experimentu. To je nicméně silně ovlivněno vědomím, že jde o experiment, a může tak docházet k významným zkreslením při interpretaci výzkumných zjištění.\n\nNa konci 19. století nastala v továrnách vyrábějících součástky do telefonních přístrojů Western Electric Company Chicago (výrobní oddělení AT&T) stagnace. Způsob práce, který byl inspirován principy taylorismu, se ukázal jako neefektivní. Proto vedení podniku požádalo profesora psychologie Harvardovy univerzity George Eltona Maya o pomoc.\n\nGeorge Elton Mayo vymyslel projekt, pomocí kterého se snažil nalézt způsob, jak zvýšit efektivitu pracovníků v továrně. Výzkumy byly prováděny jednak prostřednictvím rozhovorů s jednotlivými zaměstnanci (kterých bylo jen v první fázi výzkumu až 10 300), jednak dlouhodobým pozorováním vybrané skupiny dělníků. Mayo chtěl potvrdit teorii, že se efektivita zvýší se zlepšením pracovních podmínek v továrně.\n\nJako první se zabýval technickými parametry, jako je například změna intenzity osvětlení, odstraňování fyzických překážek na pracovišti a celkově revitalizace pracovní plochy. Zaměřoval se také na hygienické podmínky a zvýšení čistoty na pracovišti. \n\nV prvním experimentu sledovali výzkumníci tři různá oddělení. Ve všech měnili podmínky a sledovali důsledky. V dalších experimentech už byli dělníci rozděleni do dvou skupin – experimentální a kontrolní. V experimentální skupině výzkumníci měnili podmínky a v kontrolní skupině nechávali podmínky stejné, na jaké byli dělníci zvyklí. V jednom experimentu například výzkumníci zvýšili intenzitu osvětlení v experimentální skupině a pozorovali produktivitu ve skupinách obou. Nějakou dobu výsledky výzkumu potvrzovaly původní hypotézu – že lepší osvětlení vede k lepším pracovním výkonům, ale později se výsledky začaly značně odchylovat. Zvýšil se totiž pracovní výkon také v kontrolní skupině, aniž by u ní došlo ke změně pracovních podmínek. Zároveň se nesnížila výkonnost v experimentální skupině, přestože výzkumníci snížili intenzitu osvětlení. (Osvětlení bylo nakonec tak nízké, že se v takových podmínkách nedalo pracovat a dělníci protestovali.)\n\nV další sérii pokusů výzkumníci vyzkoušeli i zvyšování a snižování osvětlení dílen náhodně, ale i tento pokus nevedl k potvrzení hypotézy. Ukázalo se, že výkon dělníků nezávisel na intenzitě osvětlení. Jejich výkon se zvýšil vždy, když došlo k určité změně v rámci experimentu – změně osvětlení, nebo změně ve složení skupin. Na dělníky nepůsobilo různé osvětlení tolik, jako fakt, že se účastní nějakého experimentu. To vedlo k zvýšení zájmu a pracovní motivace.\n\nV jednom z posledních experimentů už se George Elton Mayo nesnažil potvrdit původní hypotézu. Když přesvědčil dělníky, že jim zvýšení světla pomůže, jejich výkonnost se při zvýšení intenzity světla zvýšila. Když je přesvědčil o tom, že jim pomůže snížení, jejich výkonnost se zvýšila při snížení intenzity světla.\n\nPro druhou fázi svého experimentu si Mayo zvolil šestici pracovnic, s níž prováděl sérii pokusů, které původně měly zkoumat vliv mezilidských vztahů a pracovních podmínek na výkon a efektivitu práce. Byla vytvořena speciální místnost, ve které se měnily technické podmínky práce, jako je teplota, osvětlení nebo doba přestávek. Každá z vybraných pracovnic byla řádně proškolena ohledně průběhu experimentu a poté získala zvláštní privilegia oproti ostatním pracovníkům firmy. Kromě toho, že vybraná skupinka dělnic pracovala v oddělené místnosti, se mohla také svobodně pohybovat po pracovišti, kdykoliv mezi sebou během pracovní doby komunikovat nebo si volit vlastní tempo práce. Tato privilegia jim dodávala pocit důležitosti. Získaly pocit, že jsou spolupracovnicemi vědeckého výzkumu, což ještě umocňoval fakt, že byly pod neustálým dohledem pozorovatelů, kteří se zajímali nejen o jejich pracovní výkon, ale také o osobní život a sociální interakce účastnic experimentu. Postupem času se ukázalo, že produktivita se neodvíjí od technických podmínek na pracovišti, ale má psychologické příčiny.\n\nNa základě tohoto experimentu vznikl pojem \"Hawthornský efekt\", který znamená situaci, kdy se jev začne zlepšovat pouze následkem kontroly, nikoliv následkem změny podmínek. Hawthornský experiment je (mezi výzkumníky) známý z velké části také proto, že ukazuje, jak chování zkoumaných ovlivňuje samotný experiment a pozornost, kterou výzkumníci zkoumaným věnují. A právě s tím je třeba při všech výzkumech počítat. Důležitý faktor, který zvyšuje produktivitu práce je motivace dělníka. Dělník je více než ekonomicky motivován tím, jak důležitě si při práci připadá a také jak je se svou prací spokojen. \n\nNa výkon jednotlivých dělníků má také vliv neformální skupina, ve které pracuje, která nemusí být v souladu se skupinou formální – například pracovním oddělením utvořeným vedením továrny. Tato skupina si určuje nějakou nevyjádřenou normu výkonu, která nemusí být v souladu s normou určenou manažery továrny.\n\n"}
{"id": "827830", "url": "https://cs.wikipedia.org/wiki?curid=827830", "title": "Back to Back (album, Status Quo)", "text": "Back to Back (album, Status Quo)\n\nBack To Back je šestnácté studiové album britské rockové skupiny Status Quo. Album vyšlo v listopadu 1983 u vydavatelství Vertigo Records a nejvýše se dostalo na devátou příčku britského žebříčku. Jedná se o poslední studiové album, na kterém hrají Alan Lancaster a Pete Kircher.\n\n"}
{"id": "827835", "url": "https://cs.wikipedia.org/wiki?curid=827835", "title": "Mont Idoukal-n-Taghès", "text": "Mont Idoukal-n-Taghès\n\nMont Idoukal-n-Taghès (též \"Mont Bagzane\" či \"Mont Bagzan\", 2022 m n. m.) je hora v pohoří Aïr v západní Africe. Leží ve středním Nigeru v regionu Agadez na hranicích departementů Arlit a Tchirozérine. Jedná se o nejvyšší horu Nigeru.\n\n"}
{"id": "827837", "url": "https://cs.wikipedia.org/wiki?curid=827837", "title": "Oscar Stjerne", "text": "Oscar Stjerne\n\nOscar Stjerne (17. února 1873, Los – 24. října 1917) byl švédský spisovatel. Psal pod pseudonymem \"Jong på Hea\".\n\nJe po něm pojmenovaná škola v Torsby.\n\n"}
{"id": "827839", "url": "https://cs.wikipedia.org/wiki?curid=827839", "title": "Dálnice A6 (Lucembursko)", "text": "Dálnice A6 (Lucembursko)\n\nDálnice A6, francouzsky Autoroute 6, zkráceně A6, známá také jako Arlonská dálnice (francouzsky \"Autoroute d'Arlon\") je 20,791 kilometrů dlouhá lucemburská dálnice. Spojuje hlavní město Lucemburk na jihu s městem Kleinbettingen na západě země. V Kleinbettingenu dosahuje dálnice belgické hranice. Zde se napojuje na belgickou dálnici A4 vedoucí přes Arlon a Namur do Bruselu.\n\nA6 je součástí evropské silnice E25, která vede z Hook of Holland v Nizozemsku do italského Palerma.\n\nCelá dálnice A6 byla zprovozněna postupně ve třech etapách:\n\n"}
{"id": "827843", "url": "https://cs.wikipedia.org/wiki?curid=827843", "title": "Lamine Diarrassouba", "text": "Lamine Diarrassouba\n\nLamine Diarrassouba (* 1. ledna 1986 v Abidjanu) je fotbalový útočník z Pobřeží slonoviny, od července 2014 bez angažmá. Mimo Pobřeží slonoviny působil v Egyptě, Rumunsku, Francii, Česku a na Slovensku\n\nSvoji fotbalovou kariéru začal v Satellite FC, odkud přestoupil do Al-Hadidu. V roce 2008 odešel do Politehnicy Iași a po dvou letech do rumunského FC Brașov. Po půl roce podepsal smlouvu s Nîmes Olympique. V roce 2012 zamířil do slovenského klubu FK Senica. V zimě 2013 mu v týmu skončila smlouva a odešel.\n\nV únoru 2014 jej testoval nováček 1. ligy, klub 1. SC Znojmo a rozhodl se hráče angažovat. V Gambrinus lize debutoval 2. března 2014 proti Viktorii Plzeň (porážka 2:3). O týden později 8. března vsítil svůj první ligový gól v utkání proti FK Baumit Jablonec (výhra 4:0). Po skončení ročníku 2013/14, kdy mužstvo sestoupilo do 2. ligy, tým opustil.\n\n"}
{"id": "827844", "url": "https://cs.wikipedia.org/wiki?curid=827844", "title": "69 (číslo)", "text": "69 (číslo)\n\nŠedesát devět je přirozené číslo. Následuje po číslu šedesát osm a předchází číslu sedmdesát. Řadová číslovka je šedesátý devátý nebo devětašedesátý. Římskými číslicemi se zapisuje LXIX.\n\n\n\nI/69 je jednou ze silnic první třídy v Česku.\n\n\n\n"}
{"id": "827847", "url": "https://cs.wikipedia.org/wiki?curid=827847", "title": "Seznam tvrzí v Jihočeském kraji", "text": "Seznam tvrzí v Jihočeském kraji\n\nSeznam tvrzí nacházejících se v Jihočeském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "827848", "url": "https://cs.wikipedia.org/wiki?curid=827848", "title": "Pavol Masaryk", "text": "Pavol Masaryk\n\nPavol Masaryk (* 11. února 1980 v Radimově) je slovenský fotbalový útočník, v současnosti hráč FK Hodonín. Stal se nejlepším střelcem slovenské ligy v sezónách 2008/09 (15 gólů v dresu Slovanu Bratislava) a 2011/12 (18 gólů v dresu MFK Ružomberok).\nMimo Slovensko působil na klubové úrovni na Kypru a v Polsku.\n\nSvoji fotbalovou kariéru zahájil v TJ Radimov, odkud ještě jako dorostenec přestoupil do TJ Holíč. Poté zamířil do MFK Myjava-Turá Lúka. V roce 2003 podepsal smlouvu v klubu FC Spartak Trnava. Nejdelší část své kariéry strávil ve Slovanu Bratislava, se kterým vybojoval v ročníku 2008/09 mistrovský titul. V roce 2010 podepsal v kyperském AEL Limassol. Po půl roce přestoupil do polské Cracovie. V létě 2011 zamířil do slovenského klubu MFK Ružomberok a o rok později do FK Senica. 1. září 2012 vstřelil gól na 1:1 proti Trenčínu, ale zároveň se zranil (přetržené křížové vazy v koleni) a byl dlouhodobě mimo hru. V létě 2013 v Senici skončil.\n\nDalší angažmá si sehnal až v lednu 2015, vrátil se do MFK Ružomberok. Hned při své obnovené ligové premiéře 28. února 2015 vstřelil dva góly (shodou okolností proti Senici), přičemž hrál jen třetinu zápasu.\n\nV lednu 2016 se dohodl na angažmá v MFK Skalica. V létě 2016 posílil moravský klub FK Hodonín.\n\nV sezoně 2016/17 se stal druhým nejlepším střelcem soutěže společně s Josefem Křenkem z SFK ELKO Holešov a Petrem Kasalou z TJ Slovan Bzenec. Hodonín divizní skupinu „D“ vyhrál a vybojoval městu po 26 letech třetiligovou příslušnost (viz II. ČNFL - sk. B 1990/91)\n\n"}
{"id": "827849", "url": "https://cs.wikipedia.org/wiki?curid=827849", "title": "Disocactus flagelliformis", "text": "Disocactus flagelliformis\n\nDisocactus flagelliformis je druh drobných, štíhlých, převisle rostoucích a dobře kvetoucích cereusů. Roste epifyticky v Mexiku. Je známější pod starším názvem Aporocactus flagelliformis. Je to jeden z nejdéle pěstovaných kaktusů, je znám již od roku 1690 a byl pěstován jako pokojová rostlina. Spolu s \"Echinopsis chamaecereus\", známějším pod starším názvem \" Chamaecereus silvestrii\", byl mezi nekaktusáři nejvíce pěstovaným cereusem. Byl křížen s dalšími epifytickými kaktusy, např. s \" Heliocereus speciosus\", rody \" Selenicereus\" a \" Epiphylum\". Šlechtění nadále pokračuje.\n\nRostou v řídkých opadavých lesích jižního a středního Mexika ve vyšších polohách okolo 2 000 m n. m. Převážně rostou epifyticky v bohatých společenstvech dalších epifytů. Stanoviště bývá stíněno ostatní vegetací. Humus usazený v kapsách a prohlubních borky má kyselou reakci. Méně často rostou převisle na skalních převisech.\n\nVelmi štíhlé, prutovité, převisle rostoucí cereusy. Vytváří trsy u báze rozvětvených šlahounů. Průměr stonku je 1 až 2 cm, délka okolo 0,5 m až 2 m. Na průřezu kruhovitý stonek nese 8 až 12 nevýrazných plochých žeber. Světle zelené stonky jsou poměrně hustě otrněné, trny jsou odstávající, pružné, žluté, rezavé až nahnědlé.\nKvěty jsou zygomorfní, podobné květům vánočních kaktusů. Jsou až 8 cm dlouhé. Trubka nese několik řídkých štětin. Jednotlivé druhy se odlišují barvou květů, která je v různých odstínech červené. Květy vydrží otevřené 2-4 dny. V přírodě jsou opylovány kolibříky. Plody jsou kulaté bobule až 1,5 cm velké, červené, pokryté štětinami. Semena jsou drobná, 0,6 mm velká, černá.\n\nV 19. století byla vyšlechtěna celá řada kříženců křížením s dalšími epifytickými kaktusy rodů \"Selenicereus, Heliocereus, Epiphyllum\". Velmi populární byl kultivar Heliaporus smithii\ns květy až 15 cm velkými. Vyšlechtil jej v roce 1830 anglický zahradník Mallison křížením mezi \"D. flagelliformis\" a \"Heliocereus speciosus\". Další kultivary vyšlechtil Carl Rettig křížením s rody \"Selenicereus\" a \"Epiphyllum\".\n\nJako Aporophylum se označují starší i současné moderní hybridy s rodem \"Epiphyllum\". Moderní výpěstky jsou často multihybridy s přikřížením i dalších rodů. Šlahounovité stonky mají po epifylech několik křídlatých žeber a jsou téměř bezostné. Květy bývají souměrné i pravidelné. Jsou populární zejména v Británii a USA, kde jsou běžnou nabídkou zahradnických firem.\n\nPrvní popsal tento kaktus K. Linné do tehdy jediného používaného rodu pro kaktusy jako \"Cactus flagelliformis Linnaeus\", Sp. Pl., p. 467, 1753. Po vytvoření rodu \"Cereus\" pro sloupovité kaktusy byl přejmenován jako \"Cereus flagelliformis (L.) Mill.\", Gard. Dict., ed. 8, n. 12, 1768 a po dalším členěním cereusů na drobné rody jako \"Aporocactus flagelliformis (Linnaues) Lemaire\", I11. Hort., 7, 68, 1860. Takto byl znám v době rozkvětu kaktusářství v minulém století. Starší český název byl \"kaktus bičovitý\", přezdívaný též \"myší\" nebo \"liščí ocásky\".\nTeprve nedávno byl rod \"Aporocactus\", zahrnující rostliny s na průřezu kruhovitými stonky sloučeny s dalšími odlišnými rody do rodu \"Disocactus\".\n\nDříve byly popsány tyto druhy se shodným šlahounovitým stonkem a rozdíly v barvě květu. V současnosti nejsou drobné rozdíly v barvě květu důvodem pro uznání samostatných druhů.\n\nAporokaktusy a jejich hybridy se nejlépe pěstují jako převislé ampulové rostliny. Na rozdíl od běžných kulovitých kaktusů vyžadují nižší intenzitu oslunění. Dobře rostou ve stíněných sklenících, zimních zahradách nebo oknech. V létě je možné je zavěsit do korun stromů na zahradě. Zálivka v létě má být bohatá s přihnojením. Přezimování na světle, při 10 až 15 °C. Substrát se má občas navlhčit, aby kořeny zcela nezaschly, jinak se na jaře hůře probouzejí k vegetaci. Dříve byly někdy roubovány na opuncie, pereskie nebo vysoké cereusy pro dosažení stromkovitých tvarů.\nNěkteré moderní hybridy snáší i plné slunce a suché přezimování.\n\n"}
{"id": "827851", "url": "https://cs.wikipedia.org/wiki?curid=827851", "title": "Making Movies", "text": "Making Movies\n\nMaking Movies je třetí studiové album britské rockové skupiny Dire Straits. Jeho nahrávání probíhalo od června do srpna 1980 a vyšlo v listopadu téhož roku. V žebříčku UK Albums Chart se umístilo nejlépe na čtvrtém místě, celkem zde však na různých pozicích vydrželo 252 týdnů.\n\n"}
{"id": "827852", "url": "https://cs.wikipedia.org/wiki?curid=827852", "title": "Hilma Angered Strandberg", "text": "Hilma Angered Strandberg\n\nHilma Kristina Elisabet Angered Strandberg (10. června 1855, Stockholm – 23. ledna 1927, Merano, Jižní Tyrolsko) byla švédská spisovatelka. Byla dcerou vrchního soudce a člena Švédské akademie Carla Gustafa Strandberga (1825–1874) a Evy Helleday (1830–1869). V roce 1889 se provdala za krajináře Hjalmara Angereda (1858–1919).\n\nNejprve studovala na škole ve Stockholmu a poté v penzionátu v Smålandu. V roce 1876 složila telegrafické zkoušky a pracovala jako telegrafistka v Fjällbacka (1883–1888). Stala se korespondentem novin Göteborgs Handelstidning (GHT).\n\nV období 1888 až 1894 žila v Americe, a v roce 1893 posílala do Švédska zprávy o Světové výstavě v Chicagu.\n\nV letech 1904–1914 podnikla studijní cesty do Švýcarska a Itálie a napsala několik reportáží pro švédský tisk.\n\n\n\n\n"}
{"id": "827853", "url": "https://cs.wikipedia.org/wiki?curid=827853", "title": "Album Title Goes Here", "text": "Album Title Goes Here\n\nAlbum Title Goes Here (stylizováno jako > album title goes here <) je šesté studiové album kanadského producenta Deadmau5e. Celosvětově (kromě USA a Kanady) bylo album vydáno 24. září 2012.\n\n"}
{"id": "827855", "url": "https://cs.wikipedia.org/wiki?curid=827855", "title": "Larisa Neilandová", "text": "Larisa Neilandová\n\nLarisa Savčenková-Neilandová, rodným jménem Larisa Savčenková, (* 21. července 1966 Lvov) je bývalá sovětská a později lotyšská profesionální tenistka, která na nejvyšší úrovni hrála v letech 1983–2000. Ve své kariéře se stala deblovou světovou jedničkou a na okruhu WTA Tour vyhrála dva turnaje ve dvouhře a šedesát pět ve čtyřhře. V rámci Grand Slamu získala dva tituly v ženské a čtyři ve smíšené čtyřhře.\n\nNejvíce deblových titulů na okruhu WTA získala s Natašou Zverevovou a Janou Novotnou. Na okruhu ITF získala dva tituly ve dvouhře a dva ve čtyřhře. V roce 1984 vyhrála s Louise Fieldovou také čtyřhru juniorky na Australian Open. Na Univerziádě 1985 v Kóbe získala dvě zlaté medaile ze soutěží dvouhry a ženské čtyřhry. Stříbrný kov přidala ve smíšené čtyřhře. Všech pět finále ve čtyřhře na Turnaji mistryň prohrála.\n\nNa žebříčku WTA byla ve dvouhře nejvýše klasifikována v květnu 1988 na 13. místě a ve čtyřhře pak v lednu 1992 na 1. místě.\n\nVe fedcupovém týmu Sovětského svazu debutovala v roce 1983 utkáním 1. kola Světové skupiny proti Austrálii hraném ve Švýcarsku, v němž prohrála s Balestratovou dvouhru a společně s Černěvovou podlehly i ve čtyřhře. Premiérový start za Lotyšsko učinila v dubnu 1992 v rámci 1. skupiny evropské a africké zóny, když vyhrála dvouhru i čtyřhru v utkání s Jugoslávií. V soutěži celkově nastoupila k padesáti sedmi mezistátním utkáním s bilancí 29–15 ve dvouhře a 39–7 ve čtyřhře.\n\nDne 21. prosince 1989 se vdala za Alexe Neilanda a přijala jeho příjmení.\nDo profesionálního tenisu vstoupila v roce 1983. V sezóně 1984 jako kvalifikantka dosáhla na třetí kolo French Open, které se stalo jejím nejlepším výsledkem na pařížské antuce. Finále dvouhry si zahrála na Ameritech Cupu 1989 v Chicagu, kde ji porazila Zina Garrisonová.\n\nV sezóně 1988 se poprvé probojovala do finále čtyřhry na grandslamu. S krajankou Natašou Zverevovou ve wimbledonském boji o titul podlehly argentinsko-německému páru Gabriela Sabatini a Steffi Grafová. Následující rok 1989 již se Zverevou získala premiérový grandslam, když na French Open oplatily sovětské hráčky porážku Sabatiniové a Grafové ve dvou sadách.\n\nV sezóně 1991 si opět se Zverevovou připsala vítězství na wimbledonské trávě a ukončila s ní vzájemnou spolupráci. Další stabilní partnerkou se stala česká deblistka Jana Novotná, se kterou nastoupila do finále US Open 1991 právě proti její bývalé spoluhráčce Zverevové a zkušené deblistce Pam Shriverové. Odešly z něj poraženy a v následujících dvou sezónách prohrála s Novotnou další čtyři grandslamová finále v řadě. Vždy na druhé straně sítě stála bývalá deblová partnerka Zverevová s Američankou Gigi Fernandezovou.\n\nPrvní titul ze smíšené čtyřhry přišel s Cyrilem Sukem ve Wimbledonu 1992 po rozhodující výhře nad nizozemským párem Jacco Eltingh a Miriam Oremansová. Již v lednu stejné sezóny se poprvé stala světovou jedničkou ve čtyřhře. Další tři tituly z mixu vybojovala postupně s Andrejem Olchovským na Australian Open 1994, podruhé na pařížském French Open 1995 s Woodbridgem a poslední grandslam kariéry získala opět na melbournském majoru v roce 1996, kde se stal jejím spoluhráčem Woodford.\nDo posledního grandslamového finále v ženské čtyřhře se probojovala ve Wimbledonu 1996 spolu s Američankou Meredith McGrathovou a završila tak sérii šesti proher v řadě, když s partnerkou nestačily na česko-švýcarskou dvojici, jejíž součástí byla předchozí spoluhráčka Jana Novotná, kterou doplnila Martina Hingisová.\n\nKariéru ukončila ve Wimbledonu 2000, když s Linou Krasnoruckou v prvním kole čtyřhry nestačily na finalistky turnaje Ai Sugijamovou a Julii Halardovou po výsledku 4–6, 3–6.\n\nSovětský svaz reprezentovala na Letních olympijských hrách 1988 v Soulu, kdy se tenis oficiálně vrátil do rodiny olympijských sportů. Jako jedenáctá nasazená se v singlu probojovala do čtvrtfinále, v němž podlehla vítězce turnaje a světové jedničce Steffi Grafové ve třech setech. Do čtyřhry vstupovaly s Natašou Zverevovou jako turnajové čtyřky. Ve čtvrtfinále je však zdolala australská dvojice Elizabeth Smylieová a Wendy Turnbullová ve dvou sadách 6–3, 6–2.\n\nNa následných Letních olympijských hrách 1992 v Barceloně startovala za Sjednocený tým. V úvodním kole dvouhry deklasovala Janu Novotnou 6–0 a 6–1, ve druhém přešla přes Britku Samanthu Smithovou a ve třetí fázi turnaje zůstala na raketě Američanky Mary Joe Fernándezové.\n\nPo skončení kariéry se stala tenisovou trenérkou. Vedla například Světlanu Kuzněcovovou. Patří také do trenérského týmu ruského fedcupového družstva.\n\n\"Grand Slam zvýrazněn tučně.\"\n"}
{"id": "827861", "url": "https://cs.wikipedia.org/wiki?curid=827861", "title": "Vapor Trails", "text": "Vapor Trails\n\nVapor Trails je sedmnácté studiové album kanadské rockové skupiny Rush. Jeho nahrávání probíhalo v různých dnech od ledna do listopadu 2001. Produkce se ujal Paul Northfield spolu se skupinou Rush. Album vyšlo v květnu 2002 u vydavatelství Anthem Records (pouze Kanada) a ve zbytku světa u Atlantic Records. V žebříčku Billboard 200 se umístilo nejlépe na šestém místě.\n\nAutorem všech textů je Neil Peart; veškerou hudbu složili Alex Lifeson a Geddy Lee.\n"}
{"id": "827863", "url": "https://cs.wikipedia.org/wiki?curid=827863", "title": "Schaller", "text": "Schaller\n\nPříjmení Schaller (Schallerová, Schaler, Šaller (Šallerová) se vztahuje k následujícím osobnostem:\n\n\n"}
{"id": "827864", "url": "https://cs.wikipedia.org/wiki?curid=827864", "title": "Helium-4", "text": "Helium-4\n\nHelium-4 (též helium 4, značka He) je těžší a mnohem běžnější izotop helia, tvoří asi 99,999 86 % helia v přírodě. Jeho jádro se skládá z 2 protonů a 2 neutronů a nazývá se částice alfa.\n\nHlavním zdrojem He na Zemi je alfa rozpad těžkých prvků.\nVe vesmíru vzniká hlavně jadernou syntézou vodíku v proton-protonovém cyklu. Tvoří asi čtvrtinu běžné hmoty ve vesmíru, téměř všechna ostatní hmota je tvořena vodíkem.\n\nKdyž se He ochladí pod teplotu 2,17 K (-270,98 °C), stává se supratekutým (He II), což znamená, že jeho viskozita je nulová a tedy protéká např. trubicemi s neměřitelným odporem.\n\nAtom helia je nejmenší a zároveň po atomu vodíku druhý nejjednodušší atom.\nJde také o nejjednodušší atom, jehož valenční (okrajová) slupka elektronového obalu je zcela zaplněná a patří tedy mezi vzácné plyny.\n\n"}
{"id": "827881", "url": "https://cs.wikipedia.org/wiki?curid=827881", "title": "Marián Štrbák", "text": "Marián Štrbák\n\nMarián Štrbák (* 13. února 1986 v Prievidzi) je slovenský fotbalový obránce nebo záložník, od roku 2015 bez angažmá. Mimo Slovenska působil v Česku.\n\nSvoji fotbalovou kariéru začal v Horné Nitře. Následně odešel na hostování do Nové Vsi, kam následně přestoupil. Poté hostoval nejprve v Novákách a následně v Borčici. Před jarní částí sezony 2009/10 zamířil do Zlatých Moravců, odkud odešel do Bánovců nad Bebravou. V průběhu jara 2012 byl poslán na hostování do Senice. K 1. 7. 2012 se stal volným hráčem a rozhodl se zkusit zahraniční angažmá. Nejprve byl neúspěšně testován týmem Vysočina Jihlava a poté přestoupil do Ústí nad Labem. Po půl roce podepsal kontrakt s Opavou. Po nepovedené sezóně, která vyústila v pád Opavy do Moravskoslezské fotbalové ligy, byl jeho kontrakt rozvázán. Před sezonou 2013/2014 zamířil do Táborska. V létě 2014 se vrátil po dvou letech na Slovensko konkrétně do Zlatých Moravců, kde po půl roce skončil.\n\n"}
{"id": "827884", "url": "https://cs.wikipedia.org/wiki?curid=827884", "title": "Pedro Leal", "text": "Pedro Leal\n\nPedro Leal (* 31. ledna 1989 v Puntarenasu) je kostarický fotbalový obránce, od ledna 2015 působící v Municipal Pérez Zeledón. Mimo Kostariky působil na Slovensku.\n\nSvoji fotbalovou kariéru začal v Puntarenasu, odkud v průběhu sezony 2011-2012 zamířil na hostování do Senice, která se stala pro hráče prvním zahraničním angažmá. Po skončení ročníku se vrátil do Puntarenasu. V létě 2013 mu v mužstvu skončila smlouva a stal se volným hráčem. Po půl roce bez angažmá přestoupil do Carmelity. V lednu 2015 odešel do Municipal Pérez Zeledón.\n\n"}
{"id": "827885", "url": "https://cs.wikipedia.org/wiki?curid=827885", "title": "Literární cena Friedricha Schiedela", "text": "Literární cena Friedricha Schiedela\n\nLiterární cena Friedricha Schiedela, německy Friedrich-Schiedel-Literaturpreis der Stadt Bad Wurzach, byla založena v roce 1982 čestným občanem města Bad Wurzach Friedrichem Schiedelem. Cena je určena německy mluvícím autorům za literární nebo historické texty. Je dotovaná částkou 10 000 euro.\n\n\n"}
{"id": "827889", "url": "https://cs.wikipedia.org/wiki?curid=827889", "title": "Nicolás Ezequiel Gorosito", "text": "Nicolás Ezequiel Gorosito\n\nNicolás Ezequiel Gorosito (* 17. srpna 1988, Santa Fe, [Santa Fe (provincie)|Santa Fe]]) je argentinský fotbalový obránce, od ledna 2018 hráč klubu Albacete Balompié. Mimo Argentinu působil na klubové úrovni na Slovensku a ve Španělsku. Vlastní i slovenský pas.\n\nSvoji fotbalovou kariéru začal v Independiente de Tandil, odkud se přes Club Sportivo Ben Hur, Sportivo Belgrano dostal do Atlético de Rafaela. V zimní přestupovém období ročníku 2010/11 odešel na zkoušku do Senice, kde uspěl a podepsal roční hostování s opcí. Po roce do klubu přestoupil.\n\nPřed sezonou 2012/2013 podepsal kontrakt na čtyři roky se Slovanem Bratislava. V sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko). V prosinci 2015 v týmu s dalšími šesti hráči předčasně skončil.\n\nV červnu 2016 podepsal roční smlouvu se španělským klubem Getafe CF. V Getafe působil do ledna 2018.\n\nV lednu 2018 přestoupil z prvoligového Getafe do klubu Albacete Balompié ze španělské druhé ligy Segunda División.\n\n"}
{"id": "827891", "url": "https://cs.wikipedia.org/wiki?curid=827891", "title": "Platzer", "text": "Platzer\n\nPlatzer je příjmení:\n\n"}
{"id": "827893", "url": "https://cs.wikipedia.org/wiki?curid=827893", "title": "Seznam řek v Gruzii", "text": "Seznam řek v Gruzii\n\nNejdelší řeky v Gruzii (gruzínsky řeka ). Tabulka obsahuje řeky, které mají na území Gruzie délku 100 km a více a také některé kratší.\n"}
{"id": "827895", "url": "https://cs.wikipedia.org/wiki?curid=827895", "title": "Ivan Hladík (fotbalista)", "text": "Ivan Hladík (fotbalista)\n\nIvan Hladík (* 30. ledna 1993 v Myjavě) je slovenský fotbalový obránce, hráč klubu FK Sūduva Marijampolė. Je bývalým slovenským mládežnickým reprezentantem.\n\nSvoji fotbalovou kariéru začal ve Spartaku Myjava, odkud v průběhu mládeže přestoupil nejprve do AAC Sparta Trenčín (akademie Sparty Praha) a poté do FK Senica.\n\nV červenci 2010 se propracoval do prvního mužstva. Ve slovenské nejvyšší soutěži debutoval pod trenérem Stanislavem Grigou v ligovém utkání 2. kola 23. července 2011 proti ŠK Slovan Bratislava (prohra Senice 2ː3), když ve 43. minutě vystřídal Jana Kalabišku. Od léta 2012 působil na hostování v jiných klubech. V červnu 2015 se vrátil do Senice. Sezónu 2015/16 odehrál v Senici.\n\nPřed ročníkem 2012/13 zamířil na hostování do tehdy druholigového klubu TJ Baník Ružiná. Po roce klub sestoupil do 3. ligy. Hráč za tým odehrál 31 střetnutí, ve kterých vsítil jeden gól.\n\nV létě 2013 odešel hostovat do klubu MFK Vrbové. V týmu strávil půl roku.\n\nV únoru 2014 odešel na hostování do Rimavské Soboty. V klubu strávil jeden a půl roku. Během této doby vstřelil 2 góly ve 37 zápasech.\n\nV červnu 2016 přestoupil z FK Senica do FC Spartak Trnava, kde podepsal dvouletou smlouvu.\n\nHladík je bývalým mládežnickým reprezentantem. Nastupoval za výběry do 17 a 19 let.\n\n"}
{"id": "827897", "url": "https://cs.wikipedia.org/wiki?curid=827897", "title": "Slaves and Masters", "text": "Slaves and Masters\n\nSlaves and Masters je třinácté studiové album britské rockové skupiny Deep Purple. Jeho nahrávání probíhalo v první polovině roku 1990 na Floridě a album pak vyšlo v říjnu stejného roku. Album produkoval Roger Glover a jde o jediné album této skupiny, na kterém zpívá Joe Lynn Turner. V žebříčku Billboard 200 se album umístilo nejlépe na 87. místě.\n\n"}
{"id": "827900", "url": "https://cs.wikipedia.org/wiki?curid=827900", "title": "Cena Sigmunda Freuda za vědeckou prózu", "text": "Cena Sigmunda Freuda za vědeckou prózu\n\nCena Sigmunda Freuda za vědeckou prózu, německy Sigmund-Freud-Preis für wissenschaftliche Prosa, je německé ocenění, které v roce 1964 založil HEAG Südhessische Energie AG. Každoročně je udělováno na zasedání Deutsche Akademie für Sprache und Dichtung v Darmstadtu. Je dotována částkou 12 500 euro. Nese jméno Sigmunda Freuda, který se svým dílem také významně podílel na popularizaci vědy.\n\n"}
{"id": "827903", "url": "https://cs.wikipedia.org/wiki?curid=827903", "title": "NFC Data Exchange Format", "text": "NFC Data Exchange Format\n\nNFC Data Exchange Format (NDEF) definuje formát zapouzdření zpráv pro výměnu informací mezi zařízeními respektujícími doporučení NFC fóra, tj. mezi dvěma aktivními NFC zařízeními, nebo aktivním zařízením a zařízením pasivním (tagem). Jedná se o binární formát zpráv, který může být použit k zapouzdření libovolných dat aplikačních protokolů do jedné zprávy.\n\nCílem specifikace NDEF je definovat strukturu dat a pravidla ke konstrukci validních NDEF zpráv. Mimoto také definuje typy aplikačních dat zapouzdřených v NDEF zprávách. Tato specifikace předpokládá na nižších vrstvách existenci spolehlivého transportního protokolu, jelikož záměrem této specifikace není způsob výměny zpráv mezi NFC zařízeními, což řeší právě specifikace NFCIP-1.\n\nNávrh NDEF počítá s efektivním a jednoduchým formátem zpráv, který by poskytoval následující:\n\nNDEF zpráva je realizována pomocí jednoho nebo více NDEF záznamů. První záznam je označem příznakem MB (Message Begin - počátek zprávy) a poslední záznam zprávy je označen příznakem ME (Message End - konec zprávy). Minimální velikosti zprávy dosáhneme nastavením obou příznaku na stejný záznam. Maximální počet záznamů ve zprávě není omezen.\n\nKaždý NDEF záznam, nesoucí data nějakého aplikačního protokolu, je identifikován typem, délkou a volitelným identifikátorem.\n\n\n\n\nKusy záznamů, pod pojmem Record chunks, představují možnost zaslat zprávu o velikosti, kterou odesílatel nezná. Tímto způsobem může odesílatel zprávy již v průběhu generování dat zasílat zprávu tvořenou z průběžně doplňovaných kusů záznamů (v rámci jedné zprávy). Nejedná se o mechanismus multiplexace nebo bufferování dat a pro tyto účely rovněž nesmí být použit.\n\nNDEF zpráva nemusí obsahovat kus záznamu, ale může jich obsahovat i několik. Tímto mechanismem rozdělená zpráva začíná počátečním kusem záznamu, následovaná žádným, nebo více \"středními\" kusy záznamů a zakončena ukončujícím kusem záznamu.\n\nKaždý kus záznamu je realizován shodně jako NDEF záznam, tudíž musí splňovat shodná pravidla, která jsou kladena i na NDEF záznamy. Pravidla jsou definována pro počáteční záznam, pro střední záznamy a pro ukončující, koncový záznam, která jsou následující:\n\n\n\n\nPokud jsou užitečná data rozdělena, tak musí být pouze v rámci jedné NDEF zprávy. Takto nemůžou být rozdělena data do vícero NDEF zpráv. Právě i z těchto důvodů nemůže mít počáteční nebo střední kus záznamu příznak ME (Message End).\n\nPořadí NDEF záznamů během přenosu je rozlišováno na úrovni bytů. Interpretace NDEF záznamů tak spočívá v počítání zleva doprava, a poté shora dolů, což je znázorněno níže:\n\nNejlevější bit v jednobytovém záznamu je ten s nejvyšší významností (Most Significant Bit). Pro vícebytové pole pak představuje nejlevější bit celého pole bit s nejvyšší významností. Tato fakta nám jednoznačně určují, že endianita v NDEF je big-endian, tj. nejvýznamnější bity jsou přenášeny nejdříve.\n\nNDEF záznamy nemají statickou velikost záznamů u běžného formátu záznamu. Jednotlivá pole v uvedeném diagramu jsou vysvětlena níže.\n\nVysvětlivky jednotlivých klíčových příznaků záznamu:\n\nDiagram níže uvedený znázorňuje zkrácenou strukturu záznamu, pokud je příznak SR nastaven na 1:\n\nAčkoliv programátoři se mohou rozhodnout používat ve svých aplikacích pouze jeden typ záznamů, tak jejich NDEF parsery musí akceptovat jejich normální i zkrácenou strukturu. Jedna zpráva může obsahovat oba typy záznamů.\n\nVysvětlivky jednotlivých doplňujících příznaků záznamu (některé jsou nepovinné):\n\n\n"}
{"id": "827905", "url": "https://cs.wikipedia.org/wiki?curid=827905", "title": "The Battle Rages On...", "text": "The Battle Rages On...\n\nThe Battle Rages On... je čtrnácté studiové album britské rockové skupiny Deep Purple. Album vyšlo v červenci 1993. Jde o poslední studiové album, na kterém hraje zakládající člen Ritchie Blackmore. Pro následující turné ho nahradil Joe Satriani a na dalších albech skupiny hrál Steve Morse.\n\n"}
{"id": "827910", "url": "https://cs.wikipedia.org/wiki?curid=827910", "title": "Bolinha", "text": "Bolinha\n\nBolinha (* 29. listopadu 1990 ve Viamãu) je brazilský fotbalový záložník či útočník, od ledna 2015 působící v Audax São Paulo. Mimo Brazílie působil na Slovensku.\n\nSvoji fotbalovou kariéru začal tento hráč v Esporte Clube São José. Poté přestoupil ještě jako dorostenec do Futebol Clube Tamoio a později do Cerâmica Atlético Clube. V roce 2011 podepsal kontrakt s FK Senica, kde jeho výsledky byly za očekáváním a proto ho klub uvolnil na hostování do FC ViOn Zlaté Moravce výměnou za Martina Babice. Před ročníkem 2014/15 se vrátil do Senice, kde mu skončila smlouva a odešel. V lednu 2015 zamířil do Audax São Paulo.\n\n"}
{"id": "827912", "url": "https://cs.wikipedia.org/wiki?curid=827912", "title": "Purpendicular", "text": "Purpendicular\n\nPurpendicular je patnácté studiové album britské rockové skupiny Deep Purple. Jeho nahrávání probíhalo od února do října 1995 na Floridě a vyšlo v roce 1996. Jde o první album, na kterém hraje Steve Morse. V britském žebříčku se album umístilo nejlépe na 58. místě.\n\nAutory všech skladeb jsou Ian Gillan, Steve Morse, Roger Glover, Jon Lord a Ian Paice.\n"}
{"id": "827914", "url": "https://cs.wikipedia.org/wiki?curid=827914", "title": "MiG-29K", "text": "MiG-29K\n\nMiG-29K (v kódu NATO: Fulcrum-D) je ruský víceúčelový stíhací letoun generace 4++, schopný operovat z paluby letadlové lodi.\n\nMiG-29K (K jako \"korabeľnyj\", v překladu \"lodní\") je určen k ochraně seskupení vojenských lodí, vybojování vzdušné převahy, ničení hladinových plavidel, ale i pozemních cílů. V současnosti tyto stroje slouží na indické letadlové lodi \"INS Vikramaditya\" a na ruské lodi Admiral Kuzněcov.\n\nNa přelomu 70. a 80. let 20. století si sovětská armáda uvědomila potřebu nové letadlové lodi, která by byla schopna nést moderní nadzvukové stíhací letouny. Letadla s kolmým vzletem Jakovlev Jak-38, která v té době sloužila na letadlové lodi Minsk, nedisponovala uspokojivými letovými vlastnostmi, ani dostatačujúcou výzbrojí a avionikou. Proto se do rozpracování konceptů nových palubních stíhaček pustili v konstrukčních kancelářích Suchoj a Mikojan. Zatímco Suchoj přišel s projektem Su-27K určeným k vybojování vzdušné převahy, koncept MiGu představoval sice lehčí, ale zato víceúčelový stíhací letoun. Prototyp MiG-29KVP, který vycházel z MiGu-29M, absolvoval svůj první let v srpnu 1982. Od původního MiGu-29 se lišil novým podvozkem a sklopnými křídly s větší nosnou plochou.\n\nVývoj MiG-29K (produkt 9-31), který konstrukčně vycházel z MiGu-29KVP, byl zahájen v roce 1984 po vedením hlavního konstruktéra R. A. Beljakova. Po čtyřech letech vývojových prací byly vyrobeny první dva prototypy, z nichž jeden vzlétl 23. června 1988. V září a říjnu 1989 absolvoval MiG-29K na pozemním komplexu \"Nitka\" testy, které potvrdily schopnost letadla vzlétnout z letadlové lodi. Dne 1. listopadu 1989 se přistoupilo k \"ostrému\" pokusům na palubě letadlové lodi, které podstoupila \"devětadvacítka\" spolu s novým strojem z kanceláře Suchoj. První přistání uskutečnil V. G. Pugačev s letadlem Su-27K a hned po něm úspěšně přistál i T. O. Aubakirov na MiG-29K. Večer téhož dne zaznamenal Aubakirov s MiGem-29K další úspěch, když se poprvé s letadlem vznesl z odrazového můstku lodi \"Tbilisi\". I když MiG-29K za svým soupeřem z dílny Suchoj ve vývoji nezaostával a úspěšně absolvoval všechny letové zkoušky, vítězem v této soutěži se nakonec stal Su-27K, později označený Su-33.\n\nPo tomto neúspěchu se sice MiG-29K ještě dostal několikrát do vzduchu, ale 28. srpna 1992 absolvoval na dlouhou dobu svůj poslední let. Následujících pět let byl představen na několika leteckých show, ale jen jako statická ukázka.\n\nPřestože se týmu ze společnosti MiG nepodařilo v devadesátých letech získat státní zakázku, v roce 2004 dostal tento úspěšný projekt druhou šanci, když byla 20. ledna podepsána smlouva s Indií. Indické námořnictvo objednalo pro svou letadlovou loď \"INS Vikramaditja\" 12 jednomístných MiG-29K a 4 cvičné dvoumístné MiG-29KUB. V případě verze MiG-29KUB šlo v podstatě o neexistující letadlo, jehož vývoj bylo třeba dotáhnout do konce. Tento cvičný stroj vznikl nakonec mírnou úpravou MiG-29K a dne 20. ledna 2007 absolvoval svůj první let. Sériová výroba strojů MiG-29K/KUB se rozběhla v roce 2008 a první dodávky indickému námořnictvu začaly následující rok. Vzhledem k tomu, že proškoleni indičtí piloti hodnotili kvalitu letadel velmi pozitivně, objednala Indie v roce 2010 dalších 29 strojů v hodnotě 1,2 mld. amerických dolarů. Indické námořnictvo zařadilo letadla MiG-29K do služby v průběhu roku 2010.\n\nDo ruského námořnictva byly stroje MiG-29K/KUB zavedeny 1. července 2016, kdy byla na palubě jediné ruské letadlové lodi Admiral Kuzněcov zformována první letka. Z paluby této lodi operují ve smíšeném křídle spolu se stíhačkami Su-33.\n\nVylepšený a zesílený drak letadla tvoří asi z 15% kompozitní materiály. Radarový odraz letadla se oproti původnímu MiGu-29 snížil 4 až 5krát.\n\nKřídla mají rozpětí 11,99 m, což je o 63 cm více než u původního MiGu-29. To konstruktérům umožnilo umístit pod křídla o jeden pár závěsníků navíc, čímž se zvýšila možnost nést celkem až 8 kusů výzbroje. Skládací křídlo se zvětšenou nosnou plochou poskytuje také lepší vlastnosti při vzletu a přistání.\n\nSchopnost tankování paliva za letu zajišťuje nástavec, který je umístěn nalevo od kokpitu. Pokud je MiG-29K vybaven jednotkou PAZ-1MK, může fungovat jako vzdušný tanker a doplňovat palivo jiným letadlům.\n\nV zadní části trupu pod tryskami motorů přibyl záchytný hák.\n\nKabina pilota MiG-29K je vybavena třemi barevnými multifunkčními LCD displeji, v případě MiG-29KUB se v zadní části nacházejí další 4 displeje. Piloti používají helmy TopSight s integrovaným displejem od francouzské firmy Thales, kterými jsou vybaveni i francouzští piloti Dassault Mirage 2000-5F. Aby se minimalizoval reakční čas pilota při náročných bojových podmínkách, v kokpitu je využit koncept HOTAS (Hands-On-Throttle-And-Stick), tj. nejdůležitější ovládací prvky jsou umístěny na plynové a řídící páce. Řízení zajišťuje elektronický systém fly-by-wire se čtyřnásobným zálohováním.\n\nStíhačka má víceúčelový pulzní Dopplerovský radiolokátor Žuk-ME od firmy Fazotron-NIIR. Ve srovnání s předchozí generací radarů má Žuk-ME větší úhlové pokrytí, dvojnásobný detekční dosah, nižší hmotnost a vyšší spolehlivost. Radar dokáže sledovat 10 vzdušných cílů a navádět rakety na čtyři cíle najednou. Otevřená architektura standardu MIL-STD-1553B umožňuje instalaci nového vybavení nebo výzbroje v závislosti na potřebách zákazníka.\n\nPřed kokpitem v pravé části trupu se nachází infračervený průzkumný a zaměřovací systémem, jehož součástí je i laserový dálkoměr.\n\nPohon letadla zajišťují dva dvouproudové motory Klimov RD-33MK s přídavným spalováním. Každý z nich má tah při forsáži až 88,3 kN, což umožňuje MiGu-29K dosáhnout ve vysoké letové hladině maximální rychlost 2200 km/h. Stoupavost letadla je 330 m/s a stroj dokáže dosáhnout výšky 17 500 m nad mořem. Ve srovnání s RD-33K použitém v prototypech se životnost motoru zdvojnásobila a náklady na letovou hodinu se snížily zhruba 2,5krát.\n\nStroj má dolet 2000 km, při použití tří přídavných nádrží až 3000 km.\n\nObě varianty mají stejné palubní vybavení a zbraně. I když je dvoumístný MiG-29KUB určený především k výcviku pilotů, může provádět bojové mise, podobně jako jednomístný MiG-29K. Letadla MiG-29K/KUB mohou být vybavena 8 raketami krátkého dosahu R-73 s infračervenou naváděcí hlavicí a doletem 40 km. V případě potřeby unesou 6 raket středního dosahu R-77 RVV AE s aktivním radarovým naváděním a doletem až 100 km. K ničení lodí mohou být tyto stroje vybaveny 4 podzvukovými střelami Ch-35 s dosahem 260 km nebo 4 nadzvukovými střelami Ch-31A s doletem 103 km. K útokům na pozemní cíle mohou být vyzbrojeny 4 pumami KAB-500Kr nebo protiradarovými střelami Ch-31P.\n\n Indie - na základě smluv z roku 2004 a 2010 disponuje indické námořnictvo 45 letadly MiG-29K / KUB.\n\nV únoru 2012 bylo objednáno 20 letounů MiG-29K a 4 dvoumístné MiG-29KUB, které byly do konce roku 2015 všechny dodané ruskému námořnictvu. Jednomu z MiGů-29K během nasazení v Sýrii selhal palivový systém, vysadily oba motory a zřítil se do Středozemního moře.\n\n\n\n\n"}
{"id": "827917", "url": "https://cs.wikipedia.org/wiki?curid=827917", "title": "Sung Čching-ling", "text": "Sung Čching-ling\n\nSung Čching-ling (, tradiční anglická transkripce \"Soong Ching-ling\", (27. ledna 1893 – 29. května 1981), známá též jako paní Sunjatsenová, byla prostřední ze tří sester Sung (sestra Sung Aj-ling, manželka Dr. Kchung Siang-siho a Sung Mej-ling, manželka Čankajška). Byla manželkou Sunjatsena, zakladatele a předsedy Kuomintangu a prvního prezidenta Čínské republiky. Od konce 40. let zastávala významné funkce ve vládě Čínské lidové republiky, krátce před svou smrtí byla jmenována čestnou prezidentkou ČLR.\n\nNarodila se jako druhé dítě v rodině misionáře a podnikatele Charlese Sunga. Měla pět sourozenců; jednu starší a jednu mladší sestru a tři mladší bratry. Její rodiče vyznávali křesťanské náboženství, byli metodisté. Čching-ling proto dostala kromě čínského i křesťanské jméno Rosamonde. Navštěvovala nejprve anglickou školu pro dívky McTyerie v Šanghaji a v roce 1908, doprovázena svou mladší sestrou Sung Mej-ling, odjela do USA, aby pokračovala ve studiu na Wesleyan College v Maconu ve státě Georgie. Nejstarší sestra Sung Aj-ling tam již studovala od roku 1904.\n\nPo získání diplomu se vrátila do Šanghaje a vystřídala svoji starší sestru Aj-ling v práci osobní sekretářky a asistentky Sunjatsena, vůdce čínské demokratické revoluce, zakladatele Kuomintangu a pozdějšího prvního prezidenta Čínské republiky. Přes protesty svých rodičů, kterým vadilo, že Sunjatsen je o 26 let starší než ona a je oficiálně ženatý, se rozhodla za něj provdat. Snoubenci odjeli do Japonska, kde se Sunjatsenovi podařilo vyřídit rozvodové formality, a 25. října 1915 tam byli oddáni. Rodiče Sungovi za nimi sice přijeli, ale trvalo několik měsíců, než se se sňatkem své dcery smířili. Manželství Sunjatsena a Sung Čching-ling bylo bezdětné.\n\nV roce 1921 se stal Sunjatsen prvním řádným prezidentem Čínské republiky. Vyznával křesťanskou víru a byl zastáncem demokratických zásad při řízení republiky. Ideově se přikláněl spíše k levicově orientované politice s důrazem na sociální spravedlnost ve společnosti. Sun Čching-ling sdílela všechny jeho morální i politické názory a stala se nepostradatelnou spolupracovnicí v jeho úřadu. Sunjatsen zemřel v březnu roku 1925 a v roce 1926 byla Sung Čching-ling jmenována členkou Ústředního výkonného výboru Kuomintangu, jejímž předsedou se stal Čankajšek. Ten po nástupu do funkce zavedl tvrdou protikomunistickou linii a v roce 1927 vyloučil komunisty z Kuomintangu. Sung Čching-ling to považovala za zradu demokratických ideálů svého manžela a označila jeho akt za „kontrarevoluční“. Na protest proti tomu opustila Čínu, odjela do Moskvy a pak čtyři roky pobývala Evropě. Do Číny se vrátila jen krátce v roce 1929, kdy byly převezeny ostatky jejího manžela Sunjatsena z Pekingu do nového památníku v Nankingu.\nNatrvalo se vrátila do Číny v roce 1931, když zemřela její matka Ni Kuej-čen. Žila ve francouzské části Šanghaje až do roku 1937, kdy vypukla čínsko-japonská válka.\n\nPo vypuknutí války došlo k příměří v partyzánské válce mezi Čankajškem a komunisty, aby se Čína mohla společně lépe bránit japonské agresi. Také všechny tři sestry Sung spojil společný zájem. Každá z nich hledala cesty a způsoby, jak pomoci Číně v nelehké válečné situaci.\n\nSung-Čching-ling pobývala v roce 1938 v Hongkongu, kde 14. června téhož roku založila Ligu na obranu Číny (), ze které se později stal Institut pro blaho Číny (). Výbor této organizace se zabýval především pomocí matkám s dětmi, zajišťováním nezbytné zdravotní péče, předškolní výchovy a dalšími, dětem a ženám prospěšnými aktivitami.\n\nBěhem občanské války, která propukla po skončení 2. světové války a porážce Japonska, stála na straně čínských komunistů. V roce 1948 se stala spoluzakladatelkou Revolučního výboru Kuomintangu, politické strany sestávající z levicových odštěpenců od Kuomintangu, a byla jmenována jeho čestnou předsedkyní. V té době odjela ze Šanghaje do Pekingu, aby se zúčastnila konference svolané Komunistickou stranou Číny k ustavení Ústřední lidové vlády. Dne 1. října 1949 byla hostem na slavnostním ceremoniálu na Náměstí nebeského klidu, které potvrdilo ustavení ČLR. Vedení Kuomintangu vydalo zatykač na Sung Čching-ling 9. října 1949, ale vítězství komunistů v občanské válce donutilo Čankajška a jeho příznivce odejít do exilu na ostrov Tchaj-wan dříve, než mohlo dojít k zatčení.\n\nPo ustavení ČLR v roce 1949 jako jediná z rodiny zůstala v Číně a stala se náměstkyní předsedy Ústřední lidové vlády ČLR. V roce 1950 navštívila z titulu svých funkcí Indii, Barmu, Pákistán a Indonésii. Svoji aktivitu věnovala především dětem a pokračovala tak v činnosti započaté již během čínsko-japonské války. Na přelomu let 1950 a 1951 založila spolu s novinářem Israelem Epsteinem časopis \"Přestavba Číny\" (\"China Reconstructs\"), později přejmenovaný na \"Čína dnes\" (\"China Today\"). V roce 1963 dostala k užívání krásný dům na břehu jezera Čchien-chaj v areálu Chrámu nebes v Pekingu. V tomto sídle žila a pracovala po zbytek svého života. Velkým zklamáním pro ni bylo období kulturní revoluce, které započalo v roce 1966 a trvalo 10 let. Její rodina byla označena za nepřátele lidu a hroby jejích rodičů byly zdevastovány. Sung Čching-ling se přátelila s manželkou Mao Ce-tunga Ťiang Čching, která byla jednou z hlavních iniciátorek kulturní revoluce v Číně. Ta se jí snažila získat pro práci v Rudých gardách, ale Sung Čching-ling to odmítla. I přes řadu vykonávaných funkcí ve vládě ČLR nebyla po celý svůj aktivní politický život členkou Komunistické strany Číny. Během kulturní revoluce se stala jeden čas terčem napadání ze strany některých funkcionářů. Ale Čou En-laj spolu s Mao Ce-tungem vydali listinu chráněných osob, ve které na prvním místě byla Sung Čching-ling. Ona sama v té době žila stranou ve svém domě a se svou sestrou Sung Mej-ling, která žila s Čankajškem na Tchaj-wanu, si mohla vyměňovat korespondenci jen tajně. Ke konci kulturní revoluce napsala dopis Ústřednímu výboru, ve kterém vyjádřila svoji nespokojenost s tím, co se v Číně děje.\n\n\n\n\n\nDva týdny před svou smrtí 15. května 1981 se nechala zapsat jako členka Komunistické strany Číny. O den později byla jmenována čestnou prezidentkou ČLR. Zemřela v Pekingu na leukémii 29. května 1981 ve věku 88 let. Podle neteře Kung-Ling-i byla její sestra Sung Mej-ling, která v té době žila v USA, velice smutná z její smrti a hlavně proto, že z politických důvodů musela odmítnout účast na jejím pohřbu. Sung Čching-ling je pohřbena v Pekingu a po své smrti se stejně jako její manžel Sunjatsen, který byl uznáván v ČLR i na Tchaj-wanu, stala symbolem moderní Číny.\n\n\n"}
{"id": "827918", "url": "https://cs.wikipedia.org/wiki?curid=827918", "title": "Abandon (album)", "text": "Abandon (album)\n\nAbandon je šestnácté studiové album britské skupiny Deep Purple. Jeho nahrávání probíhalo na Floridě od roku 1997 do roku 1998 a vyšlo v červnu 1998 u vydavatelství EMI Records (UK) a CMC International (US). Jde o poslední studiové album, na kterém hraje původní člen skupiny Jon Lord.\n\n"}
{"id": "827920", "url": "https://cs.wikipedia.org/wiki?curid=827920", "title": "Perfect Strangers (album)", "text": "Perfect Strangers (album)\n\nPerfect Strangers je jedenácté studiové album britské rockové skupiny Deep Purple. Jeho nahrávání probíhalo v srpnu 1984 a vyšlo v říjnu téhož roku. Jde o první album této skupiny od roku 1975 kdy vyšlo album \"Come Taste the Band\". V této sestavě skupina vydala naposledy album \"Who Do We Think We Are\" z roku 1973.\n\nV žebříčku Billboard 200 se umístilo na sedmnáctém místě. V USA album získalo platinovou desku (RIAA) za více než jeden milion prodaných kusů.\n\n"}
{"id": "827926", "url": "https://cs.wikipedia.org/wiki?curid=827926", "title": "Stormbringer (album)", "text": "Stormbringer (album)\n\nStormbringer je deváté studiové album britské rockové skupiny Deep Purple. Jeho nahrávání probíhalo v srpnu 1974 ve studiu Musicland Studios v německém Mnichově. Album pak vyšlo v prosinci téhož roku. Až do roku 1984, kdy vyšlo album \"Perfect Strangers\", jde o poslední studiové album, na kterém hraje Ritchie Blackmore.\n\n"}
{"id": "827927", "url": "https://cs.wikipedia.org/wiki?curid=827927", "title": "Svatý Augustin (rozcestník)", "text": "Svatý Augustin (rozcestník)\n\nSvatý Augustin může být některý z těchto světců:\n\n\n"}
{"id": "827932", "url": "https://cs.wikipedia.org/wiki?curid=827932", "title": "Hysteria (album)", "text": "Hysteria (album)\n\nHysteria je čtvrté studiové album britské skupiny Def Leppard. Jeho nahrávání probíhalo v různých studiích od roku 1984 až do roku 1987. Album vyšlo v srpnu 1987 u vydavatelství Mercury Records. V žebříčcích Billboard 200 i UK Albums Chart se umístilo na prvních místech. Alba se celkově prodalo přes 20 milionů kusů. V žebříčku 500 nejlepších alb všech dob časopisu Rolling Stone se album umístilo na 464. pozici.\n\nAutory všech skladeb jsou Steve Clark, Phil Collen, Joe Elliott, Robert John „Mutt“ Lange a Rick Savage.\n"}
{"id": "827934", "url": "https://cs.wikipedia.org/wiki?curid=827934", "title": "Pyromania (album)", "text": "Pyromania (album)\n\nPyromania je třetí studiové album britské skupiny Def Leppard. Jeho nahrávání probíhalo od ledna do listopadu 1982 a vyšlo v lednu 1983. Album produkoval Robert John „Mutt“ Lange. V žebříčku Billboard 200 se umístilo nejlépe na druhém místě a v UK Albums Chart na osmnáctém. Alba se prodalo přes 10 milionů kusů a získalo deset platinových desek od RIAA; získalo tedy jednu diamantovou desku.\n\n"}
{"id": "827939", "url": "https://cs.wikipedia.org/wiki?curid=827939", "title": "5150 (album)", "text": "5150 (album)\n\n5150 je sedmé studiové album americké rockové skupiny Van Halen. Jeho nahrávání probíhalo od listopadu 1985 do února 1986 v 5150 Studios v kalifornském Hollywoodu. Album vyšlo v březnu 1986 u vydavatelství Warner Bros. Records. Jde o první album skupiny se zpěvákem Sammy Hagarem.\n\nAutory všech skladeb jsou Sammy Hagar, Eddie Van Halen, Alex Van Halen a Michael Anthony.\n"}
{"id": "827942", "url": "https://cs.wikipedia.org/wiki?curid=827942", "title": "Pavel Babík", "text": "Pavel Babík\n\nPavel Babík (26. ledna 1924, Rosina – 30. ledna 1953, Praha) byl československý člen zahraničního protikomunistického odboje.\n\nRoku 1951 byl zatčen na území republiky a odsouzen k trestu smrti za velezradu.\n\nNarodil se v obci Rosina v okrese Žilina roku 1924. Do roku 1942 pracoval v německé obci Schleising jako čeledín. V roce 1943 se přestěhoval do Žiliny, kde pracoval v továrně Celulosa. Během Slovenského národního povstání se účastnil sabotáže během, které vypustil v továrně chlór, přičemž se přiotrávil. Vyšetřovací orgány mu však neprokázaly vinu. Roku 1945 se přidal nejdříve k partyzánům a posléze k československým brigádám, se kterými se probojovali až do Prahy. Na konci května 1945 se vrátil do rodné Rosiny, kde sloužil v milici. Po dvou měsících však odešel za prací do obce Byšice na Mělnicku.\n\nV říjnu 1945 nastoupil vojenskou službu ve Svitavách. V roce 1946 byl nasazen na východním Slovensku k potlačení Ukrajinské povstalecké armády. V prosinci 1947 byl přijat do Sboru národní bezpečnosti. Od roku 1948 byl členem KSČ. Po dokončení kurzu SNB byl převelen do Petržalky, kde vykonával funkci vedoucího jídelny.\n\nV roce 1950 se rozhodl, že emigruje. Plánoval útěk do USA, kde žil jeho strýc. 27. října 1950 oznámil svému nadřízenému, že jede na služební cestu do Pezinku, ale místo toho téhož dne odcestoval do Aše za svým bratrancem, který mu poradil kudy lze překročit hranici. Po úspěšném přechodu se 30. října přihlásil německé policii, která ho uvedla ke Kontrašpionážnímu sboru (CIC). Těm poskytl informace o zabezpečení hranice v okolí Aše. Po výslechu byl umístěn do uprchlického tábora Valak poblíž Norimberku. Díky znalosti němčiny vypomáhal s překládáním při vyslýchání uprchlíků z Československa.\n\nV lednu 1951 nastoupil v hodnosti poručík do nové evropské armády, která vznikala v rámci projektu Evropské obranné společenství, kde pracoval ve zpravodajské službě. Po krátkém zpravodajském kurzu byl v dubnu téhož roku vyslán zpět do Československa s úkoly najít vhodné místo pro umístění vysílače na Slovensku, najít důvěryhodného radiotelegrafistu, a také vyhledat vhodné lidi, kteří by pomáhali odboji.\n\nAvšak již po příchodu do Aše musel pozměnit svůj plán, jelikož se jeho bratranec již odstěhoval. Třetí den zabloudil v pohraničním lese a byl zadržen Pohraniční stráží. Posléze byl předán Státní bezpečnosti a jimi vyslýchán, přičemž neustále měnil výpověď. Nakonec však promluvil. Státní soud v Praze, s předsedajícím Dr. Otakarem Balašem, ho v únoru 1952 odsoudil za velezradu a vyzvědačství. Byl odsouzen k trestu smrti a popraven 30. ledna 1953.\n\n"}
{"id": "827946", "url": "https://cs.wikipedia.org/wiki?curid=827946", "title": "Dálnice A7 (Lucembursko)", "text": "Dálnice A7 (Lucembursko)\n\nDálnice A7, francouzsky Autoroute 7, zkráceně A7, známá také jako Severní dálnice (francouzsky \"Autoroute du Nord\", lucembursky \"Nordstroos\") je lucemburská dálnice. Spojuje hlavní město Lucemburk se severem země.\n\nAktuálně není A7 dokončena. V roce 2011 byl ve výstavbě úsek dálnice mezi městy Waldhof a Lorentzweiler, který zahrnoval tunely Grouft a Stafelter. Dokončení dálnice je plánováno na rok 2014.\nKompletní dálnice A7 bude 31,468 kilometrů dlouhá.\n\nSedm z osmi plánovaných úseků dálnice A7 již bylo otevřeno:\n\n\n"}
{"id": "827954", "url": "https://cs.wikipedia.org/wiki?curid=827954", "title": "Sigmund Bakala", "text": "Sigmund Bakala\n\nSigmund Bakala (12. června 1925, Lipová – 4. září 1951, Praha) byl československý člen protikomunistického odboje.\n\nRoku 1951 byl za svou činnost v odbojové skupině Hory Hostýnské odsouzen za velezradu a rozvracení státu k trestu smrti.\n\nNarodil se roku 1925 v obci Lipová do statkářské a katolické rodiny. V dětství vypomáhal na rodinném statku, který měl v dospělosti převzít. Během protektorátu za nacistické okupace pomáhal partyzánskému odboji. Po válce se přihlásil k Pohraniční stráži, odkud byl brzy převelen jako strážný do internačního tábora pro Němce.\n\nRoku 1945 také vstoupil do KSČ, avšak hned roku 1946 ze strany vystoupil, jelikož odmítal nadvládu bolševického křídla. Především odmítal myšlenku kolektivizace. V dubnu 1946 se připojil k lokální odbojové organizaci s názvem Hory Hostýnské. \n\nDva roky se vyhýbal četným raziím a zatýkání, které vypukly v roce 1949. Kvůli své odbojové činnosti byl však v únoru 1951 zatčen. Po několika měsících výslechů byl obviněn z účasti na přepadeních bezpečnostního referenta ONV v Holešově Jindřicha Grygara, dále předsedy JZD v Šišmě Josefa Šípka, a také předsedy MNV v Paršovicích Františka Krutila.\n\nByl vyšetřován v rámci údajné podvratné skupiny vedené Miloslavem Pospíšilem. Všichni byli odsouzeni během veřejného procesu konaném ve Velkém kině v Gottwaldově (dnes Zlín) ve dnech 22. – 26. května 1951, a to za spáchání zločinu velezrady a rozvracení republiky. Soudu předsedal JUDr. Vladimír Podčepický. Bakala a tři další členové skupiny dostali trest smrti. Bakalův obhájce požádal o milost z důvodu mládí a špatného vlivu Pospíšila, ale žádost byla zamítnuta. Poprava byla provedena 4. září 1951 v Pankrácké věznici.\n\n"}
{"id": "827955", "url": "https://cs.wikipedia.org/wiki?curid=827955", "title": "Volavkovití", "text": "Volavkovití\n\nVolavkovití (Ardeidae) jsou jednou z čeledí veslonohých ptáků. Jedná se o štíhlé ptáky, většinou velké nebo středně velké, s úzkým klínovitým zobákem. Mají 19-20 krčních obratlů, v klidu nesou krk esovitě prohnutý, ale při lovu kořisti dokáží hlavu prudce vymrštit a zobák přitom použijí jako harpunu. Esovitě prohnutý krk mají i za letu, čímž se odlišují od podobných ptáků, jako jsou čápovití, ibisovití, kolpíci a jeřábi.\n\nNohy volavkovitých jsou dlouhé, s neopeřenými běháky, noha je anizodaktylní, tři prsty směřují dopředu a jeden dozadu. Volavkovití mají na prsou a na kostřeci tzv. pudrové peří, jehož horní část se neustále odlamuje a vzniklý prach si pták vtírá do ostatního opeření. Nebývají pestře zbarvení a samec a samice vypadají velice podobně, ale zvláště ve svatebním šatě mohou mít chocholky či ozdobná pera. Jsou monogamní a hnízdí nad zemí, podle druhu v rákosinách nebo na stromech, vždy v blízkosti vody. Mláďata jsou krmivá.\n\nTypickým životním prostředím volavkovitých jsou mělké sladké vody a mořská pobřeží. Jsou draví, většinou se živí vodními živočichy, rybami a obojživelníky, podle druhu ale požírají i ještěrky, malé savce, měkkýše, ptáky, korýše nebo hmyz. Obvykle na kořist nehnutě číhají a loví jí prudkým vymrštěním ostrého zobáku.\n\nNa území České republiky pravidelně hnízdí čtyři druhy volavkovitých: volavka popelavá (\"Ardea cinerea\"), kvakoš noční (\"Nycticorax nycticorax\"), bukáček malý (\"Ixobrychus minutus\") a bukač velký (\"Botaurus stellaris\"). Nepravidelně zde hnízdí též volavka bílá (\"Ardea alba\") a volavka červená (\"Ardea purpurea\"), příležitostně, jako letní host, sem zalétá volavka stříbřitá (\"Egretta garzetta\").\n\n"}
{"id": "827957", "url": "https://cs.wikipedia.org/wiki?curid=827957", "title": "Quarantine 2: Terminal", "text": "Quarantine 2: Terminal\n\nQuarantine 2: Terminal je americký hororový film z roku 2011, který režíroval John Pogue. Jde o pokračování filmu \"Karanténa\", který je remakem španělského původního snímku \"REC\". V tomhle filmu se o remake nejedná.\n\nTéže noci, kdy americká vláda nechala izolovat činžovní dům, kde se rozšířila infekce, je na losangeleském letišti připraveno ke vzletu letadlo, na jehož palubu se dostal viník a tvůrce nákazy, který s sebou nelegálně přepravuje krysy. Jedna z nich ale kousne jednoho z cestujících a ten se později stane agresivním, přičemž pokouše jiné cestující. Pasažéři se rozhodnou letadlo opustit a schovat se do nákladové haly. Jejich nemilým překvapením se stane, když uslyší od policie, že byli uvaleni pod karanténu a zároveň zjišťují, že nemoc, která se pokousáním rozšiřuje, má podobu vztekliny.\n\n"}
{"id": "827958", "url": "https://cs.wikipedia.org/wiki?curid=827958", "title": "Okres Balatonföldvár", "text": "Okres Balatonföldvár\n\nOkres Balatonföldvár () je bývalý okres v Maďarsku, v župě Somogy. Jeho správním centrem bylo město Balatonföldvár. V roce 2014 byl sloučen s okresem Siófok.\n\nV okrese se nacházelo celkem 13 měst a obcí.\n\n"}
{"id": "827961", "url": "https://cs.wikipedia.org/wiki?curid=827961", "title": "Polynomická rovnice", "text": "Polynomická rovnice\n\nV matematice je algebraická rovnice nebo polynomická rovnice rovnice ve formě\nkde \"P\" a \"Q\" jsou polynomy s koeficienty v některém oboru, často v oboru racionálních čísel. Pro většinu autorů je algebraická rovnice je \"jednoproměnná\", což značí, že obsahuje jen jednu proměnnou. Na druhou stranu polynomická rovnice může obsahovat několik proměnných a pak se nazývá \"víceproměnná\".\n\nNapříklad,\nje algebraická rovnice s celočíselnými koeficienty a\nje polynomická rovnice nad oborem racionálních čísel.\n\nStudium algebraických rovnic je staré pravděpodobně jako matematika: babylonští matematici již 2000 let př. n. l. uměli řešit určitý druh kvadratických rovnic (zobrazených na starých babylonských hliněných tabulkách).\n\nAlgebraické rovnice jsou základem mnoha oborů moderní matematiky: Algebraická teorie čísel je studium jednoproměnných algebraických rovnic nad oborem racionálních čísel.\n\n"}
{"id": "827962", "url": "https://cs.wikipedia.org/wiki?curid=827962", "title": "Dálnice A13 (Lucembursko)", "text": "Dálnice A13 (Lucembursko)\n\nDálnice A13, francouzsky Autoroute 13, zkráceně A13 je dálnice na jihu Lucemburska. Je 42,310 kilometrů dlouhá a spojuje Pétange a Schengen. V Schengenu dosahuje dálnice státní hranice s Německem, kde se napojuje na německou dálnici A8, která prochází jižní částí Německa.\n\nZápadní, 20,4 km dlouhý, úsek po obec Lankelz je nazýván Sběratelská silnice jihu (francouzsky \"Collectrice du Sud\"). Východní, 21,9 km, dlouhý úsek je znám jako Spojení se Sárskem (francouzsky \"Liaison avec la Sarre\").\n\nCelá dálnice A13 byla postupně zprovozněna v osmi etapách:\n\n\n"}
{"id": "827966", "url": "https://cs.wikipedia.org/wiki?curid=827966", "title": "Michal Vilkovský", "text": "Michal Vilkovský\n\nMichal Vilkovský (* 13. srpna 1993 v Levoče) je slovenský fotbalový útočník, od července 2014 působící v FC Lokomotíva Košice. Mimo Slovenska působil v Česku.\n\nSvoji kariéru začal ve Spišské Nové Vsi, odkud ještě jako dorostenec přestoupil nejprve do Ružomberoku a poté do Senice. V létě 2011 se propracoval do A-týmu Záhoráků. Před sezonu 2012/2013 byl uvolněn na hostování do Varnsdorfu, který se pro něj stal prvním zahraničním angažmá. Před následujícím ročníkem odešel hostovat do Šamorínu. V červenci 2014 zamířil na hostování do Lokomotívy Košice.\n\n"}
{"id": "827967", "url": "https://cs.wikipedia.org/wiki?curid=827967", "title": "Okres Nagyatád", "text": "Okres Nagyatád\n\nOkres Nagyatád ( ) je okres v Maďarsku, v župě Somogy. Jeho správním centrem je město Nagyatád.\n\nV okrese se nachází celkem 18 měst a obcí.\n\n"}
{"id": "827968", "url": "https://cs.wikipedia.org/wiki?curid=827968", "title": "Kanonický věk", "text": "Kanonický věk\n\nKanonický věk je věková hranice předepsaná kanonickým právem k přijetí určitého stupně svěcení, nabytí určitých práv nebo převzetí určitých závazků. V některých případech je možné udělit dispens.\n\n\nJestliže biskup dosáhne věku 75 let, musí se zřeknout svého úřadu; papež buď rezignaci přijme, nebo její přijetí odloží na později.\n"}
{"id": "827969", "url": "https://cs.wikipedia.org/wiki?curid=827969", "title": "Signetics", "text": "Signetics\n\nSpolečnost Signetics byla v polovině šedesátých let 20. století největším americkým výrobcem integrovaných obvodů. V sedmdesátých letech vyvinula mj. mikroprocesory Signetics 2650, 8X300 a v licenci vyráběla např. procesory Motorola 68000. Obvod Signetics 2513 byl používán mj. ve videohrách Atari a v počítačích Apple. Od roku 2000 je Signetics součástí korejské Young Poong Group.\n\nSignetics byla založena v roce 1961 skupinou inženýrů, která opustila Fairchild Semiconductor. V té době se Fairchild Semiconductor zaměřovala převážně na výrobu tranzistorů. Zakladatelé společnosti Signetics věřili, že budoucností elektroniky jsou integrované obvody. Financování nové společnosti zajistila banka Lehman Brothers, která poskytla do začátku 1 mil. dolarů. \n\nSpolečnost nejprve vyvinula řadu standardních integrovaných obvodů DTL, kterou představila roku 1962. Počáteční kapitál byl rychle vyčerpán. Společnost potřebovala najít nového investora, což se podařilo. V listopadu 1962 investovala 1,7 mil. dolarů společnost Corning Glass výměnou za 51% vlastnictví. Tato částka umožnila přežití a hodně z ní bylo investováno do marketingu a prodejní kampaně.\n\nV roce 1963 se ministerstvo obrany rozhodlo zahájit posun směrem od elektronek k mikroelektronice a integrovaným obvodům, vzhledem k jejich malé velikosti, vyšší spolehlivosti a nižší spotřebě energie. Společnost Signetics z toho vytěžila.\n\nNa podzim roku 1963 a po většinu roku 1964 se zvyšovaly tržby a společnost se stala ziskovou. Rostla, najala více inženýrů a roku 1964 otevřela nový velký výrobní závod v Sunnyvale ve státě Kalifornie. Později rozšířila výrobu i do továren v Oremu (Utah) a Albuquerque (New Mexico). V této době byla zdaleka největším výrobcem integrovaných obvodů v Silicon Valley.\n\nV roce 1964 se do výroby integrovaných obvodů začala tlačit Fairchild Semiconductor, která zkopírovala integrované obvody Signetics nabízela je levněji. Signetics se snažila cenově konkurovat a začala znovu prodělávat. Ze strany většinového vlastníka (Corning Glass) bylo situace chápána jako výsledek špatného řízení. Většina původních zakladatelů společnosti Signetics musela odejít.\n\nČasem se společnost podařilo stabilizovat a stala se opět ziskovou, ale nikdy už nezískala vedoucí pozici na trhu integrovaných obvodů. Stále ovšem byla jejich významným výrobcem. Pokračovala v inovacích v oblasti integrovaných obvodů. Roku 1971 její externí spolupracovník Hans R. Camenzind vyvinul integrovaný obvod NE555. Byl to první a jediný komerční integrovaný časovač v té době a měl velký úspěch na trhu. V současnosti (2012) se obvod stále ještě vyrábí a to jak původní varianta, tak i modifikovaná novější verze obvodu (provedení CMOS).\n\nRoku 1975 byla Signetics převzata společností Philips. Později byla plně začleněna do Philips Semiconductors (nyní NXP). Od roku 2000 je Signetics ve vlastnictví korejské Young Poong Group, která má sídlo v Soulu.\n"}
{"id": "827971", "url": "https://cs.wikipedia.org/wiki?curid=827971", "title": "Kanton Dieppe-Ouest", "text": "Kanton Dieppe-Ouest\n\nKanton Dieppe-Ouest (fr. \"Canton de Dieppe-Ouest\") je francouzský kanton v departementu Seine-Maritime v regionu Normandie. Skládá se pouze z části města Dieppe.\n"}
{"id": "827972", "url": "https://cs.wikipedia.org/wiki?curid=827972", "title": "REC 3 Génesis", "text": "REC 3 Génesis\n\nREC 3: Génesis, nebo také [REC]³ Génesis, je španělský hororový film z roku 2012, který režíroval Paco Plaza, jeden z režisérů předchozích dvou dílů \"REC\" a \"REC 2\".\n\nNa svatbu Kolda a Clary dorazí několik jejich příbuzných, mezi nimiž je jeden z jejich přátel, kterého před chvílí pokousal pes. Ten o pár chvil později začne napadat příslušníky večírku stylem kousání, čímž se ostatní také nakazí a začnou se množit. To změní nádhernou svatební chvíli Kolda a Clary v noční můru plných nakažených zombií.\n\n"}
{"id": "827974", "url": "https://cs.wikipedia.org/wiki?curid=827974", "title": "Letiště Kyjov", "text": "Letiště Kyjov\n\nLetiště Kyjov (ICAO: LKKY) bylo v roce 1951 vybudováno 3 km jižně od centra Kyjova u silnice II/432 do Milotic. Je určeno pro letouny, kluzáky, motorové kluzáky a ultralehká letadla.\n\nLetiště je vybaveno pro lety VFR (podle viditelnosti). Provozní doba je od 1. dubna do 31. října v sobotu a neděli od 07:00-15:00 UTC. Letiště provozuje občanské sdružení Aeroklub Kyjov. V roce 2012 aktivně létá asi 35 pilotů a členové aeroklubu se starají o 8 letadel: Let L-13 Blaník, Let L-23 Super Blaník, Let L-33 Solo, Schleicher ASW 15, Schempp-Hirth Standard cirrus, L-13 SE Vivat, ZLIN 226 MS a ZLIN 142. Volací frekvence je 130,600 MHz.\n\n\n"}
{"id": "827976", "url": "https://cs.wikipedia.org/wiki?curid=827976", "title": "Wilhelm J. Burger", "text": "Wilhelm J. Burger\n\nWilhelm J. Burger (15. března 1844 – 10. března 1920) byl rakouský fotograf a malíř. Byl známý především jako krajinářský fotograf.\n\nBurger se naučil umění fotografie od svého strýce Andrease von Ettingshausena (1796–1878) v 60. letech 19. století. V roce 1874 Burger otevřel vlastní fotografický ateliér ve Vídni. Když podnikal ve francouzsky mluvících zemích, používal jako první počáteční písmeno „G.“, zřejmě jako „Guillaume“. V Japonsku fotografoval kolem roku 1869 a také doprovázel expedici Johanna Nepomuka Wilczeka, která připravovala rakousko-uherskou expedici Payera–Weyprechta na severní pól. V roce 1871 se stal císařsko-královským dvorním fotografem.\n\nZemřel 10. března 1920.\n\nHistorikové poměrně nedávno zkoumali fotografie Siamu (Thajsko), které byly původně přiřazovány Wilhelmu Burgerovi (publikované v knize pana Pipata Pongrapeeporna, 2001). Odborníci tyto fotografie (nalezené v Evropě jako součást soukromé sbírky) porovnali s fotografiemi ze stejného období pořízené thajským dvorním fotografem Khunem Sunthornsathitsalakem (pseudonym a křesťanské jméno: Francis Chit). Když byly tyto fotografie postaveny vedle sebe, bylo zjištěno, že jednotlivé fotografie (pořízené dvěma různými fotografy) byly ve skutečnosti zkombinovány a sjednoceny do jednoho souboru tvořícího panoramatický pohled.\n\nKompletní sada fotografií (nyní správně připsané Francisu Chitovi) je nyní zpátky v Thajsku a iluminuje současné generaci thajských a západních studentů, historiků a běžným lidem jak opravdu vypadal Bangkok v 60. letech 19. století.\n\n\n"}
{"id": "827979", "url": "https://cs.wikipedia.org/wiki?curid=827979", "title": "Průsvitné letní", "text": "Průsvitné letní\n\nPrůsvitné letní je stará odrůda jablek. Tato jablka jsou také lidově nazývaná \"žňovky\" či „skleněné“. Letní odrůda jabloní, sklízí se v červenci až srpnu, dozrává červenci až srpnu. Vydrží několik dní skladování.\n\nOdrůda Průsvitné letní byla objevena jako náhodný semenáč ve školce v Rize kolem roku 1850. Brzy se pěstovala po celém Pobaltí. \n\nStrom plodí brzy po výsadbě, v raném věku, často 2 - 3 roky staré stromy nesou významné sklizně. Odrůda je cizosprašná. Plodnost bývá střídavá. Patří mezi nejranější letní odrůdy jablek, dozrává od poloviny července do počátku srpna. Plody, když jsou zralé, bývají až nadprůměrně velké a krásné, jasné, žlutavě-bílé barvy. Dužnina je bílá, šťavnatá, a s příjemnou osvěžující chutí. Snadno dojde k poškození plodu.\n\nPlody konzumně dozrávají ihned po sklizni, nejsou příliš vhodné k transportu, nejsou vhodné ke skladování, silně se otlačují, brzy moučnatějí, jsou napadány moniliózou. Je vhodné plody sklízet probírkou. Plody jsou použitelné pro přímý konzum a zavařování.\n\nDřevina trpí padlím a strupovitostí, plody jsou napadány obalečem.\n\n\n\nPotulný sadař: Žňovky - článek o odrůdě Průsvitné letní v časopise Sedmá generace 7/2001\n"}
{"id": "827982", "url": "https://cs.wikipedia.org/wiki?curid=827982", "title": "Herbert Chapman", "text": "Herbert Chapman\n\nHerbert Chapman (* 19. ledna 1878, Kiveton Park - 6. ledna 1934, Hendon) byl anglický fotbalista a fotbalový manažer. Patřil k nejúspěšnějším manažerům z přelomu dvacátých a třicátých let dvacátého století. Jako manažer začínal v Northampton Townu a přes Leeds City se v roce 1921 dostal do Huddersfield Townu. Během čtyř let vyhrál s tímto týmem FA Cup a dvakrát nejvyšší anglickou ligu. V roce 1925 se stal manažerem londýnského Arsenalu a dovedl tento tým, který ve své historii ještě žádnou trofej nevyhrál, k vítězství v FA Cupu a dvěma ligovým titulům. Chapman z Arsenalu vytvořil dominantní tým, který vládl v třicátých letech anglickému fotbalu. Během této dekády získalo mužstvo celkem pět ligových titulů. Herbert Chapman se však těchto dalších úspěchů nedožil, neboť v lednu 1934 zemřel na zápal plic. Avšak nejen díky trofejím se stal legendou Arsenalu a Huddersfield Townu. Hlavním jeho přínosem byla modernizace herního pojetí tehdejšího fotbalu. Chapman zavedl nové taktiky a tréninkové metody, jako první nechal na stadionu Highbury nainstalovat osvětlení hrací plochy (vedení ligy ho však nepovolilo až do 50. let používat), přičinil se ke vzniku evropských klubových soutěží a zavedl čísla na dresech jeho hráčů.\n\nHuddersfield Town\nArsenal\n"}
{"id": "827985", "url": "https://cs.wikipedia.org/wiki?curid=827985", "title": "Pytlonoš", "text": "Pytlonoš\n\nPytlonoš je české jméno pro všechny rody čeledi pytlonošovití. Pro jednotlivé rody této čeledi nemáme jedinečný český název a proto je všechny označujeme jako pytlonoše (podobně jako u sesterské skupiny pytloušovitých).\n\nPytlonoši jsou středně velcí hlodavci s krátkýma nohama připomínající sysly. jejich zvláštností jsou lícní torby, které slouží k přenášení potravy nebo materiálu do hnízda. Oproti jiným hlodavcům (např. křečkům) jsou tyto torby vnější – jsou situovány po obou stranách tváře.\n\nVyskytují se v severní a střední Americe od Kanady až po Panamu. Nejvíce druhů se vyskytuje v USA.\nŽijí převážně pod zemí, kde si vyhrabávají systémy tunelů. Zde se také živí – konzumují kořínky, hlízy a oddenky, v zemědělských oblastech i sladké brambory nebo např. hrách.\n\nČeleď pytlonošovití (Geomyidae):\n\nNěkteří autoři neuznávají samostatný rod \"Crategeomys\" a její příslušníky zařazují do rodu \"Pappogeomys\".\n"}
{"id": "827988", "url": "https://cs.wikipedia.org/wiki?curid=827988", "title": "Bintumani", "text": "Bintumani\n\nBintumani (též \"Loma Mansa\", 1945 m n. m.) je hora v pohoří Loma Mountains v západní Africe. Leží v Sieře Leone na území Severní provincie v distriktu Koinadugu. Je to nejvyšší hora Sierry Leone a celé západní Afriky. Do výšky asi 1500 m n. m. porůstá horu tropický deštný les, nad touto hranicí pak travnatá vegetace savanového typu. V místním pralese žijí rozmanité druhy zvířat, např. hrošík liberijský, krokodýl čelnatý, ketupa červenavá a mnoho druhů primátů.\n\n"}
{"id": "827991", "url": "https://cs.wikipedia.org/wiki?curid=827991", "title": "Augustin Webster", "text": "Augustin Webster\n\nSvatý Augustin Webster, anglicky \"Augustine Webster\" († 4. května 1535, Tyburn), byl anglický kartuziánský mnich a mučedník. Byl popraven poté, co odmítl složit přísahu nadřazenosti, tedy slíbit věrnost Jindřichu VIII. jako nejvyššímu představiteli anglikánské církve.\n\nSvé vzdělání získal na cambridgeské univerzitě. Od roku 1531 působil jako převor kartuziánského kláštera v Epworthu v anglickém hrabství Lincolnshire. Po vyhlášení zákona o nadřazenosti spolu s Janem Houghtonem a Robertem Lawrencem navštívil Thomase Cromwella, aby jim vyprosil prominutí přísahy věrnosti. Namísto toho však byli všichni tři později zatčeni a uvězněni. Protože odmítli slib složit, byli postaveni před soud a spolu s Richardem Reynoldsem odsouzeni 28. dubna 1535 k trestu smrti.\n\nZa blahoslaveného jej prohlásil papež Lev XIII. dne 9. prosince 1886, kanonizován byl Pavlem VI. dne 25. října 1970 jako jeden ze čtyřiceti mučedníků Anglie a Walesu.\n"}
{"id": "827992", "url": "https://cs.wikipedia.org/wiki?curid=827992", "title": "Evropská silnice E46", "text": "Evropská silnice E46\n\nEvropská silnice E46 je evropskou silnicí 1. třídy. Začíná ve francouzském Cherbourg-Octeville a končí v belgickém Lutychu. Celá trasa měří 720 kilometrů.\n\n\n\n\n"}
{"id": "827993", "url": "https://cs.wikipedia.org/wiki?curid=827993", "title": "Mezinárodní letiště Aleppo", "text": "Mezinárodní letiště Aleppo\n\nMezinárodní letiště Aleppo ( , IATA ALP, ICAO: OSAP) je mezinárodní letiště u Aleppa, druhého největšího města Sýrie. Po mezinárodním letišti v Damašku je druhým nejvýznamnějším syrským letištěm a také druhou hlavní základnou syrské národní letecké společnosti Syrianair. Kromě civilního provozu navíc slouží i vojenským letadlům.\n\n"}
{"id": "827999", "url": "https://cs.wikipedia.org/wiki?curid=827999", "title": "Åkerö", "text": "Åkerö\n\nÅkerö (čti \"óšerö\") je stará švédská odrůda jablek, zřejmě nejstarší evropská odrůda jablek. \n\nOdrůda Åkerö je známá již z 15. století. Pojmenována byla podle zámku Åkerö v jižním Švédsku, kde na zahradě roste nejstarší strom. Odrůda byla popsána v roce 1848. V Česku se pěstuje v starších výsadbách v Moravském krasu, Krkonoších a Bílých Karpatech. \n\nOdrůda Åkerö je velmi odolná proti namrzání. Plody jsou střední velikosti, nepravidelné, s hladkou, leskle světle žlutě cihlovou slupkou, se slabě tmavým žíháním. Dužnina žlutobílá, sladce navinulá, dobrá. Plody dozrávají v říjnu, konzumní zralosti dosahují v prosinci až březnu. Plody při dozrávání silně padají.\n\n"}
{"id": "828000", "url": "https://cs.wikipedia.org/wiki?curid=828000", "title": "Tabwemasana", "text": "Tabwemasana\n\nTabwemasana (1879 m n. m.) je hora na ostrově Espiritu Santo v souostroví Nové Hebridy v Melanesii v jižním Pacifiku. Leží na území Vanuatu v provincii Sanma. Jedná se o nejvyšší horu Vanuatu.\n\n"}
{"id": "828001", "url": "https://cs.wikipedia.org/wiki?curid=828001", "title": "Klokanka", "text": "Klokanka\n\nKlokanka (\"Anigozanthos\"), česky též rozvitec, je rod vzrůstných trsnatých bylin s pouhými 11 druhy které jsou všechny endemity Austrálie. Zajímavě uspořádané květy (připomínající přední pracku klokana) jsou důvodem jeho anglického a často překládaného pojmenování \"klokaní tlapka\".\n\nVe volné přírodě se nacházejí pouze na jihozápadním cípu australského kontinentu, od města Geraldton na jihu západního pobřeží po město Esperance na západě jižního pobřeží. Všechny druhy jsou si podobné, odlišují se hlavně barvou květů, výškou vzrůstu a biotopem ve kterém rostou. Některým druhům prospívá propustná půda a jen občasný déšť jinak zahnívají, jiné naopak mohou mít mimo období klidu kořeny zatopeny vodou. Roste na keřovitých pastvinách, okolo cest a vodních toků i jako podrost v řídkých eukalyptových lesích.\n\nNa počátku australského jara vyrůstají z oddenku listy a následně i stvoly. Koncem jara a počátkem léta, od listopadu do února, rostlina začíná kvést. Po odkvětu, kdy v přírodě nastává období poměrného sucha, listy odumírají a pro rostlinu nastává až do příštího předjaří období klidu.\n\nV České republice je klokanka k vidění v Botanické zahradě v Liberci v pavilonu \"C\".\n\nJsou to vytrvalé rostliny dožívající se i několika desetiletí. Tyto jednoděložné oboupohlavné rostliny vyrůstají z vytrvalého, výrazně červeného oddenku poměrně hluboko kořenícího. Ploché, lysé, trávovitě úzké listy bez řapíků, vzpřímené nebo srpovité, mohou dosahovat délky 1 m a šířky 3 cm. Jsou pevné, kožovité, podélně žilkované a mají celistvé okraje. Ze středu jejich trsu vyrůstá jedna nebo několik (až 10) jednoduchých nebo rozvětvených květných lodyh, mohou vyrůst do 2 m a výše.\n\nKvětní stvol, v horní části sametově chlupatý, bývá většinou výrazně zbarven červeně, žlutě nebo zeleně. Je zakončen květy seskupenými do květenství hrozen nebo lata. Tyto souměrné květy mají šest špičatých rovných nebo zahnutých nestejných okvětních lístků, vyrůstajících v jednom kruhu, které srůstají nad semeníkem v dlouho, více méně prohnutou trubku. Také okvětí, tyčinky a listeny jsou porostlé jemnými krátkými barevnými chloupky. V květu je šest tyčinek s prašníky a ze tří plodolistů sestavený spodní semeník zakončený tenkou čnělkou s kulovitou bliznou.\n\nVe květech jsou okolo třídílného semeníku žlázky produkující množství nektaru. Květy jsou nejčastěji opylovány medosavými ptáky kteří jsou na jeho sběr speciálně vybaveni. Když vsunou do květů svůj zobák otřou se hlavou o prašníky, na peří hlavy se jim nalepí pylová zrna která následně předají vyčnívající blizně v jiném květu. Bývají to ptáci až o velikosti našeho kosa.\n\nPlodem jsou třídílné tobolky s drobnými šedými, hnědými nebo černými bezkřídlými nebo okřídlenými semeny která mají hodně endospermu.\n\nKlokanky se množí poměrně snadno semeny vysetými v březnu až květnu do vlhkého písku, ve kterém vyklíčí za 15 až 40 dnů. Doporučuje se před výsevem pokrýt záhon zhruba 10 cm vrstvou listí a větviček a následně tento materiál zapálit. Po odkvětu lze rostlinu běžně rozmnožit i rozdělením trsů.\n\nDobře se rozmnožuje též rozřezáním oddenku na části, podmínkou je aby na každé byl vyvinutý pupen. Hybridní rostliny žádoucích barev jsou komerčně šířeny množením rostlinných explantátů ve specializovaných závodech.\n\nKlokanka je uznávana v zahradnictví jako nenáročná rostlina na výzdobu parků a skalek. Nejvíce je ale úspěšná jako výborná rostlina k řezu, jsou ceněny rostliny s dlouhými stonky a atraktivně barevnými sametovými květy které vydrží ve váze dva až čtyři týdny. Pěstuje se ve specializovaných zahradnictvích nejen v Austrálii, ale i ve Spojených státech amerických nebo v Jižní Africe.\n\nKřížením mezi jednotlivými druhy a následným šlechtěním bylo vypěstováno mnoho různobarevných variet s odlišným počtem květů i délkou stonků. Jsou také vypěstovány rostliny které mohou po několik let bez přesazování růst ve větší nádobě a lze je v nepříznivých klimatických oblastech snáze přenášet před nepřízní počasí. Pro oblíbenost rodu hraje i to, že rostliny rozkvétají s příchodem zimního období na severní polokouli.\n\nJe uznáváno těchto 11 druhů rodu klokanka:\n\n"}
{"id": "828002", "url": "https://cs.wikipedia.org/wiki?curid=828002", "title": "Klokanka žlutavá", "text": "Klokanka žlutavá\n\nKlokanka žlutavá (\"Anigozanthos flavidus\"), česky též rozvitec žlutavý, je jedním z často pěstovaných druhů rodu klokanka, který bývá pro své zvláštně tvarované květy nazýván \"klokaní tlapka\".\nJe rostlinou která (stejně jako dalších 10 druhů klokanky) pochází ze Západní Austrálie kde se také jedině vyskytuje ve volné přírodě, nejčastěji v místech s obdobím častých dešťových srážek. Na kvalitu půdy není náročný, vyrůstá v písčité i hlinité a dokonce mu nevadí, na rozdíl od ostatních druhů, ani občasné silné zamokření. Často roste i v dosahu odvodňovacích kanálů a řek nebo na okrajích mokřadů. Toleruje lehký stín, vyskytuje se i v řídkých eukalyptových lesích. Je rostlinou dlouhověkou, na jednom místě roste i po dobu 30 let.\n\nMůže se pěstovat jak na zahradě, tak i v květináčích na balkonech, nutno ho však chránit před mrazem. Je mrazuvzdorný jen částečně, bez úhony snese občasný přízemní mrazík. V poslední době je vysazován v zahradách se subtropickým klimatem na mnoha místech i mimo Austrálii, kde však pro správné kvetení žádá stanoviště s dostatkem slunečního svitu.\n\nVytrvalá trsnatá rostlina s plochými, vzpřímenými nebo vyklenutými bazálními kožovitými bezřapíkatými listy vyrůstajícími z pochvy s volnými okraji. Listy paralelně žilkované se na obou koncích zužují a vyrůstají do délky 35 až 100 cm a mívají šířku od 1 do 3 cm. Vyrůstají ve shlucích majících v průměru až 2 m z krátkého vodorovného kmínku (oddenku) zakončeného tuhými kořeny. Oddenek, na povrchu výrazně červený, je ukryt poměrně hluboko pod zemí, je takto chráněn před požárem i suchem a rostlina z něho může znovu obrazit. Jednoduchý nebo rozvětvený květný stvol dorůstá do výšky 1 až 2 m, výjimečně i 3 m, a je zakončen květy seskupenými do květenství jednostranného hroznu. Stvolů může být v trsu i 10 a květů až 350.\n\nTrubkovité oboupohlavné zygomorfní květy mají šest vespod srostlých, špičatých, rovných nebo srpovitých laločnatých okvětních lístků dlouhých 30 až 45 mm které vyrůstají v jednom přeslenu. Horní část stvolu, okvětí i listeny jsou hustě porostlé krátkými barevnými sametovými chloupky které ovlivňují celkovou barvu květů a při styku s pokožkou působí některým lidem alergii, bývají barvy nejčastěji zelenožluté nebo žluté, méně často načervenalé a zřídka růžové. Šest zahnutých tyčinek vyrůstajících naproti okvětním lalokům je s nimi částečně srostlých a jejich nitky jsou zakončeny podélně se otvírajícími prašníky. Z třídílného semeníku vyrůstá dlouhá zakřivená čnělka o délce 30 až 40 mm s kulovitou bliznou.\nRozkvétají v počátku australského léta, od listopadu do února. Květy obsahují hodně nektaru který je produkován žlázkami ze synkarpního gynecea srostlého ze tří plodolistů. Mimo létavého hmyzu na ně zalétávají především ptáci (tzv. medosavky), kteří jsou na sání nektaru z květů specializování. Popráší si přitom peří na hlavě pylem který dále zanášejí do jiných květů. Po opylení zhruba do tři měsíců dozrají plody, což jsou třídílné tobolky obsahující malá šedá, hnědá nebo černá bezkřídlá semena. Po odkvětu a uzrání semen nastává pro rostlinu období klidu, listy do počátku příštího jara zasychají.\n\nKlokanka žlutavá je pro svůj atraktivní vzhled žádána jako ozdobná rostlina zahrad a navíc pro dlouho trvanlivost květů (několik týdnů) i jako řezaná květina. Přestože není ve volné přírodě přímo ohrožen vyhubením, nelze jej bez povolení trhat nebo přesazovat.\n\nTento odolný druh, nenáchylný k plísňovitým onemocněním, bývá ve specializovaných zahradnictvích pěstován na velkých plochách. Množí se poměrně snadno semeny vysetými do vlhkého, propustného substrátu. Po odkvětu lze také rozdělit trs nebo rozřezat oddenky na části ve kterých musí být alespoň jeden pupen. Bývá často základem pro křížení s jinými druhy klokanky s cílem získat nové variety s ještě líbivějšími a trvanlivějšími květy.\n\n"}
{"id": "828007", "url": "https://cs.wikipedia.org/wiki?curid=828007", "title": "Miloslav Pospíšil", "text": "Miloslav Pospíšil\n\nMiloslav Pospíšil (6. srpna 1918, Bystřice pod Hostýnem – 4. září 1951, Praha) byl československý člen protikomunistického odboje.\n\nRoku 1951 byl za svou činnost v odbojové skupině Hory Hostýnské odsouzen za velezradu a rozvracení státu k trestu smrti.\n\nNarodil se roku 1918 v obci Bystřice pod Hostýnem do dělnické rodiny. V mládí se vyučil kamenosochařem. Roku 1939 nastoupil do armádní služby v době mobilizace. Z důvodu Mnichovské dohody však k boji nedošlo. Na podzim roku 1939 již byl nasazen na práci do Říše, kde pracoval na stavbách. Roku 1942 byl zatčen gestapem za drobné sabotáže, za které byl vězněn až do roku 1944. Během spojeneckého náletu se mu podařilo z vězeňského tábora uprchnout zpět na Moravu, kde se přidal k partyzánům.\n\nPo válce se usadil v Odrách, kde provozoval kamenosochařství. Živnost řídil až do roku 1948, kdy začal mít po únorovém převratu jako živnostník problémy s komunistickými úřady. V dubnu téhož roku mu bylo odebráno povolení podnikat. Nebyl však ani z daleka jediným komu se to stalo, s dalšími třemi bývalými živnostníky se tedy rozhodl emigrovat. Všichni byli zatknuti SNB již v Olomouci a uvrženi do vyšetřovací vazby, kde strávili dva měsíce než dostali prezidentskou milost. Poté se znovu usadil, přijal práci v kamenické dílně a oženil se.\n\nBrzy poté však byl znovu vyšetřován SNB, kdy byl udán, že neohlásil ukryté zbraně z dob působení u partyzánů. Hrozilo mu až patnáct let vězení, a tak uprchl. Spolu s Vlastimilem Perutkou a Ladislavem Palou, které potkal stejný osud, se ukryli v horách a posléze se přidali k odbojové skupině zvané Hory Hostýnské. Jeho skupina poté například odcizila 170 tisíc československých korun z kampeličky v Blazicích, které rozdali rodinám odbojářů. Také stáli za přepadeními lokálních komunistických funkcionářů. \n\nOd roku 1949 skupina Hory Hostýnské čelila řadě zátahů, při kterých byla většina členů zatčena. Na jaře roku 1950 se tedy skupina ukryla na severu Moravy, ale brzy se vrátila zpět na Hostýnsko. Mezitím však státní složky s pomocí informátorů získaly cenné informace o pohybu odboje. \n\nTéhož roku připravila SNB na Pospíšila past, kdy přesvědčili bývalého partyzána Antonína Bardinu, aby si s Pospíšilem sjednal schůzku, která by vedla k zatčení. Pospíšil však postupoval obezřetně a past odhalil. Při následné přestřelce byl zastřelen vrchní strážmistr Vincenc Šimčák, čehož státní propaganda zneužila proti Pospíšilovi, kterému se podařilo utéct. Poté se s pomocí Vladimíra Rajnocha neúspěšně pokusil o překročení hranic na Šumavě. \n\nV únoru 1951 se se zbytkem své skupiny uchýlil na Slovensko ve snaze spojit se s tamním odbojem, avšak 3. února 1951 byl na vsetínském nádraží zatčen. Ve veřejném procesu, konaném ve Velkém kině v Gottwaldově (dnes Zlín) ve dnech 22.–26. května, byl se svou skupinou o dvacetipěti členech odsouzen, a to za velezradu a rozvracení státu. Soudu předsedal JUDr. Vladimír Podčepický. Padly čtyři rozsudky smrti. Pospíšil byl označen za vůdce „teroristů“ a „vraha poctivého příslušníka bezpečnostních sil“. Dalšími popravenými byli Sigmund Bakala, Vladimír Rajnoch a Josef Čuba. Poprava byla provedena 4. září 1951 v Pankrácké věznici. Ostatky byly pohřbeny do hromadného hrobu.\n\n"}
{"id": "828008", "url": "https://cs.wikipedia.org/wiki?curid=828008", "title": "Okres Barcs", "text": "Okres Barcs\n\nOkres Barcs ( ) je okres v Maďarsku, v župě Somogy. Jeho správním centrem je město Barcs.\n\nV okrese se nachází celkem 26 měst a obcí.\n"}
{"id": "828009", "url": "https://cs.wikipedia.org/wiki?curid=828009", "title": "Pytloušovití", "text": "Pytloušovití\n\nPytloušovití (Heteromyidae) je čeleď hlodavců z podřádu Castorimorpha, kam patří i bobři a pytlonošovití. Žijí v severní a střední Americe a v severních částech Jižní Ameriky. Jsou to noční zvířata živící se semeny a zeleninou i hmyzem.\n\nJde spíše o menší hlodavce – délka těla se pohybuje do 20 cm. Jejich vnější vzhled je rozdílný – někteří vypadají jako myši, jiní mají prodloužené zadní nohy, takže se podobají tarbíkům. Všichni však mají vnější lícní torby k přenášení potravy, což je řadí blízko k pytlonošovitým. Čeleď zahrnuje 6 rodů s celkem 60 druhy.\n\nPytloušovití hlodavci jsou rozšířeni v severní a střední Americe od jižní Kanady až po Panamu a zasahují i do severozápadní části Jižní Ameriky (po Trinidad a Tobago na východě a Ekvádor na jihu). Nejvíce druhů žije v USA a v Mexiku.\n\nVyskytují se v různých prostředích, od pouští po tropické deštné lesy.\n\nŠest známých rodů se seskupuje do 3 podčeledí:\n\npodčeleď tarbíkomyši (Dipodomyinae)\n\npodčeleď Heteromyinae – pytlouši štětinatí\n\npodčeleď Perognathinae – pytlouši myší\n\nPro rody \"Heteromys\", \"Liomys\", \"Chaetodipus\" a \"Perognathus\" nemáme jedinečný český název, a proto je všechny označujeme jako pytlouše.\n\nNěkteří autoři (Rogers, 1990) považovali pytlouše rodu \"Liomys\" za blízce příbuzné některým druhům rodu \"Heteromys\", a proto oba rody sloučily do rodu \"Heteromys\". Ostatní autoři však zachovávají \"Liomys\" jako samostatný rod.\n\nPytlouši jsou známí z historických nálezů ze Severní Ameriky z třetihor od počátků oligocénu až po současnost.\n\nTělo je dlouhé 55–180 mm. Ocas měří 45–215 mm; je skoro vždy delší než tělo a aspoň na konci je bohatě osrstěný. Stejně jako pytlonošovití mají lícní torby, které vyprazdňují a opět zatahují pomocí zvláštního svalu. Někteří mají kůži měkkou až sametovou, jiní hrubou.Váží od 7 do 180 g. Nejmenší a nejlehčí jsou pytlouši rodu \"Perognathus\" (7–28 g) a tarbíkomyšky (10–17 g); nejtěžší tarbíkomyši (35–180 g).\n\nLebka má jen tenké kosti a není nijak zvláště přizpůsobena životu pod zemí. Čelisti jsou malé a slabé. Nachází se v nich 20 zubů, které jsou uspořádány podle zubního vzorce\nS výjimkou tarbíkomyší (\"Dipodomys\") jim stoličky během života nedorůstají.\n\nPytloušovití si vyhrabávají nory pod stromy, křovím nebo spadlými kmeny. Vchod do nory je malý a kruhový; někdy je vedle něj kupka vyhrabané zeminy. Systém tunelů vede obvykle k několika místnostem a často má více východů. Když se v noci vrací ze shánění potravy, zahrabávají si někteří pytloušovití vchody do nor vlhkou hlínou, což jim umožňuje lépe přečkat horké denní období.\nV norách se zvířata zdržují také v chladném nebo deštivém období.\n\nPytloušovití jsou noční zvířata. Živí se různými semeny a zeleninou, jejich jídelníček však zahrnuje taky hmyz a jiné bezobratlé. Většina druhů si ukládá potravu do zásobních komor v norách. Některé druhy nepotřebují pít a všechnu potřebnou vodu získávají z potravy.\n\nPytlouši se pohybují po čtyřech končetinách stejně jako myši, ale tarbíkomyši a tarbíkomyšky většinou skáčou jen po zadních nohách, přičemž ocasem udržují rovnováhu. Pokud sedí, slouží jim ocas jako opora. Stejně jako většina ostatních hlodavců nepřezimují, ale pytlouši rodu \"Perognathus\" upadají při sychravém počasí do netečnosti.\n\n"}
{"id": "828013", "url": "https://cs.wikipedia.org/wiki?curid=828013", "title": "Louis B. Mayer", "text": "Louis B. Mayer\n\nLouis Burt Mayer, vlastním jménem \"Lazar Mayer\" nebo \"Eliezer Meir\" (12. července 1884 , Minsk, Rusko – 29. října 1957, Los Angeles, USA), byl americký filmový producent, obecně uváděn jako tvůrce \"hvězdného systému\" v Metro-Goldwyn-Mayer (MGM). Byl znám jako Louis B. Mayer a často jednoduše jako „LB“.\n\nNarodil se 12. července 1884 v židovské rodině v Minsku. Jeho rodiče byli Jacob Meir a Sarah Meltzer, měl také dvě sestry Yettu (* 1878), Idu (* 1892) a dva bratry Rubina (* 1888) a Jeremiáše (* 1891). Nejdříve se s rodinou nastěhoval do Rhode Island, kde žil od roku 1887 do roku 1892. Poté se přestěhovali do Saint John, New Brunswick, Kanada, kde Louis chodil do školy. Často ve škole s bratry čelil tyranům. Jeho otec začal podnikat s kovovým šrotem ve firmě nazvané J. Mayer & Son. V roce 1904 se 19letý Mayer přestěhoval z Saint John do Bostonu, kde pokračoval nějaký čas v podnikání se železným šrotem a drobnými pracemi podporoval svou rodinu.\n"}
{"id": "828014", "url": "https://cs.wikipedia.org/wiki?curid=828014", "title": "Mezinárodní asociace pracujících", "text": "Mezinárodní asociace pracujících\n\nMezinárodní asociace pracujících (MAP) (španělsky: AIT - Asociación Internacional de los Trabajadores) je mezinárodní federace anarchosyndikalistických odborů a iniciativ nacházející se především v Evropě a Latinské Americe. Založena byla v roce 1922. Největším členem je Confederación Nacional del Trabajo.\n\nToto jsou členové a spřátelené organizace AIT.\n"}
{"id": "828015", "url": "https://cs.wikipedia.org/wiki?curid=828015", "title": "Radio Satkula", "text": "Radio Satkula\n\nRadio Satkula, \"hornosrbsky\" Radijo Satkula, je týdenní pořad srbského rozhlasu radia MDR pro mládež.\nJméno má po malé říčce, či spíše potoku, který ale protéká nejživějším územím Lužických Srbů a obcí Chrostčice a má pro jejich identitu zcela intimní a symbolický význam.\nSpeciální pořad v rámci srbského vysílání MDR byla zahájeno v dubnu 1999. Na mnohé dotazy a přání bylo vysílání prodlouženo z jedné hodiny na dvě 7. května 2001.\n\nVedle samotného vysílání pořádá radio Satkula také různé soutěže pro mládež.\n\nVysílání pořadu je jedenkrát týdně v pondělí večer.\n\n"}
{"id": "828016", "url": "https://cs.wikipedia.org/wiki?curid=828016", "title": "Pytlouš", "text": "Pytlouš\n\nPytlouš je české jméno pro některé rody čeledi pytloušovitých. Pro většinu rodů této čeledi nemáme jedinečný český název, a proto je označujeme jako pytlouše (podobně jako u sesterské skupiny pytlonošů).\n\nČtyři rody pytloušů spolu s tarbíkomyšmi a tarbíkomyškami tvoří dohromady čeleď tarbíkovitých.\n\nPytlouši jsou myším podobní spíše drobnější hlodavci, kteří však nejsou s myšmi příbuzní. Vyskytují se v různých prostředích, od pouští po tropické deštné lesy. Jsou to noční tvorové, kteří se živí se různými zeleninou a především různými semeny, která přenášejí v lícních torbách. Jejich jídelníček zahrnuje i hmyz a jiné bezobratlé. Den přespávají v norách, které si vyhrabávají pod stromy, keři nebo spadlými kmeny.\n\nJsou rozšířeni v severní a střední Americe od jižní Kanady až po Panamu a zasahují i do severozápadní části Jižní Ameriky.\n\nJako pytlouši se označuje celkem 4 ze 6 rodů čeledi pytloušovitých (Heteromyidae).\n\nVětšina druhů těchto čtyř rodů není ohrožena a v červeném seznamu druhů jsou vyhodnoceny jako málo dotčený druh. Někteří pytlouši jsou však zařazeny mezi ohrožené druhy:\n\nTéměř ohrožený druh:\n\nZranitelné druhy:\n\nOhrožené druhy:\n"}
{"id": "828017", "url": "https://cs.wikipedia.org/wiki?curid=828017", "title": "Plymouth County", "text": "Plymouth County\n\nPlymouth County je název dvou okresů ve Spojených státech amerických:\n"}
{"id": "828018", "url": "https://cs.wikipedia.org/wiki?curid=828018", "title": "Worcester County", "text": "Worcester County\n\nWorcester County je název dvou okresů ve Spojených státech amerických:\n"}
{"id": "828019", "url": "https://cs.wikipedia.org/wiki?curid=828019", "title": "LM317", "text": "LM317\n\nLM317 je integrovaný obvod – stabilizátor napětí s možností nastavit velikost výstupního napětí. Je to jeden z prvních vyráběných regulovatelných integrovaných stabilizátorů a současně jeden z nejpopulárnějších. Obvod vyvinuli roku 1970 Robert C. Dobkin a Bob Widlar pro National Semiconductor. Podobné obvody jsou LM117 a LM217.\n\nLM317 je integrovaný stabilizátor s nastavitelným výstupním kladným napětím a maximálním zatěžovacím proudem přibližně 1,5 A. Stabilizátor má tři vývody (třísvorkový stabilizátor) a je k dostání v různých pouzdrech, z nichž každé bývá identifikováno jiným písmenem. Např. obvod v plastovém pouzdru TO-220 má označení LM317T, obvod v kovovém pouzdru TO-3 má označení LM317K. Existují i jiná pouzdra; obvod se vyrábí např. i v provedení SMD pro montáž přímo na povrch plošného spoje (SMT). \n\nVýstupní napětí je nastavitelné v rozsahu 1,25 V až 37 V, přičemž rozdíl mezi vstupním napětím a výstupním napětím nesmí překročit 40 V, ale současně nesmí být menší než 3 V. To znamená, že bude-li vstupní napětí např. 24 V, dá se výstupní napětí regulovat v rozsahu 1,25 V až 21 V. Pokud bude vstupní napětí 40 V, lze výstupní napětí regulovat od 1,25 V do 37 V. V případě vstupního napětí 60 V bude maximální výstupní napětí 57 V a minimální výstupní napětí 20 V (rozdíl mezi vstupním a výstupním napětím nesmí překročit 40 V).\n\nIntegrovaný obvod má vnitřní ochranu proti proudovému přetížení. Při přetížení, resp. zkratu obvod omezí výstupní proud a sníží výstupní napětí na hodnotu 1,25 V. Za tohoto stavu však integrovaný obvod generuje velké množství tepla, a proto potřebuje adekvátní chlazení. \n\nZákladní parametry integrovaného obvodu LM317 jsou shrnuty v následující tabulce.\n\nJak již bylo uvedeno, obvod má tři vývody. Jeden je vstup (input), druhý je výstup (output) a třetí slouží pro nastavení výstupního napětí (adjust). K nastavení požadované hodnoty výstupního napětí se používá dělič, složený ze dvou rezistorů – R1 a R2. \n\nRezistor R2 má mít podle doporučení výrobce hodnotu 240 ohmů. Hodnota dalšího rezistoru se určí podle požadované velikosti výstupního napětí a dá se vypočítat ze vztahu: \n\nformula_1,\n\npřičemž velikost proudu I se podle údajů výrobce pohybuje okolo 0,1 mA. Označení rezistorů ve vztahu odpovídá obrázku. \n\nRezistor R1 je v zapojení podle obrázku nahrazen potenciometrem, aby se hodnota výstupního napětí dala plynule regulovat, popř. aby se napětí dalo přesně nastavit na pevnou hodnotu. \n\nZákladní zapojení napájecího zdroje s obvodem LM317 podle obrázku kromě LM317 obsahuje též transformátor, usměrňovač, filtrační kondenzátor a další součástky. \n\nObvod LM317 lze použít např. i jako stabilizátor proudu, přičemž velikost proudu závisí na odporu rezistoru zapojeného do série s výstupem obvodu. Odpor rezistoru se určí podle Ohmova zákona s přihlédnutím k hodnotě referenčního napětí obvodu:\n\nformula_2,\n\nkde I je požadovaná hodnota proudu. \n\nPodobné zapojení může sloužit jako nabíječka malých akumulátorů konstantním proudem. \n\nIntegrovaný stabilizátor LM317 (popř. LM117 nebo LM217) slouží ke stabilizaci kladného napětí. Existuje také další varianta – LM337, kterou vyvinul Robert A. Pease pro National Semiconductor. Má stejné vlastnosti jako LM317, ale je určena pro stabilizaci záporného napětí.\n"}
{"id": "828024", "url": "https://cs.wikipedia.org/wiki?curid=828024", "title": "Okres Siófok", "text": "Okres Siófok\n\nOkres Siófok ( ) je okres v Maďarsku, v župě Somogy. Jeho správním centrem je město Siófok.\nV okrese se nachází celkem 23 měst a obcí, jimiž jsou:\n\nÁdánd, Balatonendréd, Balatonföldvár, Balatonőszöd, Balatonszabadi, Balatonszárszó, Balatonszemes, Balatonvilágos, Bálványos, Kereki, Kőröshegy, Kötcse, Nagyberény, Nagycsepely, Nyim, Pusztaszemes, Ságvár, Siófok, Siójut, Som, Szántód, Szólád, Teleki, Zamárdi\n"}
{"id": "828026", "url": "https://cs.wikipedia.org/wiki?curid=828026", "title": "Skunk skvrnitý", "text": "Skunk skvrnitý\n\nSkunk skvrnitý (\"Spilogale putorius\") je nápadně zbarvená lasicovitá šelma. Nepřátelům se brání vystřikováním páchnoucího výměšku řitních žláz.\n\nSkunk skvrnitý je podsaditý, končetiny jsou spíše kratší, tělo je dlouhé 30–34 cm při hmotnosti 0,2–1 kg. Hustě osrstěný ocas je 17–21 cm dlouhý. Základní barva srsti je černá, s výraznou bílou kresbou, která je u každého skunka skvrnitého odlišná, společnou mají jen bílou skvrnu na čele a bílý konec ocasu.\n\nJe to samotář, živící se především hmyzem, v nouzi loví malé hlodavce. Pojídá také vejce, ovoce, zeleninu a mršiny. Žije především v lesích a v křovinách, v roklích nebo na kamenitých výchozech. Je to převážně noční tvor.\n\nSkunk skvrnitý se vyskytuje na východním pobřeží Severní Ameriky, od východní Kanady do severovýchodního Mexika, původní areál zasahoval od Pensylvánie po linii tvořenou Appalačským pohořím až do mexického státu Tamaulipas na jihu. Od roku 1940 se rozšířil i na západ do Velkých planin.\n\n"}
{"id": "828029", "url": "https://cs.wikipedia.org/wiki?curid=828029", "title": "Emlembe", "text": "Emlembe\n\nEmlembe (1862 m n. m.) je hora v Dračích horách v jižní Africe. Leží na státní hranici mezi Svazijskem (distrikt Hhohho) a Jihoafrickou republikou (provincie Mpumalanga). Jedná se o nejvyšší horu Svazijska.\n\n"}
{"id": "828032", "url": "https://cs.wikipedia.org/wiki?curid=828032", "title": "FlatOut 3: Chaos &amp; Destruction", "text": "FlatOut 3: Chaos &amp; Destruction\n\nFlatOut 3: Chaos & Destruction je závodní počítačová hra od holandského studia Team 6 vydaná v roce 2011. Jde o první hru ze série, kterou nevytvořilo studio BugBear, jenž získalo s hrami FlatOut a FlatOut 2 velmi úspěšná hodnocení. Třetí FlatOut je považován za nejhorší hru roku 2012 (Metascore 23 ze 100 bodů, Gamespot 5 z 10 bodů).\n\n"}
{"id": "828033", "url": "https://cs.wikipedia.org/wiki?curid=828033", "title": "Vladimír Rajnoch", "text": "Vladimír Rajnoch\n\nVladimír Rajnoch (8. března 1925, Rajnochovice – 4. září 1951, Praha) byl československý člen protikomunistického odboje.\n\nRoku 1951 byl za svou činnost v odbojové skupině Hory Hostýnské odsouzen za velezradu a rozvracení státu k trestu smrti.\n\nNarodil se roku 1925 v obci Rajnochovice do početné rolnické rodiny. Na základní školu docházel pouze čtyři roky, poté byl nucen vypomáhat rodině na poli. \n\nV říjnu 1945 se přidal k SNB. Následujících šest měsíců se vzdělával v kurzech pořádaných SNB. Poté s hodností strážmistr nastoupil službu v obci Velké Bílovice. Roku 1947 byl přeložen do obce Rusava, kde sloužil do února 1949. Již tehdy získal přes svého bratra Jaroslava kontakty na lokální odboj, a to hlavně na Josefa Čubu, který pocházel z jeho rodných Rajnochovic. Ztrátu důvery v nový režim v něm podnítilo plošné propouštění prvorepublikových četníků, které začalo po únoru 1948.\n\nV parlamentních volbách z května 1948 volil bílým lístkem proti Národní frontě. Od téhož roku byl sice členem KSČ, ale v lednu 1949 jej vyloučili pro politickou neuvědomělost a neplacení členských příspěvků. V únoru byl převelen do Prahy.\n\nSám byl státními orgány podezříván ze sympatizování se skupinou odboje z jeho rodného kraje, která se nazývala Hory Hostýnské. Byl sice v Praze, ale také ve spojení se svým bratrem, který působil na Hostýnsku. Když se jeho bratrovi podařilo v říjnu 1949 utéci z připravené pasti vytvořené SNB. Byl na Vladimíra Rajnocha vydán zatykač, jakožto na zběha. Podařilo se mu utéci do hostýnských hor a přidat se ke zbytku tamního odboje, který byl pod vedením Miloslava Pospíšila. Společně se v únoru 1950 pokusili emigrovat přes hranice na Šumavě, ale neuspěli.\n\nOd té doby je bezpečnostní orgány stále pronásledovaly. Posledním pokusem byl útěk na Slovensko za tamním odbojem, ale Pospíšil byl odhalen již na vsetínském nádraží a Rajnoch byl udán, když se skrýval v obci Kladníky. Zatčen byl 20. února 1951. Sloužil jako odstrašující vzor pro zradu v řadách SNB. Ve veřejném procesu, konaném ve Velkém kině v Gottwaldově (dnes Zlín) ve dnech 22. – 26. května, byl se skupinou o dvacetipěti členech odsouzen, a to za velezradu a rozvracení státu. Soudu předsedal JUDr. Vladimír Podčepický a prokuraturu řídil Emil Eichler. Padly čtyři rozsudky smrti. Jeden byl pro Rajnocha. Dalšími popravenými byli Sigmund Bakala, Miloslav Pospíšil a Josef Čuba. Poprava byla provedena 4. září 1951 v Pankrácké věznici. Ostatky byly pohřbeny do hromadného hrobu.\n\nRehabilitován byl až po roce 1990.\n\n"}
{"id": "828039", "url": "https://cs.wikipedia.org/wiki?curid=828039", "title": "Seznam kulturních památek v Boskovicích", "text": "Seznam kulturních památek v Boskovicích\n\n\n"}
{"id": "828041", "url": "https://cs.wikipedia.org/wiki?curid=828041", "title": "Lotte World Tower", "text": "Lotte World Tower\n\nLotte World Premium Tower (Korejsky: 롯데월드 타워) je svou výškou 555,7 m a 123 patry nejvyšší budovou v Soulu a i v celé Jižní Koreji. Převyšuje v té době postavenou budovu One World Trade Center v New Yorku o 14,4 m. Výstavba začala v listopadu 2010 a byla dokončena v prosinci 2016. Stojí u řeky Hangang v rekreačním areálu Lotte World. Architektura stavby je založena na štíhlém kuželu s jemně zaoblenými stranami a exteriér barevných oken čerpá inspiraci z korejské keramiky. Mrakodrap navrhla americká architektonická společnost Kohn Pedersen Fox. V 1. až 6. patře jsou obchody, v 7. až 60. kanceláře, v 61. až 85. byty, v 86. až 119. luxusní hotel a v 120. až 123. patře jsou veřejnosti přístupné vyhlídkové plošiny s výhledem na celé hlavní město z ptačí perspektivy. K zajímavostem patří nejvyšší prosklený ochoz na světě ve 118. patře, nejvýše položený plavecký bazén v 85. patře a ve spodních patrech velké akvárium. Pod stavbou je stanice metra Jamsil, kterou protíná linka 2 a 8 soulského metra.\n\n\n"}
{"id": "828042", "url": "https://cs.wikipedia.org/wiki?curid=828042", "title": "Seznam kulturních památek v Písku", "text": "Seznam kulturních památek v Písku\n\n"}
{"id": "828043", "url": "https://cs.wikipedia.org/wiki?curid=828043", "title": "Okrouhlice", "text": "Okrouhlice\n\nOkrouhlice (méně často též okrouhlík) je druh vesnice s domy kolem okrouhlé návsi.\n\nSídlištní útvary tohoto druhu vznikaly v kolonizačním období od raného a vrcholného středověku. Domy jsou uspořádány okolo dostatečně prostorné, kruhové či oválné (okrouhlé) návsi, obvykle i s menším rybníkem. Od domů do volné krajiny byly radiálně rozloženy pěstební pozemky tvaru kruhové výseče. Sestava domů vytvářela vlastně spolu s ploty jakousi jednoduchou hradbu, především proti divoké zvěři. Na noc byl na náves naháněn dobytek. Tento způsob se v západních zemích - zejména v Německu - pokládá za charakterní znak slovanské kolonizace, i když jsou známy příklady i z neslovanského prostředí.\n\nTento způsob založení nové osady se prokázal být účinný v jistém krajinném a terénním prostředí. Okrouhlice vznikaly obvykle v rovinatém prostředí středoevropských doubrav na nově vzniklé mýtině.\n\nNejčastěji se vyskytují ve středoněmecké rovině, zejména v zemích Durynsko a Dolní Sasko, a v polském Dolním Slezsku. V severním Německu jsou spojeny zejména s krajem \"Drawehn\", kde jsou památkou po vymřelém kmeni Polabských Slovanů - Drevjanů. V českých zemích jsou méně časté, vyskytují se sporadicky na okraji Polabí (např. Byšičky) a v Poohří. Na Moravě jsou vzácné (např. Prostějovičky). Místní název (toponymum) Okrouhlice v každém případě pochází od sídlištního tvaru, i když dnes už není zachován. Okrouhlice jako sídlištní typ je svědectvím a rozpoznávacím znakem určitých historických procesů. Jiné typy vesnic jsou: ulicovka, shluková nebo lánová vesnice.\n\n\n"}
{"id": "828044", "url": "https://cs.wikipedia.org/wiki?curid=828044", "title": "Francouzská unie (1946–1958)", "text": "Francouzská unie (1946–1958)\n\nFrancouzská unie (francouzsky \"\") byl politický subjekt vytvořený francouzskou čtvrtou republikou, aby nahradil starý francouzský koloniální systém – „Francouzské impérium“ (\"Empire Français\") a aby zrušil jeho „domácí“ (\"indigène\") status.\n\nK založení došlo 27. října 1946 a dále unie existovala do roku 1958, kdy byla nahrazena Francouzským společenstvím.\n\n"}
{"id": "828046", "url": "https://cs.wikipedia.org/wiki?curid=828046", "title": "Josef Čuba", "text": "Josef Čuba\n\nJosef Čuba (29. října 1893, Rajnochovice – 4. září 1951, Praha) byl československý člen protikomunistického odboje.\n\nRoku 1951 byl za svou činnost v odbojové skupině Hory Hostýnské odsouzen za velezradu a rozvracení státu k trestu smrti.\n\nNarodil se roku 1893 v obci Rajnochovice do dělnické rodiny. Po absolvování základní školy pracoval jako lesní dělník a později na pile. \n\nPo vypuknutí první světové války byl naverbován do armády Rakouska-Uherska, kdy bojoval na ruské a posléze na italské frontě. Po válce se vrátil na pilu, ale po vyučení se, se sám stal pilařským mistrem a odborníkem v oboru. Roku 1936 šel do penze a stal se kronikářem obce Rajnochovice.\n\nV meziválečných letech působil v odborech, a také byl jednatelem lidové strany. V téže době vstoupil do Národně socialistické strany, ve které působil až do roku 1948. Po roce 1945 byl členem místního národního výboru. \n\nPo převratu z února 1948 spoluzaložil zárodek lokální odbojové organizace zvané Hory Hostýnské. Sám byl považován za ideového vůdce hnutí. Cíle skupiny byly navázat spojení se zahraničním odbojem, opatřit zbraně, získávat finanční prostředky na podporu zadržených a jejich rodin, a také podporovat převraty proti režimu a rozšiřovat protikomunistické letáky. Skupina také přepadávala komunistické funkcionáře, kvůli čemu byla již od září 1948 pronásledována státními bezpečnostními složkami.\n\nRoku 1949 předal vedení nad odbojem mladšímu Janu Stáhalovi. Razií a připravených pastí neustále přibývalo, a proto v říjnu 1949 s Antonínem Kohoutem uprchli do hor. Avšak již druhého dne byli udáni a zatčeni. Ve vyšetřovací vazbě byl přinucen vypovědět, že připravoval vraždy funkcionářů. Ve veřejném procesu, konaném ve Velkém kině v Gottwaldově (dnes Zlín) ve dnech 22. – 26. května, byl se skupinou o dvacetipěti členech odsouzen, a to za velezradu a rozvracení státu. Soudu předsedal JUDr. Vladimír Podčepický a prokuraturu řídil Emil Eichler. Padly čtyři rozsudky smrti. Jeden byl pro Čubu. Dalšími popravenými byli Sigmund Bakala, Miloslav Pospíšil a Vladimír Rajnoch. Poprava byla provedena 4. září 1951 v Pankrácké věznici bez ohledu na podanou žádost o milost. Ostatky byly pohřbeny do hromadného hrobu.\n\n"}
{"id": "828047", "url": "https://cs.wikipedia.org/wiki?curid=828047", "title": "Digitální audio", "text": "Digitální audio\n\nDigitální audio je reprodukce zvuku použitím pulzně kódové modulace a digitálního signálu. Systémy digitálního audia zahrnují analogově digitální převodník (Analog to Digital Converter – ADC), digitálně analogový převodník, digitální paměť, procesní a přenosové složky. Primární benefit digitálního audia je jeho snadná uložitelnost, přenos a vyhledání.\n\nDigitální audio je užitečné při nahrávání, manipulaci, masové produkci a distribuci zvuku. Moderní distribuce hudby na Internetu přes on-line obchody je závislé na digitálních nahrávkách a digitálních kompresních algoritmech. Distribuce audia jako datových souborů a ne jak fyzických předmětů značně snížilo distribuční náklady.\n\nV analogových audio systémech zvuky začínají jako fyzikální vlnová forma ve vzduchu, transformují se na elektrickou reprezentaci zvukové vlny přes transduktor – převodník (například mikrofon) pak se uskladní nebo vysílají. Na jejich obnovení do zvukové formy třeba reverzní proces pomocí zesilovače a zpětné konverze na fyzické vlny pomocí reproduktoru. I když původ zvuku se může měnit, základní vlnové charakteristiky analogového audia zůstávají stejné během jeho uložení, transformace, duplikace a zesílení.\n\nSignály analogového audia jsou náchylné na šum a zkreslení, nevyhnutelné pro vnitřní charakteristiky elektronických obvodů a souvisících zařízení. V případě plně analogové nahrávky a reprodukce existuje mnoho možností pro vznik šumu a zkreslení během celého procesu. Když se audio digitalizuje, zkreslení a šum vzniká pouze v etapách, které předcházejí konverzi do digitální formy a v etapách, které následují při konverzi zpět do analogové formy.\n\nDigitální zpracování začíná s A/D převodníkem, který převede analogový signál na signál digitální. A/D převodník pracuje na vzorkovací frekvenci a konvertuje na známé bitové rozlišení. Například CD audio má vzorkovací frekvenci 44,1 kHz (44100 vzorek za sekundu) a 16bitové rozlišení pro každý kanál. Pro stereo existují 2 kanály: 'levý' a 'pravý'. Pokud analogový signál není už omezen pásmem, pak je před konverzí potřebný anti-aliasingový filtr na prevenci aliasingu v digitálním signálu. (Aliasing vzniká když frekvence nad Nyquistovou frekvencí nebyla pásmově omezena a místo toho se objevuje jak slyšitelné zkreslení v nízkých frekvencích).\n\n\n\nPříklady specifických interface pro audio:\n\n"}
{"id": "828050", "url": "https://cs.wikipedia.org/wiki?curid=828050", "title": "Silisili", "text": "Silisili\n\nSilisili (1 858 m n. m.) je štítová sopka na ostrově Savai'i v Samojských ostrovech v Polynésii v jižním Pacifiku. Leží na území státu Samoa. Jedná se o nejvyšší horu Samoy i celého řetězce Samojských ostrovů.\n\n"}
{"id": "828054", "url": "https://cs.wikipedia.org/wiki?curid=828054", "title": "Seznam kulturních památek v Chebu", "text": "Seznam kulturních památek v Chebu\n\n"}
{"id": "828055", "url": "https://cs.wikipedia.org/wiki?curid=828055", "title": "Seznam kulturních památek v Mariánských Lázních", "text": "Seznam kulturních památek v Mariánských Lázních\n\n"}
{"id": "828056", "url": "https://cs.wikipedia.org/wiki?curid=828056", "title": "Seznam kulturních památek ve Františkových Lázních", "text": "Seznam kulturních památek ve Františkových Lázních\n\n"}
{"id": "828058", "url": "https://cs.wikipedia.org/wiki?curid=828058", "title": "Seznam kulturních památek v Chomutově", "text": "Seznam kulturních památek v Chomutově\n\nMěsto Chomutov není členěné na evidenční části, ale má dvě katastrální území, Chomutov I a Chomutov II.\n\n"}
{"id": "828060", "url": "https://cs.wikipedia.org/wiki?curid=828060", "title": "Seznam kulturních památek v Kadani", "text": "Seznam kulturních památek v Kadani\n\n"}
{"id": "828061", "url": "https://cs.wikipedia.org/wiki?curid=828061", "title": "Seznam kulturních památek v Horažďovicích", "text": "Seznam kulturních památek v Horažďovicích\n\n"}
{"id": "828062", "url": "https://cs.wikipedia.org/wiki?curid=828062", "title": "Hory Hostýnské", "text": "Hory Hostýnské\n\nHory Hostýnské byl název odbojové protikomunistické organizace operující na Holešovsku a Bystřicku v letech 1948–1951.\n\nV září 1951 byli zbývající členové skupiny odsouzeni ve veřejném procesu k různým trestům včetně trestu smrti pro vedoucí členy.\n\nOdbojová struktura vznikala již od komunistického převratu z února 1948 převážně z bývalých členů partyzánské brigády Jana Žižky. \n\nFaktický vznik je datován 26. června 1948, kdy skupinu založili Josef Čuba, Ladislav Smékal, Antonín Kohout a Jaroslav Rajnoch. Velitelem se stal nejstarší a nejzkušenější člen Josef Čuba, který byl považován i za ideologa skupiny. Centrum měla v obci Rajnochovice. Postupně se skupina rozšířila o další nespokojené občany z okolí, přidali se například Alois Kovář, Jan Stáhala, Josef Uhlář, Alois Hruška, Alois Doležal nebo Eduard Perutka.\n\nV září téhož roku byly přijaty základní cíle: \"\"vycvičit tým mužů odhodlaných a schopných v příhodné době podpořit zahraniční útok proti režimu vytvořením domácí fronty, shromáždit zbraně a střelivo, pomáhat ohroženým zatčením a jejich rodinám, získávat na tyto účely finanční prostředky, navázat na systém válečných úkrytů a budovat v horách kryty nové, upozorňovat na existenci protirežimních sil i na jejich program zastrašené obyvatelstvo, vystupovat proti nejagilnějším podporovatelům režimu a dát jim pocítit, že jejich nepravosti nezůstanou bez potrestání, obstarat si rádiové spojení se svobodným světem a šířením zpráv odtamtud tlumit účinky domácí propagandy a izolace obyvatel od světového dění.\"\"\n\nRoku 1949 se novým velitelem skupiny stal mladší Jan Stáhala, kterému se posléze podařilo spojit s přerovskou odbojovou organizací s názvem Národní rada. Také se zmocnili zásob trhavin ze skladu v obci Loučka. Postupně začali přepadávat lokální komunistické funkcionáře. Mimo to rozšiřovali i protikomunistické letáky.\n\nTéhož roku se ke skupině přidal útvar \"Troják\" vedený Rudolfem Sachrem. Ve stejné době se jim podařilo sestavit vysílačku, kterou posléze ukryl právě Sachr. Skupinu \"Troják\" tvořili například Ota Čala, Alois Šamánek, Zdeněk Pánek, Alois Lanžhotský, Josef Pala nebo František Dubják. Tato skupina však byla odhalena a v srpnu 1949 byli její členové pozatýkáni.\n\nV létě 1949 vedení převzal zběhlý voják Vlastimil Janečka. Ten ve skupině odhalil dva informátory, jeden byl zastřelen a druhý uprchl. Státní propaganda smrti svého informátora patřičně využila pro pomluvení Hor Hostýnských. Jeho smrt také vedla k rozsáhlé zatýkací akci členů. V síti například uvázli i Josef Čuba a Antonín Kohout.\n\nZbytky skupiny sjednotil Miloslav Pospíšil, ale jejich pronásledování již bylo velmi silné. Pospíšil se s několika členy pokusil překročit hranici na Šumavě, ale neuspěli. Posléze již byli pronásledováni na každém kroku. Jako poslední šanci vnímali útěk na Slovensko za tamním odbojem. Sám Pospíšil byl však v lednu 1951 zadržen na vsetínském nádraží, jelikož neměl platné doklady.\n\nDalší významný člen skupiny Vladimír Rajnoch byl posléze udán a také zatknut. Poslední vedoucí člen František Motal byl spozorován hlídkou SNB v květnu 1951 a na útěku zastřelen.\n\nVe veřejném procesu, konaném ve Velkém kině v Gottwaldově (dnes Zlín) ve dnech 22.–26. května, byla skupina o dvacetipěti členech odsouzena, a to za velezradu a rozvracení státu. Soudu předsedal JUDr. Vladimír Podčepický a prokuraturu řídil Emil Eichler. Padly čtyři rozsudky smrti. Popravenými byli Sigmund Bakala, Miloslav Pospíšil, Josef Čuba a Vladimír Rajnoch. Poprava byla provedena 4. září 1951 v Pankrácké věznici bez ohledu na podanou žádost o milost. Ostatky byly pohřbeny do hromadného hrobu.\n\nDalšími tresty byly: Metoděj Čech na doživotí, Josef Gregor na 12 let, Vojtěch Heize na 8 let, Josef Jukl na 25 let, Antonín Kohout na 20 let, Vladimír Kohout na 4 roky, Josef Krejčí na 24 let, Ladislav Pala na doživotí, Vladimír Pírek na 13 let, Ladislav Pospíšil na 14 let, Vincenc Ráček na 12 let, Jaroslav Rajnoch na 18 let, Alois Sedlařík na 23 let, Karel Sedlařík na 15 let, Jan Šindelka na 6 let, Zdeněk Šmora na 8 let, Josef Uhlář na 15 let a Jan Stáhala na 23 let. Soud také uložil podle § 48 zákona č. 231/48 Sb. pro všechny odsouzené peněžité pokuty od 10 000 do 50 000 Kčs a konfiskaci veškerého majetku.\n\n"}
{"id": "828063", "url": "https://cs.wikipedia.org/wiki?curid=828063", "title": "Seznam kulturních památek v Klatovech", "text": "Seznam kulturních památek v Klatovech\n\n"}
{"id": "828064", "url": "https://cs.wikipedia.org/wiki?curid=828064", "title": "Seznam kulturních památek v Sušici", "text": "Seznam kulturních památek v Sušici\n\n"}
{"id": "828065", "url": "https://cs.wikipedia.org/wiki?curid=828065", "title": "Seznam kulturních památek v Litoměřicích", "text": "Seznam kulturních památek v Litoměřicích\n\n"}
{"id": "828066", "url": "https://cs.wikipedia.org/wiki?curid=828066", "title": "Seznam kulturních památek v Roudnici nad Labem", "text": "Seznam kulturních památek v Roudnici nad Labem\n\n"}
{"id": "828067", "url": "https://cs.wikipedia.org/wiki?curid=828067", "title": "Seznam kulturních památek v Terezíně", "text": "Seznam kulturních památek v Terezíně\n\n\n"}
{"id": "828068", "url": "https://cs.wikipedia.org/wiki?curid=828068", "title": "Klas Östergren", "text": "Klas Östergren\n\nKlas Östergren (* 20. února 1955, Stockholm, Švédsko) je švédský spisovatel, scenárista a překladatel anglické literatury.\n\nSvůj první román \"Attila\" napsal ve dvaceti letech. V období 1982 až 1989 byl ženatý se švédskou herečkou Pernillou Augustovou. Mají spolu dceru Agnes. Roku 2012 získal Literární cenu Selmy Lagerlöfové.\n\n\n\n\n"}
{"id": "828069", "url": "https://cs.wikipedia.org/wiki?curid=828069", "title": "Seznam kulturních památek v Úštěku", "text": "Seznam kulturních památek v Úštěku\n\n"}
{"id": "828070", "url": "https://cs.wikipedia.org/wiki?curid=828070", "title": "Angry Machines", "text": "Angry Machines\n\nAngry Machines je sedmé studiové album skupiny Dio. Jeho nahrávání probíhalo ve studiu Total Access v Redondo Beach v Kalifornii. Poprvé album vyšlo 4. října 1996 v Japonsku u vydavatelství Mercury Music Entertainment. V USA album pak vyšlo až 15. října u Mayhem Records. Album produkoval Ronnie James Dio.\n\n"}
{"id": "828072", "url": "https://cs.wikipedia.org/wiki?curid=828072", "title": "Seznam kulturních památek ve Frenštátě pod Radhoštěm", "text": "Seznam kulturních památek ve Frenštátě pod Radhoštěm\n\n"}
{"id": "828073", "url": "https://cs.wikipedia.org/wiki?curid=828073", "title": "Seznam kulturních památek ve Fulneku", "text": "Seznam kulturních památek ve Fulneku\n"}
{"id": "828075", "url": "https://cs.wikipedia.org/wiki?curid=828075", "title": "Seznam kulturních památek v Novém Jičíně", "text": "Seznam kulturních památek v Novém Jičíně\n"}
{"id": "828076", "url": "https://cs.wikipedia.org/wiki?curid=828076", "title": "Seznam kulturních památek v Odrách", "text": "Seznam kulturních památek v Odrách\n\n"}
{"id": "828077", "url": "https://cs.wikipedia.org/wiki?curid=828077", "title": "Seznam kulturních památek v Příboře", "text": "Seznam kulturních památek v Příboře\n\n"}
{"id": "828078", "url": "https://cs.wikipedia.org/wiki?curid=828078", "title": "Seznam kulturních památek ve Štramberku", "text": "Seznam kulturních památek ve Štramberku\n\n"}
{"id": "828080", "url": "https://cs.wikipedia.org/wiki?curid=828080", "title": "Evropská silnice E47", "text": "Evropská silnice E47\n\nEvropská silnice E47 je evropskou silnicí 1. třídy. Začíná ve švédském Helsingborgu, pokračuje přes Kodaň a končí v německém Lübecku. Trasa je skoro po celé své délce vedena po dálnicích kromě 28 km dlouhého úseku v Německu a části, která prochází Helsingørem. Celá trasa měří 290 kilometrů.\n\nV Dánsku nemá E47 národní označení silnice (národní silnice má stejné číslo jako evropská E47, tedy 47, silnice je označena pouze cedulí E47). Mezi městy Helsingborg a Eskilstrup na ostrově Falster je trasa po 160 km vedena peážně s E55. Mezi Køge a Kodaní je E47 taktéž vedena po 29 km vedena peážně tentokrát s E20.\n\nV Německu pokračuje E47 po dálnici A1. Zbytek je veden po silnici B 207, která vypadá jako rychlostní komunikace, tudíž na ní figuruje množství mimoúrovňových křižovatek.\n\n\n\n\n\n"}
{"id": "828082", "url": "https://cs.wikipedia.org/wiki?curid=828082", "title": "Samuel A. Cartwright", "text": "Samuel A. Cartwright\n\nSamuel Adolphus Cartwright (3. listopadu 1793 Fairfax County, Virginie – 2. května 1863 Jackson, Mississippi) byl americký lékař a spisovatel. Před americkou občanskou válkou působil jako lékař v Mississippi a Louisianě. Během války se přidal na stranu Konfederovaných států amerických a byla mu přidělena zodpovědnost za zlepšení hygienických podmínek v táborech Vicksburg a Port Hudson. Byl vyznamenán za výzkum žluté zimnice a asijské cholery. V předválečné době byl Cartwright považovaný za odborníka na černošské nemoci, ale v tomto ohledu byl zdiskreditován.\n\nCartwright se narodil ve Fairfax County ve Virginii manželům Cartwrightovým. Před rokem 1812 začal odbornou lékařskou přípravu u Dr. Johna Brewera. Poté pokračoval u Dr. Benjamina Rushe ve Filadelfii. Též navštěvoval lékařskou fakultu Pennsylvánské univerzity. Jeden čas sloužil jako vojenský lékař pod generálem Adrewem Jacksonem. Lékařskou praxi vykonával postupně v Huntsville, Natchez a nakonec od roku 1858 v New Orleans.\n\nV roce 1825 si vzal za manželku Mary Wrenovou a měli spolu minimálně jedno dítě. Zemřel v Jacksonu roku 1863, dva měsíce před kapitulací Vicksburgu.\n\nAčkoliv studoval pod abolicionistou Rushem ve Filadelfii, podporoval Cartwright svými myšlenkami a tvorbou ty Jižany, kteří obhajovali otrokářství. Dnes je nejvíce známý pro svůj popis duševního a tělesného stavu, který nazval drapetomanií, a který měl způsobovat prchání černých otroků ze zajetí. Podle Cartwrighta byla drapetomanie druhem šílenství.\n\nCartwright též popsal další nemoc \"Dysaethesia aethiopica\", která měla ovlivňovat „jak duši, tak tělo“. Tato nemoc měla být příčinou nízké pracovní morálky otroků.\n\nNa Cartwrighta bylo odkazováno ve filmu \"\" z roku 2004. V tomto filmu Konfederace vyhraje občanskou válku a Cartwrightovo dílo se stane základem pro fiktivní \"Cartwrightův institut pro nemoci ze svobody\" ( ), fakultu, která vyučuje jeho teorie o drapetomanii a dalších „zvláštnostech negroidní rasy”.\n\nCartwright byl spolu s dalšími osobami ze své doby zobrazen v exploitačním mondo filmu \"Goodbye Uncle Tom\" z roku 1971.\n"}
{"id": "828083", "url": "https://cs.wikipedia.org/wiki?curid=828083", "title": "Seznam kulturních památek v Netolicích", "text": "Seznam kulturních památek v Netolicích\n\n"}
{"id": "828084", "url": "https://cs.wikipedia.org/wiki?curid=828084", "title": "Seznam kulturních památek v Prachaticích", "text": "Seznam kulturních památek v Prachaticích\n\n"}
{"id": "828085", "url": "https://cs.wikipedia.org/wiki?curid=828085", "title": "Seznam kulturních památek ve Vimperku", "text": "Seznam kulturních památek ve Vimperku\n\n"}
{"id": "828086", "url": "https://cs.wikipedia.org/wiki?curid=828086", "title": "Seznam kulturních památek v Prostějově", "text": "Seznam kulturních památek v Prostějově\n\n"}
{"id": "828088", "url": "https://cs.wikipedia.org/wiki?curid=828088", "title": "Seznam kulturních památek v Hranicích (okres Přerov)", "text": "Seznam kulturních památek v Hranicích (okres Přerov)\n"}
{"id": "828089", "url": "https://cs.wikipedia.org/wiki?curid=828089", "title": "Veslování na Letních olympijských hrách 2012 - mužská čtyřka bez kormidelníka", "text": "Veslování na Letních olympijských hrách 2012 - mužská čtyřka bez kormidelníka\n\nSoutěž mužské čtyřky bez kormidelníka na Letních olympijských hrách 2012 v Londýně se konala od 30. července do 4. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\n"}
{"id": "828090", "url": "https://cs.wikipedia.org/wiki?curid=828090", "title": "Seznam kulturních památek v Lipníku nad Bečvou", "text": "Seznam kulturních památek v Lipníku nad Bečvou\n\n"}
{"id": "828091", "url": "https://cs.wikipedia.org/wiki?curid=828091", "title": "Seznam kulturních památek v Přerově", "text": "Seznam kulturních památek v Přerově\n\n"}
{"id": "828092", "url": "https://cs.wikipedia.org/wiki?curid=828092", "title": "Robert Menzies", "text": "Robert Menzies\n\nRobert Gordon Menzies (20. prosince 1894 – 15. května 1978) byl australský politik, jedna z klíčových osobností australské politiky 20. století. V letech 1939–1941 a 1949–1966 byl premiérem Austrálie. Jeho osmnáct let v nejvyšší exekutivní funkci je australský rekord. Byl představitelem Liberální strany Austrálie, kterou roku 1945 založil, a v jejímž čele stál dvacet let, v letech 1945–1966.\n\nByl zastáncem monarchismu a udržení úzkých vazeb Austrálie s Velkou Británií. Byl rovněž znám pro svůj antikomunismus, který ho také vedl k požadavku vyhostit roku 1934 populárního česko-židovského novináře Egona Erwina Kische z Austrálie, kvůli jeho komunistické orientaci. To mu vyneslo řadu obvinění ze sympatií k nacismu, především ze strany \"Movement Against War and Fascism\", které Kische do Austrálie pozvalo.\n\n\n"}
{"id": "828093", "url": "https://cs.wikipedia.org/wiki?curid=828093", "title": "Seznam kulturních památek v Rakovníku", "text": "Seznam kulturních památek v Rakovníku\n\n"}
{"id": "828094", "url": "https://cs.wikipedia.org/wiki?curid=828094", "title": "Seznam kulturních památek v Rokycanech", "text": "Seznam kulturních památek v Rokycanech\n\n"}
{"id": "828095", "url": "https://cs.wikipedia.org/wiki?curid=828095", "title": "Seznam kulturních památek v Opočně", "text": "Seznam kulturních památek v Opočně\n\n"}
{"id": "828096", "url": "https://cs.wikipedia.org/wiki?curid=828096", "title": "Vuelta a España 2012", "text": "Vuelta a España 2012\n\nVuelta a España 2012 proběhla od 18. srpna do 9. září 2012 a byl to 67. ročník tohoto cyklistického závodu. Celý ročník měl celkem 21. etap (2 časovky, 11 rovinatých etap a 8 etap s kopcovitým profilem) a většina závodu proběhla na severu Španělska. Až poslední dvě etapy startovali mírně na jihu, v okolí či přímo ve městě Madridu. Celkově jezdci urazili 3 360 km. Start ve městě Pamplona týmovou časovkou. Konec byl v Madridu, kde proběhlo i vyhlášení vítězů.\n\nProTour týmy:\nTýmy startující na divokou kartu:\n"}
{"id": "828097", "url": "https://cs.wikipedia.org/wiki?curid=828097", "title": "Seznam kulturních památek v Rychnově nad Kněžnou", "text": "Seznam kulturních památek v Rychnově nad Kněžnou\n\n"}
{"id": "828098", "url": "https://cs.wikipedia.org/wiki?curid=828098", "title": "Seznam kulturních památek v Jilemnici", "text": "Seznam kulturních památek v Jilemnici\n\n"}
{"id": "828099", "url": "https://cs.wikipedia.org/wiki?curid=828099", "title": "Jan Reimann", "text": "Jan Reimann\n\nJan Reimann mladší (23. července 1843 Karlín - 11. dubna 1899 Dobřichovice), byl pražský zlatník, stříbrník a výrobce galanterie období historismu a secese.\n\nNarodil se jako syn pasíře Jana Reimanna v Karlíně, tehdy na jednom z největších průmyslových předměstí Prahy. Otec zahájil samostatnou praxi v oborech pasířství a galanterie roku 1849. Syn dílnu převzal a přebudoval na moderní závod. Jan Reimann mladší si po vyučení a praxi ve šperkařských centrech v Německu a po cestách Evropou založil vlastní zlatnickou firmu, jejíž domácí obchody byly v Praze Na Příkopech, v českých lázeňských městech (Teplice, Mariánské Lázně, Karlovy Vary) a ve Vídni, a dále v zahraniční v Paříži, Berlíně, Varšavě, Moskvě, Petrohradu a Oděse. Reimann se oženil s Aloisií (Luisou) Pažoutovou, s níž vychoval Zbyňka, Marii, Záviše a Zdeňka, kteří v otcově živnosti nepokračovali, působili v diplomatických službách a automobilovém průmyslu. Rodina žila ve vile v Dobřichovicích u Prahy, přátelila se s významnými kulturními a politickými činiteli, například s rodinou Františka Palackého a Františka Ladislava Riegra. Po předčasné smrti Jana Reimanna firmu až do roku 1918 vedla vdova Luisa, která se provdala za provozního mistra závodu Ing. Jindřicha Lorenze (zemřel roku 1907).\n\nReimann se brzy vypracoval na jednoho z nejvýznamnějších zlatníků a klenotníků, zejména šperků a galanterie s českými granáty, a to nejen v českých zemích, ale v celém Rakousko-Uhersku. Vrcholem jeho podnikání byla léta 1881–1914, kdy se firma úspěšně prezentovala na světových i zemských výstavách, například roku 1891 na Všeobecné zemské jubilejní výstavě v Praze, roku 1895 na Národopisné výstavě českoslovanské v Praze; mezinárodní ocenění firma získala krátce po mistrově smrti roku 1900 na Světové výstavě v Paříži. Tehdy měla firma 6 poboček po celé Evropě a celou řadu subdodavatelů. Bohatá nabídka šperkařských a klenotnických prací zahrnovala granátové šperky ve zlatě, stříbře, mědi či obecných kovech, nádobí v podobě nápojových souprav (poháry, karafy s číšemi), vázy, upomínkové předměty, toaletní soupravy (kartáč, zrcadlo, flakóny), psací soupravy, dózičky, kuřácké potřeby (popelníky, tabatěrky, ořezávátka na doutníky, jantarové špičky na cigarety, škrtátka a pouzdra na sirky), kazety, knižní desky, sportovní ceny, řády a vyznamenání. Mohou být ze skla, různých kovů, dřeva či perleti, vždy zdobené českými granáty nebo almandiny. \nSoupravy nápojového skla obsahovaly karafu a číše ovinuté montáží keře z drátků s plody v podobě českých granátů, psací soupravy řezané z perleti měly opět výzdobu z českých granátů.\n\nKolekci šperků, klenotnických a galanterijních prací Reimannova závodu, mistrův pracovní stůl a nabídkové etue z višňového dřeva darovala Luisa Reimannová roku 1918 do sbírek Národního muzea v Praze. Další šperky této firmy vlastní Uměleckoprůmyslové muzeum v Praze, Moravská galerie v Brně, pobočka litoměřického muzea v Třebenicích a stovky soukromých majitelů i muzeí po celém světě, kteří je dosud neidentifikovali.\n\nReimannovy práce jsou značeny buď raženou jmenovkou REIMAN v obdélném rámečku, nebo puncovní značkou s iniciálami JR psanými tučným tiskacím písmem a v oválném štítku, či psacími písmeny JR v obdélném štítku. Puncy mají velikost do 3 milimetrů, často jsou zalepené špínou a k jejich určení je nutno nejprve místo vyčistit (kartáčkem, vatičkou namočenou v lihu, benzínu či jaru). Drobné písmo se dá přečíst jen lupou.\n\n"}
{"id": "828100", "url": "https://cs.wikipedia.org/wiki?curid=828100", "title": "Seznam kulturních památek v Turnově", "text": "Seznam kulturních památek v Turnově\n\n\n"}
{"id": "828101", "url": "https://cs.wikipedia.org/wiki?curid=828101", "title": "Seznam kulturních památek v Blatné", "text": "Seznam kulturních památek v Blatné\n\n"}
{"id": "828102", "url": "https://cs.wikipedia.org/wiki?curid=828102", "title": "Seznam kulturních památek ve Strakonicích", "text": "Seznam kulturních památek ve Strakonicích\n\n"}
{"id": "828103", "url": "https://cs.wikipedia.org/wiki?curid=828103", "title": "Seznam kulturních památek v Moravské Třebové", "text": "Seznam kulturních památek v Moravské Třebové\n"}
{"id": "828104", "url": "https://cs.wikipedia.org/wiki?curid=828104", "title": "Seznam kulturních památek v Poličce", "text": "Seznam kulturních památek v Poličce\n\n"}
{"id": "828105", "url": "https://cs.wikipedia.org/wiki?curid=828105", "title": "Seznam kulturních památek ve Svitavách", "text": "Seznam kulturních památek ve Svitavách\n\nČást Město, katastrální území Svitavy-město.\nČást Předměstí, katastrální území Svitavy-předměstí.\nČást Lány, katastrální území Čtyřicet Lánů.\nČást Lačnov, katastrální území Moravský Lačnov.\n\n"}
{"id": "828109", "url": "https://cs.wikipedia.org/wiki?curid=828109", "title": "Ben Chifley", "text": "Ben Chifley\n\nJoseph Benedict \"Ben\" Chifley (22. září 1885 – 13. června 1951) byl australský politik, představitel Australské strany práce (\"Australian Labor Party\"), jejímž předsedou byl v letech 1945-1951. V letech 1945-1949 byl premiérem Austrálie.\n\nJeho poválečný sociálnědemokratický kabinet, který vzešel z voleb roku 1946, provedl velké množství reforem, zejména poté, co roku 1946 uspěl (byť těsně) v referendu o změně australské ústavy tak, aby umožňovala vládě širší, evropštější pojetí veřejných služeb. Za tři roky své existence nechal Schifleyho kabinet v parlamentu schválit rekordní počet 299 nových zákonů. Zavedl do práva pojem australské občanství, čímž posílil nezávislost Austrálie na britské koruně. Naplánoval velkorysý systém rozvodu vody (\"Snowy Mountains Scheme\"). Založil leteckou společnost Qantas. Připravil projekt masové výstavby bytů z veřejných prostředků. Zavedl bezplatnou nemocniční péči. Založil Australskou národní univerzitu (\"Australian National University\") v Canbeře atp.\n\n\n"}
{"id": "828110", "url": "https://cs.wikipedia.org/wiki?curid=828110", "title": "Přebor Olomouckého kraje 2012/13", "text": "Přebor Olomouckého kraje 2012/13\n\nV soubojích 22. ročníku Přeboru Olomouckého kraje 2012/13 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 11. srpna 2012 úvodními pěti zápasy 1. kola a skončil v neděli 23. června 2013 zbývajícími třemi zápasy odloženého 19. kola. Mužstvo TJ Jiskra Oskava se po sezoně odhlásilo a následující ročník se hrál s 15 účastníky.\n\n\nZdroj: \nPoznámky:\n\n"}
{"id": "828111", "url": "https://cs.wikipedia.org/wiki?curid=828111", "title": "Peveragno", "text": "Peveragno\n\nPeveragno je obec v Itálii v provincii Cuneo v oblasti Piemont.\n\nK 31. prosinci 2010 zde žilo 5 496 obyvatel.\n\nBeinette, Boves, Chiusa di Pesio, Cuneo, Limone Piemonte\n"}
{"id": "828112", "url": "https://cs.wikipedia.org/wiki?curid=828112", "title": "Corgoň liga 2012/13", "text": "Corgoň liga 2012/13\n\nSezóna 2012/13 byla jubilejním 20. ročníkem nejvyšší slovenské fotbalové soutěže. Začala v druhé polovině července 2012. Účastnilo se jí 12 týmů, každý s každým hrál jednou na domácím hřišti a jednou na hřišti soupeře. Navíc se pak opakuje první část zápasů, takže je za sezonu odehráno vždy 33 kol. Mistrovský titul ze sezóny 2011/12 obhajovala MŠK Žilina, která reprezentovala slovenský fotbal ve 2. předkole Ligy mistrů, stejně jako vítěz ligy na konci nadcházející sezony. Druhý a třetí tým v tabulce si zajistil účast v předkolech Evropské ligy. Mezi elitu se probojoval tým TJ Spartak Myjava, pro něhož to je první účast v historii. Z tohoto ročníku sestoupí klub na 12. místě. Vítězem se stal Slovan Bratislava, pro něhož to byl již sedmý titul od rozdělení ČSFR. Sestoupil 1. FC Tatran Prešov, nováčkem příštího ročníku bude FC DAC 1904 Dunajská Streda.\n\n\nPoznámky:\n\nNejlepším střelcem se stal argentinský útočník s čerstvě nabytým slovenským občanstvím David Depetris, který svou famózní formu přetavil v podzimní části sezóny do 16 vstřelených branek. Poté odešel na začátku jarní části sezóny do tureckého druholigového klubu Çaykur Rizespor, ale tento počet mu stačil k zisku koruny střelců Corgoň ligy. \n"}
{"id": "828113", "url": "https://cs.wikipedia.org/wiki?curid=828113", "title": "Lennart Hagerfors", "text": "Lennart Hagerfors\n\nLennart Hagerfors (4. března 1946, Eskilstuna) je švédský literární vědec a spisovatel. Nyní žije ve Stockholmu.\n\nHagerfors vyrostl ve Francouzském Kongu jako dítě švédských misionářů. Jako spisovatel prorazil v roce 1985 s románem \"Valarna i Tanganyikasjön\" ve formě deníku Henryho Mortona Stanleyho, který našel v Africe Davida Livingstona.\n\nPracoval jako kritik pro Aftonbladet a Expressen. V období 1982 až 1988 byl redakorem BLM.\n\n\n\n"}
{"id": "828114", "url": "https://cs.wikipedia.org/wiki?curid=828114", "title": "Gough Whitlam", "text": "Gough Whitlam\n\nEdward Gough Whitlam (11. července 1916 – 21. října 2014) byl australský politik, představitel Australské strany práce (\"Australian Labor Party\"), jejímž předsedou byl v letech 1967–1977. V letech 1972–1975 byl premiérem Austrálie.\n\nPád Whitlamovy vlády způsobil největší politickou krizi v moderních australských dějinách. Premiéra Austrálie, jakožto členský stát Commonwealthu, jmenuje zástupce britské koruny, generální guvernér. Jde však o pozici formální, je zvykem, že guvernér respektuje výsledky voleb a do australského politického dění aktivně nezasahuje. 11. listopadu 1975 však generální guvernér John Kerr odvolal nad rámec tradic sociálnědemokratického premiéra Whitlama a jmenoval vůdce opozice Malcolma Frasera premiérem úřednické vlády. Kerr tím reagoval na to, že opozice, ovládající horní komoru parlamentu (Senát) v něm zablokovala tzv. \"appropriation bill\", tedy právo vlády vynakládat státní peníze. Whitlam žádal na Kerrovi souhlas s rozpuštěním Senátu a vypsáním nových voleb do něj, ten ho ale místo toho odvolal z funkce premiéra. Tato krize vedla ke změně australské ústavy, Senátu zůstala možnost vládě zablokovat výdaje a generálnímu guvernérovi odvolat vládu, ale mohou tak učinit jen jednou. Příznivci Strany práce spustili proti Kerrovi silnou kampaň, po níž odstoupil z funkce a dožil v zahraničí. Následné volby však socialisté prohráli a Fraser se stal znovu premiérem, tentokrát již standardní vlády. Tato prohra ukončila Whitlamovu politickou kariéru.\n\n\n"}
{"id": "828115", "url": "https://cs.wikipedia.org/wiki?curid=828115", "title": "Hlídač č. 47 (film, 1951)", "text": "Hlídač č. 47 (film, 1951)\n\nHlídač č. 47 je americké drama režiséra českého původu, Huga Haase.\n\n\n"}
{"id": "828116", "url": "https://cs.wikipedia.org/wiki?curid=828116", "title": "Rolf Aggestam", "text": "Rolf Aggestam\n\nRolf Aggestam (* 21. prosince1941, Stockholm) je švédský básník, spisovatel a překladatel. \n\nV období 1973 až 1976 byl redaktorem Lyrikvännen. Překládá díla Walta Whitmana.\n\n\n\n"}
{"id": "828120", "url": "https://cs.wikipedia.org/wiki?curid=828120", "title": "Szemerédiho věta", "text": "Szemerédiho věta\n\nSzemerédiho věta je tvrzení z oboru teorie čísel, které potvrzuje Erdősovu–Turánovu domněnku z roku 1936. Pál Erdős a Paul Turán vyslovili hypotézu, že pro každé přirozené číslo \"k\" a reálné číslo \"d\", \"0<d<1\", existuje takové přirozené číslo formula_1, že pro všechna formula_2 každá podmnožina formula_3 mohutnosti alespoň \"dn\" obsahuje \"k\"-prvkovou aritmetickou posloupnost. Jako větu tvrzení dokázal v roce 1975 Endre Szemerédi, který již předtím v roce 1969 publikoval důkaz pro \"k\" = 4. Předtím existoval důkaz pro \"k=3\" z roku 1953 od Klause Rotha (případy \"k=1,2\" mají důkaz triviální). \n\nSzemerédiho větu se později podařilo dokázat několika dalšími metodami, jeden z alternativních důkazů publikoval v roce 1977 Hilel Fürstenberg, další v roce 2001 Timothy Gowers.\n\nTvrzení lze vyslovit také tak, že každá podmnožina přirozených čísel s nenulovou horní asymptotickou hustotou obsahuje konečné aritmetické posloupnosti libovolné délky.\n\nJedná se o zobecnění van der Waerdenovy věty, naopak Greenova-Taova věta představuje silnější tvrzení pro speciální případ množiny prvočísel (ta má asymptotickou hustotu nulovou a samotná Szemerédiho věta se na ni tedy nevztahuje).\n"}
{"id": "828130", "url": "https://cs.wikipedia.org/wiki?curid=828130", "title": "Návrh Nekonečno", "text": "Návrh Nekonečno\n\nNávrh Nekonečno (v originále Proposition Infinity) je čtvrtá epizoda šesté řady seriálu \"Futurama\".\n\nKif a Amy se pohádají a rozvedou se. Potom se dá Amy dohromady s Benderem. Amy a Bender se stanou milenci, tím pádem se z nich stanou robosexuálové, což je v roce 3010 zakázáno. Když se poměr provalí, Amy odvlečou na ranč k rodičům a Bendera pošle robocírkev do nápravného tábora. Milenci se rozhodnou založit politické hnutí Návrh Nekonečno, které by jejich vztah zlegalizovalo. Nakonec se legalizace povede díky profesorovi, který měl také kdysi milostný románek s robotem. Tenhle typ svatby však Bender odmítne kvůli volnosti pasáka a tak Amy opustí. Amy se nakonec dá zase dohromady s Kifem.\n"}
{"id": "828132", "url": "https://cs.wikipedia.org/wiki?curid=828132", "title": "Šifra mistra Blbonarda", "text": "Šifra mistra Blbonarda\n\nŠifra mistra Blbonarda (v originále The Duh-Vinci Code) je pátá epizoda šesté řady seriálu \"Futurama\". Název (i v originále) odkazuje na knihu Dana Browna \"Šifra mistra Leonarda\".\n\nPosádka Planet Expressu letí do Říma, aby odhalila šokující tajemství mistra Leonarda da Vinciho. Po několika hodinách objeví, že všechny jeho slavné vynálezy lze spojit. Vznikne z nich vesmírný koráb, který je zavede na planetu \"Vinci\".\n"}
{"id": "828133", "url": "https://cs.wikipedia.org/wiki?curid=828133", "title": "Číslo 5 nežije", "text": "Číslo 5 nežije\n\nČíslo 5 nežije (v originále Lethal Inspection) je šestá epizoda šesté řady seriálu \"Futurama\". Název odkazuje na film Johna Badhama \"Číslo 5 žije\".\n\nVše začíná falešnou válkou z 29. století, kde se Bender vysmívá Fryovi a ostatním, že díky záložní jednotce je nezničitelný. Inspektor 5 prý vše ověřil, ale profesor zjistí, že Bender nemá žádnou záložní jednotku. A tak se Bender a Hermes vydají pátrat po záhadném „Inspektorovi 5“. Na Centru byrokracie nic nenajdou a tak Bender zavolá Mámě a požádá ji o opravu a dodání záložních jednotek, od té doby se snaží Máma Bendra zničit, aby jí nekazil dobré jméno. Na konci se ukáže, že Inspektorem 5 byl sám Hermes Konrád.\n"}
{"id": "828136", "url": "https://cs.wikipedia.org/wiki?curid=828136", "title": "Álvaro Morata", "text": "Álvaro Morata\n\nÁlvaro Borja Morata Martín (23. října 1992, Madrid) je španělský fotbalový útočník a reprezentant, hráč španělského Atlética Madrid. Dříve působil ve Španělsku (Real Madrid) a Itálii (Juventus) a s oběma kluby vyhrál mistrovský titul. Dvakrát vyhrál Ligu mistrů UEFA.\n\nJe nejdražším španělským hráčem historie.\n\nPřes akademii Atlética Madrid a Getafe se dostal do Realu Madrid, kde si prošel Juvenilem C, Juvenilem A, s nímž vyhrál ligovou španělskou soutěž i pohárovou evropskou soutěž, a Realem Madrid C, kde byl nejlepším střelcem. Od roku 2010 začal nastupovat za Castillu (Real Madrid B). Za tu debutoval na konci srpna 2010 a gól si poprvé připsal na konci října téhož roku. Následné skvělé výkony nenechaly chladným ani trenéra prvního týmu Josého Mourinha, který dal Moratovi šanci už na předsezónním soustředění v Los Angeles a poté 12. prosince 2010 proti Realu Zaragoza v La Lize, když v 88. minutě nahradil Di Maríu. Los Merengues vyhráli 3-1 a útočník dostal další možnost za deset dní po zranění Higuaína v Copa del Rey proti Levante UD. Španělská média hned začala mluvit o velké nové hvězdě a hráči prvního týmu, což krotil Mourinho, který konstatoval, že Morata ještě na hraní za „áčko“ není připravený a musí ještě vyzrát. 12. února 2011 si připsal fantastický hattrick v třetí španělské lize proti Deportivu při výhře Castilly 7-1.\n\nV sezóně 2013/14 se stal vítězem Ligy mistrů UEFA po finálové výhře 4:1 po prodloužení v derby s Atléticem Madrid. Rovněž vyhrál s Realem Copa del Rey 2013/14 (španělský pohár).\n\nV červenci 2014 přestoupil za cenu okolo 20 milionů eur do italského klubu Juventus FC, kde podepsal pětiletou smlouvu. V sezóně 2014/15 získal s Juventusem \"scudetto\" (ligový titul). V květnu 2015 pak výrazně přispěl k vyřazení svého bývalého klubu Real Madrid v semifinále Ligy mistrů UEFA, když vstřelil gól v prvním utkání v Turíně (2:1) i v odvetě v Madridu (1:1).\n\n21. června 2016 Real Madrid na svých stránkách potvrdil Moratův návrat, jelikož v předešlé sezóně neměl alternativu za Karima Benzemu. Juventusu musel zaplatit 30 milionů eur. Sezóna se mu povedla náramně, při 26 ligových startech stihl 15 branek a protože většinou nastupoval jako střídající hráč, stačilo mu statisticky na každý gól 89 minut. Další 3 góly přidal v Lize mistrů a 2 ve španělském poháru. S královským klubem vyhrál v sezóně 2016/17 Ligu mistrů, španělskou ligu, mistrovství světa klubů a španělský superpohár.\n\nDne 21. července 2017 podepsal Morata 5letou smlouvu s úřadujícím anglickým mistrem, londýnskou Chelsea. Ta za něj zaplatila 60 milionů liber a udělala z něj nejdražšího španělského fotbalistu historie.\n\nMorata byl nominován do španělského týmu U17 na Mistrovství světa hráčů do 17 let 2009 v Nigérii, kde odehrál 4 zápasy a vstřelil 2 góly. Španělsko skončilo na šampionátu na třetím místě, když v zápase o bronz porazilo Kolumbii 1:0.\n\nObjevil se i v reprezentačním výběru do 19 let na Mistrovství Evropy hráčů do 19 let 2011 v Rumunsku, kde se se 6 vstřelenými góly stal nejlepším střelcem turnaje a pomohl Španělsku ke zlaté medaili (Španělé ve finále zdolali výběr České republiky 3:2 po prodloužení).\n\nV červnu 2013 se poprvé objevil ve španělské reprezentační „jedenadvacítce“. Byl nominován na Mistrovství Evropy hráčů do 21 let. Svými dvěma góly ke konci zápasů (navíc vždy jako střídající hráč) zařídil shodná vítězství 1:0 nad Ruskem (6. června) a Německem (9. června). Díky tomu Španělsko postoupilo do semifinále již po dvou kolech (vliv měl i výsledek ze druhého zápasu). Morata se tak skvěle uvedl v týmu. Jeho gólová potence tímto neskončila, ve třetím zápase proti Nizozemsku (šlo o první místo ve skupině) vstřelil úvodní gól a Španělsko vyhrálo 3:0, stejný výsledek se zrodil i v semifinálovém střetnutí proti Norsku, ke kterému také přispěl jednou brankou. Držel si tak vynikající průměr jednoho gólu na zápas, ze čtyř zápasů si připsal 4 góly. S tímto počtem nastřílených branek se stal nejlepším střelcem šampionátu. Po finále 18. června proti Itálii mohl s týmem slavit zisk titulu, Španělsko vyhrálo 4:2 a obhajilo titul z roku 2011.\n\nV A-mužstvu Španělska přezdívaném \"La Furia Roja\" debutoval 15. 11. 2014 v Huelvě v kvalifikačním zápase proti reprezentaci Běloruska (výhra 3:0).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Morata nastoupil ve všech 4 zápasech svého týmu na šampionátu.\n\nVšechny statistiky jsou aktuální ke konci sezóny 2016/17\n\n\"Poznámka:\" Ligové zápasy pouze v 1. a 2. lize (ve 2. lize za B tým)\n\n\"Poznámka:\" Zápasy za B tým pouze ve 2. lize\n\n"}
{"id": "828138", "url": "https://cs.wikipedia.org/wiki?curid=828138", "title": "Muzeum Josifa Stalina v Gori", "text": "Muzeum Josifa Stalina v Gori\n\nMuzeum Josifa V. Stalina v Gori je muzeum ve městě Gori v regionu Šida Kartli věnované životu J. V. Stalina, vůdce Sovětského svazu, který se v Gori narodil. Stalinovo muzeum se vyskytuje uprostřed města na Stalinově třídě. Muzeum mapuje Stalinův život, od dětství a dospívání Josifa, který chodil na přání své matky do církevní školy, ze které byl posléze vyloučen přes jeho proměnu v mladého revolucionáře a levicového radikála až po funkci generálního tajemníka Komunistické strany Sovětského svazu a jeho smrti v březnu 1953. Při vstupu do muzea je transparent, který varuje návštěvníky: „Toto muzeum je falzifikátem historie. Jedná se o typický příklad sovětské propagandy a jejího pokusu o legitimizaci nejkrvavějšího systému v dějinách.“ J. V. Stalin je významný rodák města Gori a expozice muzea je víceméně oslavou jeho osobnosti. Historické kořeny vzniku muzea se datují do roku 1937. Místní obyvatelé a nadšenci zřejmě uctívali rodný domek, kde se Stalin v roce 1887 narodil a na jeho počest postavili malý přístřešek, který rodný domek chránil a zároveň toto místo tvořilo důstojné vzpomínky na zdejšího rodáka. Muzeum zahájilo svoji činnost po Stalinově smrti v roce 1957. Muzeu se podařilo přežít procesy destalinizace Sovětského svazu, které započal diktátorův nástupce Nikita S. Chruščov. Nikita S. Chruščov odsoudil Stalinův kult osobnosti a jeho zločiny. Všechny jeho sochy byly zničeny, obrazy či portréty odstraněny a historické knihy přepsány. Sovětské úřady zřejmě nechtěly urazit Gruzínce, kteří byli stále hrdí na svého nejslavnějšího rodáka a zároveň bylo město Gori daleko od Moskvy. Po rozpadu Sovětského svazu a v souvislosti s hnutím o gruzínskou nezávislost bylo v roce 1989 uzavřeno, ale později znovu zpřístupněno, takže se stalo populární turistickou atrakcí.\n\nAreál Muzea J. V. Stalina je tvořen třemi hlavními expozicemi:\n\nObestavěna řecko-italským pavilónem je malá dřevěná chatrč, kde se Stalin roku 1878 narodil a strávil zde čtyři roky života se svými rodiči. Rodný dům je dvoupokojový. Stalinův otec, místní švec a alkoholik Vissarion Džugašvili si zde pronajal jednu místnost a v suterénu domku provozoval svoji dílnu.\nPo vstupních schodech do budovy muzea se návštěvníci dostanou do hlavního sálu, který je tvořen několika místnostmi. Hlavní sál zachycuje dětství a dospívání Josifa, jeho revoluční a ilegální aktivity. Prohlídku provází mnoho obrazů, ilustrací, novinových článků a dobových fotografií, které mají velkou hodnotu. Expozice dále zachycuje Stalinovu spolupráci s Leninem, Velkou říjnovou socialistickou revoluci v roce 1917 a Leninovu smrt v roce 1924. Leninovi se v muzeu dostává většího prostoru. Je zde představeno několik společných fotografických snímků Lenina se Stalinem. Prohlídku doprovází několik Stalinových obrazů, na kterých je vyobrazen s pevným a vizionářským pohledem a návštěvníci také mohou zhlédnout koberce s vytkaným Stalinovým portrétem. Expozice se dále věnuje Velké vlastenecké válce. Velice zajímavé jsou skutečné Stalinovy předměty a osobní věci. Je zde vystavena Stalinova uniforma, dýmka, stolní lampa s popelníkem a tankem, nádobí a rozsáhlé sbírky darů od světových státníků a bolševických přátel. Expozice zahrnuje rekonstrukci Stalinovy pracovny a jeho kancelářského nábytku. V neposlední řadě mohou návštěvníci zhlédnout Stalinovou posmrtnou masku. Nicméně v expozici muzea není žádná kritika Stalinovy osobnosti. Není zde uvedena zmínka k tématu Gulag, hladomoru na Ukrajině, Stalinovým čistkám a jejich obětem jako byl například Nikolaj Bucharin, Sergej M. Kirov, Grigorij Zinovjev,  Lev Kameněv, Lev D. Trockij atd.\n\nSoučástí expozice je Stalinův osobní železniční vagón americké vagónky Pullman Company, který je obrněný, váží 83 tuny a byl využíván Stalinem od roku 1941. Byl použit mimo jiné u příležitosti konferencí v Jaltě a v Teheránu. Do muzea byl přivezen v roce 1985 ze železničního depa v Rostově na Donu.\n\n"}
{"id": "828139", "url": "https://cs.wikipedia.org/wiki?curid=828139", "title": "Johan Jönson", "text": "Johan Jönson\n\nJohan Jönson (* 1966, Sundsvall) je švédský spisovatel a básník. Literárně debutoval v roce 1992.\n\n\n"}
{"id": "828140", "url": "https://cs.wikipedia.org/wiki?curid=828140", "title": "Džabal Umm ad-Dámí", "text": "Džabal Umm ad-Dámí\n\nDžabal Umm ad-Dámí ( , 1854 m n. m.) je hora v pohoří Džabal aš-Šará v jihozápadní Asii. Leží na území Jordánska v guvernorátu Akaba nedaleko saúdskoarabských hranic. Jedná se o nejvyšší horu Jordánska. Dlouho byla za nejvyšší považována hora Džabal Ram (1734 m n. m.), avšak data z programu SRTM ukázala, že Džabal Umm ad-Dámí je víc než o 100 m vyšší. Jordánsko území, na kterém hora leží, získalo teprve poměrně nedávno: v roce 1965 uzavřel král Husajn I. dvoustrannou dohodu o výměně území se Saúdskou Arábií, kterou Jordánsko získalo úzký pruh území na jihu země, na kterém se hora nachází.\n\n"}
{"id": "828141", "url": "https://cs.wikipedia.org/wiki?curid=828141", "title": "Corgoň liga 2011/12", "text": "Corgoň liga 2011/12\n\nSezóna 2011/12 byla 19. ročníkem nejvyšší slovenské fotbalové soutěže. Corgoň liga začala v první polovině července 2012. Hraje se každý rok od léta do jara se zimní přestávkou. Účastní se jí 12 týmů, každý s každým hraje jednou na domácím hřišti a jednou na hřišti soupeře. Navíc se pak opakuje první část zápasů, takže je za sezonu odehráno vždy 33 kol. Mistrovský titul ze sezóny 2010/11 obhajovala ŠK Slovan Bratislava, která slovenský fotbal reprezentovala ve 2. předkole Ligy mistrů, stejně jako vítěz ligy na konci nadcházející sezony. Druhý a třetí tým v tabulce si zajistil účast v předkolech Evropské ligy. Vítězem tohoto ročníku se stala MŠK Žilina a naopak sestoupila FC DAC 1904 Dunajská Streda. Nováčkem tohoto ročníku byl FK AS Trenčín.\n\n\nPoznámky:\n"}
{"id": "828144", "url": "https://cs.wikipedia.org/wiki?curid=828144", "title": "Bukit Pagon", "text": "Bukit Pagon\n\nBukit Pagon (1850 m n. m.) je hora na ostrově Borneo v jihovýchodní Asii. Leží na státní hranici mezi Brunejí (distrikt Temburong, mukim Amo) a Malajsií (stát Sarawak, divize Limbang). Je to nejvyšší hora Bruneje.\n\nNa svazích hory roste masožravá rostlina \"Nepenthes lowii\".\n\n"}
{"id": "828146", "url": "https://cs.wikipedia.org/wiki?curid=828146", "title": "Kreml", "text": "Kreml\n\nKreml () je označení pro ruské městské pevnosti, budované až do 18. století na území dnešního Ruska, Běloruska a Ukrajiny. Jedná se obyčejně o nejdůležitější část města, obehnanou hradbou se střílnami a věžemi. Do dnešních dob se plně dochovalo asi 13 kremlů (všechny v Rusku) a pozůstatky několika desítek dalších.\n\nDodnes se můžeme v souvislosti s některými kremly setkat se staršími názvy krom () či dětinec (). Slovo Kreml je často užíváno také jako metonymické označení ruské vlády, popř. jako označení nejznámějšího Moskevského kremlu.\n\nAčkoli nejstarší dochovaný zápis slova \"kreml\" pochází z roku 1317 (zmíněno v souvislosti s výstavbou opevnění Tveru), všeobecným označením tohoto typu stavby se stalo až po roce 1367, kdy byl v Moskvě vztyčen na místě vyhořelého dřevěného \"kremniku\" nový kamenný \"kreml\".\n\nPřed výstavbou kamenného Moskevského kremlu se nazývaly tyto ruské městské pevnosti různě: \"gorod\" (\"город\", příbuzné našemu slovu hrad), \"krom\" (\"кром\"), \"kremnik\" (\"кремник\"), \"dětinec\" (\"детинец\"), \"zamok\" (\"замок\", příbuzné našemu slovu zámek). Ve starých ruských kronikách lze narazit ještě na celou řadu variant těchto názvů. Obyčejně se jednotlivé názvy používaly v nějaké konkrétní části Kyjevské Rusi.\n\nPůvod slova kreml a jeho variant (\"krom\", \"kremnik\", \"kreom\", \"krem\" aj.) není zcela jasný, nejčastěji se však předpokládá odvození od staroruského slova \"krmlja\" (\"кръмля\"), tedy krmě, potrava. Kreml byl totiž místem, kam se shromažďovaly zásoby potravin, aby byly v případě obléhání ochráněny před nepřítelem. Další možné výklady jsou:\nAni původ staršího názvu dětinec není úplně jasný. Předpokládá se, že může souviset s dětmi (kreml byl místo, kam byly v době ohrožení soustředěny děti). Jiný výklad předpokládá starší podobu slova \"dědinec\" - kreml byl místem, kde se scházeli \"dědové\" (tedy staršinové) k poradám.\n\nSlované začali budovat pevnosti k ochraně před nepřáteli nejpozději v 9. století. Arabský geograf Al-Bakri v 10. století napsal: \"„A tak staví Slované většinu svých pevností: vyberou si louku, vlhkou a s rákosím, a vyznačí si tam kruhovité či čtvercové místo, kde hodlají pevnost postavit, vykopou příkop a z přebytečné zeminy navrší val, který potom zpevní deskami a kůly vbitými do země. Potom zhotoví vchod z té strany, která jim přijde vhodná, ke vchodu se jde přes dřevěný most.“\" Hradby budované v tomto období byly dosti primitivní, obyčejně šlo o dvojice kůlů vbitých do země, mezi které se vršily do výše klády pokládané na bok. Až později byly hradby roubené.\n\nTakovýchto kremlů nebylo v Kyjevské Rusi málo - napočítáno jich bylo okolo 400. Při mongolské invazi do Ruska však byly téměř všechny zničeny, umění stavět kremly se zachovalo a rozvíjelo pouze v nejsevernějších oblastech Ruska. Do dnešních dob se tak zachovaly většinou pouze pozůstatky terénních úprav, v několika případech také skrovné zbytky kamenných částí některých kremlů tohoto období. Asi nejlépe dochovaným kremlem Kyjevské rusi je Pskovský krom.\n\nUvnitř kremlů se nacházely životně důležité objekty, jako např. kostely, zbrojnice, dílny, sídla místní správy. Stavěly se obyčejně na pahorku u řeky či u jiné přírodní bariéry.\n\nV období Moskevského knížectví vznikaly kremly prakticky všude, od východních oblastí až po švédské hranice. Nejvíce jich bylo na jihu, kde vytvářely jakési opevněné linie proti nájezdům Krymských Tatarů. Stavěly se jak kamenné, tak stále i dřevěné. Ty měly tu výhodu, že jejich výstavba netrvala dlouho. Roku 1638 údajně vystavěli v Mcensku kremelskou zeď v délce 3 kilometrů s 13 věžemi a stometrovým přístupovým mostem přes řeku za pouhých 20 dní.Symbolem obrody stavitelství kremlů na Rusi se stala výstavba Moskevského kremlu z bílého kamene, započatá roku 1367 za vlády velkoknížete Dmitrije Donského. Není však vyloučeno, že tento kamenný kreml byl doplněn o dřevěné prvky. Kombinace dřevo-kámen byla v této době stále velmi běžnou, například Nižněnovgorodský kreml měl zpočátku pouze jedinou kamennou věž, zbytek byl zhotoven ze dřeva.\n\nPostupem času se kremly přestavovaly, zpevňovaly a rozšiřovaly. Stejně tak i Moskevský kreml byl na přelomu 15. a 16. století na popud velkoknížete Ivana III. znovu vybudován z cihel.\n\nV 16. – 17. století vyrostlo v Moskevském knížectví okolo 30 kamenných pevností. Tyto novější kremly měly velmi často pravidelnou geometrickou formu (např. Zarajský kreml, Tulský kreml). Výstavba kremlů pokračovala až do přelomu 17. a 18. století, kdy začaly ztrácet vojenský význam. Nejmladším a zároveň nejvýchodnějším je Tobolský kreml, vystavěný v letech 1699-1717.\n\nV tomto období byla celá řada kremlů zničena, neboť přestaly plnit svoji obrannou funkci. Nedochoval se tak ani jeden dřevěný kreml, a to ani částečně. Jediným dřevěným kremlem je tak dnes kopie, vystavěná roku 2010 v moskevském Kolomenském. Kamenné kremly byly obyčejně rozebrány na materiál, jako třeba Možajský kreml, Vjazemský kreml, Jaroslavský kreml či Serpuchovský kreml, byť byly často na památku zachovány alespoň některé věže.\n\n\n"}
{"id": "828149", "url": "https://cs.wikipedia.org/wiki?curid=828149", "title": "Seznam kulturních památek v místní části Dubá", "text": "Seznam kulturních památek v místní části Dubá\n\nTento seznam zahrnuje památky hlavní místní části města Dubá v okrese Česká Lípa. Památky 19 připojených vesnic jsou uvedeny v Seznamu kulturních památek ve vesnicích města Dubá.\n\nPoznámka: registr adres a z něj čerpající mapy a databáze uvádějí u mnoha dubských adres dvojici čísel, z nichž však druhé číslo není číslem orientačním, ale starším číslem popisným.\n\n\n"}
{"id": "828156", "url": "https://cs.wikipedia.org/wiki?curid=828156", "title": "Zahrada na terase Jízdárny", "text": "Zahrada na terase Jízdárny\n\nZahrada na terase Jízdárny patří mezi severní zahrady Pražského hradu. Je nejmladší hradní zahradou. Vstup je z ulice U Prašného mostu u Jízdárny Pražského hradu. Výměra terasy je 3452 m² a rozkládá se ve výšce 260 m n. m.\n\nJízdárna Pražského hradu byla vybudována koncem 17. století a plocha kolem ní se začala využívat k provádění koní a k jezdeckým účelům. Od konce 18. století místo sloužilo vojsku. V dalších letech zde bydlel zámecký hejtman a hrad tady měl hospodářské zázemí. V letech 1950 až 1956 byly vybudovány na místě bývalé letní jízdárny garáže. Na střeše nově zbudovaných garáží vyprojektoval architekt Pavel Janák ojedinělou zahradu, kterou dokončil jiný architekt, Vladimír Tintěra.\n\nProstor před jižním průčelím Jízdárny je sevřený budovami a dvojitým živým plotem. Má vzhled barokních parterů. Dotvářejí ho květinové záhony, pískový povrch, tři vysoká schodiště, na jihu ornamentální parter s cestami, oválné bazény s fontánami, vázy a zatravněné obrazce. Jízdárenský dvůr obsahuje obdélné obrazce s lípou srdčitou. Střešní zahrada a dvůr je přístupná v průběhu celého roku. Místo je od roku 1998 známé svými etnickýmikoncerty.\n\nV roce 2007 prošla rekonstrukcí. V tom čase dostala novou úpravu, která je dílem hradních zahradníků.\n"}
{"id": "828159", "url": "https://cs.wikipedia.org/wiki?curid=828159", "title": "Tarbíkomyš", "text": "Tarbíkomyš\n\nTarbíkomyš (Dipodomys) je rod hlodavců z čeledi pytloušovití (Heteromyidae). Žijí v pouštních oblastech Severní Ameriky. Zahrnuje 22 druhů.\n\nJde o drobné noční živočichy podobné myším, se kterými však nejsou příbuzné. Pohybují se skákáním po zadních prodloužených nohách podobně jako klokan. Staví si podzemní nory s hnízdy a zásobárnami potravy. Tu si však shánějí pouze na povrchu. Skládá se především ze semen, ovoce a dalších nadzemních částí rostlin, někdy i hmyzu.\n\nTarbíkomyši se vyskytují v Severní Ameriky na západě a středozápadě USA a v Mexiku.\nŽijí v pouštních a polopouštních oblastech.\n\nTarbíkomyši jsou menší hlodavci s délkou těla 100–200 mm a ocasu 100–215 mm. Jsou vždy větší než příbuzné tarbíkomyšky (rod \"Microdipodops\"). Váží 35–180 g. Ocas je obvykle delší než tělo (minimálně stejně dlouhý) na konci s dlouhými chlupy. Srst je podle druhu světle žlutá až tmavě hnědá, na břiše bílá.\n\nZadní nohy jsou velmi dlouhé, jejich pátý prst je buď zakrnělý nebo zcela chybí. Za hlavou mezi rameny mají mazovou žlázu, která je často charakteristická a může sloužit k odlišení druhů.\n\nTarbíkomyši žijí v pouštních a polopouštních oblastech s malým množstvím keříků nebo trávy. Pohybují se skákáním po zadních prodloužených nohách. Obvykle dávají přednost zcela otevřeným pláním, které umožňují dobrý rozhled a velmi rychlý pohyb. Jsou to primárně noční zvířata, která někdy dokonce při úplňku omezují svoji venkovní aktivitu. Na druhou stranu u tarbíkomyši dvoubarvé (\"Dipodomys spectabilis\") bylo zjištěno, že v období velkého sucha shání potravu i ve dne.\n\nVětšinou dávají přednost lehké půdě, ve které si vyhrabávají nory. Ty se obvykle skládají z labyrintu tunelů spojujících hlavní hnízdo, zásobárny a malé únikové východy.\n\nPopulační hustota je různá: u tarbíkomyši Stephensovy (\"Dipodomys stephensi\") bylo zjištěno 7,5 – 57,5 jedinců na hektar, u tarbíkomyši Merriamovy (\"Dipodomys merriami\") 3,5 – 29 jedinců. Jejich teritoria se však často překrývají, takže jeden jedinec obývá v průběhu celého roku území o rozloze téměř půl hektaru (0,43 – 0,49 ha). Výjimkou je např. tarbíkomyš dvoubarvá (\"Dipodomys spectabilis\"), která obývá jen 0,05 ha, ale o toto území se s nikým nedělí a brání jej.\n\nTarbíkomyši občas vydávají dunivé zvuky údery zadníma nohama o zem. Varují tím před útočníky (hady) a zřejmě tím i vyznačují své teritorium.\n\nŽiví se hlavně semeny, ale také ovocem, listy, poupaty a jinými nadzemními částmi rostlin. Příležitostně loví i hmyz. Potravu přenášejí v lícních torbách. Pro období sucha si většina druhů vytváří zásoby ve svých norách. U tarbíkomyši dvoubarvé (\"Dipodomys spectabilis\") bylo nalezeno několik zásobáren o průměru až 25 cm; nastřádaná potrava vážila téměř 6 kg. Některé druhy si potravu schovávají také do děr mimo noru.\n\nPokud žijí blízko obilných lánů, mohou tarbíkomyši působit určité škody na úrodě, ale převážně jsou neškodné.\n\nTarbíkomyši pijí jen málo – většinu vody získávají ze své potravy. Díky tomu jsou perfektně přizpůsobeny životu na poušti. V nižší spotřebě vody jim pomáhají také ledviny, které jsou 4× účinnější než lidské.\n\nTarbíkomyši rodí 1–6 mláďat (průměr u jednotlivých druhů bývá mezi 2,5 a 3,5). Mláďata váží 3–6 g a jsou kojena 18–29 dní. U tarbíkomyši Ordovy (\"Dipodomys ordii\") bylo zjištěno, že mláďata zůstávají 4–5 týdnů v hnízdě, ale velmi rychle rostou. Sexuální dospělosti mohou dosáhnout už ve 2 měsících.\n\nU druhů obývajících teplé oblasti může rozmnožování probíhat po celý rok.\n\nVětšina druhů tohoto rodu není ohrožena a v červeném seznamu druhů jsou vyhodnoceny jako málo dotčený druh. Některé tarbíkomyši jsou však zařazeny mezi ohrožené druhy:\n\nZranitelné druhy:\n\nOhrožené druhy:\n\nKriticky ohrožené druhy:\n\nTarbíkomyši jsou i vzhledem ke svému zajímavému vzhledu občas chovány v zajetí. Ohrožené druhy jsou proto zařazeny do seznamu CITES – příloha II (obchodování s nimi je omezeno).\n\n"}
{"id": "828161", "url": "https://cs.wikipedia.org/wiki?curid=828161", "title": "FK Tempo Partizánske", "text": "FK Tempo Partizánske\n\nFK Tempo Partizánske (celým názvem: Futbalový klub Tempo Partizánske) je slovenský fotbalový klub, který sídlí ve městě Partizánske. Založen byl v roce 1940 pod názvem ŠK Baťa Baťovany. Od sezóny 2012/13 působí ve čtvrté lize Západoslovenského futbalového zväzu - sk. Severozápad.\n\nKlub má na svém kontě jednu poválečnou sezónu v 1. lize, kam se však později již nikdy neprobojoval a dosud je to největší úspěch v jeho historii. Po sestupu hrál dvě sezóny Slovenskou divizi (2. nejvyšší soutěž) a sezónu Oblastní soutěž (3. nejvyšší soutěž). V roce 2015 klub oslavoval 75leté výročí od svého založení, při kterém si v přátelském utkání zahrál s bratislavským Slovanem.\n\nSvé domácí zápasy odehrává na městském stadionu Karola Jokla.\n\nZdroj: \n\n\n\nZdroj: \n\n\n\nZdroj: \n\n"}
{"id": "828163", "url": "https://cs.wikipedia.org/wiki?curid=828163", "title": "Seznam kulturních památek ve vesnicích města Dubá", "text": "Seznam kulturních památek ve vesnicích města Dubá\n\nSeznam kulturních památek Dubska zahrnuje památky vesnic či osad, které jsou dnes součástí města Dubá v okrese Česká Lípa. Památky samotného města jsou uvedeny na stránce Seznam kulturních památek v místní části Dubá.\nPamátky samotného města jsou uvedeny na stránce Seznam kulturních památek v místní části Dubá.\n\nK. ú. Deštná u Dubé.\nK. ú. Heřmánky.\nK. ú. Horky u Dubé.\nK. ú. Lhota u Dřevčic.\nVesnická památková zóna.\n\n"}
{"id": "828169", "url": "https://cs.wikipedia.org/wiki?curid=828169", "title": "Rocks (album)", "text": "Rocks (album)\n\nRocks je čtvrté studiové album americké rockové skupiny Arosmith. Album vyšlo v květnu 1976 u vydavatelství Columbia Records. Album produkoval Jack Douglas společně se skupinou Aerosmith. V žebříčku 500 nejlepších alb všech dob čaaopisu Rolling Stone se umístilo na 176. místě.\n\n"}
{"id": "828172", "url": "https://cs.wikipedia.org/wiki?curid=828172", "title": "Draw the Line", "text": "Draw the Line\n\nDraw the Line je páté studiové album americké rockové skupiny Aerosmith. Album vyšlo v prosinci 1977 u vydavatelství Columbia Records. Album produkoval Jack Douglas společně se skupinou Aerosmith. Autorem obalu alba je Al Hirschfeld. V žebříčku Billboard 200 se umístilo nejlépe na jedenáctém místě. Alba se do roku 1996 prodalo přes 2 miliony kopií a získalo dvě platinové desky (RIAA).\n\n"}
{"id": "828173", "url": "https://cs.wikipedia.org/wiki?curid=828173", "title": "Nationaal Archief", "text": "Nationaal Archief\n\nNationaal Archief je hlavní národní archiv Nizozemska se sídlem v Haagu. Spravuje archivy kabinetu královny, první a druhé komory, bývalých kolonií a všech ministerstev. Obsahuje také četné soukromé archivy, které mají vnitrostátní význam, včetně archivů domácích i zahraničních známých politiků a vlivných rodin, klubů a mateřských organizací, náboženských komunit a podniků. Na mezinárodní úrovni velkou sbírku map a kreseb. Velký význam nejen pro Nizozemsko má archiv Nizozemské Východoindické společnosti, kterou za účelem rozdělení rizika a zisku spojeného s obchodováním s východní Indií založili v roce 1602 bohatí obchodníci z Amsterdamu. Tento archiv byl společně s archivy v Jihoafrické unii, Indii, na Srí Lance a v Indonésii v roce 2003 zapsán jako \"Paměť světa\" (\"Memory of the World\") společností UNESCO.\n\nArchivy Anefo Photo ve spolupráci s archivem Nationaal Archief poskytly Wikipedii pod licencí public domain v roce 2012 celkem asi 140 000 snímků z nizozemských zpravodajských zpráv od roku 1959 do 1989 pod licencí CC-by-SA. Snímky byly nahrány na úložiště obrázků Wikimedia Commons.\n\n\n\n\n"}
{"id": "828175", "url": "https://cs.wikipedia.org/wiki?curid=828175", "title": "Chyba měření", "text": "Chyba měření\n\nChyba měření je rozdíl mezi skutečnou hodnotou měřené veličiny a hodnotou zjištěnou měřením. Každé měření je zatíženo určitou chybou a ke správné hodnotě se pouze přibližuje. Během měření se uplatňují vlivy, které se projeví odchylkou mezi skutečnou a naměřenou hodnotou reálně měřené veličiny. Do jaké míry je rozdílnost správné a naměřené hodnoty závisí na přesnosti měřicího přístroje a přesnosti měřicí metody. \n\nSkutečná (pravá) hodnota veličiny je hodnota ideální, hodnota zjištěná s nekonečnou přesností a proto ji nelze žádným reálným způsobem poznat.\n\nChyby, které vznikají během měření jsou trojího druhu: hrubé, soustavné a náhodné.\n\nHrubé (nadměrné) chyby vznikají nepozorností nebo přehlédnutím či poruchou měřícího přístroje, nevhodnou metodou měření, apod. Korigování chyby není možné nebo je neekonomické, je vždy třeba opakovat měření.\n\nSoustavná (systematická chyba) je dána přesností (nedokonalostí) měřicího přístroje a měřicí metody, chybu lze buď korigovat (odstranit), nebo určit nestatistickými metodami (z dokumentace výrobce, odhadem...) Při opakovaném měření za stejných podmínek má stálou hodnotu. Není-li udána, uvažujeme hodnotu jedné poloviny nejmenšího dílku měřidla.\n\nNáhodná (statistická) chyba měření vzniká náhodnými rušivými vlivy (otřesy, změnami teplot, tlaku vzduchu atd.) a nedokonalostí našich smyslů. Nahodilou chybu nelze úplně odstranit. Odhadnout ji lze opakovaným měřením a statistickým zpracováním naměřených výsledků. \nV případě měření lidských vlastností nelze měření provádět s mnohonásobným opakováním, a proto se používá různých jiných způsobů odhadu chyby měření, založených například na statistickém odhadu reliability testu.\n\nNejistota měření charakterizuje rozsah hodnot, které lze přiřadit k měřené veličině. Je označována symbolem \"u\".\n\nAbsolutní a relativní chyba měření jsou chyby charakterizující přesnost měřicího přístroje.\nAbsolutní chyba měření je algebraický rozdíl mezi ukazovanou hodnotou a porovnávanou hodnotou.\n\n\nLze z ní stanovit absolutní hodnotu (velikost) chyby měření konkrétní naměřené hodnoty přímo v jednotkách měřené veličiny. Je-li absolutní hodnota chyby přičtena a odečtena od naměřené hodnoty, definuje interval, ve kterém se nachází skutečná (pravá) hodnota měřené veličiny.\n\nPříklad: Naměříme-li na displeji ohmmetru 1.00Ω. Vypočítaná chyba měření je ±(0,02 + 0,05) = ±0,07Ω. Což znamená, že skutečná (pravdivá) hodnota odporu bude v rozmezí 0,93-1,07Ω.\n\nRelativní chyba měření je poměr absolutní chyby k porovnávané hodnotě. Chyba relativní může být udána v několika tvarech, jako bezrozměrné číslo, v procentech nebo v jednotkách ppm (Parts per million, česky „dílů či částic na jeden milion“). \n\n\n\n\nRelativní chyba měření je tedy tím vyšší, čím nižší je měřená hodnota. Tedy když se měřená hodnota blíží k nule relativní odchylka se blíží k nekonečnu.\nPozor! Budeme-li měřit například dokonalý zkrat tedy odpor 0,00 Ω, relativní chyba měření není definována (dělení nulou).\n\nZákladní chyby měření je přístrojem dosahováno za předpokladu, že měřící přístroj je provozován v předepsaných referenčních podmínkách. To znamená, že veškeré veličiny, které mohou nepříznivě ovlivnit přesnost měření, musí mít předepsanou konstantní velikost, popř. je povolen rozptyl jen ve velmi úzkých mezích. Mezi hlavní ovlivňující veličiny obvykle patří okolní teplota, kolísání napájecího napětí přístroje atd. Zjednodušeně lze říci, že základní chyby měření daným přístrojem je dosahováno v laboratorních, přesně definovaných podmínkách.\n\nPracovní chyba měření platí pro měření prováděná v pracovních podmínkách, oproti základní chybě dosahováno v širším rozsahu pracovních teplot, při větším kolísání napájecího napětí apod. Proto pracovní chyba bývá vyšší než chyba základní. Podle ČSN 61557 může být relativní pracovní chyba měření maximálně 30%.\n\n\n\n"}
{"id": "828183", "url": "https://cs.wikipedia.org/wiki?curid=828183", "title": "Camille Le Tellier de Louvois", "text": "Camille Le Tellier de Louvois\n\nCamille Le Tellier de Louvois (11. dubna 1675, Paříž – 5. listopadu 1718, Paříž) byl francouzský římskokatolický kněz, generální vikář remešské arcidiecéze a člen několika královských akademií za vlády Ludvíka XIV. Byl čtvrtým členem akademie, který byl zvolen k obsazení křesla číslo 4 Académie française v roce 1706.\n\nNarodil se jako čtvrtý syn markýze Louvoise. Studoval teologii na Sorbonně, kde v roce 1700 získal doktorát. Působil jako kurátor oddělení zvaného \"cabinet des médailles\", v němž byly uloženy mince, medaile a vyznamenání královské knihovny v Louvru, a současně jako generální vikář remešské arcidiecéze. Byl členem Akademie věd, dílčí akademie zvané Académie des Inscriptions et Belles-Lettres a od roku 1706 Francouzské akademie, kde nahradil Jeana Testu de Mauroye.\n"}
{"id": "828184", "url": "https://cs.wikipedia.org/wiki?curid=828184", "title": "Neonarcis", "text": "Neonarcis\n\nNeonarcis je v pořadí druhé studiové album kapely Dymytry. Album bylo vydané 15. srpna 2012. Křest proběhl 27. září 2012 v Pražském klubu Retro Music Hall a 28. září 2012 v Domažlicích v klubu Death Magnetic. Při příležitosti křtu si členové kapely nechali udělat nové masky.\n\n\n\n"}
{"id": "828190", "url": "https://cs.wikipedia.org/wiki?curid=828190", "title": "71 (číslo)", "text": "71 (číslo)\n\nSedmdesát jedna je přirozené číslo. Následuje po číslu sedmdesát a předchází číslu sedmdesát dva. Řadová číslovka je \"sedmdesátý první\" nebo \"jednasedmdesátý\". Římskými číslicemi se zapisuje LXXI.\n\n71 je:\n\n\n\n"}
{"id": "828201", "url": "https://cs.wikipedia.org/wiki?curid=828201", "title": "Let Fénixe (film, 2004)", "text": "Let Fénixe (film, 2004)\n\nLet Fénixe (ang. titul: Flight of the Phoenix) je americký dobrodružný dramatický film z roku 2004, který natočil John Moore. Film je remakem stejnojmenného snímku z roku 1965, který natočil Robert Aldrich.\n\nFrank Towns se svým kolegou přepravují personál ukončené badatelské expedice v mongolské poušti Tan sag, plus jednoho návrháře letadel. Avšak cestou do čínského Pekingu je nad pouští postihne bouře a s letadlem ztroskotají. Všude poušť, mají malé zásoby vody a jídla a pro svou záchranu zvažují dvě možnosti. Tou první je, že počkají, než je někdo najde. Tou druhou, že z vraku letadla zhotoví nové funkční letadlo. Po chvilách váhání se tedy rozhodnou pro druhou možnost a na letadle začnou pracovat. Kromě toho se také dozví o kočovnících pobývajících za kopci, ale zároveň se z nich vyklubou pašeráci, z nichž jednoho kvůli obraně stavby letadla museli zabít. Otázkou však je zda se jim letadlo podaří postavit do doby, než jim dojdou zásoby či to stihnou dřív, než se stanou oběti kočovníků.\n"}
{"id": "828208", "url": "https://cs.wikipedia.org/wiki?curid=828208", "title": "Kalina severoamerická", "text": "Kalina severoamerická\n\nKalina severoamerická (\"Viburnum lentago\") je opadavý keř pocházející ze Severní Ameriky. Jako okrasná dřevina se pěstuje zřídka.\n\nKalina severoamerická je rozměrný opadavý keř dorůstající výšky asi 5 metrů, ve své domovině ojediněle i strom až 10 metrů vysoký. Větve jsou často téměř vodorovně postavené. Letorosty jsou tenké. Zimní pupeny jsou šedé, kryté 2 páry šupin a pokryté šedavými šupinovitými chlupy, koncové pupeny jsou protažené, špičaté. Listy jsou vstřícné, bez palistů, vejčité až obvejčité, 5 až 10 cm dlouhé a 3 až 5 cm široké, na okraji jemně ostře pilovité, svrchu pololeskle zelené, naspodu světlejší. Listy jsou na rubu přinejmenším na žilkách pokryty šupinovitými chlupy. Žilnatina je zpeřená, postranní žilky neprobíhají až k okraji listu. Na podzim se zbarvují do živých červenohnědých odstínů. Řapík je 10 až 25 mm dlouhý, široce křídlatý se zvlněným okrajem. Květy jsou smetanově bílé, vonné, asi 6 mm široké, v 6 až 12 cm širokých přisedlých vrcholících. Zralé plody jsou modročerné, ojíněné, elipsoidní, 1,2 až 1,5 cm dlouhé. Kvete v květnu až červnu.\n\nKalina severoamerická pochází z východních oblastí Severní Ameriky, kde roste zejména ve vlhkých lesích a pobřežních křovinách.\n\nKalina severoamerická je v ČR jako okrasný keř pěstována spíše zřídka a lze se s ní setkat především ve sbírkách arboret a botanických zahrad.\nJe uváděna ze sbírek Dendrologické zahrady v Průhonicích, Pražské botanické zahrady v Tróji, z Průhonického parku a Arboreta Žampach. Jedním z mála okrasných kultivarů této kaliny je 'Pink Beauty', vyznačující se růžovými plody.\n\n"}
{"id": "828209", "url": "https://cs.wikipedia.org/wiki?curid=828209", "title": "Papežský palác v Avignonu", "text": "Papežský palác v Avignonu\n\nPapežský palác v Avignonu byl v letech 1335–1378 rezidencí papežů a do roku 1430 vzdoropapežů. V roce 1309 přesídlením papeže Klementa V. do Avignonu začalo tzv. avignonské zajetí. Ve městě poté pobývalo šest dalších papežů a pět vzdoropapežů. Palác je spolu s místní katedrálou, Avignonským mostem a historickým centrem města na seznamu světového dědictví.\n\nAvignon byl provinčním městem, když se v roce 1309 stal díky tzv. avignonskému zajetí papeže jedním z evropských mocenských center. Následkem byla rychlá a radikální přeměna města. Ve dvou stavebních fázích pak vznikl rozsáhlý palácový komplex jako sídlo papeže. Zvenčí připomíná pevnost, vnitřek se blíží více hradu či zámku.\nV roce 1304 po krátkém pontifikátu zemřel papež Benedikt XI. a francouzský král Filip IV. Sličný chtěl z papežství vytvořit vlastní mocenský nástroj. Francouzský vliv v kolegiu kardinálů byl tehdy velmi silný a tak byl roku 1305 papežem zvolen arcibiskup z Bordeaux jako papež Klement V., který se na své kněžské svěcení vůbec neobjevil v Římě, ale zůstal ve Francii a byl vysvěcen v Lyonu. Krátce na to si jako své sídlo zvolil Avignon, který se nacházel na území v majetku papeže.\n\nKlement V. zde sídlil jen provizorně a bydlel v klášteře dominikánů. Jeho nástupce, Jan XXII. se usadil v biskupském paláci, který nechal přestavět a zvětšit. Tento palác stál na svahu jižně od katedrály Notre-Dame-des-Doms.\n\nI přes rozšíření toto sídlo nevyhovovalo papeži Benediktu XII. Rozhodl se jej proto zbořit a na jeho místě začal v roce 1335 jeho stavební mistr Pierre Poisson stavět čtyřkřídlý palác. Tato část se dnes označuje jako Starý palác (Palais Vieux). Jeho nástupce Klement VI. připojil na jihu a na západě velké stavby nazývané Nový palác (Palais Nouveau). Jeho architekt byl Jean de Louvres a jako malíř byl určen Matteo Giovanelli z Viterba. Stavba začal v roce 1342 a rozšířením se palác zdvojnásobil. Papež Inocenc VI. dokončil stavbu po roce 1352.\nPapežský palác byl založen roku 1334 a dělí se na Starý palác (Palais Vieux), který nechal postavit Benedikt XII. 1334–1342 a Nový palác (Palais Nouveau) Klementa VI., kterého u vstupu zdobí mohutné průčelí s lomeným obloukem a dvě osmihranné věžičky se vstupním portálem (Porte des Champeaux) 1342–1370. Se svými zhruba 15 000 m užitné plochy byl jedním z největších hradů své doby. Celý palácový komplex má velmi komplikovaný systém vnitřních prostor.\n\nPalác zřetelně vychází z pevnostní architektonické tradice. Masivní průčelí má množství střílen v charakteristickém tvaru kříže. Horizontální otvory sloužily pro těžké zbraně, vertikální umožňovaly pohyb hlavní pušek dolů na útočníky. V horní části jsou velká podsebití. Budova byla postavena z masivních kamenných kvádrů.\nPrvní nádvoří je tak rozlehlé, že umožňuje i rozsáhlé umělecké produkce. Navenek stavba působí jako pevnost, uvnitř však jasně připomíná zámek. Vnitřní sály jsou obvykle velmi rozsáhlé a v důsledku ničení během Velké francouzské revoluce, kdy bylo jejich drahé vybavení do značné míry odstraněno, prázdné. V roce 1810 byl palác přeměněn na kasárna, což znamenalo konec i pro zbývající umělecké poklady. Množství fresek bylo odstraněno a rozprodáno po částech starožitníkům. Prázdné prostory jsou dnes občas zdobeny nástěnnými koberci a portréty papežů.\n\nSál konzistoře má rozměry 34×10 metrů. V této místnosti v době Velkého schizmatu zasedal nejvyšší tribunál. Mj. zde byla prohlášena za svatou Brigita Švédská a odsouzen Cola di Rienzo. Největším prostorem paláce je jídelna papeže s velkou dřevěnou valenou klenbou, má délku 48 metrů a šířku 10 metrů.\nV papežském paláci existuje několik kaplí, včetně kaple Chapelle Saint-Jean. Zde jsou částečně zachované středověké fresky. Nicméně fresky až do výše dvou metrů byly odstraněny a prodány, takže se zachovala pouze vyšší položená část. Dříve se mínilo, že autorem fresek na klenbě byl Simone Martini, který v Avignonu prokazatelně působil. Existuje i názor, který dílo připisuje jeho žákovi, kterým byl Matteo Giovanetti. Ve velké kapli Chapelle Clémentine, dlouhé 52 metrů, široké 15 metrů, vysoké 20 metrů a umístěné nad Grande Audience se konaly mše ajiné liturgické ceremonie, z nichž nejokázalejší byla korunovace papeže.\n\nZ kunsthistorického hlediska je jednou z nejvýznamnějších místností tzv. Jelení pokoj (Chambre du Cerf), který se nachází ve 4.patře Tour de la Garde-Robe na přechodu ze starého do nového paláce. V roce 1343 byl vymalován obrazy se světskými výjevy z lovu. Zatímco ostatní místnosti jsou zdobené výhradně náboženskými tématy, v místnosti o čtvercové základně bylo využito téma, které bylo velmi populární: lov v jeho různých podobách – od sokolnictví po lov se psy. Název sálu byl inspirován vyobrazením na západní straně místnosti, které ukazuje loveckého psa, jak táhne v zubech jelena. Severní stěnu zdobí scény rybolovu se čtyřmi lidmi u rybníka. Papežovi Klementovi VI. sloužil jako pracovna. Dlaždice na podlaze jsou z roku 1963 a byly zhotoveny podle originálních dlaždic, které se dochovaly v pracovně Benedikta XII.\n\n\n"}
{"id": "828214", "url": "https://cs.wikipedia.org/wiki?curid=828214", "title": "Phnom Aural", "text": "Phnom Aural\n\nPhnom Aural ( , 1813 m n. m.) je hora v Kardamomských horách v jihovýchodní Asii. Leží v Kambodži na území provincie Kampong Speu v distriktu Aoral. Jedná se o nejvyšší horu Kambodže. Je součástí národního parku Phnom Aural.\n\n"}
{"id": "828215", "url": "https://cs.wikipedia.org/wiki?curid=828215", "title": "Hermann Weyl", "text": "Hermann Weyl\n\nHermann Klaus Hugo Weyl (9. listopadu 1885 Elmshorn u Hamburku, Německo – 8. prosince 1955 Curych, Švýcarsko) byl německý matematik, teoretický fyzik a filosof.\n\nNarodil se v rodině bankovního ředitele, po maturitě na gymnáziu \"Christianeum\" v Altoně se roku 1904 zapsal na univerzitu v Göttingenu, kde studoval matematiku u Davida Hilberta a fyziku. U Hilberta roku 1908 promoval prací o singulárních integrálních rovnicích a 1910 se habilitoval. Navštěvoval také filosofické přednášky E. Husserla, kde se seznámil se svou pozdější ženou Helene Joseph, později překladatelkou spisů J. Ortegy y Gasseta. Roku 1913 se s ní oženil a měli pak spolu dva syny. Téhož roku byl pozván jako profesor geometrie na ETH v Curychu, kde se seznámil s Albertem Einsteinem a začal se zajímat o matematické otázky jeho teorií, zejména diferenciální geometrii. Roku 1918 vydal jednu z prvních učebnic obecné teorie relativity pod názvem \"Raum, Zeit, Materie\" („Prostor, čas, hmota“). 1921 přišel do Curychu Erwin Schrödinger, s nímž se Weyl velice spřátelil. V roce 1928 vydal významnou práci „Teorie grup a kvantová mechanika“ a roku 1930 přijal pozvání převzít katedru matematiky v Göttingen po D. Hilbertovi, ale už roku 1933 odešel před sílícím antisemitismem zpět do Curychu. S pomocí A. Einsteina se dostal do Princetonu, kde přednášel do roku 1952. Roku 1948 zemřela jeho žena a Weyl se podruhé oženil se švýcarskou sochařkou Ellen Bär. Po svém emeritování v roce 1952 žil většinou v Curychu.\n\nWeylovo dílo je velmi rozsáhlé a dotýká se velmi široké oblasti matematiky, od teorie čísel přes Lieovy algebry, vlastní čísla a diferenciální geometrii až po teoretické základy matematiky a filosofii vědy vůbec. Weyl měl zpočátku blízko k intuicionismu a odmítal důkazy, založené na axiomu výběru, později však uznal, že by se tím matematika příliš ochudila. Vytvořil sjednocenou teorii pole, která vyložila Maxwellovo elektromagnetické pole i gravitační pole jako geometrické vlastnosti prostoročasu, a zabýval se také kalibrační invariancí.\n\nO rozsahu a významu jeho prací svědčí i to, kolik matematických pojmů je spojeo s jeho jménem: Weylova grupa, Weylův tensor a spinor, Weylova algebra a mnoho dalších. Mezi nejvýznamnější publikace patří:\n\n\nČlen Královské holandské akademie věd, Papežské akademie věd, čestný doktor ETH Curych, Sorbonna, Columbia university, dále univerzit Stuttgart a Oslo.\n\n"}
{"id": "828217", "url": "https://cs.wikipedia.org/wiki?curid=828217", "title": "Památník J. A. Komenského", "text": "Památník J. A. Komenského\n\nPamátník J. A. Komenského je malé muzeum v obci Komňa se stálou expozicí týkající se historie vesnice a života Jana Amose Komenského. Sbírky zahrnují také nálezy z archeologických vykopávek v lokalitě zříceniny hradu Zuvačov, mineralogické exponáty či ukázky dobového nářadí a nábytku. Památník byl zřízen roku 1992 u příležitosti 400. výročí narození J. A. Komenského, kterému Komňa dala jméno, a spravuje ho Spolek pro uctění památky J. A. Komenského. Nachází se v bývalé sýpce u venkovské usedlosti č. p. 33. Tato jednopatrová stavba pochází z roku 1744 a od roku 1958 je památkově chráněná. Je postavena z kamene a její stěny jsou omítnuté a obílené. Na jejím průčelí je krytá dřevěná pavlač s prodlouženou střechou, vstup do budovy a dvě malá přízemní okna. Střecha je sedlová a pokrytá břidlicí a štíty jsou vyzděné až do jejího hřebene. Budova je majetkem obce Komňa.\n\n"}
{"id": "828219", "url": "https://cs.wikipedia.org/wiki?curid=828219", "title": "Nika (ocenění)", "text": "Nika (ocenění)\n\nNika je prestižní filmová cena udělovaná každoročně od roku 1987 Ruskou filmovou akademií v Moskvě. Je modelovaná podobně jako cena Americké akademie filmového umění a věd – Oscar a odvozuje svůj název od Niké, starověké bohyně vítězství. Jde o hlavní národní filmovou cenu v Rusku.\n\n\n"}
{"id": "828220", "url": "https://cs.wikipedia.org/wiki?curid=828220", "title": "Nika", "text": "Nika\n\nNika může být:\n\n\n"}
{"id": "828223", "url": "https://cs.wikipedia.org/wiki?curid=828223", "title": "Zina Garrisonová", "text": "Zina Garrisonová\n\nZina Garrisonová, nepřechýleně Zina Lynna Garrison (* 16. listopadu 1963 Houston) je bývalá americká profesionální tenistka, olympijská vítězka ze čtyřhry soulských her, bronzová medailistka ve dvouhře ze stejné olympiády a vítězka tří grandslamů ve smíšené čtyřhře. Finále dvouhry si zahrála ve Wimbledonu 1990, kde ji porazila Martina Navrátilová.\n\nVe své kariéře vyhrála na okruhu WTA Tour čtrnáct turnajů ve dvouhře a dvacet ve čtyřhře. V rámci okruhu ITF získala jeden titul ve dvouhře a dva ve čtyřhře. Trénoval ji Angel Lopez.\n\nNa žebříčku WTA byla ve dvouhře nejvýše klasifikována v listopadu 1989 na 4. místě a ve čtyřhře pak v květnu 1988 na 5. místě.\n\nVe fedcupovém týmu Spojených států debutovala v roce 1984 čtvrtfinálovým utkáním Světové skupiny proti Itálii, v němž na antuce v Sao Paulu prohrála dvouhru s Reggi-Concatovou. V soutěži nastoupila k dvaceti třem mezistátním utkáním s bilancí 7–4 ve dvouhře a 15–1 ve čtyřhře. Soutěž ještě pod názvem Pohár federace vyhrála v letech 1989 a 1990.\n\nK prvnímu turnaji nastoupila v žákovské kategorii ve dvanácti letech. O dva roky později již vyhrála americké mistrovství dívek do 18 let. Následně se prosadila také na mezinárodní úrovni, když zvítězila na juniorkách ve Wimbledonu a na US Open. Ve světovém juniorském žebříčku ITF se stala světovou jedničkou ve dvouhře.\n\nK profesionálkám se zařadila v roce 1982 a prvním turnajem, do něhož nastoupila se stal pařížský grandslam French Open 1982. Na něm prošla do čtvrtfinále, kde byla vyřazena Martinou Navrátilovou.\n\nPřes potíže s bulimií v prvních sezónách kariéry dosáhla semifinálové účasti na Australian Open 1983 a na konci sezóny již figurovala na 10. místě světové klasifikace. Premiérovým singlovým titulem na okruhu se stal curyšský European Indoor Championships 1984. Následující rok zde triumf obhájila po finálové výhře nad Hanou Mandlíkovou a probojovala se také do semifinále Wimbledonu 1985. V roce 1986 triumfovala na prvním turnaji ve čtyřhře, když a Argentinkou Gabrielou Sabatiniovou zvítězila na Canadian Open.\n\nSpolečně s Sherwoodem Stewartem získala grandslamový titul ve smíšené čtyřhře na Australian Open 1987. Na tomto melbournském turnaji si s Lori McNeilovou také zahrála finále ženské čtyřhry, ze které odešla poražena. Ve Wimbledonu 1988 zopakovaly se Stewartem úspěšnou spolupráci, když triumfovali ve smíšené čtyřhře.\n\nSpojené státy reprezentovala na Letních olympijských hrách 1988 v Soulu, kdy se tenis oficiálně vrátil do rodiny olympijských sportů. V ženské čtyřhře po boku krajanky Pam Shriverové dokázaly vybojovat zlaté medaile, když ve finále zdolaly československý pár Jana Novotná a Helena Suková. V soutěži dvouhry porazila ve čtvrtfinále svou spoluhráčku Shriverovou a po prohraném semifinále obdržela bronzovou medaili.\n\nNa US Open 1989 ve čtvrtfinále přešla přes Chris Evertovou po setech 7–6 a 6–2, což byl poslední zápas singlové grandslamové kariéry Evertové. Mezi posledními čtyřmi pak nestačila na Navrátilovou. Sezónu 1989 zakončila na svém žebříčkovém maximu, když jí patřilo 4. místo.\n\nNejlepšího singlového výkonu v kariéře dosáhla ve Wimbledonu 1990. Ve čtvrtfinále si poradila s aktuální vítězkou French Open Monikou Selešovou po třísetové bitvě 3–6, 6–3 a 9–7. V semifinále zůstala na její raketě hlavní favoritka turnaje, obhájkyně titulu a světová jednička Steffi Grafová, kterou zdolala 6–3, 3–6 a 6–4. Probojovala se tak do svého jediného singlového finále na grandslamu v kariéře. V něm podlehla Martině Navrátilové ve dvou setech 6–4, 6–1, čímž získala Čechoameričanka devátý titul a vytvořila tak absolutní wimbledonský rekord. Na tomto turnaji si Garrisonová připsala titul ve smíšené čtyřhře, kterou vyhrála s krajanem Rickem Leachem.\n\nNa Australian Open 1992 si zahrála s Mary Joe Fernandezovou finále čtyřhry, z něhož odešly poraženy. Profesionální kariéru ukončila v roce 1997.\n\nPo odchodu z profesionálního tenisu komentovala tenisová utkání pro televizní společnost a měla také tenisové aktivity. Již v roce 1988 založila nadaci pro bezdomovce „Zina Garrison Foundation for the Homeless“ a roku 1992 pak tenisový výukový program „Zina Garrison All-Court Tennis Program“, s cílem podpory tohoto sportu v Houstonu. Řadí se ke členkám spolku „Alpha Kappa Alpha“.\n\nDo roku 2008 působila jako nehrající kapitánka fedcupového týmu Spojených států, než tuto funkci po ní převzala Mary Joe Fernandezová. Americké tenistky vedla také na Letních olympijských hrách 2008 v Pekingu, kde Venus a Serena Williamsovy získaly zlatý kov ve čtyřhře.\n\nNarodila se v roce 1963 jako nejmladší ze sedmi sourozenců do afroamerické rodiny. Tenis začala hrát v deseti letech. V roce 1982 maturovala na houstonské střední škole Sterling High School.\n\nV devatenácti letech, po smrti matky, byla u ní diagnostikována porucha příjmu potravy bulimie. \"„Nikdy jsem nebyla spokojena s tím, jak vypadám a cítila, že jsem ztratila jedinou osobu, která mě bezvýhradně milovala“\", uvedla tenistka v roce 2006 na adresu této životní etapy během rozhovoru pro britské médium \"Observer Sport Monthly\".\nV září 1989 se vdala za Willarda Jacksona. Roku 1997 bylo manželství rozvedeno.\n\n\n"}
{"id": "828228", "url": "https://cs.wikipedia.org/wiki?curid=828228", "title": "Seznam jezer ve Slovinsku", "text": "Seznam jezer ve Slovinsku\n\nSlovinská jezera (slovinsky jezero - \"jezero\"). Tabulka obsahuje přehled jezer ve Slovinsku s plochou přes 1 km². Přehradní nádrže a rybníky jsou opatřeny poznámkou.\n"}
{"id": "828234", "url": "https://cs.wikipedia.org/wiki?curid=828234", "title": "Tarbíkomyš Merriamova", "text": "Tarbíkomyš Merriamova\n\nTarbíkomyš Merriamova (\"Dipodomys merriami\") je malý hlodavec z čeledi pytloušovití (Heteromyidae). Žije v Severní Americe v USA a v Mexiku.\n\nJe to výlučně noční živočich žijící v pouštích, kde si vyhrabává nory s labyrintem tunelů. Živí se převážně semeny, částečně i hmyzem. I když je podobná myším, není s nimi příbuzná.\n\nVyskytuje se v Severní Americe na jihozápadě USA (především Kalifornie, Arizona, Nové Mexiko a Texas) a v Mexiku (severní až střední část a Kalifornský poloostrov). Žije v suchých oblastech v písčitých, kamenitých nebo jílovitých pouštích.\n\nStejně jako ostatní tarbíkomyši má i tarbíkomyš Merriamova dlouhé zadní nohy, po kterých umí rychle skákat. Přední nohy používá k pohybu jen při pomalé chůzi.\n\nSrst má přizpůsobenou pouštní oblasti, ve které žije – může být v rozsahu od světle béžové po hnědou. Břicho je vždy bílé (bělavé). Oproti mnoha jiným tarbíkomyším má na zadní noze jen 4 prsty.\n\nŽije v pouštních oblastech, kde se vyhrabává nory s labyrintem tunelů a několika východy. Každý jedinec žije individuálně a kromě období páření brání své teritorium před ostatními samci i samicemi. Populační hustotu stanovili různí autoři na 3,5 – 29 jedinců na hektar. Průměrná velikost celkového ročního teritoria jedince je 0,49 ha.\n\nTarbíkomyš Merriamova je výhradně noční tvor, čímž se chrání především proti predátorům. Dokonce i když je Měsíc v úplňku, vychází na povrch jen na velmi krátký čas. Přes den zůstává v noře, jejíž vchody si obvykle – pro zachování vhodné teploty – ucpává hlínou.\n\nRozmnožuje se až 3× ročně prakticky po celý rok, nejvíce ale v březnu a dubnu. V jednom vrhu může mít až 4 mláďata, i když průměr je 2,6.\n\nNaprostou většinu její potravy tvoří různá semena. Pro období sucha si v norách vytváří několik zásobáren.\n\nDruhou položku jejího jídelníčku – asi 15 % – tvoří hmyz.\n\nTarbíkomyš Merriamova jako živočišný druh není ohrožena a proto je zařazena mezi málo dotčené živočichy. Vytváří však 19 poddruhů, z nichž dva – \"D. merriami margaritae\" a \"D.merriami insularis\" – žijící na malých ostrovech u Kalifornského poloostrova, jsou kriticky ohrožené.\n\n"}
{"id": "828235", "url": "https://cs.wikipedia.org/wiki?curid=828235", "title": "Kalina višňolistá", "text": "Kalina višňolistá\n\nKalina višňolistá (\"Viburnum prunifolium\") je opadavý keř pocházející z východu Spojených států. Jen zřídka se v Česku pěstuje jako okrasná dřevina. Plody jsou jedlé.\n\nKalina višňolistá je opadavý vzpřímený keř dorůstající výšky 2 až 5 metrů, někdy i strom až 9 metrů vysoký. Zimní pupeny jsou krátce zašpičatělé, kryté 2 páry listenů, zelené, červenavě chlupaté. Letorosty jsou tuhé, lysé, v mládí červenavé a později šedavé. Listy jsou vstřícné, s eliptickou až vejčitou, obvejčitou nebo oválnou čepelí, 3 až 9 cm dlouhé a 2 až 5 cm široké, špičaté a se zakulacenou bází, na okraji jemně pilovité, svrchu tmavě a zespodu světle zelené, lysé s řídkými šupinkami. Na podzim se listy barví do hnědočervených odstínů. Řapík bývá úzce a nezvlněně křídlatý, 8 až 20 mm dlouhý, červenavý. Květy jsou čistě bílé, 5 až 6 mm široké, v přisedlých, 5 až 10 cm širokých vrcholících připomínajících okolík. Plody jsou modročerné, ojíněné, téměř kulovité a asi 1 cm dlouhé. Kvete v červnu.\n\nKalina višňolistá pochází z východních oblastí USA. Roste především ve vlhkých lesích, houštinách a na březích řek.\n\nZralé plody kaliny višňolisté jsou jedlé a mohou být také zpracovávány na džemy a podobně.\nKalina višňolistá náleží mezi zřídka pěstované druhy a setkat se s ní lze především v arboretech a botanických zahradách. Je uváděna z Průhonického parku a ze sbírek Dendrologické zahrady v Průhonicích a\nArboreta v Žampachu.\nZ nemnohých okrasných kultivarů je pěstován např. 'Summer Magic', vzpřímený keř s listy nejdříve bronzovými, později tmavě zelenými a lesklými.\n\nLéčivou částí je kůra, která se používá především při léčbě ženských potíží. Domorodí Američané používali odvar k léčbě gynekologických potíží, včetně menstruačních křečí. Napomáhá zotavení po porodu a při léčbě následků menopauzy. Lidově se používá k léčbě menstruačních bolestí a ranních nevolností. Vzhledem ke svým antispazmodickým účinkům může být rostlina také použita při léčbě křečí trávicího traktu nebo žlučových cest. V minulosti byla užívána jako antiabortivum.\n\n"}
{"id": "828256", "url": "https://cs.wikipedia.org/wiki?curid=828256", "title": "Elektrárna Kosovo A", "text": "Elektrárna Kosovo A\n\nElektrárna Kosovo A (albánsky Termocentrali Kosova A, v srbské cyrilici Термоцентрала Косово А) je tepelná elektrárna, nacházející v Kosovu, 10 km jihozápadně od Prištiny (poblíž města Kastriot). Po elektrárně Kosovo B je druhá největší v zemi - spolu s ní se na výrobě energie v zemi podílí 98 %. Palivem pro tuto elektrárnu je hnědé uhlí. \n\nElektrárna byla zprovozněna postupně po částech, první bloky začaly dodávat energii do sítě v 60. letech. Kosovo A se sestává celkem z pěti bloků:\n\n\nV současné době není elektrárna Kosovo A zprovozněna na svůj plný výkon. Některé bloky jsou odstaveny.\n\nElektrárna Kosovo A patří k významným znečišťovatelům místního životního prostředí. Emise především prachových částic z komínů elektrárny dosahují hodnot několikrát překračujících standardy EU. Je také považována za významný zdroj zdravotních obtíží obyvatelstva v přilehlých sídlech. V roce 2012 proto byla vybavena prachovými filtry, které měly situaci alespoň částečně zlepšit. Její případná rekonstrukce je vnímána jako příliš složitý a nákladný proces. Většina bloků elektrárny se již blíží konci své životnosti a ani rozsáhlejší investice by nedokázala celé zařízení dovést k ekologickým standardům požadovaným Evropskou unií. Podle současných plánů má být proto v roce 2017 (podle některých zdrojů až v roce 2025) uzavřena. Nahradit ji má nová elektrárna Kosovo C. \n\nElektrárnu spravuje kosovská vládní společnost KEK (albánsky \"Korporata Energjetike e Kosovës\").\n"}
{"id": "828267", "url": "https://cs.wikipedia.org/wiki?curid=828267", "title": "Tux Racer", "text": "Tux Racer\n\nTux Racer je počítačová hra, jejímž hlavním hrdinou je tučňák Tux, maskot operačního systému Linux. Jedná se o hru pro jednoho hráče, který klávesnicí ovládá tučňáčka sjíždějícího po břiše zasněžený a zledovatělý svah. Cílem je kromě co nejrychlejšího projetí dráhy také posbírání co největšího počtu sleďů cestou.\n\nJedná se o svobodný (pod licencí GNU GPL) a multiplatformní software. Využívá knihovnu OpenGL a je dostupný pro Linux, Mac OS a Microsoft Windows. První verze byla vydána v říjnu 2000.\n\nČasem vznikla řada forků, například \"Open Racer\", \"PlanetPenguin Racer\" a \"Extreme Tux Racer\".\n\n"}
{"id": "828268", "url": "https://cs.wikipedia.org/wiki?curid=828268", "title": "Camila Grey", "text": "Camila Grey\n\nCamila Grey (Camila Cristinna Gutierrez, * 6. ledna 1979, Dallas, Texas, USA) je hudebnice pocházející z Los Angeles, která působí v duu Uh Huh Her. Před působením v tomto uskupení účinkovala ve skupině Mellowdrone, kde hrála na basovou kytaru a na klávesy. Spolupracovala také s umělci, jako jsou Dr. Dre, Busta Rhymes, Tricky, Melissa Auf der Maur, Kelly Osbourne, a Adam Lambert.\n\nGrey začala hrát na piano už jako malé dítě a proto navštěvovala americkou hudební školu Suzuki. Později studovala na Berklee College of Music, kde potkala Jonathana Batese, se kterým později spolupracovala v Mellowdrone. Po vystudování se přestěhovala do L.A., kde se začala hudbě věnovat naplno a pracovala zde jako sezónní hráčka. Spolupracovala na mnoha filmových soundtracích, namátkou např. \"Lepší pozdě nežli později\", \"Hříšný tanec 2\", \"Catwoman\" a TV seriálu \"Plastická chirurgie s. r. o.\".\n\nCamila Grey pochází z Texasu, kde se na svatbě seznámila a posléze začala pracovat s Leishou Hailey (herečka známá ze seriálu \"Láska je Láska\" a bývalá členka hudební skupiny z 90. let The Murmurs) na písni, která byla vydána v roce 2007 na EP \"I See Red\". EP album bylo nahráno v losangelském bytě Camily Grey a vokály byly nahrány u ní v koupelně. \n\nJejich druhé album Common Reaction bylo vydáno v roce 2008. Na jaře roku 2011 vydaly druhé EP nazvané \"Black and Blue\", ke kterému vyjely na turné v květnu 2011. Jejich zatím poslední album nazvané \"Nocturnes\" vyšlo 11. října 2011. Na tomto albu pracovaly několik let. Songy \"Same High\" a \"Human Nature\" byly původně napsány pro filmy Děcka jsou v pohodě a Stmívání\n\nCamila Grey se otevřeně hlásí ke své lesbické orientaci. Její partnerkou je její spoluhráčka z kapely Uh Huh Her, herečka Leisha Hailey. Jejich vztah vyšel najevo, když byly v roce 2011 eskortovány z letadla za to, že se veřejně políbily.Camila v současnosti randí s talentovanou fotografkou Chelsea Watcher.\n\n"}
{"id": "828270", "url": "https://cs.wikipedia.org/wiki?curid=828270", "title": "Kungsleden", "text": "Kungsleden\n\nKungsleden (\"Královská cesta\") je turistická trasa v severním Švédsku, přibližně 440 km dlouhá, mezi Abiskem na severu a Hemavanem na jihu.\nProchází jednou z největších zbývajících evropských oblastí divočiny.\n\nKungsleden byla vytvořena \"Svenska Turistföreningen\" (STF - Švédskou turistickou asociací) na konci 19. století s cílem, aby více lidí mohlo zažít krásu Laponska.\nCesta vede asi 440 km mezi Abiskem na severu a Hemavanem na jihu. Je dobře značená a mnoho částí je dobře vybaveno a udržováno STF.\nPovalové chodníky vedou přes bažinatou nebo skalnatou půdu. Některé odlehlé úseky jsou však zničené či skalnaté, což zvyšuje obtížnost pro pěší turistiku na některých částech stezky.\n\nStezka je rozdělena na čtyři části, které představují každý přibližně jeden týden turistiky. Zdaleka nejnavštěvovanější částí je ta nejsevernější\nmezi Abiskem a Kebnekaise, procházející v severní části přes celý Národní park Abisko. Letní sezóna obvykle trvá od poloviny června do konce září, počasí ale může být velmi zrádné včetně pozdního nebo předčasného sněhu. Stezka je populární v zimě, velká část je značena zimní značením a lze ji přejet na běžkách. Zimní sezónu trvá od února do konce dubna, chaty jsou v tomto období také otevřené.\n\nPodél stezky byly postaveny jednotlivé chaty (hostely) vzdálené od sebe asi den chůze (9–22 km). Chaty jsou primárně provozovány STF.\nZa malý poplatek je možné mít stan venku a využívat venkovní zařízení. Mezi těmito chatami se nacházejí i další nehlídané, neplacené přístřešky.\nNa některých chatách lze dokoupit jídlo, vybavení do hor a další proviant (např. Alesjaure a Kebnekaise Fjällstation).\n\nChaty podél Kungsleden jsou:\n\nMezi Kvikkjokk a Ammarnäsem nejsou žádné chaty, což znamená vzdálenost asi 130 km bez chat.\n\nNejzajímavější místa na cestě či někdy na malé odbočce:\n\nDo Abiska lze jet přímým vlakem z Göteborgu, Stockholmu nebo Narviku.\nDo Abiska se lze také dostat autobusem buď z Kiruny nebo z Narviku.\nTaké lze jet do Hemavanu autobusem z Umeå nebo norského Mo i Rana. Existují pravidelné lety mezi Hemavanem a Stockholmem.\n\nNěkolik málo míst podél cesty je dosažitelných po silnici autem či veřejnou dopravou (a na pár dalších míst se dá dostat lodí):\nV létě se dá dostat vlakem do Jokkmokku, Arvidsjauru a Sorsele.\n\n"}
{"id": "828272", "url": "https://cs.wikipedia.org/wiki?curid=828272", "title": "Heureka.cz", "text": "Heureka.cz\n\nHeureka je největší nákupní portál a srovnávač cen na českém internetu. Každý měsíc navštíví web v průměru tři milióny reálných uživatelů, kteří vybírají z dvaceti sedmi miliónů produktů a desítek tisíc internetových obchodů. Heureka zároveň patří mezi 10 nejnavštěvovanějších webů v Česku měsíčně.\n\nNabízí široké spektrum funkcí od porovnávání cen obchodů a srovnávání parametrů vybraných produktů přes ověřené recenze a poradnu až po nakupování bez nutnosti opustit web a to vše v obrovském množství kategorií.\n\nInteraktivní nákupní rádce \"Heureka.cz\" byl založen společností Miton v roce 2007, kdy zaujal nápadem zkombinování mnoha služeb do jednoho celku. Následně rozšířil svou působnost i na Slovensko, kde založil slovenskou verzi Heureka.sk (založena v r. 2008) Dne 31. března 2013, po fúzi se společností Miton Media, a.s., se stala novým provozovatelem \"Heureka.cz\" společnost Allegro Group CZ, s.r.o.. Rok poté nastávají ve společnosti Allegro Group CZ, s.r.o. korporátní změny. Na základě těchto změn se nákupní rádce \"Heureka.cz\" od 1. 4. 2014 stává součástí společnosti Naspers OCS Czech Republic, s.r.o. Do stávajícího globálního segmentu srovnávačů patří například brazilský srovnávač BusCapé, jihoafrický PriceCheck, italský Trova Prezzi, polský Ceneo a další.\n\nV říjnu 2015 oznámila skupina Rockaway nákup srovnávače cen Heureka.cz a e-shopu Mall.cz od současného provozovatele Naspers OCS Czech Republic, s.r.o. za částku 5,4 miliardy Kč. Od oznámení transakce se nyní čeká na schválení od ÚOHS.\n\nNa základě rozhodnutí společníka byl dne 22. 2. 2016 změněn název dosavadní obchodní firmy Naspers OCS Czech Republic s.r.o. na Heureka Shopping s.r.o.\n\nO tři roky později, sfúzováním se společností Heureka Shopping s.r.o vzniká nová obchodní entita Heureka Group a.s. Ta se svými srovnávači působí na devíti trzích střední a východní Evropy. Jejím posláním je rozvíjet nákupního rádce v celém regionu CEE.\n\nRozsah služeb:\n\nOvšem ani logo \"Ověřeno zákazníky\" na samotných stránkách Heureka.cz negarantuje na 100%, že se jedná o seriózní obchod, neboť zákazníci hodnocení vkládají většinou 10 dní po uskutečnění objednávky a později (např. po zkušenostech s průběhem reklamací) ho už nemohou upravit.\n\n\n\n\n\n\n\n\nPočet zapojených obchodů:\n\n\nJe držitelem ocenění ankety Křišťálová Lupa o nejoblíbenější a nejzajímavější projekty a služby českého Internetu v kategorii \"\"Internetové obchodování\"\", která zohledňuje projekty založené na zprostředkování transakčních operací (e-shopy, cenové srovnávače, katalogy zboží, transakční weby, platební nástroje, slevové servery apod. ):\n\n\nV prvním ročníku Zonky Innovation Awards obsadila Heureka první místo v kategorii Sdílená zkušenost.\n\n"}
{"id": "828273", "url": "https://cs.wikipedia.org/wiki?curid=828273", "title": "73 (číslo)", "text": "73 (číslo)\n\nSedmdesát tři je přirozené číslo. Následuje po číslu sedmdesát dva a předchází číslu sedmdesát čtyři. Řadová číslovka je \"sedmdesátý třetí\" nebo \"třiasedmdesátý\". Římskými číslicemi se zapisuje LXXIII.\n\n73 je:\n\n\n\n\n"}
{"id": "828274", "url": "https://cs.wikipedia.org/wiki?curid=828274", "title": "74 (číslo)", "text": "74 (číslo)\n\nSedmdesát čtyři je přirozené číslo. Následuje po číslu sedmdesát tři a předchází číslu sedmdesát pět. Řadová číslovka je \"sedmdesátý čtvrtý\" nebo \"čtyřiasedmdesátý\". Římskými číslicemi se zapisuje LXXIV.\n\n74 je:\n\n\n\n"}
{"id": "828276", "url": "https://cs.wikipedia.org/wiki?curid=828276", "title": "75 (číslo)", "text": "75 (číslo)\n\nSedmdesát pět je přirozené číslo. Následuje po číslu sedmdesát čtyři a předchází číslu sedmdesát šest. Řadová číslovka je \"sedmdesátý pátý\" nebo \"pětasedmdesátý\". Římskými číslicemi se zapisuje LXXV.\n\n75 je:\n\n\n\n"}
{"id": "828286", "url": "https://cs.wikipedia.org/wiki?curid=828286", "title": "Ekkart Sauser", "text": "Ekkart Sauser\n\nEkkart Sauser (14. dubna 1933 – 20. listopadu 2019) byl římskokatolický kněz a církevní historik.\n\nJe synem profesora anatomie Gustava Sausera (1899-1969). S pracemi \"Der Hallstätter Marienaltar von Meister Astl\" (1956) a \"Die Zillertaler Inklinanten und ihre Ausweisung im Jahre 1837\" (1958/59) získal doktorský titul z filozofie a teologie na innsbrucké univerzitě. Od roku 1967 do odchodu do penze v roce 2001 byl profesorem dějin římskokatolické církve starověku, patrologie a církevní archeologie na teologické fakultě v Trevíru. Byl také docentem v Innsbrucku. Od roku 1952 je členem A.V. Austria Innsbruck v ÖCV a K.D.St.V. Churtrier v CV.\n\nSauser napsal řadu článků pro Biographisch-Bibliographisches Kirchenlexikon (BBKL), jejichž přesnost byla zpochybněna. \n\n\n"}
{"id": "828299", "url": "https://cs.wikipedia.org/wiki?curid=828299", "title": "Kantiléna (sbor dětí a mládeže při Filharmonii Brno)", "text": "Kantiléna (sbor dětí a mládeže při Filharmonii Brno)\n\nKantiléna, sbor dětí a mládeže při Filharmonii Brno je výběrový sbor působící v Brně. Zaměřuje se jak na českou tak světovou hudbu a na svých koncertech uvádí i novinky soudobých autorů. Sbormistrem Kantilény je od roku 2006 Jakub Klecker. Přípravná oddělení sboru vedou Michal Jančík a Veronika Hrůzová, hlasovými poradkyněmi jsou v současné době Lenka Ďuricová a Ksenia Suprunovič.\n\nKantiléna vznikla roku 1956 z podnětu Ivana Sedláčka jako Šlapanický dětský sbor. V roce 1962 sbor upoutal pozornost vítězstvím v celostátní soutěži v Bratislavě. Roku 1967 se ze školního sboru stalo výběrové těleso jménem Kantiléna. Postupně začíná spolupracovat s předními skladateli, orchestry i dirigenty a buduje si vynikající domácí i mezinárodní pověst.\n\nDíky spolupráci s hlasovým pedagogem prof. Jiřím Barem si Kantiléna vypěstovala kvalitní hlasovou technicku. Na jeho práci navázala prof. Anna Barová, dlouholetá vynikající operní sólistkou Národního divadla Brno. Od roku 1984 působí Kantiléna při Filharmonii Brno (dříve Státní filharmonie Brno).\n\n\n\n\n"}
{"id": "828302", "url": "https://cs.wikipedia.org/wiki?curid=828302", "title": "Michal Plocek", "text": "Michal Plocek\n\nMichal Plocek (17. dubna 1994 – 28. listopadu 2016) byl český veslař-skifař, mistr světa, juniorský mistr Evropy z jezera Bled (červen 2012) a juniorský mistr světa z roku 2012 z Plovdivu (19. srpen 2012), také mistr České republiky pro rok 2011 v kategorii do 23 let. Byl odchovancem VK Slovácko v Uherském Hradišti, trénoval ho Milan Šurý. Závodil za klub ASC Dukla Praha pod vedením mistra světa ve skifu lehkých vah Michala Vabrouška.\n\nV roce 2016 se stal v Monte Carlu spolu s V. Řimákem, A. Štěrbákem, M. Klangem a R. Šumou mistrem světa v příbřežním veslování v kategorii čtyřka s kormidelníkem.\n\nV dětství se původně chtěl věnovat lednímu hokeji, kdy se toužil stát hokejovým brankářem, ale nakonec se začal věnovat veslování.\n\nV pondělí 28. listopadu 2016 byl nalezen mrtvý v loděnici Dukly, cizí zavinění nebylo zjištěno. Podle zpráv bulvárních médií se zamkl v pokoji a oběsil.\n\nJeho partnerkou byla Kristýna Bauerová, se kterou se seznámil při studiu na průmyslové škole stavební. Po dlouholetém kamarádském volném vztahu se dali dohromady.\n\n"}
{"id": "828303", "url": "https://cs.wikipedia.org/wiki?curid=828303", "title": "Adam Bašný", "text": "Adam Bašný\n\nAdam Bašný (23. července 1976, Praha) je český právník.\n\nVystudoval Právnickou fakultu Univerzity Karlovy v Praze. V roce 2005 byl jmenován státním zástupcem Obvodního státního zastupitelství pro Prahu 5. Absolvoval stáže na mezinárodním odboru a odboru trestního řízení na Nejvyšším státním zastupitelství a v letech 2006–2009 byl vedoucím liberecké pobočky Krajského státního zastupitelství v Ústí nad Labem. V únoru 2009 byl ústeckým krajským státním zástupcem Jiřím Křivancem odvolán s tím, že opakovaně manažersky pochybil a také komentoval kauzy, které nebyly jeho, čímž měl porušit zákon o státním zastupitelství. Mimo jiné šlo o Bašného kritické vyjádření ke způsobu vyšetřování Čunkovy kauzy, které žalobce pronesl v prosinci 2008 na semináři české pobočky nevládní organizace Transparency International (TIC). Následná inspekce Ministerstva spravedlnosti manažerská pochybení na straně Bašného neshledala.\n\nV letech 2011–2012 působil Adam Bašný v civilní misi EULEX v Kosovu. V roce 2012 byl jmenován náměstkem pražské vrchní státní zástupkyně Lenky Bradáčové. \n\nPřednášel na Filozofické fakultě Univerzity Karlovy předmět \"Korupce a veřejná moc\". Jeho publikační činnost je zaměřena na trestní právo, transparentnost a nezávislost justice. Je členem Společnosti pro církevní právo.\n"}
{"id": "828306", "url": "https://cs.wikipedia.org/wiki?curid=828306", "title": "Ryan Robbins", "text": "Ryan Robbins\n\nRyan Robbins (* 26. listopadu 1971 Victoria (Britská Kolumbie), Kanada) je kanadský herec. Je známý svými rolemi Ladona Radima v seriálu , Charlieho Connora v seriálu Battlestar Galactica a Henryho Fosse v seriálu Svatyně.\n\n"}
{"id": "828307", "url": "https://cs.wikipedia.org/wiki?curid=828307", "title": "Seznam kulturních památek v Plané (okres Tachov)", "text": "Seznam kulturních památek v Plané (okres Tachov)\n\n"}
{"id": "828308", "url": "https://cs.wikipedia.org/wiki?curid=828308", "title": "Seznam kulturních památek v Tachově", "text": "Seznam kulturních památek v Tachově\n\n"}
{"id": "828309", "url": "https://cs.wikipedia.org/wiki?curid=828309", "title": "Seznam kulturních památek ve Dvoře Králové nad Labem", "text": "Seznam kulturních památek ve Dvoře Králové nad Labem\n\n"}
{"id": "828310", "url": "https://cs.wikipedia.org/wiki?curid=828310", "title": "Seznam kulturních památek v Hostinném", "text": "Seznam kulturních památek v Hostinném\n\n"}
{"id": "828311", "url": "https://cs.wikipedia.org/wiki?curid=828311", "title": "Seznam kulturních památek v Kuksu", "text": "Seznam kulturních památek v Kuksu\n\n"}
{"id": "828312", "url": "https://cs.wikipedia.org/wiki?curid=828312", "title": "Seznam kulturních památek v Trutnově", "text": "Seznam kulturních památek v Trutnově\n\n"}
{"id": "828313", "url": "https://cs.wikipedia.org/wiki?curid=828313", "title": "Seznam kulturních památek ve Vrchlabí", "text": "Seznam kulturních památek ve Vrchlabí\n\n"}
{"id": "828316", "url": "https://cs.wikipedia.org/wiki?curid=828316", "title": "Seznam kulturních památek v Plzni", "text": "Seznam kulturních památek v Plzni\n\n\n\n\n\n\n\n\n\n\n\n\n"}
{"id": "828318", "url": "https://cs.wikipedia.org/wiki?curid=828318", "title": "Seznam kulturních památek v Litomyšli", "text": "Seznam kulturních památek v Litomyšli\n\n"}
{"id": "828319", "url": "https://cs.wikipedia.org/wiki?curid=828319", "title": "Michal Vabroušek", "text": "Michal Vabroušek\n\nMichal Vabroušek (* 21. května 1975 Praha) je český veslař, skifař lehkých vah, který v současnosti působí jako veslařský trenér dorostu a mládeže. Jde o prvního mistra světa ve veslování v rámci samostatné České republiky z roku 2000 v Záhřebu. Závodil za ASC Dukla Praha.\n\nS veslováním začal ve věku 10 let v roce 1985, svůj první velký mezinárodní start si odbyl na mistrovství\nsvěta juniorů v roce 1992, kde se stal juniorským mistrem světa na čtyřce.\n\nLetních olympijských her se zúčastnil v roce 1996 v Atlantě\na v roce 2004 v Aténách.\n\nOd roku 1997 se začal věnovat skifu v tehdy nové kategorii lehkých vah. V roce 1998 a v roce 1999 se stal vicemistrem světa lehkých vah (2. místo).\n\nV roce 2000 získal první titul mistra světa v celé historii českého i československého veslování.\n\nV roce 2007 se stal ústředním trenérem v kategorii do 23 let a v roce 2008 se stal i ústředním\ntrenérem mládeže .\n\n\n\n"}
{"id": "828322", "url": "https://cs.wikipedia.org/wiki?curid=828322", "title": "Seznam kulturních památek v Bubenči", "text": "Seznam kulturních památek v Bubenči\n\nVelká část Bubenče včetně jeho historického jádra (avšak bez Stromovky) spadá od roku 1993 do městské památkové zóny Dejvice, Bubeneč, horní Holešovice.\n\n"}
{"id": "828323", "url": "https://cs.wikipedia.org/wiki?curid=828323", "title": "Seznam kulturních památek v Dejvicích", "text": "Seznam kulturních památek v Dejvicích\n\nČást Dejvic spadá od roku 1993 do městské památkové zóny Dejvice, Bubeneč, horní Holešovice.\n\nOsada Baba je od roku 1993 městskou památkovou zónou.\n\nNásledující seznam je členěn podle základních sídelních jednotek.\n\nOsada Baba je od roku 1993 městskou památkovou zónou.\n\nDřívější název této ZSJ je Starý Sedlec B.\n\n"}
{"id": "828324", "url": "https://cs.wikipedia.org/wiki?curid=828324", "title": "Cesmína Pernyova", "text": "Cesmína Pernyova\n\nCesmína Pernyova (\"Ilex pernyi\") je stálezelený keř s tuhými, nevelkými, tmavě zelenými, ostře ostnitými listy. Pochází z Číny. V Česku je občas pěstována především v arboretech a botanických zahradách.\n\nCesmína Pernyova je stálezelený řídký keř dorůstající výšky 3 až 4 metrů, v domovině i strom až 10 metrů vysoký. Borka kmene je stříbřitě šedá. Větévky jsou zelené, krátce šedohnědě chlupaté, s okrouhlým průřezem. Koncové pupeny jsou vejčitě kuželovité, pýřité, špičaté. Listy jsou tuhé, kosočtverečné, vejčité až vejčitě kopinaté, 2 až 4 cm dlouhé, na líci tmavě zelené a lesklé, na rubu světlejší, oboustranně lysé. Na každé straně listové čepele jsou 1 až 3 ostnité zuby. Řapík je krátký, asi 2 mm dlouhý. Žilnatina je tvořena 1 až 3 páry postranních žilek. Květy jsou žlutavé, 4-četné, jednopohlavné, v úžlabních svazečcích na loňských větévkách. Plody jsou červené, kulovitě vejcovité, 7 až 8 mm dlouhé, s vytrvalým kalichem a bliznou, obvykle se 4 pecičkami. Kvete v květnu a červnu.\n\nCesmína Pernyova pochází ze střední a západní Číny. Roste ve světlých lesích a křovinatých oblastech v nadmořské výšce 1000 až 2500 metrů.\n\nCesmína Pernyova je zřídka pěstovaný druh. Je uváděna ze sbírek Dendrologické zahrady v Průhonicích a Pražské botanické zahrady v Tróji, je možno ji vidět i v Botanické zahradě PřfMU v Brně. Z nemnohých okrasných kultivarů se pěstuje např. zakrslý a velmi ostnitý 'Jermyns Dwarf'.\n\n"}
{"id": "828327", "url": "https://cs.wikipedia.org/wiki?curid=828327", "title": "Seznam kulturních památek v Holešovicích", "text": "Seznam kulturních památek v Holešovicích\n\nZápadní část Holešovic spadá od roku 1993 do městské památkové zóny Dejvice, Bubeneč, horní Holešovice.\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací. Z Holešovic jsou součástí rezervace Letenské sady a přilehlý úsek nábřeží.\n\n"}
{"id": "828328", "url": "https://cs.wikipedia.org/wiki?curid=828328", "title": "Seznam kulturních památek na Hradčanech", "text": "Seznam kulturních památek na Hradčanech\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací.\n\nZákladní sídelní jednotka Hrad je vymezena na severu ulicemi Jelení a Mariánské hradby, na západě ulicemi U Brusnice, Kanovnická a Radnické schody.\n\nV seznamu čísel popisných v MonumNetu je uvedeno též čp. 251, které odpovídá adrese Na baště sv. Ludmily 251/5 na parcele č. 574 a neodpovídá rozpisu parcel v MonumNetu. V rozpisu adres v MonumNetu nejsou uvedena všechna čísla popisná zmíněná v rozpisu parcel, chybí zejména řada domů v Jelení ulici.\n\nZákladní sídelní jednotka Pohořelec je vymezena na severu a západě ulicemi Dlabačova a Keplerova, na východě ulicemi U Brusnice, Kanovnická a Radnické schody.\nZákladní sídelní jednotka Strahovská zahrada zaujímá část Hradčan západně, jižně a východně od Strahovského kláštera.\n\nZákladní sídelní jednotku U Písecké brány A tvoří část bývalého hradebního pásma mezi ulicemi Na valech, Badeniho, Mariánské hradby a Tychonova. (ZSJ U Písecké brány B tvoří pás mezi ulicemi Na valech a Milady Horákové.)\n\nZákladní sídelní jednotku Na hradbách A tvoří část bývalého hradebního pásma ohraničená ulicemi Milady Horákové, Na valech, Tychonova, Mariánské hradby, Jelení, Keplerova, Myslbekova, Patočkova. (ZSJ Na hradbách B zahrnuje jen cíp území severně od ulice Na valech s budovou knihovny Národního archivu, čp. 5.)\n\n"}
{"id": "828329", "url": "https://cs.wikipedia.org/wiki?curid=828329", "title": "Seznam kulturních památek v Karlíně", "text": "Seznam kulturních památek v Karlíně\n\nKarlín je od roku 1993 městskou památkovou zónou.\n\n"}
{"id": "828330", "url": "https://cs.wikipedia.org/wiki?curid=828330", "title": "Seznam kulturních památek na Malé Straně", "text": "Seznam kulturních památek na Malé Straně\n\nCelá Malá Strana je od roku 1971 součástí Pražské památkové rezervace.\n\nVzhledem k velkému počtu jsou památky rozděleny do čtyř seznamů podle základních sídelních jednotek:\n\n"}
{"id": "828331", "url": "https://cs.wikipedia.org/wiki?curid=828331", "title": "Seznam kulturních památek na Novém Městě (Praha)", "text": "Seznam kulturních památek na Novém Městě (Praha)\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací.\n\nČást Nového Města východně od Sokolské ulice je od roku 1993 součástí městské památkové zóny\nVinohrady, Žižkov a Vršovice.\n\n\nZahrnuje základní sídelní jednotky Zderaz, Podskalí, Albertov, Štěpánský obvod A, Štěpánský obvod B.\n\n"}
{"id": "828332", "url": "https://cs.wikipedia.org/wiki?curid=828332", "title": "Seznam kulturních památek na Smíchově", "text": "Seznam kulturních památek na Smíchově\n\nSmíchov je od roku 1993 městskou památkovou zónou.\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací. Ze Smíchova patří do PPR nábřežní pás od Malé Strany až k železničnímu mostu (Janáčkovo nábřeží a Hořejší nábřeží bez budov na západní straně, Dětský ostrov a Petržilkovský ostrov s plavebním kanálem).\n\nOsada Buďánka je od roku 1991 vesnickou památkovou zónou.\n\n\n"}
{"id": "828333", "url": "https://cs.wikipedia.org/wiki?curid=828333", "title": "Seznam kulturních památek na Starém Městě (Praha)", "text": "Seznam kulturních památek na Starém Městě (Praha)\n\nStaré Město je od roku 1971 součástí Pražské památkové rezervace.\n\nZákladní sídelní jednotka Betlémský obvod zaujímá území západně od ulic Na můstku a Melantrichova (prodloužená osa Václavského náměstí) a od Malého náměstí, jižně od Josefova a severně od Národní třídy.\n\n\nZákladní sídelní jednotka Jakubský obvod zaujímá území severovýchodně od ulic Na můstku a Melantrichova (prodloužená osa Václavského náměstí) a od Malého náměstí, jižně od Dlouhé třídy.\n\n\nZákladní sídelní jednotka Haštalský obvod zaujímá území Starého Města severně od náměstí Jana Palacha, Kaprovy ulice (resp. Josefova) a Dlouhé třídy.\n\n"}
{"id": "828334", "url": "https://cs.wikipedia.org/wiki?curid=828334", "title": "Seznam kulturních památek na Vinohradech", "text": "Seznam kulturních památek na Vinohradech\n\nVinohrady, Žižkov a Vršovice jsou od roku 1993 městskou památkovou zónou.\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací. Z Vinohrad jsou k rezervaci připojeny zejména Federální shromáždění, Státní opera a Fantova budova hlavního nádraží.\n\n\n"}
{"id": "828335", "url": "https://cs.wikipedia.org/wiki?curid=828335", "title": "Seznam kulturních památek na Žižkově (Praha)", "text": "Seznam kulturních památek na Žižkově (Praha)\n\nVinohrady, Žižkov a Vršovice jsou od roku 1993 městskou památkovou zónou.\n\n"}
{"id": "828339", "url": "https://cs.wikipedia.org/wiki?curid=828339", "title": "Dpkg", "text": "Dpkg\n\ndpkg je software, který je základem balíčkovacího systému linuxové distribuce Debian (a distribucí z ní odvozených, například Ubuntu). Pracuje s balíčky ve formátu .deb a slouží zejména k jejich instalaci a odinstalaci.\n\nJedná se o poměrně nízkoúrovňový nástroj, s kterým řada uživatelů ani nepřijde do přímého styku. Obvykle je totiž volán nějakým nadřazeným nástrojem, například nástroji APT, které se kromě instalace umí postarat i o stažení požadovaného balíčku z repozitáře, nebo programy typu Aptitude nebo Synaptic, které navíc nabízejí i propracovanější textové respektive grafické uživatelské rozhraní.\n\ndpkg napsali původně Matt Welsh, Carl Streeter a Ian Murdock v Perlu, v roce 1993 byla většina přepsána Ianem Jacksonem v C. Jméno dpkg bylo původně zkratkou sousloví – \"„debianí balíček“\".\n\n"}
{"id": "828344", "url": "https://cs.wikipedia.org/wiki?curid=828344", "title": "Šárka Znamenáčková", "text": "Šárka Znamenáčková\n\nŠárka Znamenáčková (* 7. září 1973) je česká sportovkyně, vodačka a sedminásobná mistryně světa v raftingu. Jejím manželem je český plavec a vodák, český reprezentační trenér raftingu \nMilan Znamenáček .(dvojnásobný mistr světa a trojnásobný mistr Evropy v raftingu). V civilním životě se věnuje podnikání v kosmetice. Žije a pracuje v Říčanech u Prahy.\n\n"}
{"id": "828345", "url": "https://cs.wikipedia.org/wiki?curid=828345", "title": "John Gorton", "text": "John Gorton\n\nJohn Grey Gorton (9. září 1911 – 19. května 2002) byl australský politik, představitelem Liberální strany Austrálie, v jejímž čele stál v letech 1968-1971. Ve stejných letech byl premiérem Austrálie. V kabinetech Roberta Menziese a Harolda Holta zastával řadu funkcí, byl mimo jiné ministrem námořnictví, ministrem vnitra, ministrem práce a ministrem školství.\n\nJako premiér pokračoval v australském angažmá ve Vietnamské válce, což mu sebralo mnoho popularity zejména po roce 1968. Ač byl člen Liberální strany, inklinoval spíše k silnému státu a centralizaci, což mu vyneslo kritiku z vlastních řad (například od Henry Bolteho či Roberta Askina). Podobně jako jiní politici 60. let 20. století si včas neuvědomil zvětšující se roli médií, zejména televize v politice, mediální neohrabanost mu byla často vyčítána, zejména v kontrastu s lídrem labouristů Goughem Whitlamem. S médii vedl tichou válku a ta ho na oplátku zobrazovala jako neschopného muže, který má problémy s alkoholem. I proto se liberálové ve volbách roku 1969 dočkali spektakulární porážky, když ztratili 15 procent a socialisté naopak 18 získali. Gortona zachránila jen koalice s Country party, která ztratila jen drobně, takže po volbách mohl znovu sestavit vládu. Po volbách se Gorton ocitl pod mohutným tlakem z lůna vlastní strany, předseda koaliční Country party John McEwen však hrozil, že bude-li Gorton odvolán z čela strany, koalice padne. Jenže v lednu 1971 McEwen skončil a jeho nástupce Doug Anthony prohlásil, že veto v otázce lídra Liberální strany již neplatí. To otevřelo cestu k odstavení Gortona. Útok na něj spustil ministr obrany jeho vlády Malcolm Fraser, který v březnu 1971 rezignoval a při rezignačním projevu v parlamentu prohlásil, že Gorton není hoden premiérského křesla. Na vnitrostranickém fóru sice své pozice Gorton těsně uhájil, ale nakonec prohlásil, že necítí podporu a důvěru svých spolustraníků, a že by si strana měla zvolit nového lídra, a tím i nového premiéra. Stal se jím William McMahon. Gorton ho požádal o funkci ministra obrany a McMahon mu vyhověl. Pět měsíců poté ho však odvolal pro neloajalitu. Všechny tyto spory přispěly k tomu, že volby v roce 1972 vyhrála Strana práce a ujala se vlády.\n\n\n"}
{"id": "828348", "url": "https://cs.wikipedia.org/wiki?curid=828348", "title": "Tony Scott", "text": "Tony Scott\n\nTony Scott (21. června 1944 North Shields, Anglie – 19. srpna 2012 Los Angeles, Kalifornie, USA) byl britský filmový režisér a producent. Mezi jeho filmy patří například \"Top Gun\", \"Policajt v Beverly Hills II\" a \"Déjà Vu\".\n\nV srpnu 2012 spáchal sebevraždu skokem z mostu. Důvodem jeho rozhodnutí ukončit svůj život mohl být neoperovatelný nádor na mozku.\n\nJeho bratrem je režisér Ridley Scott, manželkou herečka Donna Scott.\n\n"}
{"id": "828359", "url": "https://cs.wikipedia.org/wiki?curid=828359", "title": "No More Tears", "text": "No More Tears\n\nNo More Tears je šesté studiové album zpěváka Ozzy Osbournea. Jeho nahrávání probíhalo v roce 1991 ve studiích A&M Studios a Devonshire Studios v kalifornském Los Angeles. Album produkovali Duane Baron a John Purdell a vyšlo v září 1991 u vydavatelství Epic Records. Do roku 2000 se alba prodalo přes 4 miliony kopií a získalo čtyři platinové desky.\n"}
{"id": "828365", "url": "https://cs.wikipedia.org/wiki?curid=828365", "title": "Vajkovce", "text": "Vajkovce\n\nVajkovce jsou obec na Slovensku, v okrese Košice-okolí. V roce 2010 zde žilo 561 obyvatel, rozloha katastrálního území činí 3,89 km².\n"}
{"id": "828367", "url": "https://cs.wikipedia.org/wiki?curid=828367", "title": "End of the Century", "text": "End of the Century\n\nEnd of the Century je páté studiové album americké punk rockové skupiny Ramones. Jeho nahrávání probíhalo v květnu 1979 a vyšlo až v únoru 1980. Producentem alba byl Phil Spector a vyšlo u Sire Records. V žebříčku Billboard 200 se umístilo nejlépe na 44. příčce.\n\n"}
{"id": "828373", "url": "https://cs.wikipedia.org/wiki?curid=828373", "title": "Seznam kulturních památek v Českých Budějovicích", "text": "Seznam kulturních památek v Českých Budějovicích\n\n\nKromě památek v městské památkové rezervaci sem patří pouze Sokolský ostrov:\nMístní část zahrnuje levý břeh vltavy.\n\nK. ú. České Budějovice 3, zahrnuje celky Pražské předměstí, Kněžské Dvory, Nemanice.\n\nK. ú. České Budějovice 6. Zahrnuje celky Lannova třída, Nádraží, Vídeňské předměstí, Havlíčkova kolonie, Mladé, Nové Hodějovice.\n\nK. ú. České Budějovice 7. Zahrnuje celky Střelecký ostrov, Linecké předměstí, Rožnov, Nové Roudné.\n"}
{"id": "828374", "url": "https://cs.wikipedia.org/wiki?curid=828374", "title": "Seznam kulturních památek v Kladně", "text": "Seznam kulturních památek v Kladně\n\n"}
{"id": "828376", "url": "https://cs.wikipedia.org/wiki?curid=828376", "title": "Seznam kulturních památek ve Slaném", "text": "Seznam kulturních památek ve Slaném\n\n"}
{"id": "828378", "url": "https://cs.wikipedia.org/wiki?curid=828378", "title": "Seznam kulturních památek v Ostravě", "text": "Seznam kulturních památek v Ostravě\n\n\n\n\nvčetně k. ú. Zábřeh-VŽ\n\n"}
{"id": "828379", "url": "https://cs.wikipedia.org/wiki?curid=828379", "title": "Seznam kulturních památek v Nových Hradech", "text": "Seznam kulturních památek v Nových Hradech\n\n"}
{"id": "828380", "url": "https://cs.wikipedia.org/wiki?curid=828380", "title": "Seznam kulturních památek v Týně nad Vltavou", "text": "Seznam kulturních památek v Týně nad Vltavou\n\n"}
{"id": "828383", "url": "https://cs.wikipedia.org/wiki?curid=828383", "title": "Pleasant Dreams", "text": "Pleasant Dreams\n\nPleasant Dreams je šesté studiové album americké punk rockové skupiny Ramones. Jeho producentem byl Graham Gouldman. Album poprvé vyšlo v červenci 1981 u Sire Records a v žebříčku Billboard 200 se dostalo nejlépe na 58. místo. V srpnu 2002 vyšlo album v reedici u Rhino Records.\n\n"}
{"id": "828384", "url": "https://cs.wikipedia.org/wiki?curid=828384", "title": "Alois Jilemnický", "text": "Alois Jilemnický\n\nAlois Jilemnický (28. května 1910, Hořice – 29. listopadu 1986, Praha) byl český regionální historik, středoškolský profesor, novinář a spisovatel.\n\nStudoval nejprve v Hořicích a poté na pražské Vysoké škole obchodní. Vyučoval na obchodních akademiích, ale také dějiny výtvarné kultury na hořické sochařské škole, a napsal řadu publikací o Hořicku. Přátelil se s grafikem Karlem Vikem. Obě jeho děti – Ivan Jilemnický a Ellen Jilemnická – se věnovali sochařství.\n\n\n"}
{"id": "828387", "url": "https://cs.wikipedia.org/wiki?curid=828387", "title": "Bastardi 3", "text": "Bastardi 3\n\nBastardi 3 je české filmové drama z roku 2012. Jedná se o třetí díl trilogie, předchozí díly Bastardi a Bastardi 2 vyšly v letech 2010, respektive 2011. Film režíroval Tomáš Magnusek, který současně i ztvárnil hlavní postavu. V dalších rolích se objevili např. Rudolf Hrušínský mladší, Ilona Svobodová, Tomáš Töpfer či Jan Tříska.\n\nV roce 2014 vznikl sestřihem celé trilogie \"Bastardi\", \"Bastardi 2\" a \"Bastardi 3\" televizní seriál \"Bastardi\".\n\nUčitel Tomáš Majer, který v roce 2010 nastoupil do jedné bývalé zvláštní školy, zmizel. Do školy přišel několik měsíců poté, co byla zavražděna jeho sestra Jana, rovněž učitelka. Ve školním roce záhadně zemřeli kluci, jež Janu Majerovou zavraždili. Majer tak svoji sestru s největší pravděpodobností chladnokrevně pomstil.\n\nJe to v pořádku? Dopadne ho policie? Bude soud? Co na to rodiče dětí? Rodiče Tomáše Majera? Společnost? Co se bude dít, když se podobné školy zruší? Film, který před dvěma lety šokoval veřejnost, vrcholí. Drama, které bez přetvářky ukazuje tvrdou realitu dnešní doby, ukazuje, kam až může vše dojít, budeme-li jen nečinně přihlížet.\n\n\n"}
{"id": "828388", "url": "https://cs.wikipedia.org/wiki?curid=828388", "title": "John McEwen", "text": "John McEwen\n\nJohn McEwen (29. března 1900 – 20. listopadu 1980) byl australský politik, představitel agrárnické Country party (dnes National Party of Australia), v jejímž čele stál v letech 1958–1971. Po tragické smrti Harolda Holta byl na konci roku 1967 a na začátku roku 1968 krátce premiérem Austrálie. V letech 1968–1971 byl pak prvním místopředsedou vlády v kabinetu Johna Gortona. Měl přezdívku \"Black Jack\".\n\n"}
{"id": "828390", "url": "https://cs.wikipedia.org/wiki?curid=828390", "title": "The Idiot (album)", "text": "The Idiot (album)\n\nThe Idiot je první sólové studiové album amerického zpěváka Iggy Popa. Jeho nahrávání probíhalo v Mnichově a Berlíně v Německu a v Hérouville ve Francii od července 1976 do února 1977. Album produkoval David Bowie a vyšlo v březnu 1977 u vydavatelství RCA Records.\n\n"}
{"id": "828392", "url": "https://cs.wikipedia.org/wiki?curid=828392", "title": "Frank Forde", "text": "Frank Forde\n\nFrancis Michael Forde (18. června 1890 – 28. ledna 1983) byl australský politik, představitel Australské strany práce, a v roce 1945 krátce premiér Austrálie. Jeho osm dní v úřadu předsedy vlády je dodnes nejkratší premiérský mandát v historii Austrálie. V letech 1931–1932 byl ministrem obchodu.\n\n"}
{"id": "828394", "url": "https://cs.wikipedia.org/wiki?curid=828394", "title": "Nelahozeves (zámek)", "text": "Nelahozeves (zámek)\n\nZámek Nelahozeves (německy \"Schloss Mühlhausen\") je stavba ze 16. století patřící mezi nejvýznamnější pozdně renesanční objekty v Čechách. Zámek se nachází ve stejnojmenné obci, cca 25 km severně od Prahy na vyvýšené skále nad Vltavou. Je chráněn jako kulturní památka České republiky.\n\nNa zámku se nachází rodová Lobkowiczká sbírka umění. Současným majitelem zámku je William Lobkowicz. Zámek je běžně turisticky přístupný pro veřejnost.\n\nStavbu zámku započal Florián Gryspek z Gryspachu roku 1553, tehdejší poradce českého krále Ferdinanda I., který v roce 1544 získal Nelahozeves a k ní náležící panství. Pro vybudování zámku byla zřejmě rozhodující poloha blízko pražské rezidence. Výstavba však byla po Gryspekově smrti roku 1588 přerušena a teprve jeho syn Blažej Gryspek z Gryspachu po roce 1614 znovu pokračoval. Jedna z neteří Floriána Gryspeka trojkřídlou stavbu roku 1623 prodala kněžně Polyxeně z Lobkowicz. Od té doby zámek, s výjimkou let 1950-1993, náleží roudnické linii rodu Lobkoviců. Čerstvě nabytý zámek byl za třicetileté války několikrát poničen rabujícími vojáky. Po skončení války započal syn Polyxeny, kníže Václav Eusebius Popel z Lobkowicz, s obnovou zámku. Opravy menšího rozsahu byly zahájeny v 60. letech 19. století. V roce 1876 vypracoval František Riedl plán přestavby zámku v novorenesančním slohu, tento plán se však nikdy neuskutečnil.\n\nPo roce 1950 zkonfiskovaný zámek s veškerým inventářem byl v roce 1993 zpět navrácen knížecí rodině Lobkowiczů. Zástupcem rodu v roce 2013, který žije v Čechách, byl William Lobkowicz. Rodině patří také hrad Střekov, zámek v Roudnici nad Labem a Lobkovický palác, jediný soukromý palác v areálu Pražského hradu.\n\nStálá zámecká expozice Pohled do šlechtického interiéru rodiny Lobkoviců je souborem dvanácti dobových pokojů, které detailně ilustrují život vlivného šlechtického rodu v Čechách v 19. století. Interiéry inspirované dobou 10. knížete z Lobkovic, Ferdinanda Zdeňka (1858–1938), představují pánskou a dámskou ložnici, jídelnu, hudební pokoj, rodinnou kapli a knihovnu, v níž jsou příležitostně vystavovány ukázky vzácných knih a rukopisů z Roudnické lobkovické knihovny. Tato knihovna čítá 65 000 svazků a dnes je spolu s hudebním archivem umístěna v prostorách zámku.\n\nV přijímacím salónu je vystaven vzácný nábytek zdobený technikou pietra dura společně s obrazy starých mistrů – Jana Brueghela staršího, Petera Paula Rubense, Paola Veroneseho a Panniniho. Dvě místnosti, dekorované nábytkem z paroží, trofejemi a dalšími předměty, jsou věnovány zbraním a lovu, který byl neodmyslitelnou součástí společenského života šlechty. Poutavé nahlédnutí do každodenního života české šlechty a zámeckého prostředí završuje portrétní galerie členů rodu od 19. století po současnost.\n\n\n"}
{"id": "828398", "url": "https://cs.wikipedia.org/wiki?curid=828398", "title": "Zobrazovací rovnice", "text": "Zobrazovací rovnice\n\nZobrazovací rovnice, , je integrální rovnice používaná nejčastěji v počítačové grafice k syntéze obrazu. \nRovnice popisuje přenos světla ve scéně a jejím řešením je tedy rovnovážný stav rozložení světla ve scéně.\n\nZobrazovací rovnice byla představena zároveň Davidem Immelem a kol. a v r. 1986.\nNejprve byla odvozena \"rovnice odrazu\" popisující interakci světla s povrchem a z té byla následně odvozena integrální \"Zobrazovací rovnice\".\n\"Zobrazovací rovnice\" se používá jako základ všech algoritmů syntézy obrazu na principu sledování paprsků jako jsou například Path Tracing (žeby \"Sledování cest\"?) nebo Ray Tracing. Za zjednodušujících předpokladů lze ze zobrazovací rovnice odvodit radiační metodu (radiozitu). \nObecně je tato rovnice těžce řešitelná. K jejímu řešení se používají nejčastěji metody založené na numerickém odhadu integrálu jako jsou metody Monte Carlo nebo Metropolis.\n\n\"Zobrazovací rovnice\" ve své úhlové formě:\n\nKde\n\nProtože implementace integrace přes sférický úhel může být nepraktická nebo obtížná, lze převést Zobrazovací rovnici substitucí do tvaru, ve kterém vystupuje integrál přes plochu scény místo přes směry. Po úpravách dostaneme rovnici v následujícím tvaru:\n\nKde \n\nZobrazovací rovnici odvodíme z Rovnice odrazu světla, . \nPro reprezentaci světla budeme používat fyzikální veličinu zář (\"radianci\") vyjádřenou jednotkami ve formula_32.\nZačneme od nejjednoduššího zápisu a dále jej budeme rozvíjet až do odvození forem uvedených výše.\n\nŘekněme, že radiance v odchozím směru formula_33 na povrchu scény je rovna součtu radiance odražené od povrchu v tomto směru formula_34 a \nradiance emitované daným směrem formula_35 (v případě světelného zdroje).\n\nNeboli\n\nKde \n\nNyní se podíváme na člen formula_40. Tento vychází z matematického popisu odrazu paprsku od povrchu scény, neboli BRDF (\"Bidirectional Reflectance Distribution Function\"), což je funkce vyjadřující subkritickou hustotu pravděpodobnosti (její integrál může být < 1, tedy světlo může být pohlcováno povrchy), že se foton, který na povrch dopadne, odrazí daným směrem.\n\nA tedy\n\npo integraci\n\nKde \n\nTímto dostáváme rovnici odrazu, která vyjadřuje interakci světla s povrchem scény. \n\nZ rovnice odrazu lze pomocí snadné úvahy a vyjádření L pomocí L získat Zobrazovací rovnici. Nejprve si zavedeme funkci vržení paprsku, jako\n\nProtože je radiance podél paprsku konstantní, platí\nDosazením předchozí rovnosti do rovnice odrazu získáme Zobrazovací rovnici\n\nRovnici v plošném tvaru získáme substitucí. Prosté dosazení diferenciální plošky za diferenciální úhel ale nestačí. Je třeba také vzít v úvahu to, že se intenzita záření mění s kosinem úhlu natočení od normály (Lambertův zákon) a klesá úměrně čtverci vzdálenosti (viz obr.). S těmito znalostmi již můžeme vyjádřit následující vztah mezi diferenciální plochou a diferenciálním úhlem :\n\nPo substituci tedy\n\nKde \nPozor: Neplést rovnici odrazu (jednoduchá rovnice popisující interakci světla s povrchem) se Zobrazovací rovnicí (integrální rovnice vyjadřující stav osvětlení v celé scéně - obecně těžko řešitelná).\n\nFormálně vzato je zobrazovací rovnice integrální rovnicí druhého druhu, která v obecném tvaru vypadá takto:\n\nV tomto tvaru je však typicky analyticky neřešitelná. Pro stručnější zápis integrálu si zavedeme operátor :formula_57, též \"transportní operátor\". Chceme jej použít na funkci vycházející radiance\nformula_58, a proto tento operátor bude zobrazení z množiny funkcí formula_59\ndo té samé množiny (kde formula_60 je jednotková koule, tj. všechny směry). Transportní operátor definujeme jako:\n\na tedy tvar ZR se zjednoduší na \n\nV této podobě vyjadřuje vztah množství světla, vyzářeného (primárními) zdroji světla, které dorazí na danou plošku.\n\nZe vztahu\nse můžeme pokusit rekurzivně vyjádřit formula_64, dosazením do téže rovnice získáváme díky linearitě operátoru\nDalšími iteracemi dospějeme ke vztahu\nPro dokonalou simulaci v rámci modelu formula_67 (pak se tato řada nazývá Neumannova). Velmi důležité pozorování je, že formula_57 je kontrakce, formálně řečeno formula_69. Míníme tím, že celkové množství světla se aplikací operátoru zmenší. To plyne přímo ze zákona zachování energie -- odražené paprsky můžou mít v součtu nejvýše stejnou energii jako ty dopadající (běžné materiály odráží nejvýše asi 80% dopadající světelné energie). Z toho vyplývá, že můžeme vyšší mocniny zanedbat a to, co nám zůstalo, už není integrální rovnice, ale jen konvergentní řada obsahující integrál, kterou umíme vyhodnocovat metodou Monte Carlo integrování.\n\nOpenGL tuto rovnici neřeší, ale trochu ji obchází tím, že používá bodové světelné zdroje, čímž lze integrál zdiskretizovat do sumy. Výsledkem není ustálený stav scény. \n\nMetodou konečných prvků, , tuto rovnici řešit lze, její řešení je však plné zjednodušení, takže například neuvažuje směrovost \ndopadajících paprsků nebo lesklé odrazy. Tento způsob řešení Zobrazovací rovnice se nazývá Radiozita a byla poprvé představena v r. 1984 C. Goralem.\n\nMetoda Sledování paprsku byla představena T.Whittedem v r. 1980.\n\nPo dotazu na osvětlení na povrchu scény postupuje rekurzí a vrhá jeden světelný paprsek, takže počítá pouze příspěvky přímého osvětlení na difuzních plochách a ideální zrcadlové odlesky. \nNaopak neřeší nepřímé osvětlení na difuzních plochách ani např. měkké stíny.\n\nMetoda Distribuovaného sledování paprsku představená v r. 1984 R. Cookem již používá k odhadu lokálního integrálu metodu Monte Carlo a dokáže si tak poradit s měkkými odrazy a stíny, hloubkou ostrosti aj.\n\nV dnešní době asi nejpoužívanější metodou řešení integrální Zobrazovací rovnice je metoda Sledování cest, kterou poprvé představil J. Kajiya v r. 1986.\n\nTato metoda používá k řešení metodu Monte Carlo a v podstatě simuluje dráhu jednoho paprsku formou náhodné procházky. Jde o metodu statisticky konzistentní a nevychýlenou (unbiased) a dokáže si poradit s nepřímým osvětlením, měkkými stíny, lesklými odrazy, atd.\n\n"}
{"id": "828400", "url": "https://cs.wikipedia.org/wiki?curid=828400", "title": "Vzdělávací politika", "text": "Vzdělávací politika\n\nVzdělávací politika je jednou z částí veřejné politiky. Jako fenomén je výsledkem dvou vzájemně souvisejících procesů. Konkrétně procesů výchovy a vzdělávání jejichž výsledkem je vzdělání, které se stává charakteristikou jednotlivce nebo dané populace, z ekonomického hlediska jde o typický příklad netržního zboží, které je zdrojem inovací a změn v kvalitě pracovní síly a kromě toho má také zásadní význam pro rozvoj lidské osobnosti a kvality života v dané společnosti.\n\nVzdělávací politiky vychází vždy ze stejných principů. Mezi základní principy většiny současných vzdělávacích politik vyspělých států můžeme zařadit:\n\nPrincip celoživotního vzdělávání\n\nV naší společnosti rychle roste poptávka po vzdělání, stává se rozmanitější. Potřeba neustálého vzdělávání je způsobena rychlým vývojem věd – vědomosti rychle zastarávají, jsou nahrazovány novějšími. Ze vzdělávání se pak stává celoživotní proces.\n\nPrincip rovných šancí v přístupu ke vzdělání\n\nPrávo na vzdělání a rovné šance v přístupu ke vzdělání jsou ukotveny už v Listině základních práv a svobod. Šanci na vzdělání má mít každý stejnou, je pak na jedinci, jak ji využije.\n\nPrincip individualizace a diferenciace ve vzdělání\n\nIndividuální vzdělání je důležité, protože každý člověk je jiný, má jiné schopnosti, předpoklady, inteligenční potenciál apod. Stejná forma vzdělávání tedy nemůže být účinná pro všechny.\n\nPrincip internacionalizace ve vzdělání\n\nVzdělání chápeme jako nadnárodní záležitost – pomáhá soužití lidí různých národností, ras, náboženství apod.\n\nCeloživotní učení zahrnuje tři základní typy vzdělávání: formální vzdělávání, neformální vzdělávání a informální učení.\n\nVzdělávání, které je realizováno ve vzdělávacích institucích, zpravidla ve školách. Jeho funkce, cíle, obsahy, organizační formy a způsoby hodnocení jsou definovány a vymezeny právními předpisy. Zahrnuje získávání na sebe zpravidla navazujících stupňů vzdělání, jejichž absolvování je potvrzováno příslušným osvědčením (vysvědčením, diplomem apod.).\n\nJe chápáno jako proces získávání vědomostí, osvojování si dovedností a kompetencí z každodenních zkušeností a činností v práci, v rodině, ve volném čase. Zahrnuje také sebevzdělávání, kdy učící se nemá možnost ověřit si nabyté znalosti (např. televizní jazykové kurzy).\n\nVzdělávání, které je zaměřeno na získání vědomostí, dovedností a kompetencí, které mohou respondentovi zlepšit jeho společenské i pracovní uplatnění. Neformální vzdělávání je poskytováno v zařízeních zaměstnavatelů, soukromých vzdělávacích institucích, nestátních neziskových organizacích, ve školských zařízeních a dalších organizacích. Patří sem např. organizované volnočasové aktivit, kurzy cizích jazyků či rekvalifikační kurzy. Nutnou podmínkou pro realizaci tohoto druhu vzdělávání je účast odborného lektora, učitele či proškoleného vedoucího. \n\n\nŠkolství může být řízeno na dvou úrovních, a to buď centralizovaně nebo decentralizovaně. Centralizované řízení probíhá prostřednictvím orgánů státní správy, které vystupují jménem státu, reprezentují jeho zájmy a disponují prostředky mocenské povahy. Mezi tyto orgány patří v České republice MŠMT, ČŠI a krajský úřad v přenesené působnosti. Naopak decentralizované řízení probíhá prostřednictvím subjektů samosprávy, které při výkonu samostatné působnosti vystupují svým jménem a v zájmu samosprávného celku. Mezi tyto subjekty se v České republice řadí obce a krajské úřady v samostatné působnosti.\n\n\n\n\nTvůrci vzdělávací politiky mají k dispozici několik typů opatření, kterými mohou ovlivňovat vzdělávací proces a které jsou označovány za nástroje vzdělávací politiky. Mezi hlavní nástroje vzdělávací politiky patří: \n\nPlánování, strategické řízení a vzdělávací cíle - Při plánování se většinou postupuje od obecné představy a vize k jejímu poslání. Poté jsou určeny obecné cíle nakonec konkrétní cíle. Důležité je stanovit si cíle tak, aby poskytovaly opravdu reálné vodítko a nebyly pouze abstraktními pojmy.\n\nLegislativa a legalizaci - Vzdělávání je regulováno psanými legislativními pravidly a možností soudního rozhodování o vzdělávacích problémech. Jednotlivé země se odlišují v míře legalizace v oblasti vzdělávaní.\n\nFinancování - Financování je nástrojem, který je rovněž v každé zemi nastaven rozdílně. Stát na vzdělávání vynakládá určitou část svého rozpočtu. Tato oblast je zastoupena ve veřejném i soukromém sektoru, jedná se tedy o tzv. kvazi-veřejnou záležitost. Předmětem financování jsou hlavně vstupy, které jsou předem určené, a výstupy, které naopak poskytují značný prostor ve způsobu realizace.\n\nKurikulum - Můžeme ho chápat ve třech základních významech, jako vzdělávací program, projekt a plán, dále jako průběh studia a jeho obsah a také jako obsah veškeré zkušenosti, kterou žáci/studenti získávají ve škole a v činnostech ke škole se vztahujících, její plánování a hodnocení.\n\nEvaluace - Jde o komplex metodologických přístupů, metod a technik, zaměřených na zjišťování a hodnocení různých jevů a procesů, jejich účinnosti, efektivity a dosahovaných výsledků. Vzhledem k rostoucí míře decentralizace a autonomie škol vzrostla úměrně i potřeba efektivního vyhodnocování procesů, které ve vzdělávání probíhají.\n\nInstitucionální uspořádání - Ovlivňování skrze délku povinné školní docházky, strukturaci vzdělávacího systému či mírou selektivity.\n\nZnakem vzdělávací politiky socialistického Československa byla především vysoká ideologizace školství, která se negativně projevovala zejména v oblasti společenských věd, a také vysoká centralizace a monopol státu. K pozitivním rysům patří zejména zvýšení propustnosti školské soustavy a zvýšení celkové úrovně vzdělání obyvatelstva, která umožnila překonat období následné hospodářské transformace bez významných společenských otřesů.\n\nPo roce 1989 došlo k výrazným změnám v oblasti sociální politiky. Kromě státu vstupují do vzdělávací politiky další subjekty, jmenovitě soukromý sektor a církve, které pružně reagují na poptávku po vzdělání v případě primárního a sekundárního vzdělávání. Naopak vysoké školství není sto uspokojit poptávku po terciárním vzdělání, mimo jiné také kvůli nemožnosti financovat jej nadále výlučně ze státního rozpočtu.\n\nNa důležitosti nabývá také nutnost spravedlivého přístupu k vzdělání. Ta je dána mimo jiné také nutností rekvalifikací na proměnlivém trhu práce. Dochází tak k rozvoji celoživotního vzdělávání.\n\n\n"}
{"id": "828401", "url": "https://cs.wikipedia.org/wiki?curid=828401", "title": "Heluz", "text": "Heluz\n\nHELUZ cihlářský průmysl v.o.s. je česká firma, která vyrábí a na trh dodává kompletní cihelný systém pro hrubou stavbu a je největším českým výrobcem cihelného materiálu. V současné době má výrobní závody ve třech lokalitách. V posledních letech investovala společnost do modernizace a automatizace provozů (rovnací a paletovací linky), též nemalé finanční prostředky byly vynaloženy na zlepšení životního prostředí v okolí cihelen, neboť bylo na každé cihelně vybudováno zařízení na čištění spalin.\n\nCihlářská výroba v Dolním Bukovsku se pyšní bohatou tradicí. Už v roce 1876 zde byla vystavena první žárová pec Janem Řehořem, který otevřel první těžebnu cihlářské suroviny. Podnik zaznamenal vysoký a poměrně rychlý růst. V roce 1895 měla cihelna 18 stálých zaměstnanců. Zajímavostí je, že zde pracovaly i ženy a to dokonce ve vyšším počtu, než mužské pokolení. A jakým způsobem získávali hlínu? Zemina byla kopána krumpáčem, po navlhčení vodou, šlapána bosýma nohama a posléze ručně udusána do dřevěných forem. Vyražené plné cihly pak byly sušeny proudícím vzduchem v prostorných kolnách.\n\nKoncem 19. století se řízení podniku ujal syn zakladatele, František Řehoř. Podnik zmodernizoval a na místě staré cihelny postavil čtrnáctikomorovou kruhovou pec s 36 metrů vysokým komínem. Brzy na to přibyla další dominanta a to 33 metrů vysoký komín parního stroje. Lisování plných cihel a střešních tašek bobrovek bylo zmechanizováno. V této době se značně zvýšila výroba a na koňských potazích byly cihly a tašky, vše i pro komíny označené monogramem „Ř“, rozváženy do širokého okolí. Období první republiky přineslo modernizaci těžby cihlářské hlíny. Krumpáče a tvrdou manuální práci nahradil korečkový bagr na elektrický pohon.\n\nRodu Řehořů cihelna patřila až do roku 1950, kdy se stala jedním z výrobních závodů tehdejšího národního podniku Jihočeské cihelny. Po důkladném průzkumu ložiska tu byla na počátku sedmdesátých let postavena moderní cihelna. V roce 1992 byla privatizována ve prospěch rodinných příslušníků původních majitelů. Majitelem cihelny se stal Ing. Vladimír Heluz, který pokračuje dále ve výrobě cihlářského sortimentu a keramobetonové prefabrikace pod názvem HELUZ cihlářský průmysl v. o. s. Společnost se rozrostla o další výrobní závody: Jistrop s. r. o. Dolní Bukovsko, Cihelnu Hevlín a Cihelnu Libochovice a v dnešní době vyrábí velké množství různých cihel, jenž se používají na stavbu nejrůznějších domů ale i komínů.\n\nnázev: HELUZ cihlářský průmysl v. o. s. Cihelna Dolní Bukovsko\nadresa: Dolní Bukovsko 295\nPSČ: 373 65\n\nV Cihelně Dolní Bukovsko, kde sídlí centrála společnosti, je cihlářská výroba, výroba vodorovných konstrukcí, roletových překladů a komínových systémů.\n\nnázev: HELUZ cihlářský průmysl v. o. s. Cihelna Hevlín\nadresa: Hevlín\nPSČ: 671 69\n\nCihelna Hevlín dodává na náš trh zejména kvalitní cihelné bloky HELUZ pro vysoce tepelněizolační obvodové zdivo. Vysoká kvalita cihelných bloků je zaručena vyspělou technologií, zkušeností zaměstnanců a především kvalitou používané suroviny. Jedinečná cihlářská hlína se těží v bezprostřední blízkosti výrobních objektů. Na jaře roku 2009 byl v Hevlíně uveden do provozu nejmodernější výrobní závod společnosti HELUZ, který se specializuje na produkci broušených superizolačních cihelných bloků pro obvodové zdivo.\n\nnázev: HELUZ cihlářský průmysl v. o. s. Cihelna Libochovice\nadresa: Pokorného 810, Libochovice\nPSČ: 411 17\n\nCihelna Libochovice dodává na náš trh komplexní cihelný sortiment HELUZ pro hrubou stavbu. Součástí areálu cihelny je i provoz panelárny, kde se vyrábí keramické stropní panely HELUZ.\n\nSpolečnost HELUZ cihlářský průmysl v. o. s. vyrábí komplexní sortiment cihlářských výrobků pro hrubou stavbu a je největším českým výrobcem cihelného materiálu.\nV současné době má výrobní závody ve třech lokalitách. V Dolním Bukovsku, kde sídlí centrála společnosti, je cihlářská výroba, výroba vodorovných konstrukcí, roletových překladů a komínových systémů. V Hevlíně u Znojma jsou dva výrobní závody na kompletní cihlářský sortiment. Cihelna Hevlín II je jeden z nejmodernějších výrobních závodů v Evropě, který je zařízen špičkovou technologií a produkují se zde cihelné bloky s nejlepšími tepelněizolačními vlastnostmi. V Cihelně Libochovice nedaleko Prahy se vyrábí cihelné bloky, doplňky a také keramické stropní panely HELUZ.\n\n1992 privatizace cihelny v Dolním Bukovsku ve prospěch rodinných příslušníků původních majitelů,\n1993 v Bukovsku spuštěna nová linka na výrobu keramických stropních nosníků,\n1994 koupena cihelna v Hevlíně,\n1995 zahájena výroba cihelných bloků SUPERTHERM,\n1996 v Bukovsku zahájena výroba nosných roletových překladů,\n1998 zahájena výroba cihelných bloků SUPERTHERM P+D,\n2000 koupena cihelna v Libochovicích,\n2001 v Libochovicích spuštěn nový provoz na výrobu keramických stropních panelů,\n2003 zahájena výroba tepelněizolačních cihelných bloků SUPERTHERM STI,\n2005 do provozu uvedeny dvě nové tunelové pece (v Hevlíně a v Libochovicích),\n2006 v Bukovsku zahájena výroba broušených cihelných bloků SUPERTHERM SB,\n2007 zahájena výroba broušených superizolačních cihel SUPERTHERM STI SB, v Bukovsku zahájena výroba broušených cihelných tvarovek pro komíny, nabídka dodávaného sortimentu rozšířena o komínové systémy, zahájena výstavba nového výrobního závodu v Hevlíně,\n2009 spuštěn nový závod v Hevlíně s nejmodernější technologií pro výrobu cihelných bloků, zahájena výroba nové řady cihelných bloků HELUZ Family pro nízkoenergetické a pasivní domy.\n\n"}
{"id": "828405", "url": "https://cs.wikipedia.org/wiki?curid=828405", "title": "Common Reaction", "text": "Common Reaction\n\nCommon Reaction je debutové album skupiny Uh Huh Her, které bylo vydáno 19. srpna 2008 v USA. Toto elektropopové album bylo nazpíváno Camilou Grey a Leishou Hailey, která také ukázala své schopnosti hry na kytaru a klávesy. \n\nPíseň \"Explode\" byla použita v TV seriálu Láska je Láska, v 5. řadě v dílu s názvem \"Lady Of The Lake\". Leisha Hailey ztvárňuje v tomto seriálu postavu \"Alice\". Píseň \"Dreamer\" zazněla v 15. dílu deváté série seriálu \"Smallville\".\n\n\n\n\n"}
{"id": "828406", "url": "https://cs.wikipedia.org/wiki?curid=828406", "title": "Nandor", "text": "Nandor\n\nNandor (v překladu „ti, kdo se obracejí nazpět“; též Zelení elfové) jsou jedna ze skupin elfů objevujících se ve fiktivním světě J. R. R. Tolkiena.\n\nKdyž se elfové vydali od jezera Cuiviénen na Velkou pouť, rozdělili se na tři čeledi: Vanyar, Noldor a Teleri. Teleri se vydali na cestu poslední a stále zastavovali, a proto zůstali daleko vzadu za druhými dvěma klany. Když došli až k Mlžným horám (Hithaeglir), elfy tato mohutná hradba zděsila. Jeden z vůdců Teleri, Lenwë, místo toho aby riskoval přechod hor, odvedl svůj lid po proudu velké řeky Anduiny. Jeho lid pak žil v místech, která jiní neznali. Byli toulavým lesním lidem a v lesní moudrosti se jim nikdo nevyrovnal, stejně jako ve znalosti kelvar a olvar Středozemě. Lovili lukem a měli zbraně z různých ušlechtilých kovů, ale nedovedli kovat ocelové zbraně, takže byli bezbranní proti zlým stvůrám ze Severu. V údolí Anduiny žili přes dva hvězdné roky, když je napadly zlé bytosti a jejich počet se začal menšit. Poté Denethor, syn krále Lenwëho shromáždil mnoho Nandor a konečně přešel Modré hory do Beleriandu. Tito elfové, zvaní Laiquendi, poté až do Velké potopy obývali Ossiriand. Zbylí Nandor ve Druhém Věku vytvořili (spolu se Sindar, Noldor a Avari) říši Lothlórien a Thranduilovo lesní království.\n\n\n"}
{"id": "828408", "url": "https://cs.wikipedia.org/wiki?curid=828408", "title": "Elektrárna Kosovo B", "text": "Elektrárna Kosovo B\n\nElektrárna Kosovo B (albánsky Termocentrali Kosova B, v srbské cyrilici Термоцентрала Косово Б) je tepelná elektrárna, nacházející v Kosovu, severozápadně od města Kastriot (Obilić). Je největší v zemi – spolu s elektrárnou Kosovo A se na výrobě energie v zemi podílí 98 %. Palivem pro ni je hnědé uhlí, které získává z nedalekých dolů. \n\nElektrárnu Kosovo B tvoří dva bloky (oba 339 MW instalovaného výkonu). Oba se budovaly na přelomu 70. a 80. let 20. století (1977–1983 a 1984 – blok B2 byl do provozu uveden o rok později, než blok B1). Jejich plánovaná životnost byla 25 let; vzhledem k situaci v Kosovu v 90. letech 20. století, rozpadu Jugoslávie a ekonomického propadu celého regionu jsou však provozovány i nyní. Vzhledem k nedostatečné údržbě však výkon obou bloků poklesl; byly ovšem provedeny alespoň některé dílčí modernizace. Zamýšlené uzavření elektrárny je plánováno na rok 2024.\n\nSpolu s nedalekou elektrárnou Kosovo A přispívá k zhoršení stavu ovzduší, především v zimních měsících. Situaci navíc nepřispívá ta skutečnost, že Kosovo je především rovinného charakteru, obehnané vysokými horami.\n\nElektrárnu spravuje kosovská vládní společnost KEK (albánsky \"Korporata Energjetike e Kosovës\").\n"}
{"id": "828412", "url": "https://cs.wikipedia.org/wiki?curid=828412", "title": "Malta (rozcestník)", "text": "Malta (rozcestník)\n\nMalta může být:\n\n"}
{"id": "828417", "url": "https://cs.wikipedia.org/wiki?curid=828417", "title": "Rafting", "text": "Rafting\n\nRafting je venkovní (outdoorová) rekreační i sportovní aktivita, která je provozována\nna nafukovacím raftu. Spočívá ve sjíždění vodních toků různého stupně obtížnosti. Rafting je považován za specifický extrémní sport, který může být životu a zdraví nebezpečný.\n\nJde také o sportovní aktivitu, ve které jsou pravidelně pořádána jak mistrovství Evropy tak i mistrovství světa, v nichž závodí čtyřčlenná nebo šestičlenná družstva (posádky raftu) ve sjíždění divoce tekoucích řek.\n\nVznik tohoto odvětví lidských aktivit je datován někam na počátek 70. let 20. století, kdy začal být tento sport populární.\n\n"}
{"id": "828422", "url": "https://cs.wikipedia.org/wiki?curid=828422", "title": "Phil Chess", "text": "Phil Chess\n\nPhilip Chess, narozen jako Fiszel Czyż (27. března 1921 Motal – 18. října 2016 Tucson, Arizona) byl americký hudební producent. Narodil se v Polsku a v roce 1928 se s rodinou přestěhoval do Chicaga. Tam si změnil jméno na Philip Chess a v roce 1948 začal spolupracovat s vydavatelstvím Aristocrat Records, jež založil již dříve jeho bratr Leonard. V roce 1950 se svým bratrem založil vydavatelství Chess Records. V roce 1972 se vytratil z hudebního průmyslu. V roce 1996 byl spolu se svým bratrem uveden do Blues Hall of Fame.\n"}
{"id": "828425", "url": "https://cs.wikipedia.org/wiki?curid=828425", "title": "Česká spojka", "text": "Česká spojka\n\nČeská spojka (ang. titul: Bad Company) je americký akční komediální film z roku 2002, který natočil Joel Schumacher.\n\nGaylord Oakes, agent CIA, dostal za úkol udělat ze zlodějíčka Jakea Hayese jeho špionážní identické dvojče Kevina Popea, kterého při misi zabili v Praze. Ruský překupník totiž prodává nukleární zbraně a aby jej dopadli, musí Gaylord se svými kolegy Jakea vycvičit ve schopnosti jeho bratra, což se ukáže jako nelehké.\n\n"}
{"id": "828432", "url": "https://cs.wikipedia.org/wiki?curid=828432", "title": "Breakfast in America", "text": "Breakfast in America\n\nBreakfast in America je šesté studiové album britské skupiny Supertramp. Album vyšlo v březnu 1979 a v žebříčku Billboard 200 se umístilo na prvním místě a v UK Albums Chart na třetím. V Billboardu se rovněž umístily tři singly z tohoto alba: „The Logical Song“ (6), „Goodbye Stranger“ (15) a „Take the Long Way Home“ (10). Album získalo cenu Grammy za nejlepší obal.\n\n"}
{"id": "828438", "url": "https://cs.wikipedia.org/wiki?curid=828438", "title": "Fotografie skla", "text": "Fotografie skla\n\nFotografie skla je specializovaná oblast produktové fotografie. Hlavní využití fotografie skla je pro prezentaci sklářských výrobků nebo v reklamních katalozích. Sklo je z hlediska osvětlování zcela mimořádným předmětem. Jedna z nejobvyklejších charakteristik obyčejného skla je, že je transparentní (průhledné) pro viditelné světlo. Nelze tedy na něj svítit tak, jak se běžně osvěcují neprůhledné předměty. Avšak malby, lepty nebo rytiny na skle osvětlovány být mohou. Při snímání hrají velkou roli lesky, nečistoty a lomy. Protože je sklo průhledné, je vidět nejen přední stranu, ale i stranu zadní. To vše vytváří soubor problémů, jejichž řešení činí ze skla nejnáročnější fotografický obor.\n\nPo první světové válce se české sklo začalo vyvážet do Evropy, mezi přední umělce patřili Alois Metelák, Jaroslav Horejc a také Ladislav Sutnar.\n\nPo 2. světové válce začala produkce českého skla vzkvétat, sklo se stalo významným produktem českého hospodářství. Vyváželo se nejen do evropských států, ale také do zámoří. Velký důraz se kladl na estetiku i kvalitu surovin, umělci měli ve své tvorbě volnou ruku a vznikala čím dál větší poptávka po kvalitních reprodukcích sklářských děl, jak pro prezentaci, tak i do katalogů. V roce 1948 vznikla monopolní firma Skloexport, jejíž fotografické oddělení zásadně ovlivnilo další směřování fotografické tvorby skla. Zavedenými přístupy k fotografii skla se pak inspirovali fotografové následujících několik desetiletí.\n\nVýstavní skříní české fotografie skla se stal časopis \"Glass Review\", který vznikl roku 1946. Specializoval se na odborné informace ze sklářského průmyslu a obsahoval zásadní fotografie zabývající se sklem. Nejprve vycházel černobíle, první barevné číslo vyšlo v roce 1955. Pro magazín pracovali přední čeští fotografové skla.\n\nJindřich Brok (1912-1995) byl žákem Jaromíra Funkeho a Josefa Ehma, kteří jej velmi ovlivnili. Fotografoval převážně sklo, ale také zátiší a městské exteriéry. Rovněž učil fotografii na FAMU, kde k jeho žákům patřil Miroslav Vojtěchovský. Byl synonymem pro kvalitu\na perfekcionalizmus ve fotografii skla. Byl ovlivněn tvorbou v duchu Nové věcnosti, vytvořil zcela osobitý a jedinečný styl práce. Dlouho pečlivě komponoval, osvětloval a vyvolával, snímky pořizoval na negativy velikost 13×18 cm, retušoval je a odstraňoval dokonce i kazy na samotném předmětu. Tento přístup však umožňoval vyhotovit asi dvě fotografie denně. Jako podklad pod fotografovaný objekt používal sklo, což umožňovalo přístupu světla ze všech stran.\n\nLumír Rott (*1928) studoval u Jaromíra Funkeho a Josefa Ehma, velmi jej ovlivnil také Jindřich Brok. Používal zadní projekce a netradiční prostředí. Sklo kombinoval s barevným dynamickým pozadím, na kterém se objevovali například foukači, slévači a sklářské profese. Pozadí často rozostřoval, čímž dal možnost sklu dýchat a obrazu prostor. Pokud ale nechal pozadí ostré, konkurovalo samotnému skleněnému objektu a na scéně vznikl chaos kompoziční a kvůli barevnému podkladu i chaos světelný.\n\nNorbert Bezděk používal zadní projekce a netradiční prostředí.\n\nGabriel Urbánek studoval jeden rok u profesora Ehma. Často používal tmavé pozadí, jedno světlo jako hlavní zdroj a k tomu odraznou desku. Zastává myšlenku čisté a popisné fotografie a co nejvěrněji zachytit objekt. Fotografuje historické sklo pro Uměleckoprůmyslové museum v Praze, pro evropská muzea a přední skláře, jako je například Stanislav Libenský.\n\nMiroslav Vojtěchovský (*1947) patří k nejvýznamnějším českým fotografům skla, velmi jej ovlivnil Jindřich Brok. V letech 1969–1970 pracoval v reklamní agentuře Merkur, později byl volným fotografem, spolupracoval s podniky BVV, Skloexport, Jablonex, Koospol, Motokov, Pragoexport, Pragounion nebo Rapid. Až do svého odchodu do USA se podílel na tvorbě vizuálního stylu firem Moser, Crystalex, Skloexport, Preciosa a Princ. V letech 1977‐1979 spolupracoval s Jindřichem Brokem pro časopis Glass review. Vojtěchovský své znalosti předává studentům, v 80. letech převzal na FAMU po Jánu Šmokovi předměty fotografie skla a skladba obrazu. Jeho přednášky spojují oblast fotografie, estetiky výtvarného umění, dějiny nejen z oboru a celou řadu společenských věd. Ve své práci využívá umělé osvětlení, díky kterému může více kontrolovat osvětlení scény, hru světel a stínů a především je ihned vidět odezva na změny. Expozici měří bodovým expozimetrem, využívá více světelných zdrojů, odrazné desky, jak černé, tak klasické bílé. Od počátku 80. let začal fotografovat pomocí vícenásobných expozic.\n\nFred Kramer se začal nejvíce prosazovat v polovině padesátých let, sklo často kombinoval s modelkami, využíval rafinovaná aranžmá, grafické prvky na pozadí montáž z více negativů, jako jeden z prvních experimentoval s barvou. Svou tvorbou ovlivnil Lumíra Rotta. Na FAMU v letech 1967-1980 vedl předmět reklamní fotografie, které se profesionálně věnoval. Pomáhal zajišťovat propagaci pro podniky zahraničního obchodu jako byl Centrotex, Jablonex, Kovo, Ligna, Motokov, Skloexport a řadu dalších.\n\nTibor Honty (1907-1968) vystudoval keramiku na Škole uměleckých řemesel. Přestěhoval se natrvalo do Prahy, kde deset let pracoval v tiskárně jako chemigraf a retušér. Začal fotografovat v roce 1935. Věnoval se reportážní a sociální fotografii a fotografování uměleckých plastik. Po válce vstoupil do Spolku výtvarných umělců Mánes, kde se v roce 1948 podílel na vzniku fotografické sekce.\n\nTaras Kuščynskij se ke sklu dostal přes fotografii atu a módní fotografii, využíval neradiční prostředí, zadní projekce, různou barevnost, sklo často kombinoval s modelkami v exteriéru.\n\nNa konci 20. století se ve fotografii skla uplatňují nové trendy. Druhy fotografie se kombinují, sklo se dostává ven z ateliéru do exteriéru a přibližuje se živé fotografii. Ubývá specializovaných fotografů skla a sklo se dostává do reklamní, módní, portrétní fotografie a samozřejmě je také součástí snímků zátiší. Nejčastějším portrétním prvkem je ženské tělo, které přibližuje krásu a ladnost skla. Ubývá jednoduchých popisných kompozic a scény se doplňují dalšími prvky obklopujícími hlavní subjekt. Využívá se digitální technika a fotomanipulace. Sklo se vsazuje do neobvyklých situací, ve kterých se běžně nevyskytuje.\n\nMarek Novotný\n\nJan Pohribný (*1961) se věnuje zejména krajinářské fotografii a land-artu. Ve své fotografické tvorbě využívá jako tvůrčí postupy vícenásobnou expozici v kombinaci s pohybovou neostrostí. Spojuje nejen principy pohybu, výrazných barevných stop či monochromatických řešení, ale využívá také světelné malby, která „zviditelňuje“ energie zvolených přírodních lokalit či posvátných kamenů vztyčených lidskou rukou. Je držitelem titulu QEP (Qualified European Photographer). Od roku 1986 pracuje jako samostatný fotograf-výtvarník. Vedle své volné tvorby se věnuje převážně reklamní a ilustrační výtvarné fotografii, příležitostně i grafickému designu. Spolupracuje s řadou předních agentur, firem, vydavatelství a časopisů i s některými výraznými umělci doma a v zahraničí. Dlouhodobě se zaměřuje na aranžovanou a konceptuální fotografii v přírodě – volném prostoru. Zajímá ho vztah předmětu a prostoru ať už ve formě stopy pohybu nebo předmětná podoba vytržená ze souvislosti na prázdné ploše oblohy či otázku času, okamžiku. Od roku 1988 vytváří své vize a reflexe na posvátná a kultovní místa prehistorické Evropy. Zde spojuje nejen principy pohybu, výrazných barevných stop či monochromatických řešení, ale využívá mimo jiné významně světelné malby, která \"zviditelňuje\" energie zvolených přírodních lokalit či posvátných kamenů vztyčených lidskou rukou. Obdobně konfrontuje s prostorem a živly ve svých instalacích také křehké objekty z ručního papíru Jana Činčery a od poloviny devadesátých let pracuje na cyklu \"Osvícené city\", ilustrující vzpomínky i vize míst, kde dlouhodobě pobýval nebo která jej významně oslovila. Od roku 1999 se skrze konfrontaci lidského těla a krajiny zaměřuje na “hledání ztraceného ráje” reflektující autorovo znepokojení nad vytrácejícími se přirozenými vazbami člověka a přírody, nad duchovní vyprázdněností současné západní civilizace. Tvůrčí postupy uplatňuje i v užité tvorbě, například v reklamě i ve fotografii skla.\n\nFilip Šlapal se ke sklu dostal přes fotografii architektury.\n\nKromě výše zmíněných autorů se fotografii skla dále věnovali Josef Illek, Josef Hanuš, Ivan Doležal, Přemysl Karásek, Bohumil Jakoubě, Antonín Krčmář, Dano Zachar, Petr Sirotek nebo Lubomír Hána.\n\n\nSklo je čirá hmota, která nemá schopnost zachytit dopadající světlo a paprsky jím z větší části procházejí. Některé paprsky se od hladkého povrchu odrazí, některé se v důsledku hustoty skla zachytí. Sklo je tak možné nasvětlit pomocí různých svítidel, které na sklo vhodně dopadají, dostatečně svítí a neoslňují. Hlavním požadavkem je rozptyl, odraz a lom světelných paprsků.\n\nZákladem fotografování skla je práce s pozadím za skleněnou rekvizitou s jeho vhodným světelným modelováním a kontrolou reakce skla. Sklo se tak samo modeluje zachycením světla pozadí v závislosti na své formě a síle. Další variantou je práce s tmavým podkladem (skleněnou deskou), na kterém se odráží lesky. Často se však ztrácí struktura fotografovaného předmětu. Okraj skleněné desky lze někdy výtvarně využít, jindy je nežádoucí. U hutného skla a řežeb se často používá jedno světlo jako hlavní zdroj a k tomu odrazná deska. Důležitou složkou u fotografie skla je vhodné podtržení samotného tvaru exponovaného předmětu. Zvýraznění linií, kontur či tvaru dodává sklu plastičnost a objem. Tyto pak společně vytvářejí esteticky hodnotné dílo. Fotografové skla se z velké části podílí na jeho prezentaci.\n\nLze použít hotové přechodové pozadí nebo čisté jednobarevné (bílé nebo šedé) a to pak vhodně nasvítit světlem nebo zábleskem. Vzdálenost světla od pozadí ovlivňuje odstupňování světelného přechodu. Světlo může na pozadí svítit zdola, shora nebo ze strany. Přechodové pozadí dodává sklu prostor. Zcela černé pozadí zvýrazňuje tvar, strukturu a barevnost skla. Světlé pozadí zvýrazní objem a plasticitu skla. Pokud je světlo příliš daleko od pozadí, nevytvoří se plynulý dynamický přechod. Jednolité pozadí bez přechodu má vliv na to, že sklo působí příliš ploše, nudně a „bez života“. Černého pozadí lze dosáhnout také zatemněným prostorem 3 x 4 metry.\n\nFotograf musí počítat s lomem světla a vnitřními odrazy. Při fotografování skla na bílém pozadí se může například stát, že se v levé části sklenice odráží černý kabát visící v místnosti vpravo. V důsledku vnitřních odrazů se zase může stát, že světlo, které do skla proniklo, z něj už nemůže ven a v tom místě je pak sklo černé. Někdy stačí předmět pootočit a z černého místa se stane bílé. Díky vlastnostem, které sklo má, jsou dobře viditelné hrany. Světlo se na nich láme, leskne nebo rozptyluje.\n\nK odstranění stínů nebo lesků při fotografování skla se může použít polarizační filtr přpadně bezestínový box. Míra úspěšné polarizace závisí na celé řadě faktorů a nelze předem určit, do jaké míry bude polarizační filtr účinný. Při fotografování skla část lesků nereaguje na polarizační filtr vůbec, jedna skupina lesků vyžaduje jiné natočení filtru než skupina druhá. Přes uvedené nevýhody je polarizační filtr vhodnou pomůckou. Při snímání s filtrem je nutná úprava expozice.\n\nHlavní výhodou lightboxu je absence stínů a potlačení lesků na fotografovaných objektech. Jde v podstatě o princip rovnoměrné osvětlené duté bílé koule, uprostřed které je umístěn snímaný předmět. V kouli je rozptýlené světlo a předmět je osvětlen ze všech stran rovnoměrně - čím větší rozměr boxu a čím menší otvor pro fotoaparát, tím lepší výsledky.\n\nV případě potřeby vyfotografovat průhlednou sklenici na černém pozadí se vloží do bílého bezestínového boxu, do černého papíru se vystřihne kruh odpovídající průměru podstavce sklenky, do kterého se sklenka postaví. Hlavní světlo je zezadu šikmo shora. Bílé světlo částečně proniká i spodním otvorem, kde prokreslí podstavec sklenky, který by jinak zůstal černý.\n\nV případě, kdy má skleněný předmět na bílém pozadí ze všech stran dekor, dochází k významovým srůstům. Řeší se například tím, že se do sklenice naleje mléko nebo zředěná bílá tempera, nebo se odstiňuje ze stran černými pruhy, nebo se sklenice naplní kouřem, čímž se potlačí zadní část kresby. Kouř se musí utěsnit víčkem z fólie a v případě tekutin dávat pozor na odlesky na hladině. Naopak se postupuje při snímání proti tmavému pozadí. Místo tmavé kapaliny je možné použít i šedou fólii. V protisvětle dekor na tmavé pozadí „svítí“. Stříbrné nebo zlaté povrchy skla působí jako zrcadlo.\n\nMěříme vždy světlo, které je pro danou scénu to hlavní. Pokud je na skle malba, měříme jako u jiných neprůhledných předmětů, nebo měříme dopadající světlo externím expozimetrem. Pokud je sklo na bílém pozadí, měříme jas bílého pozadí. V případech kdy je pozadí tmavé, se podle Jána Šmoka měří bodově, Jan Pohribný doporučuje měřit odražené světlo od 18% šedé tabulky. Dobrou pomůckou je bílý papír, který dáme vedle fotografované scény a porovnáváme jasy na skle a na papíru.\n\nU průhledného skla lze této vlastnosti využít a zabírat z podhledu nebo nadhledu. Zdůrazní se tím prostor a objem objektu. V případě, kdy je horní hrana sklenice v zákrytu, je prostorový dojem potlačen a je zvýrazněna silueta.\n\n\n"}
{"id": "828458", "url": "https://cs.wikipedia.org/wiki?curid=828458", "title": "Seznam jezer na Islandu", "text": "Seznam jezer na Islandu\n\nIslandská jezera (islandsky jezero - \"Stöðuvatn\" případně jen \"vatn\"). Tabulka obsahuje přehled jezer na Islandu s plochou přes 10 km². Přehradní nádrže a rybníky jsou opatřeny poznámkou.\n"}
{"id": "828460", "url": "https://cs.wikipedia.org/wiki?curid=828460", "title": "Difuzér", "text": "Difuzér\n\nDifuzér nebo difuzor (z angl. \"to diffuse\", rozptylovat) může být:\n\n"}
{"id": "828467", "url": "https://cs.wikipedia.org/wiki?curid=828467", "title": "Supsa", "text": "Supsa\n\nSupsa () je řeka v Gruzii, kraj (Gurie). Je dlouhá 117 km.\n\nPramení na jihozápadě Gruzie v nadmořské výšce 2800 m na Malém Kavkazu, a to severovýchodním svahu nejvyššího vrcholu Meschetského hřbetu Mepisckaro. Ústí do Černého moře u města Supsa.\n"}
{"id": "828477", "url": "https://cs.wikipedia.org/wiki?curid=828477", "title": "Informační služba národního osvobození", "text": "Informační služba národního osvobození\n\nInformační služba národního osvobození (ISNO) byla levicově zaměřená ilegální tiskovina vycházející v období německé okupace Čech a Moravy. Tiskovina vycházela v roce 1939 a přinášela zprávy z Protektorátu i ze zahraničí, ale i pokyny pro obyvatelstvo.\n\nPrvní číslo bylo vydáno v květnu 1939. Zakladatelem byl František Ošanec. Redakci dále tvořili Otto Pohl, Peter Lammel, Milan Tesař, Jaroslav Bílý, Vojtěch Erban, Emanuel Pluhař a Jiří Hájek. Díky Hájkovi byl časopis volně propojen s Národním hnutím pracující mládeže (NHPM). Redakce byla dále prostřednictvím některých redaktorů volně propojena i s redakcí ilegálního časopisu V boj. Díky tomu ISNO získal lepší zázemí a rozšíření distribuční sítě. Distribuován byl časopis v Praze, Plzni, Českých Budějovicích a Jindřichově Hradci.\n\nPo zatčení několika kolportérů koncem srpna 1939 byl zatčen i Ošanec, byl však propuštěn jako návnada pro další odbojáře. Podařilo se mu ale uprchnout do Velké Británie. V Čechách poté přestal časopis vycházet, ale několik čísel vyšlo ještě na Moravě. Konec časopisu je spojen s likvidací NHPM v listopadu 1939.\n\nIdeově byl časopis zaměřen levicově (někteří z vydavatelů byli komunisté, články byli protikapitalistické a prosovětské), přesto se hlásil k západnímu odboji a Edvardu Benešovi. Chybně byl též považován za tiskový orgán NHPM.\n\nČasopis otiskoval informace z ciziny, získávané ze západních periodik včetně periodik vydávaných českým exilem. Domácí zprávy informovaly především o nacistickém teroru na území Protektorátu i o situaci na Slovensku. Většina domácích zpráv pocházela z tzv. šeptandy a nebylo možné ověřit její pravost. Občas byli otiskovány i praktické informace, např. jak se chovat při zatčení gestapem.\n\nOd května do listopadu 1939 vyšlo celkem 20 čísel (dochovalo se 14), náklad se pohyboval od počátečních 100 kusů až po 500–600 kusů.\n\n"}
{"id": "828485", "url": "https://cs.wikipedia.org/wiki?curid=828485", "title": "Rolando Blackburn", "text": "Rolando Blackburn\n\nRolando Manrique Blackburn Ortega (* 9. ledna 1990 v Tauru) je panamský fotbalový útočník, v současnosti působí v C.S.D. Comunicaciones. Mimo Panamy působil v Guatemale a na Slovensku.\n\nSvoji fotbalovou kariéru zahájil v Tauro F.C., odkud se přes Juventud Retalteca dostal v roce 2011 do Chorrillo F.C. V letech 2012-2013 působil na hostování v Senici. Po 18 měsících se vrátil zpět do Chorrilla. Před ročníkem 2014/15 přestoupil do C.S.D. Comunicaciones.\n\n"}
{"id": "828487", "url": "https://cs.wikipedia.org/wiki?curid=828487", "title": "Mariahilfer Straße", "text": "Mariahilfer Straße\n\nMariahilfer Straße je jedna z největších a nejznámějších nákupních ulic Vídně. Spojuje vídeňské Vnitřní Město (\"Innere Stadt\") s 14. městským okresem Penzing Název má podle 6. vídeňského okresu Mariahilf. Nese ho od roku 1897.\n\nTato nákupní třída se neoficiálně dělí na dvě části, Vnitřní (\"Innere Mariahilfer Straße\") a Vnější (\"Äußere Mariahilfer Straße\").\n\n1,8 km dlouhý úsek vede od Obilného trhu (\"Getreidemarkt\") či od Muzejního náměstí (\"Museumsplatz\") až k Mariahilfskému okruhu (\"Mariahilfer Gürtel\"). Od připojení vídeňských předměstí k městu v roce 1850 tvořil hranici mezi 6. obvodem (Mariahilf) a 7. obvodem (Neubau). Jeho prodloužením v severovýchodním směru je Babenberská ulice (\"Babenbergerstraße\").\n\nTento úsek je dlouhý 1,9 km a prochází 15. obvodem (Rudolfsheim-Fünfhaus) od Mariahilfského okruhu až k Zámecké aleji (\"Schlossallee\") na západě města. Posledních 350 m tohoto úseku v oblasti Technického muzea se nachází ve 14. obvodu (Penzing). Jeho prodloužením v západním směru je Penzigská ulice (\"Penzinger Straße\").\n"}
{"id": "828489", "url": "https://cs.wikipedia.org/wiki?curid=828489", "title": "Robert Noyce", "text": "Robert Noyce\n\nRobert Noyce Norton (12. prosince 1927 Burlington, Iowa – 3. června 1990 Austin, Texas), přezdívaný „starosta Silicon Valley“, byl jeden ze dvou vynálezců integrovaného obvodu a jeden ze zakladatelů společností Fairchild Semiconductor (1957) a Intel (1968). Jeho druhá žena Ann Bowers byla viceprezidentka pro lidské zdroje společnosti Apple.\n\nRobert Noyce se narodil roku 1927 v Burlingtonu. Jeho otec Ralph Brewster Noyce byl reverend. Robert vyrůstal v Grinnellu ve státě Iowa a navštěvoval místní školy. Měl nadání pro matematiku a přírodní vědy. Roku 1949 dokončil studium Grinnell College a roku 1953 získal doktorát z fyziky na Massachusettském technologickém institutu.\n\nPo absolvování Massachusetts Institute of Technology v roce 1953 začal pracovat jako vývojový pracovník u společnosti Philco ve Philadelphii. Roku 1956 odešel do Shockley Semiconductor Laboratory v Mountain View, kterou založil Wiliam Shockley .\n\nNoyce byl jeden z tzv. „osmi zrádců“, kteří roku 1957 odešli do společnosti Fairchild Camera and Instrument a stali se zakladateli polovodičové divize této společnosti, nazvané Fairchild Semiconductor, která se později osamostatnila.\n\nV roce 1959 Noyce vyvinul první integrovaný obvod na bázi křemíku (americký patent č. 2981877, nazvaný Semiconductor \"Device and Lead Structure\"). Nezávisle na něm v témže roce vyvinul integrovaný obvod na bázi germania Jack Kilby (americký patent č. 3138743, nazvaný \"Miniaturized electronic circuits\"). Roku 1968 Robert Noyce a Gordon Moore opustili Fairchild Semiconductor založili společnost Intel, kde Noyce působil až do konce života.\n\nDne 3. června 1990 Noyce utrpěl doma infarkt myokardu téhož dne v nemocnici zemřel.\n\n"}
{"id": "828491", "url": "https://cs.wikipedia.org/wiki?curid=828491", "title": "Plavání na Letních olympijských hrách 2008", "text": "Plavání na Letních olympijských hrách 2008\n\nPlavání na Letních olympijských hrách 2008 probíhalo ve dnech 9. až 21. srpna 2008. Většina disciplín (kromě dálkového plavání a vodního póla) probíhala v Pekingském národním plaveckém centru. Soutěže ve vodním pólu, původně sem také plánované, byly přesunuty do bazénu Ying Tung. Bazén v Národním plaveckém centru je díky rozměrům a použitým technologiím považován za nejrychlejší olympijský bazén historie. Průběh plaveckých soutěží tento předpoklad potvrdil - padlo zde během olympiády 25 světových rekordů a 65 olympijských rekordů - z předchozích olympijských rekordů zůstaly nepřekonány jen časy Inge de Bruijnové na 100 metrů motýlek a Iana Thorpa na 400 metrů volný způsob z olympijských her 2000. \n\nNejvětší hvězdou soutěží se stal Michael Phelps, který vybojoval osm zlatých medailí, což v historii olympiád před ním nikdo nedokázal, a v součtu se zisky na předchozí olympiádě v roce 2004 celkem 14 zlatých, rovněž historický rekord. \n"}
{"id": "828492", "url": "https://cs.wikipedia.org/wiki?curid=828492", "title": "Hřib královský", "text": "Hřib královský\n\nHřib královský (\"Butyriboletus regius\" ) je velmi vzácná a zákonem chráněná houba z čeledi hřibovitých a zároveň jeden z nejkrásnějších hřibů bývalého Československa. Patří mezi teplomilné houby, které jsou vázané na listnaté stromy. V posledních letech výrazně mizí.\n\n\n\nHřib královský byl jako druh popsán v 19. století v Čechách. Dříve býval vyhledávaným tržním druhem.\n\nO první odborný popis se zasloužil přírodovědec českého původu, Julius Vincenc Krombholz, který jej vydal roku 1831 v rámci publikace \"Naturgetreue Abbildungen und Beschreibungen der essbaren, schädlichen und verdächtigen Schwämme\". I když bývá název hřibu královského novodobě spojován s Královskou oborou (dnešní Stromovka v Praze) jakožto původní známou lokalitou, uvádí Krombholz, že jde o název lidového původu a jako takový jej převzal. Jako lokalitu, na které houbu našel a popsal, uvádí \"„k. Thiergarten Stern“\", tedy královskou oboru Hvězda, z čehož může mylná spojitost s Královskou oborou (Stromovka) pocházet.\n\nJako další lokality výskytu zmiňoval háje u Tuchoměřic (Waldungen bei Tuchomieřitz), Zbraslav (Königsaal), Mníšek pod Brdy (Mnischek), vrch Chrbina u Svárova(?) (Chrbina), Tachlovice (Tachlowitz) a Jílové u Prahy (Eule).\n\nV 19. a ještě počátkem 20. století byl hřib královský hojnější než v současnosti, v průběhu 20. století začal ustupovat. Podle normy ČSN 46 3195 (platné od 1. dubna 1965 do 1. září 1997) bylo možné čerstvé plodnice hřibu královského prodávat na trhu. Od roku 1992 je na území bývalého Československa houba chráněná.\n\nV roce 2014 provedli američtí mykologové David Arora a Jonathan L. Frank na základě biomolekulárních analýz přesunutí řady druhů včetně hřibu královského z rodu \"Boletus\" do nově vzniklého rodu \"Butyriboletus\" (zhruba odpovídá původnímu pojetí sekce Appendiculati).\n\nHřib královský, tak, jak je znám z Evropy, popsal pod latinským názvem \"Boletus regius\" přírodovědec Krombholz. Rovněž pod názvem \"Boletus regius\" však popsal odlišný druh hřibu americký mykolog Harry Delbert Thiers (1919–2000). Thiersův \"Boletus regius\" se vyskytuje především na území Severní Ameriky a oproti evropskému Krombholzově druhu, o němž pojednává tento článek, se liší především modráním na poraněných místech. Pro jednoznačné odlišení obou druhů je proto zvykem za odborným názvem uvádět i autora popisu, např. \"Boletus regius\" sensu Krombholz (= hřib královský ve smyslu Krombholzově), případně \"Boletus regius\" s. auct. Eur. (hřib královský ve smyslu evropských autorů). Na základě biomolekulárních analýz v roce 2014 bylo z území Severní Ameriky popsáno několik nových druhů, které byly do té doby souhrnně určovány a označovány právě jako \"Boletus regius\" sensu Thiers, například \"Butyriboletus primiregius\", \"Butyriboletus autumniregius\", \"Butyriboletus querciregius\", \"Butyriboletus persolidus\" aj.\n\nKlobouk dosahuje průměru 60–150 milimetrů, povrch je červeně vláknitě žíhaný s růžovým nebo červeným podkladem.\n\nRourky jsou 10–25 milimetrů dlouhé, společně s póry mají žluté až zlatožluté zabarvení, ve stáří přechází do žlutoolivova. Otlaky zůstávají barevně neměnné.\n\nTřeň je jasně žlutý, horní polovinu kryje žlutá síťka. Báze může být lehce začervenalá nebo červeně skvrnitá, zabarvení však zdaleka nedosahuje ani polovinu výšky třeně.\n\nDužnina má žluté zbarvení, na řezu nemodrá. Chuť i vůně jsou příjemné, nenápadné.\n\nPovrch klobouku je červeně vláknitě žíhaný na růžovém nebo žlutorůžovém podkladu, pokožku kryjí trichodermové vláknité 3 – 8 μm široké hyfy. Výtrusy dosahují (10) 11 - 14 (16) × (3) 3,5 - 4,5 (5) μm, jsou hladké, podlouhle vřetenovité, patrná je suprahilární deprese. Výtrusný prach je žlutoolivový.\nJde o teplomilný druh, který je vázaný na duby, méně často na buky, vzácně i na břízy. Vyskytuje se velmi roztroušeně ve světlých listnatých lesích a na hrázích rybníků v nížinách a pahorkatinách. Pilát jej řadil mezi druhy xerotermních dubo-habrových hájů na vápenci a houby dubo-habrových lesů na nevápenných půdách. V současnosti je známý pouze z izolovaných lokalit menšího rozsahu, větší celky s četným výskytem chybí. Většina původních lokalit již zanikla. Plodnice je možné najít od června do září.\n\nHřib královský v klasickém pojetí (Boletus regius s. Krombholz) roste na území Evropy, Thiersem popsaný modrající druh (viz kapitola výše) je známý z Kalifornie (USA). Evropský druh se vyskytuje v následujících zemích: Belgie, Bosna a Hercegovina, Bulharsko, Černá Hora, Česko, Francie, Chorvatsko, Itálie, Maďarsko, Německo, Nizozemsko, Polsko, Portugalsko, Rakousko, Rumunsko, Rusko, Severní Makedonie, Slovensko, Slovinsko, Spojené království, Srbsko, Španělsko, Švédsko(?), Švýcarsko, Turecko a Ukrajina.\n\nV rámci chráněných území České republiky byl výskyt hřibu královského v minulosti popsán mimo jiné na následujících lokalitách:\n\nHřib královský je svými znaky natolik typický, že k záměnám nedochází. Přesto se může svým vzhledem podobat některým hřibům:\n\n\nMykologická pracoviště uvádějí četné případy, kdy amatérští houbaři hlásili nález hřibu královského, který se ve skutečnosti ukázal být hřibem přívěskatým (klobouk rezavobéžový) nebo hřibem Le Galové (dužina po porušení modrá, na třeni má přinejmenším červenou síťku).\n\nRoku 2006 byla francouzskými mykology popsána xantoidní forma, které chybí červený pigment, takže je klobouk zbarven žlutě. Nazvána je \"Boletus regius\" f. \"aureus\" (syn.: \"Boletus regius\" f. \"citrius\" ).\n\nHouba je sice jedlá a výtečná, ale hlavně velmi vzácná, takže se nesmí sbírat pro kuchyňské využití. Za sběr nebo činnost vedoucí k zániku tohoto zákonem chráněného hřibu hrozí pokuta ve výši až 50 000 Kč pro fyzickou osobu a až 1 000 000 Kč pro právnickou osobu za každou utrženou plodnici (podle vyhlášky č. 395/92 Sb. se řadí mezi zvláště chráněné druhy). V Červené knize a Červeném seznamu hub České republiky je zařazen jako ohrožený druh (EN). O jeho nálezech je vhodné informovat mykologická pracoviště.\n\nI když byl hřib královský v minulosti výrazně hojnější, nebyl běžnou houbou - mykolog Jan Macků jej již v první čtvrtině 20. století označoval jako vzácný. V současnosti je ohrožen hlavně nešetrnými lesnickými zásahy, eutrofizací půdy, vysbíráváním plodnic houbaři a to i v rezervacích s nejvyšším stupněm ochrany.\n\n"}
{"id": "828499", "url": "https://cs.wikipedia.org/wiki?curid=828499", "title": "Jakub Błaszczykowski", "text": "Jakub Błaszczykowski\n\nJakub Błaszczykowski [jakub buaščikofski] (* 14. prosince 1985, Truskolasy, Polsko) je polský fotbalový záložník hrající za polský klub Wisła Kraków. Od roku 2006 působí v polské reprezentaci. V letech 2008 a 2010 získal v Polsku ocenění „Fotbalista roku“. V Německu je znám pod přezdívkou Kuba. Je členem Klubu Wybitnego Reprezentanta, který sdružuje polské fotbalisty s 60 a více starty za národní tým.\n\nV roce 2010 se oženil a má jednu dceru.\n\nKoncem roku 2004 mu strýc domluvil zkoušku ve Wisłe Kraków, kde zaujal tehdejšího trenéra Vernera Ličku. Ten si všiml jeho talentu a angažoval jej. V Ekstraklase debutoval 20. března 2005 proti celku Polonia Warszawa (výhra 3:1) a záhy se probojoval do základní sestavy. Na konci sezóny slavil s mužstvem titul. Následující ročník 2005/06 se Wisła umístila v lize na druhé příčce. Celkem za Wisłu odehrál v polské nejvyšší ligové soutěži 51 utkání a vstřelil 3 branky.\n\nV únoru 2007 bylo oznámeno, že Jakub po skončení sezóny 2006/07 odejde do německé Borussie Dortmund (za nespecifikovanou částku). Zde podepsal čtyřletý kontrakt. V sezóně 2010/11 získal s Borussií bundesligový titul, který následně se spoluhráči obhájil v sezóně 2011/12. V tomto ročníku navíc vyhrál i DFB Pokal, ve finále Borussia zvítězila 5:2.\n\nV odvetném utkání osmifinále Ligy mistrů 2012/13 5. března 2013 proti Šachtaru Doněck se gólem podílel na výhře 3:0 a postupu do čtvrtfinále. V prvním zápase Borussie v semifinále Ligy mistrů 2012/13 24. dubna 2013 proti Realu Madrid odehrál stejně jako jeho spoluhráči vydařený zápas, Borussia zvítězila 4:1 a vytvořila si dobrou pozici do odvety. S Dortmundem se představil 25. května 2013 ve Wembley ve finále Ligy mistrů proti rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Błaszczykowski nastoupil do utkání v základní sestavě.\n\n27. července 2013 na začátku sezóny 2013/14 nastoupil v utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala trofej. 25. ledna 2014 se v bundesligovém zápase proti FC Augsburg (remíza 2:2) zranil, odnesl to přední překřížený vaz v pravém koleni. Hráč musel na operaci a sezona pro něj skončila.\n\nKoncem srpna 2015 odešel hostovat do italského týmu ACF Fiorentina.\n\nV létě 2016 po návratu z hostování přestoupil z Dortmundu do jiného německého klubu VfL Wolfsburg.\n\nJakub hrál za polské mládežnické reprezentační výběry v kategoriích do 19 a 21 let.\n\n28. března 2006 debutoval v A-mužstvu Polska v přátelském zápase v Rijádu proti reprezentaci Saúdská Arábie. Odehrál první poločas, Poláci zvítězili v Rijádu 2:1. Na Mistrovství světa 2006 v Německu ale necestoval kvůli zranění, i když by měl místo v polském kádru jisté.\n\nZúčastnil se Mistrovství Evropy 2012, kde mělo Polsko jako pořadatelská země (společně s Ukrajinou) jistou účast. V zahajovacím utkání celého šampionátu 8. června se střetlo Polsko s Řeckem a Jakub přihrával v 17. minutě na první gól turnaje Robertu Lewandowskému. Na tři body to nestačilo, oba soupeři si připsali po bodu za remízu 1:1. 12. června se opět zrodila remíza 1:1 polského národního mužstva s Ruskem, Błaszczykowski vsítil jedinou branku svého týmu. V přímém souboji o čtvrtfinále s Českou republikou 16. června pohřbil polské naděje na historicky první postup ze základní skupiny jediným gólem utkání český záložník Petr Jiráček. Polsko obsadilo se ziskem 2 bodů poslední čtvrté místo základní skupiny A.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\nWisła Kraków\n\nBorussia Dortmund\n\n\n\n"}
{"id": "828500", "url": "https://cs.wikipedia.org/wiki?curid=828500", "title": "Alain Bernard", "text": "Alain Bernard\n\nAlain Bernard (* 1. května 1983, Aubagne, Francie) je francouzský plavec. Specializuje se na sprinterské tratě volným způsobem. Je držitelem čtyřech olympijských medailí. V roce 2008 také vytvořil světové rekordy na 100 a 50 metrů volný způsob, nyní již překonané.\n\nNa pravém stehně má vytetovaného žraloka.\n\nNa olympiádě v Pekingu byl členem ambiciozní francouzské sprinterské štafety. Před závodem si dobíral americkou štafetu, v samotném závodu však na svém úseku zaostal za Američanem Jasonem Lezakem a francouzská štafeta prohrála o pouhých osm setin. Chuť si spravil o tři dny později v individuálním závodě na 100 metrů, který vyhrál, na poloviční trati navíc přidal bronz. Stal se prvním francouzským olympijským vítězem v plavání od Helsinek 1952, kde vyhrál Jean Boiteux.\n\nNa francouzském mistrovství obsadil na obou svých oblíbených tratích až pátá místa a do individuálních závodů se tak nekvalifikoval. Byl opět členem sprinterské štafety, nasazen byl v rozplavbě, nikoliv ve finále, i tak vybojoval svou druhou zlatou olympijskou medaili.\n\nDlouhý bazén\n\nKrátký bazén\n"}
{"id": "828501", "url": "https://cs.wikipedia.org/wiki?curid=828501", "title": "At Play Vol. 3", "text": "At Play Vol. 3\n\nAt Play Vol. 3 je kompilační album kanadského interpreta elektronické taneční hudby, Deadmau5e.\n"}
{"id": "828503", "url": "https://cs.wikipedia.org/wiki?curid=828503", "title": "At Play Vol. 2", "text": "At Play Vol. 2\n\nAt Play Vol. 2 je kompilační album kanadského interpreta elektronické taneční hudby, Deadmau5e.\n"}
{"id": "828505", "url": "https://cs.wikipedia.org/wiki?curid=828505", "title": "Karl Heinold", "text": "Karl Heinold\n\nKarl Heinhold, celým jménem Karl svobodný pán von Heinold-Udynski (25. srpna 1862 Udine – 29. prosince 1943 Brno), byl rakousko-uherský, respektive předlitavský státní úředník a politik, v letech 1911–1915 ministr vnitra ve vládě Karla Stürgkha.\n\nV lednu 1908 byl jmenován místodržícím Moravy. Ve funkci setrval do roku 1911.\n\nza vlády Karla Stürgkha stal ministrem vnitra. Funkci zastával v období 3. listopadu 1911 – 30. listopadu 1915. Od 15. května do 14. září 1912 navíc dočasně zastupoval Karla von Stürgkha na postu předsedy vlády. Od 3. prosince 1915 až do 30. října 1918 pak byl znovu moravským místodržícím.\n\n"}
{"id": "828506", "url": "https://cs.wikipedia.org/wiki?curid=828506", "title": "It Sounds Like", "text": "It Sounds Like\n\nIt Sounds Like je kompilační album kanadského interpreta elektronické taneční hudby, Deadmau5e. Obsahuje jeho nejlepší singly z období roků 2006 - 2009.\n"}
{"id": "828508", "url": "https://cs.wikipedia.org/wiki?curid=828508", "title": "Gympl s (r)učením omezeným", "text": "Gympl s (r)učením omezeným\n\nGympl s (r)učením omezeným (také známý jako Gympl) je český seriál z prostředí\nmaloměstského gymnázia, který se vysílal od 2. září 2012 do 11. prosince 2013 na TV Nova. Seriál byl představen úvodním pilotním filmem, který se vysílal 2. září 2012, následující den proběhla premiéra prvního dílu. Dne 25. února 2013 uvedla TV Nova druhou řadu, třetí řada následovala od 26. srpna 2013.\n\nDne 21. října 2013 oznámila TV Nova, že třetí řada je poslední. Nova také potvrdila, že s Gymplem nepočítala jako s nekonečným seriálem a jedním z důvodů ukončení je také klesající sledovanost. Finálový díl byl odvysílán 11. prosince 2013. Později bylo také zveřejněno, že se Nova nebrání později v seriálu pokračovat.\n\nAčkoli je známý také zkráceně jako \"Gympl\", nemá přímou souvislost s českým filmem \"Gympl\" z roku 2007.\n\nGymnázium Jana Amose Komenského v Hradci prohrává svůj boj se špatnou pověstí. Vše došlo tak daleko, že má před sebou pochybná střední škola poslední rok své existence. Situace se zdá být neřešitelnou. Muselo by se totiž stát „něco“ natolik zásadního, aby bylo blížící se zrušení odvráceno. Cesta k takovému cíli je ale trnitá a naděje na zázrak se den za dnem snižuje. Ředitel školy se rezignovaně oddává alkoholu, učitelský sbor je rozdělen na několik táborů a více než o výuku se zabývá konflikty uvnitř. Klíčovým okamžikem skomírající střední školy je den, kdy přichází na gymnázium mladý učitel Adam Kábrt. Vypadá to, že bude učitelský sbor „bohatší“ o outsidera, kterého provází pověst stejně záporná jako pověst zdejší školy. Svérázné vyučovací metody, despekt k autoritám a někdy až příliš drsný přístup ke kolegům i studentům jeho špatnému jménu příliš nepřidají. Kdy přijde Adam o zbytek iluzí, je, zdá se, jen otázkou času.\n\n\nPostavy účinkující od první řady:\nPostavy účinkující od druhé řady:\nPostavy účinkující od třetí řady:\n\n\nPodle informací TV Nova se jeden díl seriálu natáčel tři dny v ateliérech a jeden den v exteriérech. Na celém seriálu pracovalo přes 80 členů štábů, včetně kameramanů a techniků. V seriálu si zahrálo přes 74 herců. Seriál se natáčel v ateliérech, kde byly vytvořeny všechny potřebné kulisy jako jsou: třídy, sborovny, chodby, ředitelny, dámské i pánské záchody, haly. Součástí ateliérů byl i kinosál (který byl po seriálovém výbuchu ve třetí řadě přestavěn na jídelnu), bar a byty hlavních hrdinů. Dekorace stály na ploše o 1 600 metrech čtverečních. Záběry venku byly většinou točeny v Pardubicích a záběry školy na Praze 4 v Podolí. Při natáčení měl štáb k dispozici 600 kusů kostýmů vyrobených pro potřeby natáčení, včetně speciálních kostýmů jako je například kostým Sněhurky či Freddie Mercuryho. Protože byl seriál natáčen v prostředí soudobého gymnázia, byli herci oblékaní velmi trendově. Součástí seriálu byla i řada akčních scén, při kterých herci využívali kaskadéry. Například při rvačkách, roztržkách nebo přepadení.\n\nDne 21. října 2013 byl seriál ukončen.\n\nPilotní film seriálu Gympl s (r)učením omezeným s názvem „A to je teprve začátek!“ měl premiéru v neděli 2. září 2012 na TV Nova. Celkově ho sledovalo 1,5 milionů diváků.\n\nFinále první řady, co se sledovanosti týče, dopadlo také dobře. Celkově ho sledovalo 1,332 milionu lidí. „\"V průběhu první série Gympl vidělo celkem 6,749 milionu diváků 4+ (reach za minimálně tři minuty kontinuálního sledování). Z hlediska cílových skupin Gympl nejvíce zaujal mladé diváky, průměrně jej sledovalo 40,79 procenta diváků 4–14 let a 40,64 procenta diváků ve věku 15–24 let. Gympl je tak suverénně nejúspěšnější podzimní novinkou napříč všemi televizními stanicemi. Druhého nejlepšího výsledku dosáhla včerejší závěrečná epizoda, která dosáhla 39,54 procentního podílu na sledovanosti v CS 15–54 a celkově ji sledovalo 1,426 milionu diváků 4+. Na další pokračování příběhů svých oblíbených hrdinů se mohou diváci TV Nova těšit v jarní sezóně 2013,“\" uvedla Marie Fianová z tiskového oddělení Novy.\n\nOd druhé řady začala sledovanost pomalu klesat, ale stále se držela na dobrých hodnotách k tomu, aby ho televize prodloužila. Při třetí řadě se sledovanost pohybovala mezi 800 tisíc až 900 tisících diváků, a tak se ho televize Nova rozhodla v nejlepším ukončit, jako důvody uvedla klesající sledovanost, a také to, že jej natáčí již od začátku jako uzavřený nikoliv nekonečný.\n"}
{"id": "828509", "url": "https://cs.wikipedia.org/wiki?curid=828509", "title": "Elle Macphersonová", "text": "Elle Macphersonová\n\nElle Macphersonová, rodným jménem Eleanor Nancy Gow (* 29. března 1963 Sydney) je australská modelka, herečka a podnikatelka, jejíž přezdívka během modelingové kariéry zněla „The Body“ (\"Tělo\"). V plavkovém vydání \"Sports Illustrated Swimsuit Issue\" drží rekord v počtu vydání, kdy se objevila na obálce. Mezi lety 1986–2006 na titulní straně pózovala pětkrát.\n\nElle Macpherson se potkala s Gillem Bensimonem v roce 1984 při focení pro časopis \"Elle\". Po dvouletém vztahu uzavřeli v květnu 1986 sňatek, jenž vyústil o tři roky později v rozvod. Na svět přivedla dva syny, Arpada Flynna Alexandera Bussona (narozený 14. února 1998) a Aureliuse Cya Andrease Bussona (narozený 4. února 2003), jejichž otcem se stal bývalý partner, francouzský finančník Arpad Busson.\n\nPodruhé se vdala v roce 2013 za miliardáře Jeffreyho Soffera. Plynně hovoří francouzsky, domluví se také italsky a španělsky.\n\n"}
{"id": "828510", "url": "https://cs.wikipedia.org/wiki?curid=828510", "title": "Yannick Agnel", "text": "Yannick Agnel\n\nYannick Agnel (* 9. června 1992, Nimes, Francie) je francouzský plavec. Specializuje se na plavání volným stylem. Je držitelem dvou zlatých olympijských medailí.\n\nMezi dospělými se prosadil výrazněji v roce 2010 na evropském šampionátu, kde zvítězil na trati 400 m volný způsob, byl členem medailových štafet na mistrovství Evropy i mistrovství světa v krátkém bazénu.\n\nV roce 2011 na mistrovství světa v Šanghaji vybojoval s francouzskou štafetou na 4×200 metrů stříbro, v individuálních závodech na svých oblíbených tratích skončil na pátém resp. šestém místě.\n\nVýrazně se do povědomí zapsal vystoupením na olympiádě v Londýně. Ve štafetovém závodě na 4×100 metrů plaval ve finále poslední úsek a v závěru předstihl Američana Ryana Lochteho. Vybojoval tak pro Francii zlato a hvězdnou americkou štafetu odsunul na druhé místo. Agnel zaplaval nejrychlejší úsek z celého startovného pole. O den později zvítězil na trati 200 metrů volný způsob a před druhými v pořadí (Korejcem Park Te-Hwanem a Číňanem Sun Jangem měl náskok 1,79 sekundy. Se štafetou 4x200m vybojoval ještě stříbro, na individuální stometrové trati v osobním rekordu 47,84 dohmátl čtvrtý pouze 0,04 sekundy za bronzovou medailí.\n"}
{"id": "828511", "url": "https://cs.wikipedia.org/wiki?curid=828511", "title": "Seznam dílů seriálu Gympl s (r)učením omezeným", "text": "Seznam dílů seriálu Gympl s (r)učením omezeným\n\nToto je seznam dílů seriálu \"Gympl s (r)učením omezeným\". Český televizní seriál \"Gympl s (r)učením omezeným\" vysílá od 3. září 2012 každé pondělí a středu TV Nova. Ještě předtím, neděli 2. září 2012 byl premiérově odvysílán pilotní film. Dne 20. prosince 2012 uvedla TV Nova ve své tiskové zprávě, že chystá druhou sérii, která se měla vysílat na jaře roku 2013. Její úvodní díl měl premiéru 25. února 2013. Třetí řada byla premiérově uvedena od 26. srpna 2013. Dne 21. října 2013 pak bylo oznámeno, že třetí série je zatím poslední.\n\n<onlyinclude></onlyinclude>\n\nPilotní film byl natočen již během léta 2011. Podle deníku Blesk zpočátku nemělo vedení TV Nova peníze na další natáčení.\n\nDne 20. prosince 2012 potvrdila TV Nova ve své tiskové zprávě k ukončení první série, že se seriál na jaře roku 2013 vrátí ve druhé řadě. V ní již neúčinkuje Libuše Šafránková, na jejíž místo přišel Jan Šťastný.\n\nDne 30. dubna 2013 bylo oznámeno, že má TV Nova objednanou již 3. řadu seriálu, zařazení do vysílání pak bylo potvrzeno 1. srpna téhož roku. Tato série je podle oficiálního vyjádření kvůli nižší sledovanosti zatím poslední.\n\n"}
{"id": "828514", "url": "https://cs.wikipedia.org/wiki?curid=828514", "title": "Chad le Clos", "text": "Chad le Clos\n\nChad Guy Bertrand le Clos (* 12. dubna 1992, Durban, Jihoafrická republika) je jihoafrický plavec. Je držitelem dvou olympijských medailí z her v roce 2012. Specializuje se zejména na plavání stylem motýlek, účastní se nicméně také závodů polohových či volným stylem.\n\nV roce 2010 se prosadil na mezinárodním poli, když sklízel medaile z Her Commonwealthu, afrického mistrovství, olympijských her mládeže a v závěru roku také z vrcholné soutěže – mistrovství světa v krátkém bazénu, kde zvítězil na 200 metrů motýlek. V roce 2000 ještě studoval na střední škole a získal ocenění Daily News SPAR Sports Person pro nejlepšího sportovce mezi středoškoláky. O rok později na mistrovství světa skončil nejlépe pátý.\n\nV prvním dnu soutěží skončil pátý v dlouhém polohovém závodě. O tři dny později nečekaně zvítězil na 200 metrů motýlek, když o 0,05 sekundy porazil Michaela Phelpse, kterého, jak předtím uvedl v médiích, považuje za sportovního hrdinu. Do finále se kvalifikoval i na krátké polohovce, ale šetřil síly na následující závod 100 metrů motýlek, kde cítil více šancí. Tam Phelpse sice neporazil, ale dělil se za ním o druhé místo s Rusem Jevgenijem Korotyškinem, s nímž dohmátl ve stejném čase.\n\n"}
{"id": "828517", "url": "https://cs.wikipedia.org/wiki?curid=828517", "title": "Josiah Warren", "text": "Josiah Warren\n\nJosiah Warren (1798, Boston - 14. dubna 1874) byl americký anarchoindividualista, který je považován za prvního amerického anarchistu. \n\nVe dvaceti letech se oženil a v roce 1821 se přestěhoval do Cincinnati, kde pracoval jako učitel hudby a působil v orchestru. Vynalezl lojovou lampu a po několik let jí v Cincinnati vyráběl. V roce 1825 se připojil ke komunitě Nová Harmonie založené Robertem Owenem. Odchází z ní v roce 1827 a Owenův komunistický experiment odmítá. V témže roce otevírá úspěšný obchod Cincinnati Time Store na rohu 5. a Elm Street. Všechny výrobky zde byly vyměňovány na základě hodnoty měřené pracovní dobou podle teorie pracovní hodnoty. Po třech letech fungování Warren obchod zavírá, aby se mohl věnovat zakládání kolonií založených na mutualismu, což zahrnovalo komunity Utopia a Modern Times. \n\n"}
{"id": "828521", "url": "https://cs.wikipedia.org/wiki?curid=828521", "title": "76 (číslo)", "text": "76 (číslo)\n\nSedmdesát šest je přirozené číslo. Následuje po číslu sedmdesát pět a předchází číslu sedmdesát sedm. Řadová číslovka je \"sedmdesátý šestý\" nebo \"šestasedmdesátý\". Římskými číslicemi se zapisuje LXXVI.\n\n76 je:\n\n\n\n"}
{"id": "828523", "url": "https://cs.wikipedia.org/wiki?curid=828523", "title": "77 (číslo)", "text": "77 (číslo)\n\nSedmdesát sedm je přirozené číslo. Následuje po číslu sedmdesát šest a předchází číslu sedmdesát osm. Řadová číslovka je \"sedmdesátý sedmý\" nebo \"sedmasedmdesátý\". Římskými číslicemi se zapisuje LXXVII.\n\n77 je:\n\n\n\n"}
{"id": "828525", "url": "https://cs.wikipedia.org/wiki?curid=828525", "title": "79 (číslo)", "text": "79 (číslo)\n\nSedmdesát devět je přirozené číslo. Následuje po číslu sedmdesát osm a předchází číslu osmdesát. Řadová číslovka je \"sedmdesátý devátý\" nebo \"devětasedmdesátý\". Římskými číslicemi se zapisuje LXXIX.\n\n79 je:\n\n\n\n"}
{"id": "828546", "url": "https://cs.wikipedia.org/wiki?curid=828546", "title": "Barbara Hendricks (pěvkyně)", "text": "Barbara Hendricks (pěvkyně)\n\nBarbara Hendricks (* 20. listopadu 1948, Stephens, Ouachita County, Arkansas) je afroamerická sopranistka, žijící dlouhodobě ve Švýcarsku, se švédským občanstvím. Je operní i koncertní pěvkyní a aktivistkou za lidská práva. V roce 1992 získala cenu Bambi a roku 2000 cenu prince Asturského.\n\nHendricks nejprve navštěvovala University of Nebraska-Lincoln a ve dvaceti letech složila bakalářské zkoušky z matematiky a chemie. Poté studovala zpěv u Jennie Tourel na Juilliard School of Music v New Yorku.\n\nV roce 1974 debutovala v Evropě na Glyndebourne Festival Operal a v Americe v San Francisco Opera. Během své kariéry zpívala v Opéra national de Paris, Metropolitan Opera, Royal Opera House v Covent Garden a Scale.\n\nV roce 1998 zpívala roli Liu v opeře Turandot v Zakázaném městě v Pekingu. Doposud se objevila asi ve 20 rolích.\n\nNa Montreux Jazz Festival v roce 1994 poprvé vystoupila také jako jazzová zpěvačka.\n\n"}
{"id": "828548", "url": "https://cs.wikipedia.org/wiki?curid=828548", "title": "Mezinárodní taneční festival", "text": "Mezinárodní taneční festival\n\nMezinárodní taneční festival se v Ústí nad Labem koná od roku 1969. V rámci festivalu se konají různé soutěže nejen v tanečním sportu. Pořadatelé se snaží skladbu soutěží obměňovat a zpestřují je různými exhibičními vystoupeními.\n\nTradičním pilířem domácích soutěží je stále soutěž Mistrovství České republiky formací LAT a STT a nově je zařazena do programu soutěž Mistrovství České republiky Showdance LAT a STT.\n\nPořadatelé se snaží nastartovat rytmus mezinárodních soutěži střídáním latiny, standardu a deseti tanců. Soutěže jsou vyhlašovány Světovou federací tanečního sportu WDSF], a to na úrovni Mistrovství Evropské unie, Mistrovství Evropy a Mistrovství světa.\n\nOd roku 1990 byla vždy u konání festivalu k dispozici Česká televize.\nTancování se posunulo k tanečnímu sportu, neboť výkony tanečníků dosahují vrcholné fyzické úrovně, a proto bylo tancování zařazeno do sekce estetických sportů na sportovním kanále České televize (ČT4).\n\nTím tanečně nejvýznamnějším, co se v poslední době podařilo do Ústí nad Labem dostat, byla při příležitosti 40. ročníku (2009), exhibice Mistrů světa STT Paul Bosco – Silvia Pitton a Stefano di Filippo – Olga Urumová.\n\nFestival navštěvuje řada významných osobností. Dvakrát akci navštívil generální sekretář WDSF Rudi Hubert. Nad ročníkem 2012 převzal záštitu předseda vlády ČR pan Petr Nečas.\n\nZáklady tradice Mezinárodního tanečního festivalu byly položeny v roce 1969. Přes nástup normalizace a ne příliš velkou náklonnost tehdejšího socialistického režimu se hlavní zakladatelé – pánové Václav Kůrka a Rudolf Brzobohatý – rozhodli využít tehdy jediné možné cesty – uspořádat soutěž 7. listopadu k výročí VŘSR s tím, že vyzvali k soutěži páry tzv. socialistických zemí. Vznikla Soutěž socialistických zemí ve společenském tanci.\n\nÚspěch prvního ročníku, který se konal v Odborovém domě kultury pracujících v Ústí nad Labem (dnes Dům kultury) připravil podmínky pro ročníky další. Problémem byla sportovní úroveň soutěžících párů. Určitou kvalitu měli tanečníci z Československa, ale jejich soupeři se s kvalitou potýkali. Výjimkami byl např. pár z Polska (manželé Jakubowski) a některé páry z NDR. Slabé páry přijížděli z Maďarska a Bulharska. Samostatnou kapitolou byly páry ze Sovětského svazu, pro které pořadatelé vymýšleli zvláštní soutěže, aby si „nějakou tu cenu“ odvezli.\n\nPo několika letech (v roce 1972) se dá říci, že soutěž získala na popularitě. Zásluhou tzv. „Států“ se zvýšil zájem o soutěžní tanec, a to hlavně v Severočeském kraji.\n\nPořadatelé začali přemýšlet o rozšíření akce. Kapacita velkého sálu kulturního domu byla omezená a zájem z řad fanoušků tance, sympatizantů a politiků začínal být enormní.\n\nV roce 1974 bylo spektrum soutěží rozšířeno o národní kolo předtančení (nyní Formace). V hlavní párové soutěži se soutěžilo pouze o druhé místo neboť jasným vítězem v těchto létech byl pan Dobromil Nováček s partnerkou. O další místa soutěžili zejména polští manželé Jakubowští, německý a české páry (mj. Dvořákovi). I národní kolo předtančení mělo několik let jasného vítěze. Legendární Taneční klub Jarky Calábkové vítězil doma a poměrně dobře se umisťoval i na evropských soutěžích. Další novinkou byla Národní soutěž tanečních novinek, kde začal slavit velké úspěchy pan Igor Henzély.\n\nSoutěží se v roce 1975 poprvé zúčastnil taneční klub z domácího Ústí nad Labem. Jednalo se o taneční klub Ústečan zřizovaný Závodním klubem Setuza a vedený legendou ústeckého tance Antonínem Gebertem. V hlavní (párové) soutěži poprvé reprezentovali Českou republiku (byla stavěna reprezentace Československa a Česka) manželé Terčovi (oba z Ústí). Ústí se stalo centrem tance v republice.\n\nV listopadu 1976 praskal kulturní dům ve švech. Taneční soutěž vysílala přímým přenosem Československá televize. Z programu byly vyřazeny taneční novinky, ale od tohoto ročníku zlstává nedílnou součástí akce mezinárodní soutěž párů a národní finále Česka v předtančení.\n\nV roce 1977 se poprvé soutěž přestěhovala do sportovní haly TJ Chemička na Klíši (nyní Sportcentrum Sluneta) a vysílala se v televizi opět v přímém přenose. \n\nDalší ročníky přes politický podtext způsobovaly velký rozvoj soutěžního tance v Severočeském kraji. Zásluhou televize získala akce obrovské množství příznivců v republice. Soutěžit anebo se jen dívat na „Ústí“ NĚCO znamenalo. Kolem roku 1980 byla akce přejmenována na Mezinárodní taneční festival. \n\nV druhé polovina osmdesátých let začaly, přes velkou popularitu akce, splňující všechny tehdejší kvalitativní parametry, finanční problémy. Zvyšování finančních požadavků ze strany pořadatele (Krajské kulturní středisko v Ústí nad Labem) na svého zřizovatele, se pomalu stávalo neúnosným. Příčinou určitě byla i změna v obsazení ředitele Krajského kulturního střediska. Dlouhodobý ředitel Bedřich Guth, který svoji kariéru spojil s touto soutěží, a který různými cestami měl u funkcionářů zelenou, odstoupil a šel budovat svoji kariéru do Prahy. Nový ředitel neměl takové vyšlapané cesty a tak akci finančně dvakrát či třikrát finančně zvláštní dotací zachránilo městské kulturní zařízení.\n\nRočník pořádaný v listopadu 1989 byl zvláštní. V hale na Klíši rozdával ředitel Krajského kulturního střediska diplomy za rozvoj socialistické kultury v oblasti společenského tance a v Praze ten samý den příslušníci veřejné bezpečnosti bili studenty. Mnoho diváků na druhý soutěžní den již nepřišlo a napjatě sledovalo Hlas Ameriky a Svobodnou Evropu.\n\nV novodobé historii se pokračovalo v zaběhnutém formátu mezinárodních soutěží a pilířem festivalu se stalo Mistrovství České republiky v soutěžích Formací v latinsko-amerických a standardních tancích.\n\n\n\n\n\n\n"}
{"id": "828549", "url": "https://cs.wikipedia.org/wiki?curid=828549", "title": "Ambuvak", "text": "Ambuvak\n\nSamorozpínací vak, zkráceně ambuvak (dle jména prvního výrobce) je ruční dýchací přístroj, kterým se dá nahradit vlastní dechová činnost nedýchajícího pacienta. \n\nV anglické literatuře se ustálil název bag valve mask (BVM). Původní zkratka, která dala jméno celé výrobní společnosti Ambu zní Artificial Manual Breathing Unit. V češtině se rovněž používá výraz „ruční křísící vak“ či resuscitátor.\n\nSkládá se z vaku a ventilů. Propojení s dýchacími cestami pacienta zajišťuje obličejová maska, či intubační rourka. \n\nZachránce přidržuje masku přes nos i ústa a současně zajišťuje uvolnění dýchací cest záklonem. Vak stlačuje rukou a tím dochází k proudění vzduchu do plic. Vakem je prováděna přetlaková mechanická ventilace, proto je správné (vzduchotěsné) držení masky zásadní. Dýchání obličejovou maskou je základní dovedností neodkladné medicíny, nezbytná pro další metody zajištění dýchacích cest. Nevýhodou je nutné použití obou rukou, špatně funkční je maska u pacientů bez zubů, obézních, s poraněním obličeje.\n\nPoužití ručního samorozpínacího vaku u intubovaných pacientů je záložní metodou u každého pacienta na mechanickém dýchacím přístroji. \n\nPřídatnými doplňky samorozpínacího vaku jsou PEEP ventil, přetlakový ventil, rezervoár na kyslík, zdroj kyslíku a antibakteriální filtr.\n"}
{"id": "828551", "url": "https://cs.wikipedia.org/wiki?curid=828551", "title": "Seznam kulturních památek v Karviné", "text": "Seznam kulturních památek v Karviné\n\nK roku 2013 bylo na území statutárního města Karviná evidováno 33 chráněných kulturních památek, z toho 19 ve Fryštátě, 5 v Dolech, 3 v Darkově, 2 v Ráji, 2 ve Starém Městě, 1 v Mizerově a 1 v Hranicích. Dalších 5 památek v minulosti o status kulturní památky přišlo.\n\nV Karviné se dnes nachází jediná městská památková zóna v celém okrese Karviná. Byla vyhlášena ministerstvem kultury v roce 1992 a zahrnuje historické jádro Fryštátu a lázeňské části Darkova.\n\nŽádná památka.\n\n\n\n"}
{"id": "828552", "url": "https://cs.wikipedia.org/wiki?curid=828552", "title": "Woodford County", "text": "Woodford County\n\nWoodford County je název dvou okresů ve Spojených státech amerických:\n"}
{"id": "828554", "url": "https://cs.wikipedia.org/wiki?curid=828554", "title": "Whitley County", "text": "Whitley County\n\nWhitley County je název dvou okresů ve Spojených státech amerických:\n"}
{"id": "828555", "url": "https://cs.wikipedia.org/wiki?curid=828555", "title": "Spencer County", "text": "Spencer County\n\nSpencer County je název dvou okresů ve Spojených státech amerických:\n"}
{"id": "828556", "url": "https://cs.wikipedia.org/wiki?curid=828556", "title": "Owen County", "text": "Owen County\n\nOwen County je název dvou okresů ve Spojených státech amerických:\n"}
{"id": "828557", "url": "https://cs.wikipedia.org/wiki?curid=828557", "title": "David Vršecký", "text": "David Vršecký\n\nDavid Vršecký (* 8. prosince 1975 v Roudnici nad Labem) je český automobilový závodník soutěžíci v kategorii trucků - závodních tahačů (truck racing) za Buggyra International Racing Systém.\n\nJde o trojnásobnéjo mistra Evropy v kategorii týmů a dvojnásobného mistra Evropy z let 2008 a 2009 v kategorii jednotlivců, který je držitelem několika světových rychlostně-vytrvalostních rekordů. Mimo to se v roce 2016 stal i mistrem CTR (Čína Truck Racing).\nSvoji kariéru zahájil již v roce 1998, nicméně po této sezóně se přestal věnovat závodění a působil jako testovací pilot, kdy se spopodílel na vývoji nového závodního speciálu třídy Super Race Truck\nnově vzniklé značky Buggyra.\n\nDo závodů se vrátil až v roce 2002, v průběhu tohoto roku pak vybojoval tři dobrá umístění, po sezóně byl\nposléze vyhlášen nejlepším nováčkem roku. V roce 2003 a 2004 byl celkově dvakrát po sobě celkově třetí ve třídě Super Race Truck.\n\nV roce 2003 zaznamenal své první vítězství na Nürburgringu. V Dubaji v únoru 2004 vytvořil v jízdě závodním tahačem nový světový rychlostní rekord na letmý kilometr.\n\nPoté přestoupil do třídy Race Truck, kde v sezónách 2005-2006 obsadil konečné čtvrté a páté místo.\n\nV roce 2007 skončil celkově třetí, v následujících letech 2008-2009 pak získal dva tituly mistra Evropy. Na konci roku 2008 vytvořil další světový rychlostní rekord na pevný kilometr.\n\nNa německém okruhu Lausitzring v dubnu 2010 vytvořil na Buggyře vlastní konstrukce další tři světové rychlostně-vytrvalostní rekordy. Vzhledem k tomu, že v této sezóně se opět věnoval vývoji nového závodního speciálu, skončil v evropském šampionátu tahačů až na celkovém pátém místě.\n\nV říjnu 2010 ohlásil oznámil svoji první účast na Rally Paříž-Dakar 2011.\n\nV roce 2015 začal závodit v Číně na CTR. Tento rok se stal vícemistrem a skončil v těsném závěsu za českým závodníkem Martinem Kolomým.\n\nV roce 2016 opustil evropský šampionát s ambicemi na Čínský šampionát a účast na Dakaru 2017.\n\nV roce 2016 se stal mistrem Číny v závodech tahačů na okruzích. \n\nV roce 2017 obhájil titul a stal se znovu mistrem Číny, zároveň se stal i mistrem Indie v závodech tahačů a zhruba v polovině Evropského šampionátu ohlásil návrat a pomohl dovést českou stáj Buggyra racing k získání titulu pohárů konstruktérů.\n"}
{"id": "828558", "url": "https://cs.wikipedia.org/wiki?curid=828558", "title": "Meade County", "text": "Meade County\n\nMeade County je název tří okresů ve Spojených státech amerických:\n"}
{"id": "828560", "url": "https://cs.wikipedia.org/wiki?curid=828560", "title": "Obchodní akademie", "text": "Obchodní akademie\n\nObchodní akademie je druh středních odborných škol v Česku a některých dalších zemích (např. na Slovensku a v Rakousku). Poskytuje úplné střední odborné vzdělání v oboru ekonomie zakončené maturitní zkouškou. V období komunistického režimu byly tyto školy v Československu označovány jako střední ekonomická škola.\n\nTypické oblasti zájmu pro obchodní akademie, respektive vyučované předměty, bývají zejména: mateřský jazyk (čeština), cizí jazyky, matematika, statistika, účetnictví, ekonomika, informatika, právo, hospodářské výpočty, matematický seminář a další. V minulosti se na obchodních akademiích též hojně vyučoval těsnopis, ten byl vzhledem k značnému rozvoji techniky (nahrávání, počítačové zpracování textu) omezen, přičemž se dále vyučuje písemná a elektronická komunikace (psaní všemi deseti apod.).\n\nNejstarší obchodní akademie v českých zemích byly německé:\n\n\nPrvní obchodní akademií s češtinou jako vyučovacím jazykem byla Českoslovanská akademie obchodní v Praze, založená v roce 1873 a od roku 1961 sídlící v Resslově ulici 5. Další vznikly následně:\n\n"}
{"id": "828561", "url": "https://cs.wikipedia.org/wiki?curid=828561", "title": "Harlan County", "text": "Harlan County\n\nHarlan County je název dvou okresů ve Spojených státech amerických:\n"}
{"id": "828562", "url": "https://cs.wikipedia.org/wiki?curid=828562", "title": "Hart County", "text": "Hart County\n\nHart County je název dvou okresů ve Spojených státech amerických:\n"}
{"id": "828568", "url": "https://cs.wikipedia.org/wiki?curid=828568", "title": "Lepoglavská věznice", "text": "Lepoglavská věznice\n\nLepoglavská věznice (chorvatsky Kaznionica u Lepoglavi) je nejstarší věznice v Chorvatsku. Nachází se ve městě Lepoglava ve Varaždinské župě na severu Chorvatska.\n\nLepoglavská věznice byla zřízena v roce 1854 v bývalém klášteře. Využívalo ji Rakousko-Uhersko, později Království Jugoslávie, Nezávislý stát Chorvatsko a nakonec komunistická Jugoslávie. V roce 1914 byla přebudována a rozšířena. Během 20. století do ni byla umisťována celá řada lidí, kteří byli politicky určitým způsobem problematičtí. Jednalo se často o známé osobnosti (v meziválečné době např. o komunisty) – Josip Broz Tito, Moša Pijade, Rodoljub Čolaković, Milovan Đilas, Petko Miletić, Savo Zlatić, Radivoje Davidović a Mihajlo Javorski. Společný pobyt těchto osob za zdmi lepoglavské věznice vedl k jejich sblížení, které vydrželo i do dob, kdy komunisté drželi v Jugoslávii moc. Za druhé světové války byl ve věznici držen Ante Vokić, který se v roce 1944 pokusil v Chorvatsku o převrat.\n\nV dobách socialistické Jugoslávie byli v Lepoglavě umístěny osoby, které byly obecně pro komunistickou moc nebezpečné, které se režimu vzpouzely, či jej přímo ohrožovaly (např. účastníci Chorvatského jara). Mezi známé osobnosti, které si odpykávaly svůj trest v Lepoglavě patřily např. Alojzije Stepinac (1946 – 1951), Ivo Tartaglia, Šime Đodan, Dražen Budiša, Hrvoje Šošić, Marko Veselica, stejně jako budoucí chorvatský prezident Franjo Tuđman.\n\n"}
{"id": "828570", "url": "https://cs.wikipedia.org/wiki?curid=828570", "title": "San Francisco Opera", "text": "San Francisco Opera\n\nSan Francisco Opera je operní dům v San Francisku.\n\nZaložil ji v roce 1923 Gaetano Merola a byla otevřena představením La Bohème. Nejprve se hrálo v budově \"Civic Auditorium\", dnešní působiště, \"War Memorial Opera House\", bylo otevřeno v roce 1932.\n\nPo smrti Meroly, v roce 1953, převzal vedení Kurt Herbert Adler. Adler přivedl na místní scénu mnoho evropských pěveckých hvězd a přičinil se o světové renomé.\n\nDalšími řediteli byli Terence McEwen (1982-1988), Lotfi Mansouri (1988-2001), Pamela Rosenberg (2001-2005) a od ledna 2006 David Gockley.\n\n"}
{"id": "828573", "url": "https://cs.wikipedia.org/wiki?curid=828573", "title": "KV Kondor Brandýs nad Labem", "text": "KV Kondor Brandýs nad Labem\n\nKV Kondor Brandýs nad Labem (plný název Klub veslování Brandýs nad Labem, o.s., v minulosti ČVK B) je české občanské sdružení, které je zaměřené na výcvik veslařů, které sídlí ve středočeském městě Brandýs nad Labem-Stará Boleslav. Předsedou sdružení je olympijský medailista Ondřej Synek.\n\nPrvní pokus o založení veslařského klubu proběhnul už v roce 1936, nicméně pro “nepochopení městského úřadu a občanstva” se tak nestalo. Přípravný výbor ČVK B byl ustaven až během válečného Protektorátu Čechy a Morava 15. října 1941. O půl roku později, 29. března 1942, byl klub povolen zemským úřadem a konala se schůze přípravného výboru. V něm zasedli pánové JUDr. Maruna, Vlad. Hlávka, František Navrátil, Václav Špád, Steva Maršálek, Vladimír Maruna a Věroslav Burda, zakládajícími členy byli jmenováni pánové Šubrt (továrník), J. Volmann (továrník), Ing. Kůžek (prokurista firmy Volmann). 25. dubna 1942 se uskutečnila první členská schůze, kde se sešlo 26 členů. Dres se skládal z bílého tílka se znakem klubu na hrudi.\n\nV roce 1942 byla postavena provizorní loděnice na zahradě restaurace Veslovka a byla získána první loď – čtyřveslice Labe. Byl určen klubový dres a vlajka. O rok později byla na základě sbírky postavena loděnice na ostrově mezi Brandýsem nad Labem a Starou Boleslaví. 20. června 1943 se klub účastnil na prvních závodech – Rennerově memoriálu v Praze, 12. září se konala první brandýská regata, které se účastnilo 25 družstev a 10 skulerů. V roce 1944 již klub čítal 213 členů a naveslováno bylo 2657 kilometrů.\n\nV letech 1945–1950 byl klub součástí Sokola jako jeho veslařský a kanoistický odbor. V roce 1960 měl klub již 3 čtyřky plátové, 1 čtyřku autrigrovou, byla přistavěna klubovna, šatny a bývalá malá loděnice.\n\nV roce 1972 klub čítá 42 členů, sportovní činnost začíná stagnovat, v polovině 70. let je téměř bez jakékoliv sportovní činnosti. V roce 1979 klub získal své současné barvy – modrou a žlutou.\n\nByla rekonstruována malá loděnice, vybudován sklad na ostatní lodní materiál, přístřešek pro auto a motorové čluny, nové WC. Dochází k obnově fungování klubu. Větrná smršť v roce 1988 zlomila tři topoly u loděnice a ty těžce poškodily loděnici a 4 lodě. Loděnice byla v následném roce svépomocí opravena.\n\nV roce 1993 se klub opět osamostatnil pod současným názvem Klub veslování Kondor Brandýs.\n\n"}
{"id": "828585", "url": "https://cs.wikipedia.org/wiki?curid=828585", "title": "Fenena Kujavská", "text": "Fenena Kujavská\n\nFenena Kujavská ( \"Fenenna kujawska\", nebo \"inowrocławska\", narozena 1268–1277, † 1295) – uherská královna, dcera Siemomysla Kujavského a Salomeny Pomořanské, kněžna z rodu Piastovců.\n\nJejí existenci potvrzuje Genealogie sv. Hedviky (polsky \"Genealogia św. Jadwigy\") Jana Długosze a uherské zdroje. Genealogie uvádí, že se nejmenovaná dcera vévody Siemomysla zasnoubila s uherským králem. Na základě této informace Jan Długosz tvrdí, že byla provdaná za Štěpána V. Tato chybná informace byla přejímána až do 19. století, kdy byla Fenena správně označena jako manželka Ondřeje III.\n\nDatum narození Feneny se vzhledem k dobovým zvyklostem klade mezi roky 1268 a 1277.\n\nJméno, které dostala, pochází z biblických textů , odvozuje se od Peninnah. Toto jméno nosila jedna ze dvou žen Elkany, tedy otce proroka Samuela. V polských zemích se toto jméno vyskytovalo řídce. Kujavská kněžna byla jediná z dynastie Piastovců, která jej měla.\n\nPo smrti svého otce Siemomysl Kujavský v roce 1287 byla vychovávána svou matkou Salomenou Pomořanskou a bratrem otce, strýcem Vladislavem I. Lokýtkem.\n\nProvdaná byla v roce 1290 a o dva roky později porodila svou jedinou dceru Alžbětu, zřejmě ve svých patnácti letech.\n\nJejí manžel Ondřej III. se stal uherským králem v červenci 1290 a jedno z jeho prvních rozhodnutí bylo upevnit vztahy s Polskem, konkrétně s vévodou Vladislavem I. Lokýtkem. Někdy před 9. říjnem toho roku přijela do Uher neteř Vladislava I. Lokýtka Fenena jako nevěsta pro krále.\n\nSňatek byl prospěšný oběma stranám. Kujavská knížata pomohla Ondřeji III. porazit Karla I. Martela v boji o uherský trůn a uherská strana podpořila Vladislava I. Lokýtka v boji proti českému králi Václavu II. a Jindřichu III. Hlohovském.\n\nBěhem jejího působení coby královny v letech 1290–1295 vzniklo několik dokumentů vydaných uherskou královnou, které jsou podepsané jménem \"Fenena\", \"Fennena\" nebo \"Fenenna F.\" Sama Fenena podle soudobých dokumentů u uherského dvora nehrála velkou roli, její samotná existence však zajišťovala spojenectví jejího strýce a jejího manžela.\n\nDatum jejího úmrtí lze odvozovat podle vyjednávání Ondřeje III. s rakouským dvorem ohledně jeho sňatku s Anežkou Habsburskou, resp. také dokumentů vydaných Fenenou. Poslední dokument vydaný Fenenou je datován 8. září 1295. Fenena zřejmě zemřela ještě do konce onoho roku a Ondřej se podruhé oženil po krátkém období smutku a rychlém vyjednávání. Téměř všechny zdroje uvádějí, že svatba Ondřeje III. a Anežky Habsburské proběhla ve Vídni 13. února 1296.\n\nMísto jejího pohřbení není známo.\n\nPo smrti Feneny se Ondřej III. spojil s protivníkem Vladislava Lokýtka, českým králem Václavem II., a v roce 1298 zasnoubil svou dceru Alžbětu s princem Václavem III.. K plánovanému sňatku však nikdy nedošlo.\n\n"}
{"id": "828589", "url": "https://cs.wikipedia.org/wiki?curid=828589", "title": "At Play", "text": "At Play\n\nAt Play je kompilační album kanadského interpreta elektronické taneční hudby, Deadmau5e. Skládá se z deseti Deadmau5ových skladeb, které DJové mohli hrát a míchat.\n"}
{"id": "828592", "url": "https://cs.wikipedia.org/wiki?curid=828592", "title": "Ernst Friedländer", "text": "Ernst Friedländer\n\nErnst Friedländer (28. srpna 1841, Berlín – 1. ledna 1903, Berlín) byl německý archivář.\n\nFriedländer studoval na berlínské univerzitě právní vědy a v roce 1867 promoval. Od roku 1867 pracoval pro pruský státní archiv v Münsteru a od 1. dubna 1872 jako vedoucí nově zřízeného archivu v Aurichu. Vydal „Ostfriesische Urkundenbuch“ (2 svazky, 1871-1888). V roce 1874 přešel do Geheimes Staatsarchiv Preußischer Kulturbesitz v Berlíně. Zde je i uchovávána jeho písemná pozůstalost (Signatura: GStA PK, VI. hlavní oddělení NL Friedländer, G.).\n\nJeho otcem byl archivář Gottlieb Friedländer (1805–1878), jeho dědečkem sběratel Benoni Friedländer, jeho synovcem historik umění Max J. Friedländer.\n\n"}
{"id": "828597", "url": "https://cs.wikipedia.org/wiki?curid=828597", "title": "Full Circle (EP, Deadmau5)", "text": "Full Circle (EP, Deadmau5)\n\nFull Circle je EP kanadského interpreta elektronické taneční hudby, Deadmau5e.\n"}
{"id": "828598", "url": "https://cs.wikipedia.org/wiki?curid=828598", "title": "Solothurnská literární cena", "text": "Solothurnská literární cena\n\nSolothurnská literární cena () je každoroční švýcarské literární ocenění německy mluvících autorů. Je dotováno částkou 20 000 švýcarských franků ze soukromých zdrojů.\n\n\n\n"}
