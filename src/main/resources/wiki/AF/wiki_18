{"id": "795274", "url": "https://cs.wikipedia.org/wiki?curid=795274", "title": "Volkswagen Touareg", "text": "Volkswagen Touareg\n\nVolkswagen Touareg je středně velký sportovní užitkový vůz (SUV) vyráběný německou automobilkou Volkswagen od roku 2002. Vůz byl pojmenován podle národu Tuaregů žijících v severní Africe. Touareg s motorem V10 drží světový rekord pro největší zatížení tažené osobním automobilem. Jako součást reklamní kampaně táhl Boeing 747.\n\nTouareg (interně označen \"Typ 7L\") byl projekt vyvinutý koncernem Volkswagen, Audi a Porsche. Cílem bylo vytvořit terénní vozidlo, které by se řídilo jako sportovní vůz. Vedoucí týmu, jenž čítal více než 300 lidí byl Klaus-Gerhard Wolpert. Výsledkem společného úsilí na projektu je to, že Touareg je postaven na platformě VW PL71 stejně jako Porsche Cayenne a Audi Q7. Vzhled, výbava a technické parametry jsou samozřejmě mezi těmito vozidly odlišné.\n\nVolkswagen Touareg se vyrábí v bratislavském závodě Volkswagen Slovakia. Ve výrobním závodu vznikají kromě Touaregu také Porsche Cayenne a Audi Q7. Kvůli poptávce, směnných kurzech eura vůči americkému dolaru, různému ocenění výrobků a environmentální politice USA, byly do nabídky vozů pro severoamerický kontinent přidány vidlicové šestiválce (V6) a vidlicové osmiválce (V8). Tyto motory pokrývají drtivou většinu americké poptávky. Avšak v modelovém roce 2004 byl k dispozici omezený počet přeplňovaných desetiválcových vznětových motorů (V10 TDI). Později výše zmíněné motory z ekologických důvodů vyřazeny.\n\nTouareg je standardně dodáván s pohonem všech kol. Vozidlo má uzamykatelný diferenciál, který se ovládá pomocí tlačítek v interieru. Světlou výšku lze zvýšil vzduchovým odpružením, dále je možné ručně uzamknout diferenciál. Díky těmto vlastnostem je auto schopné bezproblémové jízdy v terénu. Standardní světlá výška Touarega je 160 mm, v off-road módu je to 244 mm a v Xtra módu až 300 mm.\n\n6litrový benzínový agregát s ventilovým rozvodem DOHC, uspořádáním válců do W a 48 ventily byl původně zamýšlen pouze jako limitovaná edice vozů. Mělo se vyrobit pouze 500 kusů. 330 jednotek mělo být určeno pro saúdskoarabský trh, zbytek pro evropský. Pro americký trh nebyl určen žádný agregát. Nakonec se W12ka prodávala bez jakýchkoliv omezení výroby jako standardní motor. Podle odhadu je schopen za 5,9 sekundy dosáhnout rychlosti 100 km/h.\n\nPřeplňovaný vznětový vidlicový desetiválec (V10 TDI) byl v roce nabízen v USA, ale kvůli emisním předpisům byl stažen z trhu.\n\nV10 TDI se vrátil na americký trh v pěti státech v modelovém roce 2006. Později téhož roku byl uveden na trh v dalších státech. Zpoždění bylo zapříčiněno emisními limity, které se s jiným filtrem pevných částic a nižším obsahem síry v naftě podařilo splnit. Díky zavedení přísnějších emisních limitů byl tento motor z amerického trhu opět stažen. V roce 2007 byl Touareg s tímto motorem nazván americkou Radou energetického hospodářství za \"nejhorší vůz pro životní prostředí\". Stalo se tak z důvodu, že jeho spotřeba v městském provozu činila 12 litrů na 100 kilometrů, na dálnici potom 10 litrů na 100 kilometrů. V roce 2009 byla kvůli tomu V10 nahrazena V6 TDI, který už emisní limity splňoval.\n\nPrvní faceliftovaný Touareg byl poprvé odhalen na Pařížském autosalonu v roce 2006. Na trh byl poprvé uveden v roce 2008 v Americe. Novinkou byla upravená maska. Ta nyní obsahovala ochrannou mřížku. Nový Touareg obsahoval více než 2300 upravených součástí a může se pochlubit novými technickými funkcemi:\n\nTouareg z roku 2007 mohl být vybaven dalšími zajímavými věcmi jako například senzorem převrácení, 620 wattovým zvukovým systémem od společnosti Dyaudio nebo novými komfortními sedadly. Všechny dieselové verze mají nyní v základ filtr pevných částic. V USA a Kanadě byl v modelovém roce 2008 faceliftovaný Touareg prodáván pod názvem Touareg 2. V roce 2009 došlo k navrácení k původnímu jménu Touareg.\n\nAmerické modely zahrnovaly 3.6 V6, 4.2 V8, BlueMotion 3.0 V6 TDI. Kanadské modely zahrnovaly 3.6 V6, BlueMotion 3.0 V6 TDI.\n\nTouareg R50 je třetím Volkswagenem, který je pojmenován \"R\" a vyráběn speciální divizí Volkswagenu. Další dva jsou Golf a Passat. Poprvé byl tento vůz představen na Australském autosalonu v roce 2007.\n\nNázev vozu \"R50\" vznikl podle zdvihového objemu motoru – 5.0 L. R50 byl tedy nabízen s přeplňovaným vznětovým desetiválcem (V10 TDI) o objemu 5.0 litrů. Motor měl výkon 257 kW a kroutící moment 850 Nm. Vůz byl schopen zrychlit z 0 na 100 km/h za 6.7 sekundy.\n\nR50 byl standardně dodáván s 21 palcovými koly od firmy Omanyt, se sportovně vyladěným vzduchovým odpružením a čtyřzónovou automatickou klimatizací Climatronic.\n\nTento vůz také účinkoval v několika videohrách (např.Forza Motorsport a Forza Horizon)\n\nJe verze s vylepšeným motorem V6 TDI. Verze z roku 2007 má vylepšený výkon na 176 kW. S tímto motorem je vůz schopen zrychlit z 0 na 100 km/h za 8.3 sekund. Díky úpravě se zvýšil rovněž kroutící moment na 500 Nm.\n\nV USA a Kanadě nahradil V10 TDI. Je to v podstatě verze V6 TDI se systémem pro selektivní katalytickou redukci (SCR). V zadní části vozidla pod rezervním kolem se nachází 17litrová nádrž, ve které je roztok AdBlue. Podle odhadu je nutné tuto nádrž znovu doplnit po ujetí 9 700 až 16 000 kilometrů. Kvůli své hmotnosti není v Touaregu skladovací katalyzátor NOX, jenž je ve Volkswagenu Jetta Clean Diesel TDI.\n\nTouareg BlueTDI byl odhalen a ženevském autosalonu v roce 2007. Výrobní verze V6 TDI Clean Diesel byla odhalena v roce 2008 na autosalonu v Los Angeles.\n\nProdej této verze motoru nezačal dříve, než v roce 2009, přestože původně se měl na severoamerické trhu objevit již v roce 2008.\n\nJe prototypem hybridního vozidla s benzínovým vidlicovým šestiválcem (V6) o zdvihovém objemu 2.995 cm³. Výkon je za pomoci kompresoru zvýšen na 245 kW, kroutící moment dosahuje hodnoty 440 N/m při 3.000 ot/min. Tento hybrid obsahuje elektromotor o výkonu 38 kW, kroutící moment dosahuje 300 N/m. Vozidlo disponuje osmistupňovou automatickou převodovkou. Kombinací obou motorů je možné z Touaregu dostat výkon 275 kW a kroutící moment 550 N/m. Elektromotor je poháněn 240 články o napětí 288 V, 6 Ah niklové baterie. Systém 4motion pohonu všech kol byl nahrazen samosvorným diferenciálem Torsen z Audi Q7. Důvodem byla snaha o snížení hmotnosti. Maximální rychlost elektromotoru je 50 km/h. Systém Start-stop podporuje rekuperaci kinetické energie při brzdění. Posilovač řízení a klimatizace byly upraveny tak, aby byly napájeny z baterie.\n\nDruhá generace Touaregu (Typ \"7P5\") byla odhalena 10. února 2010 v Mnichově.\n\nDo nového Touaregu, jako do prvního automobilu byly nainstalovány neoslňující dálkové světlomety. Na rozdíl od adaptivních dálkových světlometů, tento systém průběžně přizpůsobuje dosah světel a taktéž tvar paprsků. Paprsky mění svůj směr průběžně tak, aby vozidlo jedoucí před Touaregem nebylo přímo osvětlováno. Díky vysoké intenzitě světla je osvětlen prostor kolem vozu.\n\n\nDne 2. listopadu americká Agentura pro ochranu životního prostředí oznámila, že rozšířila vyšetřování emisního skandálu koncernu Volkswagen též na automobily z modelových let 2014 až 2016 s šestiválcovými naftovými motory o objemu tři litry. Má se týkat asi 10 tisíc vozů Volkswagen Touareg z modelového roku 2014, Porsche Cayenne z modelového roku 2015 a Audi A6 Quattro, Audi A7 Quattro, Audi A8 a Audi Q5 z modelového roku 2016.\n\nNěmecký Spolkový úřad pro motorová vozidla (KBA) v prosinci 2017 nařídil celosvětově svolat 57 600 vozidel, neboť v nich zjistila dvě nepovolená zařízení, která zkreslovala měření emisí.\n\nUpravený Touareg vyhrál v roce 2005 DARPA Grand Challenge.\n\nVW Touareg TDI se zúčastnil 85. ročníku mezinárodního závodu do vrchu (Pikes Peak International Hill Climb). V závodě figurovaly Touaregy V10 TDI a V6 TDI. Vozy byly řízeny Mikem Millerem, Ryanem Acierem a Chrisem Blaisem. Aciero závod vyhrál v čase 13:17:703 a tím stanovil nový rekord pro naftou poháněné vozidlo. Miller dokončil závod na druhém místě s časem 13:25:247. Chris Blais skončil s časem 15:48:312. na třetím místě.\n\nTouareg R5 s motorem 2.5 TDI vyhrál v roce 2007 offroadový závod Baja 500. Vůz tehdy řídili Mark Miller (USA) a Ralph Pitchford (Jihoafrická republika).\n\nZavodní Touareg dokončil 41. ročník závodu na 13. místě ve své třídě. Vůz byl řízen Markem Millerem.\nAuto bylo odhaleno v roce 2008 na autosalonu v LA.\n\nV roce 2003 vstoupil Volkswagen do Rallye Dakar. O vítězství bojoval ve třídě bugin s pohonem zadní nápravy. Stephane Henrard, závodní řidič a jeho spolujezdec Bobby Willis dokončili rallye na celkovém šestém místě. O rok později, v roce 2004, zde debutoval ve třídě T2 Race Touareg, jenž byl postaven divizí Volkswagen Motorsport. Bruno Saby a spolujezdec Matthew Stevenson dokončili rallye na celkovém šestém místě. V roce 2005 dojeli s tímto vozem Jutta Kleinschmidt se spolujezdcem Fabriziem Ponsem na celkovém třetím místě.\n\nV roce 2006 dokončili Dakarskou rallye Giniel de Villiers se spolujezdkyní Tinou Thorner s vozem Race Touareg 2 na druhém místě. To bylo vůbec nejvyšší umístění vozu s dieselovým motorem. Oproti Race Touaregu má Race Touareg 2 kratší rozvor. V roce 2007 skončil Race Touareg 2 řízený Markem Millerem a Ralphem Pitchfordem na celkové čtvrté pozici. V roce 2008 vyhrál Středoevropskou rallye s tímto vozem Carlos Sainz. Konečně v 31. ročníku Rallye Dakar v roce 2009 Volkswagen dosáhl nejlepšího výsledku, V celkovém umístění obsadily tyto vozy první a druhou pozici. Kdyby dva dny před koncem rallye nehavaroval Carlos Sainz, mohly vozy Volkswagen obsadit první tři příčky, poněvadž do té doby Sainz celkově vedl.\n\nPohled na výkony vozů při Dakarské rallye\n\nTouareg byl magazínem Car and Drive oceněn jako nejlepší luxusní SUV roku 2003. Časopis Motor trend ocenil Touarega nejlepším autem roku 2004 a za rok 2005 byl oceněn časopisem \"Four Wheeler\" za nejlepší automobil s pohonem všech kol.\n\nPodle některých informací měla první generaci Touaregu předčasně selhávat ložiska. Tato vada se vyskytla po ujetí 100 000 kilometrů, tedy po uplynutí záruky. Prodejci doporučují buď montáž neoriginálních ložisek, nebo výměny celé hnací hřídele.\n\nNěkteré australské Touaregy byly povolány do servisu kvůli problémům se zámky u zadních pásů.\n\n\n"}
{"id": "795275", "url": "https://cs.wikipedia.org/wiki?curid=795275", "title": "Seznam přítoků Venty", "text": "Seznam přítoků Venty\n\nPřítoky Venty\n\nLētīža (32 km), Šķērvelis (34 km), Koja (25 km), Garūdene (15 km), Ēnava (19 km), Lējējupe (19 km), Padure (19 km), Naba (7 km od ústí)\n\nZaņa (53 km), Bērzene (12 km), Sumata (11 km), Klūga (17 km), Ciecere (51 km), Ponakste (27 km), Mazupe (14 km), Ēda (38 km), Riežupe (42 km), Rudupe (18 km), Abava (12 km), Dzirnavupe (18 km), Vēždūka(Varžupe) (33 km), Kamārce (22km), Packule (10 km), Standze (9 km), Vecventa (8 km od ústí)\n"}
{"id": "795284", "url": "https://cs.wikipedia.org/wiki?curid=795284", "title": "Václav Jindřich Gajzler", "text": "Václav Jindřich Gajzler\n\nVáclav Jindřich Gajzler OP (15. ledna 1944, Nové Město nad Metují – 25. srpna 2000 Jablonec nad Nisou) byl český katolický kněz, člen dominikánského řádu, \"„Strážce hrobu“\" sv. Paní Zdislavy a děkan v Jablonném v Podještědí.\n\nKněžské svěcení přijal 23. června 1968 v Praze. Tehdy již patřil ilegálně k dominikánskému řádu, ačkoliv komunistický režim v Československu vstup do řeholí v té době nepovoloval. Slavné řádové sliby v řádu dominikánů složil 6. ledna 1969 u v kostele Panny Marie v Chlumu nad Ohří. Roku 1969 byl povolán, aby obnovil a pokračoval v díle blahoslavené Zdislavy v klášteře v Jablonném v Podještědí. V 70. letech 20. století mu byl odebrán státní souhlas k duchovenské činnosti a po odvolání z funkcí a internaci musel nastoupit k nucené práci v závodě NISA, kde pracoval až do roku 1989. Přesto se po celou dobu obětavě staral rekonstrukci kostela i kláštera spolu s dalším dominikánským řeholníkem Františkem Šverclem OP.\n\nK plné práci na obnově kláštera a baziliky v Jablonném se mohl vrátit však až v roce 1990, kdy zde byl jmenován kaplanem děkanského úřadu a kustodem hrobu blahoslavené Zdislavy s pověřením ke generální opravě kostela.\n\nOd 1. června 1991 byl jmenován administrátorem děkanského úřadu v Jablonném v Podještědí a excurrendo administrátorem farnosti Dubnice.\n\nBěhem několika let se mu podařilo obnovit vzhled baziliky a dožil se také svatořečení Zdislavy z Lemberka papežem Janem Pavlem II. dne 21. května 1995. Stal se rektorem této baziliky a získal titul \"Strážce hrobu\" sv. Zdislavy. Z jeho iniciativy si dominikánský řád v roce 1994 u skladatele Miloše Boka objednal oratorium Svatá Zdislava. Zemřel 25. srpna 2000. Poslední rozloučení s ním se konalo 2. září 2000 v klášterním chrámu a papežské bazilice sv. Vavřince a sv. Zdislavy v Jablonném v Podještědí, po mši svaté byl pohřben do řádové hrobky v téže bazilice.\n\n\n"}
{"id": "795287", "url": "https://cs.wikipedia.org/wiki?curid=795287", "title": "Žiga Turk", "text": "Žiga Turk\n\nDr. Žiga Turk (* 4. února 1962 Lublaň) je slovinský politik.\n\nNarodil se v Lublani, v roce 1986 ukončil studium na Stavební fakultě Univerzity v Lublani, v roce 1989 získal titul magistra v oboru informatiky a v roce 1992 disertaci na Fakultě stavebnictví. Za dobu své akademické kariéry působil také jako hostující pedagog na \" ve Švédsku a na Istanbulské technické univerzitě v Turecku.\n\nOd osmdesátých let se věnoval propagaci mikropočítačů. V roce 1984 spoluzakládal první jugoslávské periodikum o mikropočítačích – \". Podílel se na zavádění internetu do Slovinska a sám vyvinul několik webových aplikací. Zastával také funkce ve statutárních orgánech různých společností. Později spolupracoval na přípravě Národního programu výzkumu a vývoje pro období 2006–2010 a Strategie projektů cílového výzkumu. Byl členem skupiny pro daňovou reformu a současně byl členem vědecké rady Slovinské agentury pro výzkum. V březnu 2007 se stal ministrem bez portfeje odpovědným za rozvoj. Od listopadu 2008 byl generálním tajemníkem Reflexní skupiny pro diskusi o budoucnosti EU. V únoru 2012 se stal ministrem v druhém Janšově kabinetu.\n\n\n"}
{"id": "795288", "url": "https://cs.wikipedia.org/wiki?curid=795288", "title": "Ashley Massaro", "text": "Ashley Massaro\n\nAshley Marie Massaro (26. května 1979 – 16. května 2019) byla americká profesionální wrestlerka, modelka a generální manažerka momentálně pracující pro World Independent Ladies Division Wrestling. Nejvíce známa je pro své působení ve World Wrestling Entertaiment (WWE) a účasti v reality show \"\".\n\nVe WWE debutovala poté, co v roce 2005 vyhrála soutěž Diva Search. Po počátečním soupeření s týmem Vince's Devils, se stala manažerkou WWE Tag Teamových šampiónů Paula Londona a Briana Kendricka. Nejúspěšnější zápasy během její kariéry byl šampionát o titul proti Melině na WrestleManii 23 a Playboy Bunnymania Lumberjill zápas na WrestleManii XXIV. WWE opustila v roce 2008. Během působení v této společnosti se objevila na obálkách mnoha časopisů. V dubnu 2007 se objevila i v magazínu \"Playboy\". Vystoupila v několika televizních show a zahrála si v hudebních videoklipech.\n\nPo porážce ostatních sedmi finalistek už jí nic nebránilo v tom, aby vyhrála soutěž Diva Search 2005. Vítězkou byla prohlášena 15. srpna 2005 během show \"Raw\". Její výhra znamenala i zisk 250 000 dolarů a kontrakt na jeden rok s WWE.\n\nPříští týden byla napadena Candice Michelle a Torrie Wilson, které předstíraly že jí v této show vítají. Ve svém debutovém zápase byla ke své smůle ještě poražena Victoriou. Později se ale spojila s Trish Stratus která jí pomohla odrazit útoky od tří div. Tento pár porazil trio které si říkalo Ladies in Pink (později Vince's Devils – parodie na Charlieho andílci). Na začátku roku 2006 se stala obětí útoků Mickie James. Na Royal Rumble byla Ashley Mickie poražena a získala tak Women's titul. U tohoto zápasu byla Trish Stratus jako speciální rozhodčí. Titul ale získala zpět v dalším týdnu na Raw v předzápase.\n\nBěhem 20. února 2006 si během zápasu zlomila nohu, což jí vyloučilo z velkého Divas Royal zápasu a její spor s Mickie se také zkrátil. Dokonce musela na operaci, kde jí dali do nohy osm šroubů. I během zranění se ale občas objevila na Raw a přispěla tak do akce Trish / Mickie, bohužel v neaktivní roli. 2. června se na televizní obrazovky vrátila, nyní byla přesunuta do rosteru SmackDown!, jako speciální komentátorka pro zápas Kristal Marshall proti Jillian Hall. Později se spojila s Jillian a začaly mít spor s Michelle McCool a Kristal. Na show \"Great American Bash\" vyhrála zápas Fatal Four-Way Bra&Panties, kde sundala oblečení všem svým soupeřkám. 4. srpna v epizodě SmackDown! si v zápase proti Kristal zlomila koleno.\n\nZ tohoto zranění se zotavila a do ringu se vrátila 8. září 2006, kde společně s Paulem Londonem a Brianem Kendrickem porazila Idola Stevense, KC Jamese a Michelle McCool v týmovém zápase. Po vítězství se stala manažerkou těchto svých dvou partnerů, doprovázela je do ringu na jejich zápasy ve SmackDownu! i na pay-per-view. V průběhu 16. února v epizodě SmackDown! představila obálku magazínu Playboy, kde byla na titulní stránce. Tím se dostala do sporu s Jillian Hall, která jí záviděla. A nejen s ní, začala se nesnášet i s tehdejší držitelkou titulu, Melinou. Hádka mezi divami propukla i na show Miz TV. Na WrestleManii 23 ji Melina porazila v jubilejním zápase a udržela si tak titul.\n\nPo WrestleManii pokračovala v manažování Tag Team šampiónů Paula Londona a Briana Kendricka. 13. dubna na SmackDownu byla napadena Jillian. Ve skutečnosti si uvolnila šroub v kotníku. Zanedlouho se vrátila, ale moc dlouho nepobyla. V rámci akce polila Vince McMahona kafem. Za to byla suspendována na dobu neurčitou, to vše kvůli tomu, že musela natáčet show \"Kdo přežije\". 7. ledna 2008 se z natáčení vrátila do Raw kde měla Battle Royal proti Maria, Jillian, Melina a Mickie James. V tomto zápase nahradila Candice Michelle která byla zrovna zraněná. Dne 9. července 2008 byla ze svého kontraktu s WWE propuštěna. Týden před propuštěním zveřejnila, že požádala aby jí vyhodili kvůli tomu, že je její dcera nemocná.\n\n29. srpna 2011 bylo oznámeno, že začala pracovat pro WILD Wrestling. Dne 1. října s ní majitel této společnosti, Travis Leland, podepsal smlouvu jako nová generální manažerku.\n\nV roce 2007 byla účastnicí show stanice CBS \"Kdo přežije: Čína\". Nejdříve svůj nápad na účast v soutěži sdělila WWE a poté, co se zúčastnila castingu, zjistila že dělala show deset dní předtím než měla odjet do Číny. Neměla žádné zkušenosti, protože nikdy před tím nekempovala a tak si na pobyt venku musela zvykat. V první epizodě byla přidělena do kmene Zhan Hu a rychle se začala hádat se svým kolegou, soutěžícím Davem Cruserem. Ve druhé epizodě, po šesti dnech vypadla s šesti hlasy ze sedmi.\n\nSoutěžila v Miss Hawaiian Tropic kde byla v roce 2002 korunována Miss Hawaiian Tropic USA a Miss Hawaiian Tropic Canada srpnu 2004. Objevila se v časopisech jako FHM, Stuff, Maxim, obálka Playboye když působila ve WWE, předtím pro Playboy pózovala v roce 2003 a 2004. Snažila se vyhrát Playboy soutěž, když hledali modelku \"50th Anniversary Playmate Hunt\". Navíc se objevila v časopise \"Femme Fatale\" a \"Flex\". Také se stala hostem v pořadu od kanálu E!, Wild On! a v Breaking Bonaduce jako osobní trenérka Dannyho Bonaduce. Společně s wrestlery Johnem Cenou a Batistou se účastnila natáčení pořadu Vítejte doma!. Byla zapojena do kampaní Hawaiian Tropic a Yamaha.\n\nV únoru 2007 Ashley a Glenn \"Kane\" Jacobs natáčeli epizodu seriálu stanice The CW \"Smallville\". Tato epizoda byla odvysílána 22. března 2007. V dubnu 2007 se také objevila jako host v show od Fuse TV jménem The Sauce. Společně s několika dalšími divami 20. dubna 2007 natočila videoklip k Timbaland feat. The Hives – \"Throw It On Me\". Další rok si zahrála ve videoklipu skupiny Rev Theory k songu \"Hell Yeah\".\n\nAshley vyrůstala v Babylonu v New Yorku kde její bratr a otec zápasili v amatérském wrestlingu. Získala bakalářský titul v oboru komunikace a podnikání na Newyorské státní univerzitě.\n\nDříve měla vztah se svým kolegou, wrestlerem Mattem Hardym. Potom opět s wrestlerem, do své smrti to byl Paul London. Také chodila s Chuckem Comeau z kapely Simple Plan.\n\nZůstala po ní jedna dcera. Když v roce 2008 dcera onemocněla, Ashley požádala WWE o předčasné propuštění aby o ni mohla pečovat.\n\nV květnu 2008 časopis \"Rolling Stone\" uvedl, že Ashley pracuje v eskortní agentuře v Los Angeles. Na své stránce na Myspace ale zveřejnila že \"je rozrušená\" a fanouškům vzkázala \"ať tomu nevěří ani na sekundu\".\n\nMěla na těle několik tetování vč. černé a růžové námořní hvězdy na zadní straně obou loktů, dále růžový a červený drak s nápisem \"Nevěř nikomu (anglicky Trust No One)\" na pravé straně jejího trupu a motýl na pravém boku. Také měla několik piercingů včetně 'Monroe' (piercing blízko rtu) a 'Snakebites' (piercing na každé straně jednoho rtu).\n\nZakončovací chvaty\nOstatní chvaty\nJako manažerka\nTheme songy\n"}
{"id": "795290", "url": "https://cs.wikipedia.org/wiki?curid=795290", "title": "Miss Elizabeth", "text": "Miss Elizabeth\n\nElizabeth Ann Hulette (19. listopadu 1960 - 1. května 2003), lépe známá jako Miss Elizabeth, byla americká profesionální wrestlingová manažerka. Mezinárodní věhlas si získala v polovině roku 1980 do počátku 1990 ve World Wrestling Federation a v půlce 1990 ve World Championship Wrestling kde byla manažerka \"Macho Man\" Randy Savange. Zemřela v důsledku užívání drog a alkoholu a následného předávkování 1. května 2003 v domě, který sdílela s wrestlerem Lexem Lugerem. \n\nV době kdy působila ve wrestlingových show, potkala Randala Poffo, profesionálního wrestlera s uměleckým jménem \"Macho Man\" Randy Savage. Vzali se v prosinci 1984. Ve wrestlingu debutovala 30. července 1985 a naprosto odešla 17. srpna 2000. 1. května 2003 v Mariettě v Gruzii volal Lex Luger z jeho druhého domu který sdílel s Elizabeth číslo 911 a hlásil, že Elizabeth nedýchá. Nereagovala na dýchání z úst do úst. Záchranáři ji odvezli do nemocnice, tam ale byla prohlášena za mrtvou. Elizabeth bylo 42 let. Lugerův telefonát byl později odvysílán v epizodě WWE Confidential.\n\nManažerka\nVztahy\nPřezdívky\nTheme songy\n"}
{"id": "795291", "url": "https://cs.wikipedia.org/wiki?curid=795291", "title": "Cyber Intelligence Sharing and Protection Act", "text": "Cyber Intelligence Sharing and Protection Act\n\nCyber Intelligence Sharing and Protection Act (zkráceně CISPA) je americký návrh zákona, který má pokrývat jak problematiku kyberbezpečnosti, tak i problematiku ochrany duševního vlastnictví.\n\nPodle kritiků ale může CISPA rozšířit roli vlády v monitorování soukromé komunikace a pravděpodobně přesune ochranu vládní kyberbezpečnosti z civilních agentur na armádu. Získané informace mohou být použity i jinak než pro účely kyberbezpečnosti. CISPA by firmám umožňovala sdílet informace o případných kyberútocích s federální vládou, a tím porušuje občanské svobody. Kritici se také obávají, že zákon povede k tomu, že Národní bezpečnostní agentura a další federální úřady budou shromažďovat údaje o telefonní a internetové komunikaci mezi lidmi, což bylo dosud zakázáno. Zákon naopak vítají významné firmy pohybující se na poli informační technologie, jako například Microsoft, Facebook nebo komunikační společnost AT&T.\n\nV roce 2012 Kongres Spojených států amerických zákon schválil, udělal tak zcela nečekaně: o den dříve, než byl bod původně na programu. Zákon nicméně neprošel Senátem. V roce 2013 byl ovšem znovu uveden, v dubnu ho Kongres opět schválil a čeká ho projednávání v Senátu.\n\n\n"}
{"id": "795292", "url": "https://cs.wikipedia.org/wiki?curid=795292", "title": "Mykola Hejko", "text": "Mykola Hejko\n\nMykola (či Nikolaj) Hejko (22. května 1960 Ukrajina – 13. května 2009 Rusko) byl filmový režisér, scenárista a herec ukrajinského původu, který působil na přelomu 20. a 21. století v České republice.\n\nNarodil se a vyrůstal v ukrajinském městečku Pomična (rusky Pomošnaja) v Kirovohradské oblasti. Vystudoval nejprve loutkoherectví a režii loutkového divadla, posléze filmovou režii pod vedením Rolana Bykova na filmové fakultě v Moskvě. V devadesátých letech se přestěhoval do ČR, kde žil se svou manželkou Kateřinou a posléze čtyřmi dcerami (Božena, Věra, Anastázie, Marjána) v obci Slatina. V posledních letech svého života žil a tvořil v Moskvě, kde ve věku (nedožitých) 49 let zemřel na rakovinu.\n\nNejvýznamněji se o úspěchy české kinematografie zasloužil coby asistent režie, neboť to byl on, kdo režíroval herecké výkony mladistvých herců v hlavních rolích dvou proslavených filmů Jana Svěráka:\n\n\n\nPodílel se na jednom venezuelském a jednom makedonském filmu, většina jeho tvorby však náleží k ruské kinematografii a televizní tvorbě.\n\nJeho příjmení se v českých pramenech uvádí v několika podobách:\n\n"}
{"id": "795299", "url": "https://cs.wikipedia.org/wiki?curid=795299", "title": "Poříčko", "text": "Poříčko\n\nPoříčko je osada na soutoku řeky Sázavy a Křešického potoka pod vsí Čeřenice spadající pod město Sázava. \n\nPůvodně zde stál jen mlýn, hájovna, dva další domky a rekreační vila důstojníka rakouské armády a nevedla sem silnice. Postupně vyrostlo pár chat, avšak teprve v osmdesátých letech 20. století se výrazně zvýšil počet rekreačních objektů a z Poříčka se stala chatařská oblast. Vede tudy značená turistická cesta z Ledečka (stanice ČD, 3 km z Poříčka) k hradu Český Šternberk (zastávka ČD, 4 km z Poříčka). Ve vile č. p. 18, kterou na počátku 20. století postavil major Roja, tvořil spisovatel Jaroslav Čejka (jehož rodině po léta polovina objektu patřila). Poříčko je také známou mykologickou lokalitou, na kterou ve 20. století jezdili mykologové Josef Herink a Jiří Kubička.\n"}
{"id": "795302", "url": "https://cs.wikipedia.org/wiki?curid=795302", "title": "Jaroslav Čejka (spisovatel)", "text": "Jaroslav Čejka (spisovatel)\n\nJaroslav Čejka (* 26. října 1943 Praha) je český autor (básník, prozaik, dramatik a novinář).\n\nVětšinu svého života bydlel v Praze na Letné (nyní na předměstí Prahy v Nupakách), žil a tvořil však také na své bývalé chatě v Posázaví (Poříčko) a současné chatě v Českém Dubu - Kněžičkách na Liberecku. Po maturitě krátce pracoval jako dělník u Vodních staveb, v letech 1961–1967 vystudoval Stavební fakultu ČVUT. Poté působil jako projektant v pražském Hydroprojektu, kulisák ve Stavovském divadle (tehdy zvaném Tylovo divadlo), od 1971 programový pracovník Parku kultury a oddechu Julia Fučíka, dramaturg Uměleckého studia mladých Rubín, vedoucí programového oddělení i náměstek ředitele Pražského podniku služeb mládeže. Od 1976 se stal funkcionářem nejprve Městského výboru Socialistického svazu mládeže v Praze, pak vedoucím oddělení kultury Českého ÚV SSM. V roce 1982 byl jmenován vedoucím redaktorem literární přílohy týdeníku Tvorba \"Kmen\" a souběžně zvolen členem předsednictva Svazu českých spisovatelů. Od roku 1987 byl šéfredaktorem Tvorby. V březnu 1989 byl jmenován vedoucím odboru kultury a zástupcem vedoucího oddělení školství, vědy a kultury ÚV KSČ. (V roce 1991 popsal tuto část své kariéry v anonymně vydané publikaci \"Aparát\". Zde mj. uvádí, že jako vysoce postavený kulturně-politický činitel podporoval polemiku v mezích oficiální ideologie, publikování některých ostrakizovaných autorů, a uvedení do kin filmů, stažených z distribuce počátkem normalizace.) Po listopadu 1989 byl dva roky nezaměstnaný, od roku 1992 pracoval jako externí redaktor nakladatelství Fortuna Print a textař reklamní agentury GGK, kde se stal roku 1994 kreativním ředitelem. V letech 1996–1999 byl kreativním ředitelem reklamní agentury A-Z. Později pracoval jako externí jazykový redaktor a editor pro Pražskou vydavatelskou společnost. Od roku 1999 je v invalidním a od roku 2007 ve starobním důchodu.\nVelkou část svého života věnoval svému hlavnímu koníčku - sportovnímu rybaření. Je podruhé ženat, má 5 dětí a 9 vnoučat.\nPoezii začal publikovat časopisecky od roku 1964. První samostatná sbírka (Kamenné nebe) byla připravena k vydání roku 1968, ale stažena z edičního plánu.\n\nJe známo, že Jaroslav Čejka publikuje pod různými pseudonymy. Užívá pseudonymů Tomáš Nerad, Přemysl Havlík (pro přepisy televizních dokumentů z cyklu Nevyjasněná úmrtí), Jan Rejcz, Jeroným Dubský, Jaroslav Cibík (pro překlady), Michal Fieber (pro detektivky) a šifer ej, jč, jka.\n\nOdcizená krajina (2013) je \"ságou z novodobé české historie, kterou přibližuje čtenáři prostřednictvím životních osudů několika navzájem spřízněných postav z Neveklovska, za druhé světové války vysídleného Němci a proměněného v dělostřelecké cvičiště SS.\" \"Zahrnuje několik generací lidí nejrůznějšího charakteru. Od poloviční Židovky, která prošla koncentráky a z níž se po válce stala fanatická komunistka, až po surrealistického malíře, jenž za trest musí jít pracovat na stavbu, kde zemře při nehodě. Zažijeme také násilnou kolektivizaci zemědělství. \"Velké historické děje líčí autor jako katastrofy dopadající na jedince, který se jim musí přizpůsobit, dokonce do té míry, že je získán estébáky ke spolupráci a udávání. (...) Autor nakonec využil i svých znalostí z prostředí literárních časopisů, kam dosadil lidi známé, jen trochu přejmenované, aby čtenář musel chvíli přemýšlet, než přijde na to, že třeba spisovatel, který si vzal španělskou šlechtičnu a jmenuje se Liška, byl ve skutečnosti Ladislav Fuks. Tento výborný spisovatel byl za minulé politické éry na psaní závislý a tudíž i plný strachu, aby o jediný zdroj obživy nepřišel... Zvlášť si v románu přijde na své ten, kdo znal dobře nakladatelství Československý spisovatel a také Literární měsíčník (...)\"\n\"Příběh seznamuje čtenáře velmi podrobně s událostmi druhé poloviny 20. století, které se odehrály v Československu, ale činí tak velmi nenásilnou formou, takže čtenář nemá pocit, že by četl nějakou učebnici dějepisu. Jak šla desetiletí a společnost se měnila, tak je i v knize velmi věrně vyobrazena nejen každá změna nálady ve společnosti, ale i změna jejích hodnot a chování. Zajímavé je, že se to všechno jakoby promítá i do Rajenova surrealistického obrazu Odcizená krajina, jenž se neustále mění a utváří souběžně s klíčovými historickými událostmi.\"\n\nV roce vydání románu Odcizená krajina (2013) autor obdržel literární cenu Unie českých spisovatelů, nicméně byla formulována nikoli jako cena za tuto knihu, nýbrž \"za přínos české literatuře\".\n\nDetektivní román Soukromé bludiště vydaný pod pseudonymem Michal Fieber byl v roce 2011 oceněn jako nejlepší detektivka roku 2010 hlavní cenou Asociace autorů detektivní literatury (Cena Jiřího Marka).\n\nNíže jsou uvedena pouze díla vydaná/hraná pod autorovým pravým jménem a dvěma přiznanými pseudonymy. Chybí zde bibliografie nesčetných novinových statí a úplný soupis knižní tvorby vydané pod pseudonymy.\n\nněkteré Čejkovy básně přeloženy do angličtiny ve výboru\n\n\nDále podle Slovníku české literatury je Čejka autorem řady prozaických děl vydaných pod pseudonymem, například:\n\n\n\n\n\n"}
{"id": "795306", "url": "https://cs.wikipedia.org/wiki?curid=795306", "title": "Švédsko na Letních olympijských hrách 1948", "text": "Švédsko na Letních olympijských hrách 1948\n\nŠvédsko na Letních olympijských hrách 1948 v Londýně reprezentovalo 181 sportovců, z toho 162 mužů a 19 žen. Nejmladším účastníkem byl Marianne Lundquist (17 let, 7 dní), nejstarší pak Tore Holma (51 let, 251 dní). Reprezentanti vybojovali 46 medaile z toho 17 zlatých, 11 stříbrných a 18 bronzových.\n\n"}
{"id": "795307", "url": "https://cs.wikipedia.org/wiki?curid=795307", "title": "Kanál (telekomunikace)", "text": "Kanál (telekomunikace)\n\nV oblasti telekomunikací a počítačových sítí termín komunikační kanál nebo kanál značí buď fyzické přenosové médium jako drát, nebo logické spojení přes multiplexní medium jako radiový kanál. Kanál se používá na přenos informačního signálu, například digitálního bitového proudu, od jednoho nebo víc \"odesílatelů\" (nebo vysílačů) do jednoho nebo víc \"přijímačů\". Kanál má určitou kapacitu na přenos informace, často měřenou jeho šířkou pásma v Hz nebo jeho přenosovou rychlostí v bitech za sekundu.\n\nV teorii informace kanál označuje teoretický \"kanálový model\" s určitou chybovou charakteristikou. V tomto obecnějším pohledu paměťové zařízení je též druh kanálu, do kterého možno data poslat (zapsat) a z něj data přijat (číst).\n\nKomunikační kanál může mít mnoho forem, například:\n\n\n\n\n"}
{"id": "795309", "url": "https://cs.wikipedia.org/wiki?curid=795309", "title": "Švédsko na Letních olympijských hrách 1936", "text": "Švédsko na Letních olympijských hrách 1936\n\nŠvédsko na Letních olympijských hrách 1936 v Berlíně reprezentovalo 171 sportovců, z toho 163 mužů a 8 žen. Nejmladším účastníkem byl Björn Borg (16 let, 271 dní), nejstarší pak Gustaf Bergström (47 let, 151 dní). Reprezentanti vybojovali 20 medaile z toho 6 zlatých, 5 stříbrných a 9 bronzových.\n\n"}
{"id": "795314", "url": "https://cs.wikipedia.org/wiki?curid=795314", "title": "Perisonium", "text": "Perisonium\n\nPerisonium (latinsky \"páska, pružina\") je v heraldice označení jedné z obecných figur. Jedná se o půlkruhovou pásku ve formě půlměsíce, jejíž hroty směřují vzhůru. Je umístěna na prsou ptáka, obvykle orla nebo orlice, a zasahuje až do křídel. Konce pásky mohou být zakončeny jetelovým trojlistem nebo lilií. Některá perisonia mají uprostřed malý křížek.\n\nJedná se o symbolické znázornění kovového pásku, kterým byly ve středověku upevňována tato znamení na štít.\n"}
{"id": "795315", "url": "https://cs.wikipedia.org/wiki?curid=795315", "title": "Perizonium", "text": "Perizonium\n\nPerizonium, též Perizoma (z řečtiny : περίζωμα, \"peri\" - kolem, \"zoma\" - rouška, pruh) je tkanina, která sloužila ve starověku jako spodní prádlo. Byl to pruh látky, který se protáhl mezi nohama a zavázal u pasu. Nejstarší zmínka sahá zpět do mínojské civilizace na ostrově Kréta. \nPerizonium se také nazývá \"Saint Pagne\" nebo bederní rouška čistoty a označuje kus látky, která sloužila ke skrytí nahoty Ježíše Nazaretského na kříži. Římané ale ukřižovali odsouzence nahé a neexistuje důkaz, že Ježíš byl výjimkou. Z Nikodémova evangelia vyplývá, že Ježíš byl nahý a perizonium je vynálezem umělců, kteří ho začali zobrazovat až od 8. století aby skryli nahotu Ježíše a zachovali cudnost. \n\nPodle Bible sloužilo perizonium k zakrytí nahoty Evy a Adama, když byli vyhnáni z Ráje. U Evy bylo přechodným řešením, ale muži ho užívali jako spodní prádlo ve všech kulturách v oblasti Středomoří. Ostatky perizonia Ježíše se údajně uchovávají v relikviáři Marienschrein v katedrále v Cáchách. Části perizonia se údajně nacházejí také v katedrále Aix-la-Chapelle, další v roce 876 převedl Karel II. Holý do královského opatství Saint-Denis.\nZobrazení perizonia v malířství a sochařství se od raného středověku proměňovalo a tvar a řasení bederní roušky Krista slouží k přesnější dataci díla.\n"}
{"id": "795318", "url": "https://cs.wikipedia.org/wiki?curid=795318", "title": "Scorpion ZS-256", "text": "Scorpion ZS-256\n\nScorpion ZS-256 je jednou z ruských variant počítače Sinclair ZX Spectrum. Byl uveden v roce 1994. Byl vybaven 256 KB RAM a 5,25\" disketovou jednotkou. Používá zjednodušenou variantu Beta Disk Interface pro pouze dvě disketové jednotky. Také obsahuje sériový a paralelní port. Na rozdíl od jiných ruských variant je perfektně kompatibilní s původním ZX Spectrem. Ke stránkování paměti používá kromě portu 32765 také port 8189 (stejný port jako počítač ZX Spectrum +3, ale s odlišným účelem), který je v některých případech kvůli kompatibilitě nutné blokovat.\n\nScorpion ZS-256 Turbo+ je varianta s procesorem Z80 taktovaným na 7 MHz (může ale běžet i na původních 3,5 MHz), je vybavena 3,5\" disketovou jednotkou a pevným diskem. Velikost ROM je 64 KiB - 512 KiB.\n\n\nProtože procesor Z80 umožňuje adresovat pouze 64 KiB paměti, je celá paměť o velikosti 320 KiB rozdělena na stránky o velikosti 16 KiB, které se připínají do adresového prostoru procesoru. Od adresy 0 do 16383 je připojena jedna ze čtyř stránek paměti ROM nebo stránka č. 0 paměti RAM, od adresy 16384 do 32767 je připojena stránka č. 5 paměti RAM od adresy 32768 do adresy 49151 je připojena stránka č. 2 paměti RAM a ad adresy 49152 do adresy 65535 je možné připojit kteroukoli z šestnácti stránek paměti RAM, včetně stránek č. 2 a č. 5.\nKe stránkování paměti jsou použity porty 32765 a 8189. Význam jednotlivých bitů hodnoty odeslané na port 32765 je následující:\n\nVýznam jednotlivých bitů hodnoty odeslané na port 8189 je následující:\n\nTR-DOS ROM se připojuje automaticky při skoku na konkrétní adresu v ROM, není možné ji přistránkovat pomocí portu.\n\nScorpion využívá i některé bity portu 254, které u ZX Spectra nejsou použity. Význam jednotlivých bitů hodnoty odeslané na port 254 a čtené z tohoto portu je následující:\n\n"}
{"id": "795319", "url": "https://cs.wikipedia.org/wiki?curid=795319", "title": "3D Construction Kit", "text": "3D Construction Kit\n\n3D Construction Kit je program pro vytváření 3D objektů a scén vyvinutý společností Incentive Software a původně vzniklý pro počítače Sinclair ZX Spectrum. Vydán byl v roce 1991 společností Domark. Později byl vytvořen i pro jiné platformy.\n\nProgram je založen na herním enginu Freescape (použitý např. ve hře Driller).\n\nProgram obsahuje jednoduchý editor objektů, které mohou být umístěny do vytvářené scény. Objekty mohou být také animované. Kvůli možnosti vyváření her jsou mezi objekty také senzory a spínače, které mohou být využity ke spouštění zvolených akcí, např. k otevírání dveří nebo pastí.\n\n"}
{"id": "795320", "url": "https://cs.wikipedia.org/wiki?curid=795320", "title": "Kanton Ouessant", "text": "Kanton Ouessant\n\nKanton Ouessant (fr. \"Canton d'Ouessant\") je francouzský kanton v departementu Finistère v regionu Bretaň. Tvoří jej pouze jedna obec na stejnojmenném ostrově.\n"}
{"id": "795321", "url": "https://cs.wikipedia.org/wiki?curid=795321", "title": "Driller", "text": "Driller\n\nDriller (známá také jako Space Station Oblivion) je počítačová hra z roku 1987. Autorem je společnost Incentive Software. Hra byla vydána pro počítače Sinclair ZX Spectrum, Commodore 64, Amstrad CPC, Atari ST, Commodore Amiga, PC. V roce 1988 vyšlo pokračování Dark Side.\n\nJedná se o trojrozměrnou hru využívající grafický engine Freescape.\n\nHra se odehrává na planetě, které hrozí výbuch plynu. Cílem hráče je umístit na vhodná místa 18 vrtných plošin, aby mohl být plyn odčerpán.\n\n"}
{"id": "795322", "url": "https://cs.wikipedia.org/wiki?curid=795322", "title": "Kanton Daoulas", "text": "Kanton Daoulas\n\nKanton Daoulas (fr. \"Canton de Daoulas\") je francouzský kanton v departementu Finistère v regionu Bretaň. Skládá se z devíti obcí.\n\n"}
{"id": "795323", "url": "https://cs.wikipedia.org/wiki?curid=795323", "title": "Antiquity Jones", "text": "Antiquity Jones\n\nAntiquity Jones je hra pro počítače Sinclair ZX Spectrum. Autorem hry je Paul Jenkinson. Hra byla vydána v roce 2012.\n\nCílem hry je najít kalich v chrámu hluboko v džungli. Cestou džunglí je nutné vyhýbat se hadům a ostatním překážkám. Během cesty hráči ubývá energie, takže je nutné ji doplňovat. Při cestě zpět s kalichem pak energie ubývá pouze při střetu s hadem či jinou překážkou.\n\n"}
{"id": "795324", "url": "https://cs.wikipedia.org/wiki?curid=795324", "title": "Kanton Plouzévédé", "text": "Kanton Plouzévédé\n\nKanton Plouzévédé (fr. \"Canton de Plouzévédé\") je francouzský kanton v departementu Finistère v regionu Bretaň. Skládá se ze šesti obcí.\n\n"}
{"id": "795325", "url": "https://cs.wikipedia.org/wiki?curid=795325", "title": "Jupiter Ace", "text": "Jupiter Ace\n\nJupiter Ace je počítač vyvinutý v roce 1980 podobný počítači ZX81. Jeho vývojáři jsou Richard Altwasser a Stephen Vickers, kteří se podíleli také na vývoji ZX Spectra. Po technické stránce je podobný počítači ZX81, včetně textového rozlišení 32 x 24 znaků. Na rozdíl od ZX81 místo Basicu obsahuje jazyk Forth.\n\nPočítač je možné emulovat na jiných počítačích emulátorem Ace32. Na počítačích Sinclair ZX Spectrum je možné Jupiter Ace emulovat pomocí paměťového modulu do ZX Interface II.\n\n\nK počítači byl vyvinutý interface rozšiřující paměť o 128 KiB a obsahující zvukový čip AY-3-8910 a flash ROM. Ovládání rozšířené paměti a zvukového čipu na tomto interface je kompatibilní se ZX Spectrem 128.\n\n"}
{"id": "795326", "url": "https://cs.wikipedia.org/wiki?curid=795326", "title": "Boundary Bay Brewing Company", "text": "Boundary Bay Brewing Company\n\nBoundary Bay Brewing Company je malý pivovar s hospodou ve městě Bellingham v americkém státě Washington. Byl založen roku 1995 Edem Bennettem a od té doby vyhrál již několik domácích i mezinárodních zahraničních pivních soutěží. Své jméno nese po Hraničním zálivu, který leží jak v amerických, tak v kanadských vodách. V době prohibice právě tímto zálivem pronikali do Spojených států pašeráci rumu a ostatních lihovin.\n\nV roce 2008 byl pivovar vyhlášen časopisem \"The New Brewer\", který vydává Asociace amerických pivovarů, největší pivovarní hospodou v celých Spojených státech v počtu prodaných sudů piva.\n"}
{"id": "795330", "url": "https://cs.wikipedia.org/wiki?curid=795330", "title": "Frida Eldebrinková", "text": "Frida Eldebrinková\n\nFrida Eldebrinková (* 4. ledna 1988 Södertälje, Švédsko) je švédská basketbalistka, který hraje na pozici rozehrávačky v týmu ZVVZ USK Praha.\n\nPochází ze sportovní rodiny. Její otec Kenth Eldebrink je bývalý švédský atlet a bronzový olympijským medailistou v hodu oštěpem na olympiádě v Los Angeles, strýc Anders Eldebrink pak švédský hokejista a bronzový olympijským medailista na olympiádě v Calgary. Její dvojče Elin i starší sestra Sofie jsou také basketbalistky. Hrála za týmy Telge Energi (2002–2008), Tarbes (2008–2010), Frisco Sika Brno (2010–2011). Od roku 2011 je hráčkou ZVVZ USK Praha.\n\n\n"}
{"id": "795338", "url": "https://cs.wikipedia.org/wiki?curid=795338", "title": "Lineární nerovnice", "text": "Lineární nerovnice\n\nLineární nerovnice se řeší podobně jako lineární rovnice jen s tou výjimkou, že pokud vynásobíme nebo vydělíme rovnici záporným číslem, musíme zaměnit znaménko na opačnou stranu.\nLineární nerovnice má tvar ax > 0 či ax < 0, ax ≤ 0 nebo ax ≥ 0.\n\n"}
{"id": "795339", "url": "https://cs.wikipedia.org/wiki?curid=795339", "title": "Andrea Feldman", "text": "Andrea Feldman\n\nAndrea Feldman (1. dubna 1948 New York City, New York, USA − 8. srpna 1972 tamtéž) byla americká herečka a jedna z superstars umělce Andyho Warhola. Hrála ve filmech \"****\" (1967), \"Imitation of Christ\" (1967), \"Groupies\" (1970), \"Trash\" (1970) a \"Heat\" (1972). Zemřela po skoku z čtrnáctého patra. Toho dne si pozvala několik svých bývalých milenců (včetně básníka Jima Carrolla), kteří na ni čekali pod domem, z něhož skočila.\n"}
{"id": "795340", "url": "https://cs.wikipedia.org/wiki?curid=795340", "title": "Industriální rock", "text": "Industriální rock\n\nIndustriální rock je hudební žánr, který v sobě spojuje industriální hudbu a specifické rockové podžánry. Z industriálního rocku vznikl industrial metal se kterým je často zaměňován. Prvotní spojení industriální hudby a rocku praktikovaly některé post-punkové skupiny jako Chrome, Killing Joke, Swans, Foetus a Big Black.\n\nIndustriálně rockoví hudebníci používají obecně klasické rockové nástroje jako elektrické kytary, bicí, basové kytary spolu s nárazy bílého šumu a elektronickými hudebními zařízeními (syntezátory, sekvencery, samplery a bicí automaty). Zvuk kytar je často velmi zkreslený nebo jinak upravený. Basové kytary a bicí mohou být hrány živě, nebo mohou být nahrazeny elektronickými hudebními nástroji či počítači.\n\nPravý komerční zlom industriálního rocku se konal spolu s industriálním metalem a skupinami Nine Inch Nails či Ministry.\n\n"}
{"id": "795345", "url": "https://cs.wikipedia.org/wiki?curid=795345", "title": "Mária Lipianská", "text": "Mária Lipianská\n\nMária Lipianská (* 7. února 1942) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 179 – Banská Štiavnica, Středoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795349", "url": "https://cs.wikipedia.org/wiki?curid=795349", "title": "Irena Márnotová", "text": "Irena Márnotová\n\nIrena Márnotová (* 20. května 1944) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 168 - Liptovský Mikuláš, Středoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795351", "url": "https://cs.wikipedia.org/wiki?curid=795351", "title": "Josef Martinec (politik)", "text": "Josef Martinec (politik)\n\nJosef Martinec (* 15. dubna 1934) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nPo volbách roku 1976 zasedl do Sněmovny lidu (volební obvod č. 27 - Brandýs nad Labem-Stará Boleslav, Středočeský kraj). Křeslo nabyl až dodatečně v červnu 1977 po doplňovacích volbách poté, co zemřel poslanec Vlastimil David. Mandát obhájil ve volbách roku 1981 (obvod Nymburk). Ve Federálním shromáždění setrval do konce funkčního období, tedy do voleb roku 1986.\n\nK roku 1981 se uvádí jako „zkušený vedoucí technický pracovník v průmyslovém podniku“.\n\n\"Poznámka: Ve funkčním období 1981-86 zasedali ve Sněmovně lidu Federálního shromáždění dva poslanci jménem Josef Martinec zvolení za Středočeský kraj, generálporučík Ing. Josef Martinec (narozen 1924) z obvodu Slaný a Ing. Josef Martinec (narozen 1934) z obvodu Nymburk, oba členové KSČ.\"\n"}
{"id": "795352", "url": "https://cs.wikipedia.org/wiki?curid=795352", "title": "Klášter Prohor Pčinjski", "text": "Klášter Prohor Pčinjski\n\nKlášter Prohor Pčinjski (v srbské cyrilici Манастир Прохор Пчињски, v latince Manastir Prohor Pčinjski) se nachází v jižním Srbsku, nedaleko od hranic se Severní Makedonií. V jeho blízkosti se také rozkládá horský masiv Kozjak a řeka Pčinja. Nedaleko od kláštera se nachází také ještě vesnice Klenika. Podle historických údajů nechal v 11. století zbudovat klášter byzantský císař Roman IV. Diogenes jako poděkování svatému Prohoru Pčinjskému, za to, že mu zvěstoval zprávu, že se stane císařem. Klášter dnes funguje jako náboženské a vzdělávací centrum svého kraje. Nachází se v něm bohoslovecká škola, přepisují se v něm historické texty a vyučuje se ikonopísectví.\n\nPolitické události, které se odehrály na konci 10. a začátku 11. století, měly za následek zvýšený zájem Byzantinců o tyto oblasti. Vítězstvím Basilea II. (976 - 1025 nad Samuelem I. získala Byzanc dříve ztracená území na balkánském poloostrově. To také znamenalo potřebu obnovy politické a církevní správy. Na základě císařovy charty z roku 1020 reorganizoval Basileos II. ochridský patriarchát. Byl zřízen nový Morzovický episkopát, do kterého spadalo i okolí Kozjaku, kde se nachází i dnešní klášter. Byzantským císařem, který se zasloužil o vybudování tohoto kláštera, byl Roman IV. Diogenes. Archeologické výzkumy prokázaly, že se na místě dnešního kláštera nacházel na přelomu 11. a 12. století nevelký jednolodní kostel.\n\nPodle písemných dokumentů, které zanechal Štěpán I. Prvověnčaný obsadili Nemanjićové někdy mezi lety 1180 až 1190 okolí dnešního města Vranje, a tedy i dnešní klášter. Ten byl následně začleněn do církevní správy srbského státu, ve které zůstal až do dobytí Turky.\n\nJedna od nejrozsáhlejších přestaveb byla ta, kterou inicioval král Milutin a která se konala v letech 1316 a 1317. Pozval navíc soluňské malíře Mihaila a Evtihie, aby vyzdobili nový chrám. Nedlouho po Bitvě na Kosově poli (v roce 1454) byl klášter rozbořen postupující osmanskou armádou. V roce 1489 byl opětovně obnoven Marinem z Kratova. Nové fresky v interiéru hlavního chrámu patřily z uměleckého hlediska mezi klíčová díla své doby.\n\nV roce 1755 byl klášter těžce poškozen při zemětřesení a z řady původních středověkých zdí přežila pouze jižní vstupní brána.\n\nDnešní podoba památky pochází z poloviny 19. století. Původní komplex doplnily navíc dva bytové domy a také mlýn.\n\n2. srpna 1944 se v klášteře konalo první zasedání makedonských komunistů a antifašistů, známé pod názvem ASNOM, které položilo základy moderní republiky Makedonie. Do roku 1990 v něm také sídlilo i muzeum, věnované této události. Po nárůstu nacionalistických vášní mezi Srby však srbská pravoslavná církev rozhodla o nezbytnosti jeho vystěhování. To vedlo k ostrému střetu mezi Srby a Makedonci (resp. makedonskou pravoslavnou církví), kteří jej na 2. srpna, svůj \"Den státnosti\" často navštěvovali. Makedonští nacionalisté na protest žádali připojení tohoto kláštera k Makedonii, což však nebylo vyslyšeno. V současné době se tedy muzeum ASNOMu nachází na území Severní Makedonie.\n\n"}
{"id": "795353", "url": "https://cs.wikipedia.org/wiki?curid=795353", "title": "Gabriela Matisová", "text": "Gabriela Matisová\n\nGabriela Matisová (* 28. června 1945) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako soustružnice. Ve volbách roku 1976 zasedla do Sněmovny lidu (volební obvod č. 137 - Staré Mesto, Bratislava). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795355", "url": "https://cs.wikipedia.org/wiki?curid=795355", "title": "Anna Matuchová", "text": "Anna Matuchová\n\nAnna Matuchová (* 3. května 1942) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako účetní v JZD. Ve volbách roku 1976 zasedla do Sněmovny lidu (volební obvod č. 199 - Trebišov, Východoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795357", "url": "https://cs.wikipedia.org/wiki?curid=795357", "title": "Altklarinet", "text": "Altklarinet\n\nAltklarinet je dřevěný nástroj patřící do klarinetové rodiny, řadí se mezi aerofony. Je laděn v E♭. Vynález altklarinetu je přisuzován Iwanu Müllerovi a Heinrichu Grenserovi.\n"}
{"id": "795358", "url": "https://cs.wikipedia.org/wiki?curid=795358", "title": "Viléma Mičanová", "text": "Viléma Mičanová\n\nViléma Mičanová (* 18. září 1934) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do Sněmovny lidu (volební obvod č. 57 - Děčín-jihozápad, Severočeský kraj). Mandát obhájila ve volbách roku 1981 (obvod Děčín-sever). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "795359", "url": "https://cs.wikipedia.org/wiki?curid=795359", "title": "Elin Eldebrinková", "text": "Elin Eldebrinková\n\nElin Eldebrinková (* 4. ledna 1988 Södertälje, Švédsko) je švédská basketbalistka, která hraje na pozici rozehrávačky v týmu ZVVZ USK Praha.\n\nPochází ze sportovní rodiny. Její otec Kenth Eldebrink je bývalý švédský atlet a bronzový olympijským medailistou v hodu oštěpem na olympiádě v Los Angeles, strýc Anders Eldebrink pak švédský hokejista a bronzový olympijským medailista na olympiádě v Calgary. Její dvojče Frida i starší sestra Sofie jsou také basketbalistky. Hrála za týmy Telge Energi (2006–2008), Tarbes (2008), Estudiantes Madrid (2008–2009), Rivas Madrid (2009–2010), Telge Energi (2010–2011). Od roku 2011 je hráčkou ZVVZ USK Praha.\n\n\n"}
{"id": "795360", "url": "https://cs.wikipedia.org/wiki?curid=795360", "title": "Oldřiška Mikundová", "text": "Oldřiška Mikundová\n\nOldřiška Mikundová (* 6. května 1945) byla česká a československá politička Československé strany socialistické a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do Sněmovny lidu (volební obvod č. 135 - Valašské Meziříčí, Severomoravský kraj). Mandát obhájila ve volbách roku 1981 (obvod Valašské Meziříčí) a ve volbách roku 1986 (obvod Valašské Meziříčí). Netýkal se ji proces kooptací nových poslanců po sametové revoluci. Ve Federálním shromáždění setrvala až do konce funkčního období, tedy do svobodných voleb roku 1990, v nichž neúspěšně kandidovala do Sněmovny lidu za ČSS.\n\nV roce 1994 se jistá Oldřiška Mikundová uvádí jako členka výboru Českého červeného kříže v obci Prostřední Bečva.\n\n"}
{"id": "795361", "url": "https://cs.wikipedia.org/wiki?curid=795361", "title": "Anna Minárová", "text": "Anna Minárová\n\nAnna Minárová (* 18. září 1934) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do Sněmovny lidu (volební obvod č. 156 – Bánovce nad Bebravou, Západoslovenský kraj). Mandát obhájila ve volbách roku 1981 (obvod Partizánske) a ve volbách roku 1986 (obvod Partizánske). Netýkal se ji proces kooptací nových poslanců po sametové revoluci. Ve Federálním shromáždění setrvala až do konce funkčního období, tedy do svobodných voleb roku 1990.\n\n"}
{"id": "795362", "url": "https://cs.wikipedia.org/wiki?curid=795362", "title": "Štefan Mlynár", "text": "Štefan Mlynár\n\nŠtefan Mlynár (* 3. února 1944) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1976 se profesně uvádí jako vedoucí oddělení v podniku Považské strojárne. Ve volbách roku 1976 zasedl do Sněmovny lidu (volební obvod č. 174 - Ilava, Středoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "795363", "url": "https://cs.wikipedia.org/wiki?curid=795363", "title": "Kenth Eldebrink", "text": "Kenth Eldebrink\n\nKenth Eldebrink (* 14. května 1955 Morjärv, Švédsko) je bývalý švédský atlet a bronzový olympijský medailista v hodu oštěpem na olympiádě v Los Angeles. Jeho starším bratrem je bývalý švédský hokejista a olympijský medailista na olympiádě v Calgary Anders Eldebrink. Jeho dcery Sofie, Frida a Elin jsou profesionální basketbalistky.\n\n"}
{"id": "795365", "url": "https://cs.wikipedia.org/wiki?curid=795365", "title": "Nemanjićové", "text": "Nemanjićové\n\nNemanjićové (srbsky Немањићи/Nemanjići) byl srbský středověký panovnický rod vládnoucí v letech 1166 - 1371. Jeho zakladatelem byl Štěpán Nemanja a posledním vládcem Štěpán Uroš V. Z této dynastie pocházelo celkem jedenáct srbských vladařů, mimo jiné také Štěpán Dušan, který rozšířil území srbského státu na úkor byzantské říše až téměř k Peloponésu, či Rastko Nemanjić, známý spíše pod názvem Svatý Sáva, srbský patron a zakladatel srbské pravoslavné církve. Za vlády Nemanjićů získalo středověké Srbsko největší moc a vliv. Srbští vladaři této dynastie získali nejprve královský titul (1217), předposlední Nemanjić, Štěpán Dušan, byl dokonce carem.\n\nZakladatel dynastie Štěpán Nemanja pocházel z vedlejší větve předchozí srbské dynastie Vukanovićů, která sama byla vedlejší větví rodu Vojislavljevićů.\n\nSyny Štěpána Nemanji se rod rozdělil do dvou větví starší Vukan se stal pra-pradědem princezny Milici, která se vdala za Lazara Hrebeljanoviće. Ten se po vymření Nemanjićů stal nejprve knížetem a později carem srbským. Spolu měli mimo dalších potomků syna Štěpána (stal se otcovým nástupcem) a dcery Jelenu, Maru a Draganu. Jelena se stala ženou Đurađa II. Balšiće a měli spolu jediného syna Balšu III. Dragana se stala ženou bulharského cara Ivana Šišmana, ale pár zůstal bez potomků. Princezna Mara se stala ženou Vuka Brankoviće, který ovládal území Sandžaku, Metohije, Kosova a severní Makedonie. Spolu měli syna Durada přes kterého pokračovala srbská královská linie a stal se nárokovatelem srbského trůnu.\n\nMladší syn Štěpána Nemanji se stal srbským králem Štěpánem I. Jeho potomci poté vládli v Srbsku jako králové a od roku 1346 jako carové až do roku 1371, kdy rod Nemanjićů vymřel. Štěpán Dragutin vnuk Štěpána I. měl dceru Jelisavetu (Alžbětu), která byla ženou bosenského bána Štěpána I. Kotromaniće. Jejich starší syn Vladislav se stal otcem bosenského krále Tvrtka, zatímco mladší Štěpán II. byl otcem Kateřiny, jejíž potomci žijí ve většině evropských královských rodů dodnes a jsou tak potomky srbské dynastie Nemanjićů a bosenských Kotromanićů.\n\n"}
{"id": "795373", "url": "https://cs.wikipedia.org/wiki?curid=795373", "title": "Svatý Willibrord", "text": "Svatý Willibrord\n\nSvatý Willibrord (657? Northumbrie – 7. listopadu 739 Echternach, Lucembursko) byl anglosaský benediktinský mnich, misionář, s jehož jménem je spojeno šíření křesťanství ve Frísku a obrácení Frísů na víru. V této souvislosti bývá nazýván „apoštolem Frísů“. Byl prvním arcibiskupem Frísů se sídlem v Utrechtu (695-739). Je svatým římskokatolické, starokatolické i pravoslavné církve, jeho svátek se světí ve výroční den jeho úmrtí – 7. listopadu (jiné církve 20. října).\n\nWillibrord se narodil v Northumbrii v rodině zbožného křesťana sv. Wilgila (n. Hilgila). Ve věku 7 let byl chlapec dán na výchovu do benediktinského kláštera v Riponu, který v té době vedl jeho zakladatel sv. Wilfrid. Když dospěl, sloužil Willibrord řeholní slib a stal se mnichem. Ve věku 20 let se odebral do opatství Rathmelsigi v Irsku, které bylo v 7. století jedním z nejvýznačnějších center teologie a vzdělanosti v Evropě. V Irsku strávil Willibrord 12 let, dokončiv své vzdělání pod vedením sv. Egberta.\n\nRoku 690 Willibrord opustil Irsko ve skupině dvanácti misionářů, mezi nimiž byl i sv. Acca z Hexhamu, a vydal se hlásat křesťanství k pohanským Frísům. Přinesli do Fríska i kult sv. Osvalda, který se odtud dále šířil. Misie se konala na pozadí války mezi křesťanským franským majordomem Pipinem II. Prostředním (z Herstalu) a pohanským fríským králem Radbodem. Misionáři doputovali, učíce a kážíce víru, do Utrechtu. Zvláštní význam tété misie spočívá v tom, že s sebou přinášela iro-skotský ideál asketického bezdomovectví potulných mnichů. Tato idea přetrvávala ještě dlouho u anglických misionářů ve Švédsku: sv. Eskil († 1080) se domníval, že oč bude vzdálenější domovu, o to více se přiblíží nebi. Další zvláštností irské církevní organisace bylo to, že centrem lokální církve byl klášter a její hlavou představený tohoto kláštera, zatímco po římském způsobu hlavou místní církve byl biskup, popř. arcibiskup.\n\nWillibrord však místo tohoto starého misionářského ideálu spolupracoval s karolinským majordomem a s papežem na začlenění misionářů do říše. Odebral se do Říma, kde mu roku 695 papež sv. Sergius II. dal požehnání k jeho misii ve Frísku a vysvětil jej na arcibiskupa. Willibrord se tak stal prvním arcibiskupem Frísů. Po návratu do Fríska Willibrord založil řadu kostelů, mezi nimi kostel a klášter v Utrechtu, který se stal jeho prvním sídlem a místním centrem vzdělávání. Tak ve své osobě spojil sv. Willibrord obě tehdy existující misijní koncepce: jako představený kláštera, podřízený vladaři, byl hlavou mise po způsobu irském; jako arcibiskup, podřízený papeži římskému, byl hlavou mise římské. V Echternachu (nyní v Lucembursku) založil roku 698 významné opatství, které existuje dodnes.\n\nSv. Willibrord neohroženě hlásal nové učení nejkrutějším pohanským vůdcům, mezi nimi i samému Radbodovi, který, třebaže nepřijal křesťanství, propustil Willibrorda v míru, jsa otřesen jeho smělostí a neochvějným přesvědčením. \n\nWillibrord uskutečnil misii rovněž v Dánsku, tam však nedosáhl zvláštních úspěchů a vrátil se zpět do Fríska.\n\nV roce 714 pokřtil syna Karla Martela, budoucího franského krále Pipina Krátkého.\n\nRoku 716 Radbod, využiv rozbroje mezi Franky, opět získal kontrolu nad Frískem, zničil řadu kostelů a pobil množství misionářů a místních křesťanů; když pak roku 719 zemřel, začínal Willibrord svou práci znovu, nyní ovšem již v klidnější atmosféře pod vládou Karla Martela. Pokračoval pak ve své misijní činnosti až do pokročilého věku.\n\nPosledních několik let svého života strávil v Echternachu, kde skonal v noci z 6. na 7. listopad roku 739 v požehnaném věku 82 let. V chóru zdejšího klášterního kostela byl misionář - podle svého testamentu z roku 729 – pochován; v Eternachu byl hned po své smrti uctíván jako svatý. Pojmenován po něm byl dóm v hanzovním městě Wesel, dříve patřící pod klášter v Echternachu. Willibrordova pamětní deska se nachází v pamětní síni Walhalla v Donaustaufu.\n\nSvatý Willibrord je uctíván jak katolickými, tak i pravoslavnými křesťany. Jeho svátek se slaví 7. listopadu. Zvláštní úcty požívá sv. Willibrord u starokatolíků, protože je považován za patrona Utrechtské unie a starokatolický utrechtský arcibiskup se považuje za jeho nástupce v nepřerušené linii úřadu.\n\nV Echternachu se každoročně o Svatodušních svátcích koná pestrý a velmi originální průvod, zasvěcený sv. Willibrordovi. Účastníci jdou přes celé město zvláštním tanečním krokem: původně se dělaly tři kroky vpřed a dva vzad, od roku 1947 krok vpřed a vlevo a krok vpřed a vpravo. První zmínka o procesí pochází z roku 1497. V průběhu staletí byla procesí několikrát zakázána, přesto však přetrvala do dnešních dnů. Původ tohoto originálního obyčeje není přesně znám, pravděpodobně jde o pozůstatek středověkých kajícnických procesí, jejichž účastníci se chovali jako stižení těžkými chorobami, věříce, že to pomůže odehnat nemoc. Je také možné, že jde o napodobení křesťanských poutníků, kteří po každých třech krocích padali na kolena; není ani vyloučeno, že v tomto zvyku přežívají relikty starých pohanských rituálů. Procesí je zakončeno u světcova hrobu slavnostní mší.\n\n"}
{"id": "795374", "url": "https://cs.wikipedia.org/wiki?curid=795374", "title": "Alena Mokošínová", "text": "Alena Mokošínová\n\nAlena Mokošínová (* 2. června 1948) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zootechnička.\n\nVe volbách roku 1976 zasedla do Sněmovny lidu (volební obvod č. 44 – Cheb, Západočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795376", "url": "https://cs.wikipedia.org/wiki?curid=795376", "title": "Vranje", "text": "Vranje\n\nVranje (v srbské cyrilici Врање) je město na samém jihu Srbska. Podle sčítání lidu z roku 2011 mělo 54 456 obyvatel. Je regionálním centrem (hlavní město Pčinjského okruhu). Z Vranje například pocházel srbský spisovatel Borisav Stanković nebo Justin Popović.\n\nPrvní zmínka o městu pochází z roku 1093. Město nejspíše vzniklo na místě římské osady \"Anausarumom.\"\n\nV roce 1455 bylo, spolu s celým okolím, obsazeno tureckými vojsky. V dobách vrcholného středověku se jednalo o křižovatku cest mezi Srbskem, Makedonií a Bulharskem, klíčové místo na moravsko–vardarské spojnici. Vyráběly se zde především zbraně a železné předměty.\n\nDle cestopisu Benedikta Kuprešiće z roku 1530 tvořilo město Vranje pevnost a malá osada v jejím okolí. Pevnost představoval dnešní hrad Markovo Kale a zbytek sídla pak tvořilo jeho podhradí, ze kterého se postupně vyvíjela nejstarší část dnešního města. V téže době bylo město centrem vlastní náchie. Nacházelo se zde 35 muslimských a 33 křesťanských domů.\n\nDíky významné poloze na hlavní spojnici dnešního Srbska se zbytkem Osmanské říše přilákalo město pozornost řady osob z Osmanské říše. Usazovali se zde tak kolonisté a město se postupně rozšiřovalo. Vznikla zde řada mešit a turecké lázně. Místní obchodníci vyměňovali zboží se zbytkem celé Osmanské říše a běžně ovládali arabštinu a turečtinu.\nV roce 1689–1690 bylo město okupováno rakouskými vojsky v závěru tzv. Velké turecké války. Po skončení konfliktu řada místního pravoslavného obyvatelstva odešla dále na sever v rámci tzv. Stěhování Srbů.\n\nV roce 1844 zde vypuklo tzv. Ašaratské povstání místního tureckého obyvatelstva, které odmítalo reformy, rozhodované vládou (Vysokou portou) v Istanbulu. Tyto reformy měly zlepšit postavení pravoslavného (srbského) obyvatelstva. Výsledkem protestů byl hněv místních Turků vůči křesťanské populaci a jeho ostrakizace.\n\nRoku 1878 bylo město osvobozeno od turecké nadvlády. Dle prvního srbského sčítání lidu mělo Vranje 8291 obyvatel a 1803 domů. Na počátku 20. století dosahoval počet obyvatel již hodnoty okolo dvaceti tisíc. Nacházel se zde i konzulát Osmanské říše. Z Vranje byly často vysílány skupiny četniků na území dnešní Severní Makedonie, kde podnikali výpravy proti tamním Turkům.\n\nV roce 1883 získalo město první urbanistický plán. O tři roky později byla do města zavedena ze severu (z Niše) i železniční trať. V roce 1889 pak byla prodloužena do Skopje.\n\nDne 4. dubna 1904 město postihlo zemětřesení, které si vyžádalo velké materiální škody. Z celkových 2043 tehdejších budov bylo zničeno nebo vážně poškozeno 891 z nich, což představovalo celkem 38,7 % všech staveb. Nebyly žádné oběti na životech a pouze dva zranění.\n\nV roce 1919 byl ve Vranji ustanoven první fotbalový klub s názvem \"Jedinstvo\" (Jednota) a následně i druhý s názvem \"Sloga\". Po druhé světové válce se názvy obou klubů změnily na \"Hajduk\" a \"Građanski\". V roce 1920 byla do Vranje zavedena elektřina.\n\nDodnes se zde však (stejně jako v celém jižním a východním Srbsku) dochovala celá řada tureckých památek (např. Pašinov konak, Markovo kale apod). Město těžce strádalo během balkánských válek i první světové války. 9. dubna 1941 Vranje obsadili němečtí nacisté a po několika týdnech ho přenechali Bulharům. Během okupace docházelo ve Vranje k řadě perzekucí místního obyvatelstva; několik set lidí bylo za čtyři válečná léta zabito a několik tisíc uvězněno. Město bylo osvobozeno dne 7. září 1944. Po druhé světové válce zde byl rozvíjen textilní, obuvní a zpracovatelský průmysl.\n\nV roce 1951 město mírně poničilo zemětřesení. Roku 1979 bylo město administrativně sloučeno s řadou dalších obcí ve svém okolí.\n\nAž do poloviny 20. století bylo Vranje městem, kde se většina obyvatel věnovala především řemeslu. S počátkem budování průmyslu v 60. letech řada tradičních řemesel zanikla. Bylo vybudováno několik továren; na výrobu cigaret (DIV), SIMPO, Textilní továrna Koštana, bavlněný kombinát Jumko, Alfa Plam, SZP Zavarivač Vranje. Počet zaměstnanců ve městě vzrostl z 1525 v roce 1961 na 4 374 v roce 1971 a 32 758 v roce 1998. V závěru 20. století došlo vzhledem k problematické hospodářské situaci země k postupnému krachu jednotlivých továren. Textilní průmysl se ukázal být nekonkurenceschopný ve srovnání s dováženým zbožím. Nezaměstnanost ve Vranji patří k jedním z nejvyšších v celém Srbsku.\n\nV roce 2008 bylo na území města Vranje evidvoáno 10 832 studentů základních škol a 4 948 studentů středních škol. Vedle běžných základních a středních škol se zde nacházejí i dvě školy se speciální výukou, a to hudební škola Stevana Mokranjce a Škola pro základní a střední vzdělávání Vule Antiće. Nachází se zde také jedna vyšší odborná škola a tři fakulty vysoké školy z jiného města.\n\nV roce 1999 mělo město pět středních škol a šest základních škol. V současné době má Vranje 15 základních a 8 středních škol.\n\n\n"}
{"id": "795377", "url": "https://cs.wikipedia.org/wiki?curid=795377", "title": "Josef Nágr", "text": "Josef Nágr\n\nJosef Nágr (31. prosince 1918 Trnová – ???) byl český a československý politik Komunistické strany Československa, ministr zemědělství České socialistické republiky, ministr zemědělství a výživy ČSSR a poslanec Sněmovny lidu Federálního shromáždění za normalizace.\n\nPo provedení federalizace Československa byl ministr zemědělství České socialistické republiky v letech 1971–1976 v druhé vládě Josefa Korčáka. Roku 1976 pak přešel na post ministra zemědělství a výživy ČSSR, který zastával v letech 1976–1983 v druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala.\n\nVe volbách roku 1976 usedl do Sněmovny lidu (volební obvod č. 109 - Znojmo-Třebíč, Jihomoravský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "795381", "url": "https://cs.wikipedia.org/wiki?curid=795381", "title": "Margita Obžerová", "text": "Margita Obžerová\n\nMargita Obžerová (* 3. července 1944) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zootechnička. K roku 1986 jako skladová účetní JZD Mír.\n\nVe volbách roku 1976 zasedla do Sněmovny lidu (volební obvod č. 150 - Nitra, Západoslovenský kraj). Mandát obhájila ve volbách roku 1981 (obvod Zbehy) a ve volbách roku 1986 (obvod Zbehy). Ve Federálním shromáždění setrvala do ledna 1990, kdy přišla o svůj mandát v rámci procesu kooptací nových poslanců po sametové revoluci.\n\n"}
{"id": "795383", "url": "https://cs.wikipedia.org/wiki?curid=795383", "title": "Ján Pakán", "text": "Ján Pakán\n\nJán Pakán (* 4. září 1938) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako slévač.\n\nVe volbách roku 1976 zasedl do Sněmovny lidu (volební obvod č. 171 - Martin, Středoslovenský kraj). Mandát obhájil ve volbách roku 1981 (obvod Martin) a volbách roku 1986 (obvod Martin). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "795386", "url": "https://cs.wikipedia.org/wiki?curid=795386", "title": "Antonín Vojtěch Hnojek", "text": "Antonín Vojtěch Hnojek\n\nAntonín Vojtěch Hnojek (5. prosince 1799, Brandýs nad Labem – 23. ledna 1866, Nymburk) byl český katolický kněz, český národní buditel a obrozenec, autor teologických spisů, povídkář, biskupský notář, děkan libochovický, c.k. dvorní kaplan, člen Matice české, profesor pastorální teologie a pedagog.\n\nPocházel z nemajetné rodiny avšak jeho mnohostranné nadání způsobilo, že mohl studovat a nastoupit kněžskou dráhu. Vysvěcen byl v roce 1822 a začal působit jako kaplan v Českém Dubu. Již v této době se zabýval psaním a posílal své články do časopisů \"Hyllos\" a \"Čechoslav\". V roce 1824 se stal profesorem pastorální teologie v biskupském semináři v Litoměřicích. V letech 1831–1849 zastával děkanský úřad v Mělníku. Do Litoměřic přijížděl však tehdy často jako profesor pastýřského bohosloví. V roce 1849 získal hodnost probošta v Bohosudově. V letech 1852–1862 působil jako děkan v Libochovicích. Zde jeho kněžské a vlastenecké působení vyvrcholilo. Obdržel sice několik čestných církevních hodností, avšak nakonec musel poměrně záhy nastoupit pro nemoc do penze. Odešel do Nymburka, kde začal sbírat lidové písně, ale kde také 23. ledna 1866 v naprostém zapomenutí zemřel.\n\nPozoruhodným bylo, že věřícím poskytoval nikoliv jenom duchovní posilu, nýbrž také rozmanitou peněžní, materiální a jinou konkrétní pomoc. Na Libochovicku, podobně jako předtím v Mělníku, rozdal velké peněžní obnosy přestárlým, nemocným a zchudlým lidem. Šel v tomto směru cílevědomě příkladem – a vyvolával obdobné lidumilé činy také u dalších zámožných lidí.\nNa Mělnicku i v dolním Poohří pomáhal užitečnými radami hospodářům. Dobře se vyznal v pěstování plodin či dobytka, sledoval nové pronikající tendence a doporučoval venkovanům úspěšnější postupy při polních i domácích pracích. A lidé tuto jeho působnost rádi přijímali.\nÚměrného vděku za tyto své altruistické i vlastenecké snahy se ovšem nedočkal.\n\nHnojek byl autorem řady teologických spisů. Často bývá citována jeho vícedílná \"\"Liturgika\"\", jejíž výtisk zaslal litoměřickému biskupovi Hillemu, který mu za odměnu zaslal 6 dukátů. Proslul však i psaním živých mravoučných fejetonů či básní, které se těšily dobově značné oblibě.\nPři literární činnosti své měl na zřeteli hlavně prostý lid a mládež, na něž se snažil působit poučnými a vzdělávacími spisy, které by šlechtily srdce.\nPro mládež přeložil několik povídek od německého spisovatele kněze Krištofa Schmida (Christoph von Schmid).\nProslul také jako \"\"řečník duchovní\"\"; přispíval teologickými články do časopisů: \"„Sbírky výkladův na kázání“\", \"„Časopis katolického duchovenstva“\", \"„Blahověst“\", \"„Poutník z Prahy“\" a do \"„Slovníku Naučného“\".\n\n\n"}
{"id": "795392", "url": "https://cs.wikipedia.org/wiki?curid=795392", "title": "Grand Prix de SAR La Princesse Lalla Meryem 2012", "text": "Grand Prix de SAR La Princesse Lalla Meryem 2012\n\nTenisový turnaj WTA Grand Prix de SAR La Princesse Lalla Meryem 2012 se konal ve dnech 23. až 29. dubna v marockém Fásu, a to venku na antukových dvorcích. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "795394", "url": "https://cs.wikipedia.org/wiki?curid=795394", "title": "Konkurence dopravců v nákladní železniční dopravě v Česku", "text": "Konkurence dopravců v nákladní železniční dopravě v Česku\n\nPro konkurenci železničních dopravců v České republice začal připravovat podmínky Zákon o dráhách (č. 266/1994 Sb.) a jeho pozdější novelizace. K liberalizaci trhu železniční dopravy vyzývají i směrnice Evropské unie.\n\nPodle stránek Evropské komise je k 8. září 2006 v České republice celkem 59 firem, které jsou držiteli licence pro provozování drážní dopravy na celostátních a regionálních drahách. Firmy, které jsou držiteli této licence a zároveň vlastní osvědčení dopravce (další z podmínek nutných pro provozování drážní dopravy) jsou uvedeny v Seznamu českých železničních dopravců. Hlavní náplní podnikatelské činnosti je však provozování drážní dopravy jen pro několik firem z tohoto seznamu, ostatní jsou převážně stavební firmy nebo firmy provozující dopravu převážně pro vlastní potřebu, které se trhu železniční dopravy jako dopravce významně neúčastní.\n\nVýchozím stavem byla situace, kdy měly České dráhy jako monopolní dopravce prakticky 100% podíl na trhu železniční nákladní dopravy. Od roku 1995 se tento podíl (resp. nyní podíl ČD Carga jako pokračovatele nákladní dopravy Českých drah) postupně snižuje rozvojem stávajících menších dopravců či vstupem nových dopravců na trh. V letech 2015 a 2016 je patrný skokový nárůst výkonů dopravce Metrans Rail.\n\nTržní podíly podle přepravního výkonu na síti SŽDC v hrubých tunových kilometrech v letech 2006 až 2016 jsou uvedeny v následující tabulce.\nPoznámky:\n\nJiž v roce 2004 dopravce Railtrans překročil svými vlaky hraniční přechod Děčín - Bad Schandau. V březnu 2005 pak měl tento dopravce nasmlouvánu přepravu dřeva z Německa do Štětí. České dráhy však tohoto dopravce odmítly pustit přes tento přechod s odvoláním na to, že hnací vozidla tohoto dopravce nejsou zapsána v tzv. dodatkových ujednáních, která jsou přílohou smlouvy uzavřené mezi již neexistujícími železnicemi Československé státní dráhy a Deutsche Reichsbahn. Naproti tomu Railtrans tvrdil, že jeho vozidla přes tento přechod mohou jezdit i bez zápisu do dodatkových ujednání, neboť jsou schválena jak německým drážním úřadem EBA, tak českým Drážním úřadem. \nVýsledkem tohoto sporu bylo, že Railtrans přišel o tuto zakázku, kterou získaly právě České dráhy. \nPo určité době byla situace vyřešena tak, že vozidla Railtransu byla zapsána do dodatkových ujednání. Dosud však není dořešen spor, zda je nutné vozidla do takovýchto ujednání zapsat, nebo stačí, když jsou vozidla schválena po obou stranách hranice a dopravce splňuje veškeré zákonné požadavky zemí po obou stranách hranice. Podobná situace je na prakticky všech hraničních přechodech se sousedními zeměmi.\n\nÚřad pro ochranu hospodářské soutěže udělil v červenci 2008 Českým drahám pokutu 270 milionů Kč za zneužití dominantního postavení v oblasti nákladní železniční dopravy tím, že zvýhodňovaly některé své klienty nižšími cenami, aby si je zavázaly ke dlouhodobé spolupráci, zatímco jiným klientům nabízely tak nevýhodné podmínky, že jim znemožňovaly vstoupit na trh železniční nákladní dopravy a působit na něm. Stížnost podala společnost ŠPED-TRANS Levice. České dráhy protestoval proti tomu, že byla v rozhodnutí jako relevantní trh vymezena pouze železniční doprava, nesouhlasily s postihem za snížení ceny v reakci na nabídky konkurence, žádaly o odklad splatnosti a také požadovaly, aby pokuta přešla na dceřinou společnost ČD Cargo, do které byla mezitím převedena nákladní doprava V tom jim nebylo vyhověno, ÚOHS ale v květnu 2009 sníženou na 254 milionů Kč. I tak je tato pokuta nejvyšší, jakou kdy tento úřad jedné firmě pravomocně udělil. Krajský soud v Brně 21. dubna 2011 rozhodnutí o pokutě potvrdil, přestože nalezl v rozhodnutí ÚOHS některé chyby, které však na rozhodnutí neměly vliv.\n\n\n\n"}
{"id": "795398", "url": "https://cs.wikipedia.org/wiki?curid=795398", "title": "Kanton Concarneau", "text": "Kanton Concarneau\n\nKanton Concarneau (fr. \"Canton de Concarneau\") je francouzský kanton v departementu Finistère v regionu Bretaň. Skládá se ze dvou obcí.\n\n"}
{"id": "795399", "url": "https://cs.wikipedia.org/wiki?curid=795399", "title": "BRD Năstase Țiriac Trophy 2012", "text": "BRD Năstase Țiriac Trophy 2012\n\nTenisový turnaj ATP BRD Năstase Țiriac Trophy 2012 se konal ve dnech 23. až 29. dubna v rumunském hlavním městě Bukurešti, a to na otevřených antukových dvorcích. Řadil se do kategorie ATP World Tour 250 series. Odměny činily 368 450 EUR.\n\n20. ročník turnaje byl v rámci jeho historie poprvé hrán v dubnu. Předešlé sezóny se konaly v podzimním termínu. Turnaj vyhráli první nasazení hráči – Gilles Simon ve dvouhře a pár Robert Lindstedt–Horia Tecău ve čtyřhře.\n\nČtyři nejvýše nasazení hráči měli v úvodním kole volný los.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "795401", "url": "https://cs.wikipedia.org/wiki?curid=795401", "title": "Kanton Crozon", "text": "Kanton Crozon\n\nKanton Crozon (fr. \"Canton de Crozon\") je francouzský kanton v departementu Finistère v regionu Bretaň. Skládá se ze sedmi obcí.\n\n"}
{"id": "795402", "url": "https://cs.wikipedia.org/wiki?curid=795402", "title": "Kanton Douarnenez", "text": "Kanton Douarnenez\n\nKanton Douarnenez (fr. \"Canton de Douarnenez\") je francouzský kanton v departementu Finistère v regionu Bretaň. Skládá se ze šesti obcí.\n\n"}
{"id": "795406", "url": "https://cs.wikipedia.org/wiki?curid=795406", "title": "Kanton Huelgoat", "text": "Kanton Huelgoat\n\nKanton Huelgoat (fr. \"Canton d'Huelgoat\") je francouzský kanton v departementu Finistère v regionu Bretaň. Skládá se z osmi obcí.\n\n"}
{"id": "795407", "url": "https://cs.wikipedia.org/wiki?curid=795407", "title": "Kanton Plouigneau", "text": "Kanton Plouigneau\n\nKanton Plouigneau (fr. \"Canton de Plouigneau\") je francouzský kanton v departementu Finistère v regionu Bretaň. Skládá se ze sedmi obcí.\n\n"}
{"id": "795408", "url": "https://cs.wikipedia.org/wiki?curid=795408", "title": "Diana Amftová", "text": "Diana Amftová\n\nDiana Amftová (* 7. listopadu 1975, Gütersloh, Německo) je německá filmová a televizní herečka.\n\nNarodila se v německém městě Gütersloh. Její otec byl školník. Vyrůstala v městě Herzebrock-Clarholz a jednou z jejích zaměstnání po škole byla práce ve videopůjčovně. Absolvovala odbornou přípravu jako soudní úřednice na Amtsgericht Rheda-Wiedenbrück. Měla hodiny zpěvu v Bielefeldu a neúspěšně se ucházela o studium na Folkwang Hochschule v Essenu.\n\nKdyž ji bylo dvacet let, byla přijata na Schauspielschule Zerboni v Mnichově a zde se objevila v několika divadelních hrách. V roce 1999 přišla její první televizní role.\n\nStala se známou díky roli Inken ve filmu \"Holky to chtěj taky\", který byl neobvykle úspěšný a i jeho pokračování \"Holky to chtěj taky 2\". V roce 2002 měla hlavní ženskou roli ve filmu \"Kluci to taky chtěj... a pořád!\", za který vyhrála Deutscher Comedypreis v kategorii nejlepší film v kině. Jejím největším průlomem byla však hlavní role v seriálu \"Deník doktorky\".\n\nNa soundtracku filmu \"Holky to chtěj taky 2\" zpívala píseň Funky Freakshow od Tears, švýcarské dívčí hudební skupiny, která se proslavila soutěží \"Popstars\".\n\nVe věku osmnácti let se poprvé vdala, ale manželství trvalo pouhé tři měsíce. Poté devět let žila s americkým režisérem Granzem Henmanem, ale v únoru 2010 se pár rozešel. V létě 2011 si vzala manažera Arne Regula.\n\n\n"}
{"id": "795409", "url": "https://cs.wikipedia.org/wiki?curid=795409", "title": "Kanton Quimperlé", "text": "Kanton Quimperlé\n\nKanton Quimperlé (fr. \"Canton de Quimperlé\") je francouzský kanton v departementu Finistère v regionu Bretaň. Skládá se z pěti obcí.\n\n"}
{"id": "795411", "url": "https://cs.wikipedia.org/wiki?curid=795411", "title": "Joe Muranyi", "text": "Joe Muranyi\n\nJoseph P. „Joe“ Muranyi (14. ledna 1928 − 20. dubna 2012) byl americký jazzový klarinetista, saxofonista, hudební producent a hudební kritik. Spolupracoval například s World's Greatest Jazz Band, Louisem Armstrongem, Red Allenem, Yank Lawsonem, Danny Barkerem nebo The Village Stompers.\n"}
{"id": "795415", "url": "https://cs.wikipedia.org/wiki?curid=795415", "title": "Kanton Landivisiau", "text": "Kanton Landivisiau\n\nKanton Landivisiau (fr. \"Canton de Landivisiau\") je francouzský kanton v departementu Finistère v regionu Bretaň. Skládá se z osmi obcí.\n\n"}
{"id": "795416", "url": "https://cs.wikipedia.org/wiki?curid=795416", "title": "Rahman Morina", "text": "Rahman Morina\n\nRahman Morina (1943 - 1990) byl jugoslávský politik kosovskoalbánského původu, blízký spolupracovník Slobodana Miloševiće. Patřil k rozhodným odpůrcům albánského separatismu. Od ledna 1989 až do své smrti v říjnu 1990 zastával funkci předsedy Svazu komunistů Kosova. \n\nMorina začal svoji kariéru jako agent jugoslávského ministerstva vnitra. V 80. letech byl nepříliš populárním šéfem kosovské milice, účastnil se potlačování demonstrací z roku 1981. Poté byl sekretářem pro vnitřní záležitosti SAP Kosovo. Jeho pozdější úspěch je spojen s personálními čistkami Slobodana Miloševiće, který provedl v řadách SKK v letech 1987 až 1989 rozsáhlé změny. Namísto původních stranických funkcionářů (Azem Vllasi, Kaqusha Jashari), kteří stáli proti politice Svazu komunistů Srbska, tak mohl do popředí jít právě on. Ani během výkonu svého mandátu v čele kosovských komunistů na konci 80. let nebyl oblíben většinovou albánskou populací. Oficiálně zemřel sice na zástavu srdce, ovšem podle některých spekulací byl otráven.\n"}
{"id": "795418", "url": "https://cs.wikipedia.org/wiki?curid=795418", "title": "Americana", "text": "Americana\n\nAmericana může být:\n\n\n"}
{"id": "795419", "url": "https://cs.wikipedia.org/wiki?curid=795419", "title": "První vláda Yvese Leterma", "text": "První vláda Yvese Leterma\n\nPrvní vláda Yvese Leterma působila jako vláda Belgie v období od 20. března do 30. prosince 2008 (od 22. prosince v demisi). Vedl ji Yves Leterme [if leterm] z Křesťanskodemokratické a vlámské strany (CD&V).\n\nVe vládě bylo zastoupeno celkem 6 stran: Socialistická strana (PS), Křesťanskodemokratická a vlámská strana (CD&V), Reformní hnutí (MR), Vlámští liberálové a demokraté (Open Vld) a Humanistický demokratický střed (CDH). Byla vytvořena po devítiměsíčním vyjednávání.\n\n19. prosince 2008 rezignoval Jo Vandeurzen na svou funkci místopředsedy vlády a ministra spravedlnosti a ústavních reforem poté, co vypukl skandál ohledně ovlivňování rozsudku Odvolacího soudu ve věci prodeje banky Fortis. Z ovlivňování byli oblivněni Jo Vandeurzen, dále místopředseda vlády a ministr financí a ústavních reforem Didier Reynders a předseda vlády Yves Leterme. Obvinění obsahovalo i zneužití vlivu z pozice předsedy Nejvyššího soudu.\n\nVláda údajně vyvíjela tlak na Odvolací soud, aby rozhodl ve prospěch jejího návrhu řešení krize. Ten zablokoval vládní pomoc bance i prodej jejích akcií francouzskému ústavu BNP Paribas. Podle soudu bylo nutné o souhlas s tímto krokem požádat akcionáře banky.\n\n19. prosince později předseda vlády Leterme nabídl králi Albertu II. rezignaci celého kabinetu, ten ji 22. prosince přijal. Od té doby úřadovala vláda až do 30. prosince v demisi, dokud se vlády neujal kabinet Hermana Van Rompuye.\n\nKabinet se sestával z 15 ministrů, 6 státních tajemníků a jednoho vládního komisaře. U státních tajemníků je v závorce uvedeno ministerstvo jejich působnosti.\n\n19. dubna 2008 rezignoval Frédéric Laloux (PS) na post státního tajemníka pro boj s chudobou. Učinil tak poté, co bylo zjištěno, že je s ním vedeno soudní šetření ohledně doby, kdy zastával funkci radního ve městě Namur. 30. dubna ho ve funkci nahradil Jean-Marc Délizée (PS).\n"}
{"id": "795435", "url": "https://cs.wikipedia.org/wiki?curid=795435", "title": "Archiv český", "text": "Archiv český\n\nArchiv český čili staré písemné památky české i moravské (zkráceně Archiv český) je edice historických pramenů k českým dějinám, který začal vydával v roce 1840 František Palacký. Edice vycházela s přestávkami do roku 1944. Od roku 2000 je vydavatelem Centrum medievistických studií.\n\nPrvních šest dílů vyšlo v letech 1840-1872 pod názvem \"Archiv český čili staré písemné památky české i moravské. Z archivův domácích i cizích sebral a vydal František Palacký\". Ten byl také jediným editorem publikovaných textů.\n\nV roce 1887 se změnil podtitul \"Archiv český čili staré písemné památky české i moravské, sebrané z archivů domácích i cizích. Nákladem domestikálního fondu Království českého vydává Kommisse k tomu zřízená při Královské české společnosti nauk\" a redaktorem stal Josef Kalousek, pod jehož vedením do roku 1910 vyšel 7. až 27. díl. Na jednotlivých dílech spolupracovalo více autorů, např. Jaromír Čelakovský, Josef Emler, Vincenc Brandl, František Dvorský nebo August Sedláček. Od počátku každý díl obsahoval množství rozličných pramenů, ale postupem času se jednotlivé díly věnovaly vymezenému okruhu písemností (šlechtická korespondence, hospodářské instrukce, dvorský soud apod.) V letech 1912-1944 se hlavním redaktorem stal Gustav Friedrich, pod jehož vedením vyšly díly 28-37 (bez 34).\n\nV roce 2000 obnovilo řadu Centrum medievistických studií s upraveným podtitulem \"Archiv český čili staré písemné památky české i moravské sebrané z archivů domácích i cizích. Vydává Centrum medievistických studií v nakladatelství Filosofia\" a vydalo prozatím dva díly.\n\n"}
{"id": "795439", "url": "https://cs.wikipedia.org/wiki?curid=795439", "title": "Nižný Tvarožec", "text": "Nižný Tvarožec\n\nNižný Tvarožec je obec na Slovensku v okrese Bardejov. Na konci roku 2016 měla 521 obyvatel, první písemná zmínka pochází z roku 1355. Nachází se zde řeckokatolický chrám Povýšení svatého Kříže z roku 1777, který je národní kulturní památkou Slovenské republiky.\n"}
{"id": "795440", "url": "https://cs.wikipedia.org/wiki?curid=795440", "title": "Oľšavce", "text": "Oľšavce\n\nOľšavce jsou obec na Slovensku v okrese Bardejov. Na konci roku 2016 měly 179 obyvatel, první písemná zmínka pochází z roku 1383. V budově zdejší zrušené školy se konají bohoslužby evangelické církve a letní tábory.\n"}
{"id": "795441", "url": "https://cs.wikipedia.org/wiki?curid=795441", "title": "Václav Neužil", "text": "Václav Neužil\n\nVáclav Neužil (* 4. října 1979 Plzeň) je český divadelní filmový a televizní herec. Je absolventem divadelní fakulty Janáčkovy akademie múzických umění v Brně. Hrál v brněnských divadlech Polárka, v divadelním studiu JAMU Marta, Divadlo v 7 a půl. V sezóně 2004-2005 hrál v Národním divadle v Brně, následující sezónu pak v HaDivadle. Od roku 2006 je členem souboru Dejvického divadla. Hraje i ve filmu a v televizi.\n\n\n\n\n\n\n\n\n\n\n\n\n\n"}
{"id": "795442", "url": "https://cs.wikipedia.org/wiki?curid=795442", "title": "Válka proudů", "text": "Válka proudů\n\nVálka proudů byl obchodní konflikt a technologický spor, který se odehrával ve Spojených státech amerických koncem 80. a začátkem 90. let 19. století a v němž šlo o to, zda se standardem pro distribuci elektrické energie stane stejnosměrný nebo střídavý proud. Hlavními aktéry byly společnosti Edison Electric Light Company a Westinghouse; Edison prosazoval stejnosměrný proud, Westinghouse střídavý. Třemi nejviditelnějšími aspekty sporu byly ostrý konkurenční boj, řada smrtelných úrazů způsobených rozvody střídavého proudu a zákulisní manévry spojené se zaváděním elektrického křesla.\n\nKoncem 70. let se šířily venkovní osvětlovací systémy založené na elektrickém oblouku (většinou využívající střídavý proud o vysokém napětí). V roce 1882 začal Thomas Alva Edison instalovat systémy stejnosměrného proudu o nízkém napětí, které měly v domácnostech nahradit plynové a petrolejové osvětlení. George Westinghouse začal v roce 1886 budovat systém založený na střídavém proudu, který díky transformátoru mohl měnit napětí přenášeného proudu; díky tomu mohly dálkové přenosy proudu využívat nízký proud a vysoké napětí, což bylo efektivnější a levnější řešení, než jaké umožňoval Edisonův systém. Používání střídavého proudu se rychle rozšiřovalo a přibývalo i firem, které jej poskytovaly. Na počátku roku 1888 Edisonova společnost prohlásila, že systémy střídavého proudu jsou nebezpečné a celkově horší než Edisonem patentovaný systém stejnosměrného proudu.\n\nNa jaře 1888 vzbudila rozruch řada smrtelných úrazů způsobených střídavými rozvody o vysokém napětí zavěšenými na sloupech. Tyto nehody byly připisovány chamtivosti a bezohlednosti místních osvětlovacích společností. V červnu téhož roku začal elektrotechnik Harold P. Brown veřejně bojovat proti střídavému proudu. Prohlašoval, že osvětlovací firmy, které využívají střídavý proud, ohrožují veřejnost tím, že provozují rozvodné sítě o vysokém napětí a nedbají na bezpečnost. Brownova kampaň okamžitě přitáhla zájem i pomoc Edisona a jeho společnosti. Edison spolupracoval s Brownem na pořádání veřejných demonstrací, na nichž byla střídavým elektrickým proudem zabíjena různá zvířata. Cílem bylo dokázat Brownovo tvrzení, že střídavý proud je nebezpečnější než stejnosměrný.\n\nDokumenty z tohoto období naznačují, že mezi Edisonovou společností a Brownem vznikla tajná dohoda. Edison podporoval Browna v jeho snaze prosadit předpisy, které by regulovaly sítě střídavého proudu a omezovaly jejich napětí do té míry, že by se staly neschopnými konkurence. Edison také poskytoval technickou pomoc při Brownových zkouškách, jejichž cílem bylo prokázat, že střídavý proud se hodí k napájení nového vynálezu – elektrického křesla. Ve spolupráci Edisona, Browna a Thomson-Houston Electric Company (Westinghousova hlavního konkurenta na trhu střídavých technologií) byl k tomuto účelu opatřen Westinghousův generátor.\n\nKonkurenční boj, cenové podbízení a právní spory vyčerpávaly finance firem; po období konkurence následovalo období průmyslové konsolidace. K roku 1890 někdejších patnáct hlavních elektrických společností splynulo do tří. Byly to Edisonova (dále Edison General Electric), Thomson-Houston Electric Company a Westinghouse Electric Company. Na počátku 90. let dvě posledně jmenované firmy v ziscích daleko překonávaly Edisonovu společnost. Thomas Edison nakonec odešel z firmy, kterou kdysi založil, i z oboru podnikání s elektřinou. Edison General Electric začala do svého portfolia přidávat technologii střídavého proudu. Její válka proti střídavému proudu definitivně skončila roku 1892, kdy se spojila se svým největším konkurentem, společností Thomson-Houston, a vypustila ze svého názvu Edisonovo jméno. Kontrolu nad novou společností získali manažeři Thomson-Houston. Výsledkem této fúze bylo uskupení, která kontrolovalo tři čtvrtiny amerického trhu s elektřinou. V roce 1893 Westinghousova společnost získala nabídku na dodávku elektrické energie pro Světovou výstavu v Chicagu a v témže roce vyhrála kontrakt na stavbu elektrárny u Niagarských vodopádů. Westinghousův náskok v oboru se ale rychle zmenšoval a o pozdější zakázky se dělil s General Electric.\n\nNižší náklady na distribuci nakonec rozhodly spor ve prospěch střídavého proudu, i když v některých městských oblastech přetrvaly stejnosměrné systémy po celé 20. století. Stejnosměrné napájení je stále běžné, jde-li o přenos elektřiny na malé vzdálenosti, a používá se ve všech moderních elektronických zařízeních. Nové využití stejnosměrného proudu pro dálkové přenosy představuje technologie stejnosměrných vedení vysokého napětí. \n\nVálka proudů vznikla ve Spojených státech amerických v důsledku rozvoje dvou typů osvětlovacích systémů: obloukových lamp (obvykle napájených střídavým proudem) a žárovek (obvykle napájených stejnosměrným proudem). Oba systémy konkurovaly plynovému osvětlení. Systémy obloukového osvětlení osvětlovaly velké plochy a ulice, žárovky se používaly v obchodech a bytech.\n\nPrvním široce používaným zdrojem elektrického světla byla oblouková lampa. Tyto lampy byly známy po většinu 19. století, ale až koncem 70. let začaly být ve velkém měřítku instalovány ve městech v sítích napájených ústředními elektrárnami. Světlo vydávané obloukovými lampami bylo velmi intenzivní a dokázalo osvětlit celé ulice, továrny, loděnice nebo interiéry velkých budov. Lampy vyžadovaly vysoké napětí (nad 3000 voltů) a některé typy běžely lépe na střídavý proud (stejnosměrný proud totiž opotřebovával jednu z elektrod více než druhou). Výzkum střídavého proudu již nějakou dobu probíhal v Evropě a byl spojen se jmény Guillaume Duchenne, Zénobe Gramme, Ganz, Sebastian Ziani de Ferranti, Lucien Gaulard a Galileo Ferraris. Díky vysokému napětí mohly ústřední elektrárny napájet velké oblasti, a to pomocí elektrických okruhů o délce až 7 mil (11 km). V roce 1880 byly v několika amerických městech vybudovány rozsáhlé systémy obloukového osvětlení. Mezi nimi byla ústřední stanice zřízená v prosinci 1880 firmou Brush Electric Company, která napájela úsek obloukového osvětlení o délce 2 míle (3,2 km) na Broadway v New Yorku napětím 3500 voltů. Obloukové osvětlení mělo své nevýhody: vyžadovalo častou údržbu, bzučelo, blikalo, představovalo nebezpečí požáru a manipulace s vodiči o vysokém napětí byla nebezpečná; v důsledku toho se hodilo pouze pro venkovní osvětlení.\n\nV roce 1878 vynálezce Thomas Edison předvídal trh pro systém, který by mohl přinést elektrické osvětlení přímo do obchodů nebo domácností, což byla nika, kterou oblouková svítidla nepokrývala. Společnost Edison Illuminating Company byla založena roku 1880 a o dva roky později uvedla do provozu svou první elektrárnu na Pearl Street na Manhattanu. Edison chtěl soutěžit s tehdy běžným plynovým osvětlením. Používal stejnosměrný proud o poměrně nízkém napětí 110 voltů a žárovku s odporovým vláknem, kterou pro systém vynalezl. Edison chtěl svůj stejnosměrný systém prodávat městům ve Spojených státech s vyhlídkou, že se stane standardem a Edison by pak ovládal jeho další rozvoj a držel všechny klíčové patenty.\n\nStejnosměrný proud dobře fungoval se žárovkami, které v té době měly na spotřebě elektřiny největší podíl. Stejnosměrné systémy mohly být přímo použity s akumulátory, které poskytovaly důležité vyrovnávání zatížení i záložní napájení při přerušení provozu generátoru. Generátory stejnosměrného proudu mohly být snadno paralelizovány, což umožňovalo jednak úsporný provoz (v období nízké zátěže běželo méně generátorů), jednak zlepšení spolehlivosti. Edison vynalezl i elektroměr, který umožnil účtovat zákazníkům poplatky za energie podle skutečné spotřeby; tento přístroj ovšem pracoval pouze se stejnosměrným proudem. Stejnosměrný proud také pracoval dobře s elektrickými motory a tuto komparativní výhodu si udržel po celá 80. léta.\n\nHlavní nevýhodou Edisonova systému stejnosměrného proudu bylo, že od výroby až na místo spotřeby používal napětí 110 voltů, což mu dávalo relativně malý dosah. Měď používaná na vodiče byla drahá a větší dosah vodiče byl možný jen za cenu jeho zesílení. Proto elektrárny dodávaly proud jen do vzdálenosti okolo jedné míle (některé zdroje uvádějí půl míle) a musely být umístěny ve středu hustě obydlených oblastí.\n\nPočátkem 80. let střídavý proud získal klíčovou výhodu nad stejnosměrným proudem díky vynálezu prakticky použitelného transformátoru, který umožňoval převést napětí na mnohem vyšší přenosové napětí a pak je opět snížit pro použití v obchodech a bytech. Princip přenosu energie mezi elektrickými obvody pomocí indukční cívky byl znám již asi 40 let; Pavel Jabločkov jej použil ve svém systému osvětlení v roce 1876 a Lucien Gaulard a John Dixon Gibbs pomocí tohoto principu vytvořili v roce 1882 transformátor snižující napětí, ale toto řešení bylo málo efektivní. Prototyp transformátoru o vysoké účinnosti s uzavřeným jádrem postavil maďarský triumvirát „ZBD“ (Károly Zipernowsky, Ottó Bláthy a Miksa Déri) ve firmě Ganz v roce 1884. Nové transformátory od ZBD byly 3,4× efektivnější než zařízení s otevřeným jádrem, které používali Gaulard a Gibbs. Dnes používané transformátory jsou navrhovány na základě zásad, které stanovili tito tři inženýři.\nMezi jejich patenty byla i další významná inovace: použili pro distribuci elektrické energie paralelní zapojení (místo sériového). Ottó Bláthy také vynalezl první elektroměr pro střídavý proud. Prestiž tohoto typu střídavé technologie se zvýšila poté, co firma Ganz v roce 1886 elektrifikovala Řím.\n\nVynálezce a podnikatel George Westinghouse vstoupil na trh s elektrickým osvětlením v roce 1884, kdy začal rozvíjet stejnosměrný systém a najal k práci na něm fyzika a vynálezce Williama Stanleye. V roce 1885 se Westinghouse v britském technickém věstníku \"Inženýrství\" (\"Engineering\") dočetl o nových evropských střídavých systémech založených na transformátoru. Uvědomil si, že střídavý proud v kombinaci s transformátory umožní docílit větších úspor z rozsahu (díky vysokému přenosovému napětí a velkým ústředním elektrárnám). Viděl v tom cestu k vytvoření skutečně konkurenceschopného systému – místo toho, aby budoval jen další stejnosměrný systém založený na patentech, které by se musely lišit od těch Edisonových, aby obstály v případných soudních sporech. Edisonův systém stejnosměrných elektráren s jejich krátkým dosahem také znamenal, že existovala mozaika míst, kam Edison elektřinu nedodával a která Westinghouse mohl svým střídavým proudem snadno obsloužit.\nWestinghouse koupil americké licence k patentům na Gaulardův-Gibbsův transformátor a několik těchto zařízení dovezl spolu se Siemensovými střídavými generátory, aby mohl zahájit pokusy se střídavým systémem osvětlení v Pittsburghu. William Stanley vyvinul první prakticky použitelné transformátory na základě návrhů Gaularda a Gibbse a skupiny ZBD. Na počátku roku 1886 byla založena společnost Westinghouse Electric Company. V březnu 1886 Stanley s Westinghousovou podporou nainstaloval první vícenapěťový střídavý systém, napájející demonstrační žárovkové osvětlení v Great Barrington v Massachusetts. Po jeho rozšíření mohlo být osvětleno 23 obchodů na hlavní ulici na vzdálenost 4000 stop s velmi malou ztrátu výkonu; systém používal transformátory, které převáděly přenosové napětí 500 voltů na 100 voltů pro napájení žárovek u spotřebitelů. Na podzim roku 1886 Westinghouse, Stanley a Oliver B. Shallenberger vybudovali první komerční napájecí systém v USA v Buffalu ve státě New York.\n\nKe konci roku měl 1887 Westinghouse 68 střídavých elektráren proti Edisonovým 121 stejnosměrným. Další konkurent nabízející systémy na bázi střídavého i stejnosměrného proudu, Thomson-Houston Electric Company se sídlem v Lynn v Massachusetts, měl 22 elektráren. Společnost Thomson-Houston rozšiřovala své podnikání a zároveň se snažila vyhnout patentovým konfliktům s Westinghousem, proto s ním uzavírala dohody o rozdělení území, platila licence za používání Stanleyova transformátoru a umožnila Westinghousovi využít svůj patent na žárovku typu Sawyer-Man. Vedle firem Thomson-Houston a Brush tu byli další konkurenti, zejména United States Illuminating Company a Waterhouse Electric Light Company. Všechny firmy měly vlastní elektrické napájecí systémy, obloukové osvětlovací soustavy a dokonce i vzory žárovek pro domácí osvětlení, což vedlo k neustálým soudním sporům a patentovým bitvám.\n\nElihu Thomson ze společnosti Thomson-Houston byl znepokojen chabou bezpečností střídavých rozvodů a vložil hodně úsilí do vývoje bleskojistky pro vedení vysokého napětí a také elektromagnetické přepěťové ochrany, což byla komponenta, kterou Westinghousův systém postrádal. Thomson se také obával o to, co se stane s rozvodnými systémy poté, co je předá zákazníkovi; zákazníci totiž často zapojovali více generátorů a spotřebičů, než bylo bezpečné. Domníval se též, že použití střídavého proudu pro osvětlení v obytných domech by bylo příliš nebezpečné a přiměl společnost držet se v této oblasti zpátky do doby, než bude vyvinut bezpečnější transformátor.\n\nVzhledem k nebezpečí, jež představovala vysokonapěťová elektrické vedení, většina evropských měst (a též americké Chicago) stanovila, že mají být uložena pod zemí. Město New York to nevyžadovalo a jeho předpisy byly celkově benevolentní, takže koncem roku 1887 se na Manhattanu proplétaly svazky drátů pro telefon, telegraf, požární a zabezpečovací signalizaci s nahodile zavěšenými vodiči pro osvětlení, které měly napětí až 6000 voltů. Izolace elektrických vedení byla primitivní (jeden elektrikář se vyjádřil, že má stejnou hodnotu „jako hadr nasáklý melasou“) a počasí ji dále narušovalo. Třetina vodičů byla prostě opuštěna, když zanikly společnosti, kterým patřily, a jejich stav se pomalu zhoršoval, což vedlo k poškození a zkratům dalších linek. Kromě toho, že sítě drátů v ulicích byly ohavné, Newyorčany také rozladilo, když velká sněhová bouře v březnu 1888 strhla velký počet linek, což vedlo k výpadku služeb. To vyvolalo myšlenku, aby se elektrická vedení přestěhovala do podzemí, ale společnost Western Union dosáhla zastavení tohoto procesu pomocí soudního příkazu. Legislativním procesem pomalu procházely právní předpisy, které by požadovaly do 90 dnů přemístit všechny vodiče do podzemních potrubí, ale proti nim zase bojovala u soudu firma United States Illuminating Company, která tvrdila, že její střídavé linky jsou naprosto bezpečné.\n\nSituace Edisonovy společnosti se zhoršovala. Střídavé systémy postupně obsazovaly území, kde doposud dominovaly systémy stejnosměrné. Cena mědi vlivem vyšší poptávky a spekulací vzrostla, což Edisona postihlo více, protože jeho systémy vyžadovaly mnohem tlustší vodiče. Edisonovi obchodní zástupci prohrávali výběrová řízení, protože města dávala přednost levnějším střídavým systémům a Edward Hibberd Johnson, prezident společnosti Edison Electric Illuminating Company, poukázal na to, že pokud společnost zůstane výhradně u stejnosměrných systémů, bude ztrácet v konkurenčním boji v malých městech a dokonce i ve městech středně velkých. Společnost Edison Electric měla patentovou opci na transformátor ZBD, důvěrná firemní zpráva doporučovala, aby společnost přijala střídavou technologii a Edisonovi spolupracovníci a inženýři se jej snažili přemluvit, ale Edison zůstával neoblomný.\n\nPoté, co Westinghouse instaloval svůj první velký systém, Edison napsal v listopadu 1886 v soukromém dopise Edwardu Johnsonovi: „Je jako smrt jisté, že Westinghouse zabije zákazníka do šesti měsíců od chvíle, co uvede do provozu systém jakékoliv velikosti; věc, kterou má, je nová a bude vyžadovat hodně experimentů, aby fungovala v praxi.“ Edison se zřejmě domníval, že velmi vysoké napětí používané ve střídavých systémech je příliš nebezpečné a že bude trvat mnoho let, než bude vyvinut bezpečný a funkční systém. Edisonovými prioritami byly bezpečnost a snaha vyhnout se špatné publicitě, která by byla důsledkem zabití zákazníka. Obával se, že smrt způsobená chybně nainstalovaným systémem by byla ranou pro elektroenergetický průmysl jako celek.\n\nEdison podle všeho střídavé technologii rozuměl. Poukazoval na její nedostatky (ztráty v transformátorech, problémy s izolací), které jej (spolu s kapitálovými náklady na financování velice rozsáhlých elektráren) vedly k přesvědčení, že střídavá technologie přinese jen velmi malé úspory nákladů. Edison byl toho názoru, že jeho systém je lepší (byl si jist, že veřejnost to nakonec uzná) a že jiné společnosti používají méněcennou střídavou technologii proto, aby obešly jeho stejnosměrné patenty.\n\nV únoru 1888 Edward Johnson, prezident Edison Electric, vydal pamflet \"Varování od Edison Electric Light Company\" a rozeslal jej novinám a společnostem, které koupily nebo plánovaly koupit elektrické zařízení od Edisonových konkurentů, přičemž prohlašoval, že konkurenti porušují práva k Edisonově žárovce a k dalším patentům. Varoval potenciální kupce, že by se v případném patentovém sporu mohli ocitnout mezi poraženými. Pamflet též zdůrazňoval bezpečnost a účinnost stejnosměrného proudu, uváděl, že dosud nezpůsobil ani jednu smrt, a přetiskoval novinové články o úmrtí při nehodách způsobených střídavým proudem.\n\nS rozšířením obloukových osvětlovacích systémů se začaly v novinách objevovat články popisující smrtelné úrazy, které obvykle postihovaly neopatrné montéry. Zdálo se, že elektrický proud oběť okamžitě usmrtí. V roce 1881 jedna z podobných nehod, při které opilý muž zemřel poté, co se dotkl kontaktů elektrického generátoru v Buffalu, přiměla místního zubaře Alfreda P. Southwicka hledat pro tento zvláštní jev využití. Spojil se s místním lékařem Georgem Fellem a hlavou ASPCA (Americké společnosti pro prevenci krutosti ke zvířatům) v Buffalu a poté, co zabil stovky psů, aby mohl určit napětí a způsob přivedení proudu, přišel s metodou usmrcování zvířat pomocí elektřiny. Články o metodě publikoval v letech 1882 a 1883; podle Southwicka tato metoda mohla být použita jako náhrada za popravu oběšením za použití zádržného systému podobného zubařskému křeslu, který se pak stal známý jako elektrické křeslo. To upoutalo pozornost politiků státu New York, kteří po sérii špatně provedených poprav zoufale hledali alternativu k oběšení. Guvernér New Yorku David B. Hill ustavil v roce 1886 tříčlennou komisi pro trest smrti, v jejímž čele stál reformátor Elbridge Thomas Gerry a jejímiž členy byli Southwick a newyorský právník a politik Matthew Hale, a pověřil ji úkolem najít způsob popravy, který by nebyl vnímán jako „krutý a neobvyklý trest“. V roce 1888 komise doporučila popravu elektřinou pomocí Southwickova elektrického křesla; návrh zákona byl schválen zákonodárcem a podepsán guvernérem Hillem dne 4. června 1888 s účinností od 1. ledna 1889.\n\nBrzy se objevily náznaky, že se debata o nové formě popravy proplete s válkou proudů. V rámci svých šetření komise rozeslala dotazníky stovkám odborníků z oblasti práva a medicíny. Členové komise kontaktovali také elektrotechniky, včetně Elihu Thomsona a Thomase Edisona. Na konci roku 1887 Southwick jako člen komise kontaktoval Edisona; ten uvedl, že je proti trestu smrti a nechce mít s věcí nic společného. Po dalších dotazech Edison uvedl v prosinci 1887 v dopisu Southwickovi, že by bylo nejlepší použít proud generovaný „‚střídavými stroji‘, které v této zemi vyrábí hlavně Geo. Westinghouse“. To lze považovat za první výstřel ve válce proudů. Brzy po přijetí zákona o popravě elektřinou se newyorský vládní úředník Edisona zeptal, jak by se nová forma popravy měla nejlépe provádět. Edison ironicky odpověděl: „Zaměstnejte své zločince jako montéry u newyorských elektrických osvětlovacích společností.“\n\nSérie smrtelných úrazů v New Yorku na jaře 1888 vyvolala mediální paniku zaměřenou proti „smrtícímu proudu“ („deadly arc-lighting current“) a proti společnostem, které střídavý proud používaly. Mezi oběťmi byl patnáctiletý chlapec, kterého 15. dubna zabila přerušená telegrafní linka, které se dotkl střídavý vodič z linky United States Illuminating Company (přetržený o měsíc dříve během Velké vánice), úředník zabitý o dva týdny později střídavým vedením a montér Brush Electric Company, kterého v květnu zabil střídavý vodič, který měl za úkol odpojit. Newyorský tisk přešel skoro přes noc od článků porovnávajících elektrické a plynové osvětlení k incidentům typu „smrt po drátě“, přičemž každá nová zpráva posilovala odpor veřejnosti proti střídavému proudu o vysokém napětí a nebezpečné spleti elektrických vodičů ve městě.\n\nInženýr Harold P. Brown, o němž v té době nebylo známo, že by měl nějaký vztah k Edisonově firmě, odeslal 5. června 1888 šéfredaktorovi listu \"New York Post\" dopis, v němž tvrdil, že kořenem problému je sám střídavý proud, který je ze své podstaty nebezpečný a „zavrženíhodný“ a ptal se, proč se „musí veřejnost podrobovat neustálému nebezpečí náhlého úmrtí“ jen proto, aby rozvodné firmy ušetřily.\n\nV době začátku útoků na střídavou technologii se Westinghouse v dopisu Edisonovi ze 7. června 1888 snažil uklidnit situaci, zval Edisona, aby jej navštívil v Pittsburghu a napsal mu:\n„Věřím, že někteří lidé se systematicky pokoušejí udělat spoustu škody a způsobit co největší možný rozkol mezi Edison Company a Westinghouse Electric Co., kde by přitom měl panovat zcela odlišný stav věcí.“\nEdison mu poděkoval, ale schůzku odmítl s tím, že „práce v laboratoři spotřebovává veškerý můj čas.“\n\nBrown 8. června osobně lobboval před Newyorskou radou pro regulaci elektřiny (), žádal, aby jeho dopis novinám byl zapsán do protokolu schůze a požadoval přísné předpisy pro střídavý proud včetně omezení napětí na 300 voltů, což byla hodnota, která by učinila střídavý proud pro přenos téměř nepoužitelný. V novinových článcích a v dopisech Radě bylo sneseno k Brownovým tvrzením mnoho protiargumentů, poukazujících, že nebyl uveden žádný vědecký důkaz, že by střídavý proud byl nebezpečnější než stejnosměrný. Westinghouse poukázal v dopisech různých novinách na počet požárů způsobených stejnosměrnými zařízeními a také uvedl, že Brown je zřejmě řízen Edisonem, což ale Brown vytrvale popíral.\n\nČervencové vydání časopisu \"The Electrical Journal\" popisovalo Brownovo vystoupení před New York Board of Electrical Control a debaty v technických společnostech o přednostech stejnosměrného a střídavého proudu a poznamenávalo, že „tento týden se v New Yorku bojuje bitva proudů“.\n\nNa schůzi Rady v červenci byly Brownovy názory a dokonce i jeho znalost elektřiny zpochybněny jinými inženýry, z nichž někteří pracovali pro Westinghouse. Na tomto zasedání zazněla opačná tvrzení, podkládaná neověřenými příběhy elektrotechniků o tom, jak přežili údery střídavého proudu o napětí až 1000 voltů a tvrzeními, že stejnosměrný proud je nebezpečnější než střídavý.\n\nBrown, odhodlaný dokázat, že střídavý proud je mnohem nebezpečnější než stejnosměrný, v jisté chvíli kontaktoval Edisona, aby zjistil, zda by mohl využívat jeho zařízení ke svým experimentům. Edison ihned nabídl Brownovi pomoc, zapůjčil mu prostory a zařízení ve své laboratoři v West Orange v New Jersey a dal mu k dispozici svého laboratorního asistenta Arthura Kennellyho.\n\nBrown platil místním dětem, aby mu přiváděly toulavé psy z ulice. Po dlouhém experimentování, při němž zabil mnoho psů, Brown 30. července v přednáškové místnosti na Columbia College uspořádal veřejnou demonstraci. Mnozí účastníci hlasitě žádalo, aby demonstraci zastavil, jiní odcházeli. Brown udělil psu v kleci několik šoků s rostoucí úrovní stejnosměrného napětí až 1000 voltů, které pes přežil. Brown pak aplikoval 330 voltů střídavého proudu, který psa zabil. O čtyři dny později uspořádal druhou demonstraci, aby odpověděl na výtky kritiků, že šoky stejnosměrným proudem pravděpodobně psa oslabily, a tentokrát zabil tři psy po sobě pomocí 300 voltů střídavého proudu. Brown napsal Columbia College, že si je jist, že jeho demonstrace přiměje New York Board of Electrical Control omezit napětí ve střídavých rozvodných sítích na 300 voltů. Brownova kampaň za omezení napětí nakonec neměla úspěch, i když zákon málem prošel v Ohiu a ve Virginii.\n\nZůstává nejasné, co přimělo Browna vstoupit do popředí debaty o proudech, ale historikové usuzují, že mezi firmou Edison a Brownem vznikl nějaký druh tajné dohody. Podle Edisonových záznamů se zdá, že to byl pokladník Edison Electric Light Francis S. Hastings, kdo přišel s nápadem využít Browna a několik newyorských lékařů k útoku na Westinghouse a jiné síťové společnosti v odvetu za to, co podle Hastingse byly neférové nabídky Westinghouse ve výběrových řízeních na osvětlení v Denveru a Minneapolis. Hastings seznámil Browna s Edisonem a byl s Brownem v trvalém kontaktu. Zdá se také, že Edison Electric platila vydání některých z Brownových publikací o nebezpečích střídavého proudu a sám Edison poslal radnici města Scranton v Pensylvánii dopis doporučující Browna jako odborníka na nebezpečí střídavého proudu. Některé z těchto tajných dohod byly odhaleny v dopisech, které byly ukradeny z Brownovy kanceláře a zveřejněny v srpnu 1889.\n\nBěhem tohoto období Westinghouse nadále vynakládal kapitál a technické zdroje s cílem vybudovat integrovaný systém střídavých technologií. Aby získal patenty k žárovkám typu Sawyer-Man, koupil v roce 1887 firmu Consolidated Electric Light. V roce 1888 koupil Waterhouse Electric Light Company a v roce 1890 United States Illuminating Company, čímž získal vlastní obloukové osvětlovací systémy a také kontrolu nad všemi hlavními žárovkovými patenty, které neovládal Edison. V dubnu 1888 Westinghousův inženýr Oliver B. Shallenberger vyvinul indukční měřič využívající točivé magnetické pole, což znamenalo, že společnost měla elektroměr pro střídavý proud. V červenci 1888 Westinghouse zaplatil značnou částku, aby získal licenci k Teslovým americkým patentům na vícefázový asynchronní motor a získal patentovou opci na indukční motor Galilea Ferrarise. Díky právům na prakticky použitelný motor na střídavý proud měl teď Westinghouse v rukou klíčový patent pro dobudování zcela integrovaného síťového systému, ale celkový nedostatek hotovosti, kterým společnost procházela v roce 1890, jej přinutil další rozvoj dočasně pozastavit. Získávání finančních prostředků pro kapitálově náročné podnikání se stávalo pro společnost vážnou obtíží a v roce 1890 se udál první z několika pokusů investora J. P. Morgana o převzetí Westinghouse Electric.\n\nFirma Thomson-Houston i nadále expandovala a koupila sedm menších elektrických společností, včetně Brush Electric Company v roce 1889. V roce 1890 Thomson-Houston ovládal většinu obloukových osvětlovacích systémů v USA a měl sbírku vlastních amerických střídavých patentů. Několik transakcí mezi firmami Thomson-Houston a Westinghouse skončilo neúspěšně a v dubnu 1888 soud zamítl část Westinghouse původního Gaulardova-Gibbsova patentu s odůvodněním, že se vztahuje pouze na transformátory zapojené sériově.\n\nS pomocí finančníka Henryho Villarda prošla řadou fúzí i skupina Edisonových firem: sloučily se Edison Lamp Company, výrobce žárovek ve východním Newarku v New Jersey; Edison Machine Works, výrobce dynam a velkých elektromotorů v Schenectady v New Yorku; Bergmann & Company, výrobce elektrických svítidel, zásuvek a jiných elektrických osvětlovacích zařízení; a Edison Electric Light Company, holdingová společnost vlastnící patenty a současně fungující jako finanční rameno zaštítěné J. P. Morganem a rodinou Vanderbiltů a financující Edisonovy experimenty. Nová společnost s názvem „Edison General Electric Company“ byla založena v lednu 1889 za asistence poradenských firem Drexel, Morgan & Co. a Grosvenor Lowrey a s Villardem jako prezidentem. Později byla do skupiny začleněna také Sprague Electric Railway & Motor Company.\n\nBěhem podzimu 1888 eskalovala slovní bitva, v níž Brown obzvláště napadal Westinghouse. V listopadu Westinghouse zpochybnil Brownovo tvrzení, otištěné v časopisu \"Electrical Engineer\", že Westinghousovy střídavé systémy způsobily třicet úmrtí. Časopis toto tvrzení prošetřil a zjistil, že Westinghousovým zařízením lze přičíst na vrub nanejvýš dvě úmrtí.\n\nAčkoli trestní řád státu New York stanovil jako způsob popravy elektrické křeslo, neurčoval typ elektrického proudu, jeho intenzitu ani přesný způsob exekuce, protože tyto otázky nebyly ještě dostatečně prozkoumány. Newyorský spolek lékařů a právníků (New York Medico-Legal Society) dostal za úkol propracovat podrobnosti a na přelomu let 1888 a 1889 provedl sérii experimentů na zvířatech, jejichž účelem bylo otestovat hodnotu napětí, konstrukci a umístění elektrod a vodivost pokožky. Při těchto pokusech se radili s Haroldem Brownem. Tak pronikla agenda války proudů až do vývoje popravčího nástroje a do obecnější debaty o trestu smrti ve Spojených státech.\n\nPoté, co Spolek ustavil v září 1888 příslušný výbor, předseda Frederick Peterson, který byl asistentem při Brownově veřejném zabíjení psů na Columbia College v červenci 1888, předložil výboru výsledky těchto experimentů. Někteří členové výboru zpochybňovali tvrzení, že střídavý proud usmrcuje účinněji než stejnosměrný, a zdůrazňovali, že Brownovy pokusy nebyly provedeny vědecky a týkaly se jen zvířat menších než člověk. Na schůzi v listopadu výbor doporučil napětí 3000 voltů, i když otázka, zda má být použit stejnosměrný nebo střídavý proud, rozřešena nebyla.\nAby bylo možné více přesvědčil výbor, že střídavý proud je „více smrtící“ než stejnosměrný, Brown požádal pokladníka Edison Electric Light Francise S. Hastingse, aby mu umožnil využití laboratoře ve West Orange. Dne 5. prosince 1888 Brown připravil experiment, kterého se zúčastnili zástupci tisku, členové Spolku, předseda komise státu New York pro trest smrti a Thomas Edison. Brown provedl své testy na zvířatech větších než člověk (včetně čtyř telat a chromého koně) a do všech pustil 750 voltů střídavého proudu. Na základě těchto výsledků Spolek na své prosincové schůzi doporučil pro popravu použití 1000–1500 voltů střídavého proudu a noviny poznamenaly, že je to polovina hodnoty napětí používaného v drátech nad ulicemi amerických měst.\n\nWestinghouse kritizoval tyto zkoušky jako neobjektivní a zamýšlené jako přímý útok na střídavý proud. Dne 13. prosince Westinghouse v dopise listu \"The New York Times\" vysvětloval, v čem jsou pokusy Browna chybné, a opět tvrdil, že Brown je zaměstnáván Edisonovou firmou. Brownův dopis z 18. prosince tato tvrzení vyvracel a Brown dokonce vyzval Westinghouse k elektrickému souboji: oba duelanti by dostávali elektrické šoky (Brown stejnosměrné, Westinghouse střídavé), jejichž intenzita bude postupně růst, a prohraje ten, kdo se první vzdá. Westinghouse nabídku odmítl.\n\nV březnu 1889, kdy členové Spolku připravovali další sérii testů, která měla určit přesné složení elektrod a jejich umístění, se obrátili na Browna se žádostí o technickou pomoc. Edisonův pokladník Hastings se pro tuto zkoušku neúspěšně snažil získat Westinghousův generátor střídavého proudu. Nakonec testy na zvířatech provedli v Edisonově laboratoři ve West Orange.\n\nV březnu také vrchní dozorce věznic Austin Lathrop požádal Browna, zda by mohl dodávat vybavení pro popravy, jakož i vypracovat návrh elektrického křesla. Brown odmítl navrhnout křeslo, ale souhlasil s tím, že dodá elektrické vybavení. Stát nebyl ochoten platit předem a Brown se zřejmě obrátil na Edison Electric, stejně jako na Thomson-Houston Electric Company, se žádostí o pomoc při získání potřebného zařízení. Nastalo zákulisní manévrování, jehož cílem bylo získat Westinghousovy generátory střídavého proudu, podle všeho s pomocí firmy Edison Electric a Westinghousova hlavního soupeře v oboru střídavého proudu, firmy Thomson-Houston. Thomson-Houston získal tři Westinghousovy generátory tak, že je nahradil novými střídavými generátory vlastní výroby; Edison Electric zřejmě poskytl na tuto transakci finance. Prezident Thomson-Houston Charles A. Coffin měl přinejmenším dva důvody pro získání Westinghousových generátorů: nepřál si, aby byly výrobky jeho společnosti spojovány s trestem smrti a chtěl mít k dispozici jeden generátor, aby mohl vyvrátit Westinghousovo tvrzení, že jeho generátory jsou o 50 % účinnější.\n\nTotéž jaro Brown publikoval brožuru „Srovnání nebezpečí ohrožení života střídavým a stejnosměrným elektrickým proudem“ s podrobnostmi o pokusech na zvířatech, provedených v Edisonově laboratoři, a tvrdil, že výsledky ukazují, že střídavý proud je daleko nebezpečnější. Tato 61stránková profesionálně vytištěná brožura (pravděpodobně placená Edisonovou firmou) byla zaslána vládním úředníkům, novinám a podnikatelům ve městech s populací nad 5000 obyvatel.\n\nV květnu 1889 byl k popravě na elektrickém křesle odsouzen newyorský obchodník William Kemmler. Poprava se měla uskutečnit 24. června 1889, ale byla odložena, protože na základě tvrzení, že poprava elektřinou jako krutý a neobvyklý trest odporuje ústavě, bylo podáno odvolání. Noviny usuzovaly, že drahý, známý a politicky aktivní právník, který odvolání podal, William Bourke Cockran, jedná ve shodě s firmou Westinghouse.\n\nBěhem zjišťovacích slyšení konaných po celém státě, počínaje dnem 9. července v New Yorku, Cockran využil své zběhlosti v řečnictví a vedení výslechu k útokům na Browna, Edisona a jejich příznivce. Jeho strategií bylo přesvědčit přítomné, že Brown zfalšoval svou zkoušku smrtící síly střídavého proudu, a dokázat, že elektřina nezpůsobí jistou smrt a pouze povede k mučení odsouzeného. U výslechu zpochybnil Brownovo vzdělání v elektrickém oboru a opět zmínil možnou tajnou dohodu mezi Brownem a Edisonem, kterou Brown ovšem opět popřel. Obě strany nechaly předvolat mnoho svědků, aby přednesli své neověřené zprávy o kontaktu s elektřinou, a lékařští experti předložili fakta o lidské nervové soustavě a elektrické vodivosti kůže. Brown byl obviněn z manipulování testů na zvířatech, zejména z toho, že zatajil fakt, že používal slabý stejnosměrný proud a silný střídavý proud. Slyšení se na jeden den přesunulo do Edisonovy laboratoře ve West Orange, kde měly být provedeny demonstrace týkající se elektrického odporu kůže. Přitom se Brown málem popral s Westinghousovým zástupcem, jehož obvinil, že se v laboratoři pokouší o průmyslovou špionáž. Noviny zaznamenaly, že často protichůdná svědectví vyvolávají u veřejnosti pochybnosti o zákonu o popravě elektrickým proudem. Edison poté jednoznačně prohlásil, že 1000 voltů střídavého proudu snadno zabije kteréhokoli člověka, čímž část veřejnosti uklidnil.\n\nSoudce Edwin Day rozhodl 9. října 1889 v neprospěch Kemmlerova odvolání a Nejvyšší soud USA 23. května 1890 zamítl druhé odvolání.\n\nKdyž bylo 6. srpna 1890 elektrické křeslo poprvé použito, přítomní technici chybně odhadli napětí potřebné k zabití odsouzeného. Po prvním elektrickém šoku Kemmlerovo srdce stále ještě pracovalo. Exekuce musela být opakována a přítomný reportér ji popsal jako „děsivou podívanou, mnohem horší než oběšení.“ George Westinghouse poznamenal: „Udělali by lépe, kdyby použili sekyru.“ Na pět následujících exekucí, které byly provedeny v červenci a prosinci 1891, novináři už pozváni nebyli.\n\nDne 25. srpna 1889 \"New York Sun\" otiskl článek s titulkem:\n\nČlánek byl založen na 45 dopisech, ukradených z Brownovy kanceláře, z nichž vyplývala fakta o Brownově spolupráci s firmami Thomson-Houston a Edison Electric. Většinu dopisů tvořila korespondence mezi Brownem a Thomson-Houston ohledně získání tří Westinghousových generátorů pro stát New York, jakož i použití jednoho z nich ve zkoušce účinnosti. Dopisy také ukázaly, že Brown obdržel od Edison Electric 5000 dolarů na nákup přebytečných Westinghousových generátorů od Thomson-Houston. Další údaje o Edisonově účasti byly obsaženy v dopisech od Edisonova pokladníka Hastingse, v nichž žádal Browna, aby rozeslal (na firemní útraty) pamflety proti střídavému proudu všem zákonodárcům státu Missouri; v jiném dopise Brown požadoval, aby Edison poslal doporučující dopis radnici města Scranton v Pensylvánii, a jinde Edison a Arthur Kennelly instruovali Browna pro jeho nadcházející svědectví ve věci Kemmlerova odvolání.\n\nBrown se nenechal tímto odhalením zastavit a charakterizoval své úsilí odhalit Westinghouse příměrem: „Jdu po kupci, který prodává jed a vydává jej za cukr.“\n\nV roce 1889 byla zaznamenána další série úmrtí připisovaných střídavému proudu. Mezi oběťmi byl montér v Buffalu, čtyři montéři v New Yorku a newyorský obchodník ovocem, který zahynul, když zavadil reklamní vývěskou o vedení. Starosta města Hugh J. Grant na setkání s Newyorskou radou pro regulaci elektřiny a elektrickými společnostmi odmítl tvrzení, že střídavé linky jsou naprosto bezpečné, slovy, že „o všech, kdo se jich dotknou, se dozvídáme od koronera“. Dne 11. října 1889 kolem poledne v rušné čtvrti Manhattan pracoval John Feeks, montér společnosti Western Union, vysoko nad zemí ve spleti nadzemních vedení, v níž se měly nacházet jen telegrafní linky o nízkém napětí. Sáhl na drát, o kterém netušil, že se o mnoho bloků dále dotkl vysokonapěťového střídavého vedení. Proud vešel do jeho těla nechráněnou pravou rukou a vystoupil levou okovanou lezeckou botou. Feeks byl téměř okamžitě zabit; jeho tělo se zachytilo ve změti drátů, kde jiskřilo a doutnalo více než půl hodiny, zatímco se dole shromáždil zděšený dav. Nebylo zjištěno, odkud pocházel proud, který Feekse zabil, poblíž ale vedly linky United States Illuminating Company.\n\nFeeksova smrt, kterou vidělo mnoho lidí, vyvolala novou vlnu obav z elektrického vedení v ulicích; nastalo období tzv. „paniky z drátů“ („Electric Wire Panic“). Zdálo se, že hlavní díl viny nese Westinghouse, protože předtím koupil mnoho osvětlovacích firem a lidé předpokládali, že Feeksovu smrt zavinila některá z jeho dceřiných společností. Noviny se po Feeksově smrti připojily k veřejnému pobouření, poukazovaly, že lidské životy „jsou pro tento monopol levnější než izolované dráty“ a vyzývaly, aby manažeři střídavých společností byli obviněni ze zabití. 13. října 1889 neworleanský list \"Times-Picayune\" poznamenal: „Smrt se nezastaví u dveří, ale vchází přímo do domu, a možná v okamžiku, kdy zavíráte dveře nebo pouštíte plyn, budete zabiti.“ Harold Brown byl téměř přes noc rehabilitován; noviny a časopisy usilovaly o rozhovor s ním a reportéři jej sledovali při pochůzkách New Yorkem, na nichž měřil, kolik proudu uniká ze střídavého elektrického vedení.\nV této chvíli se Thomas Edison poprvé zapojil do veřejné diskuse. V listopadu 1889 odsoudil střídavý proud v článku v \"North American Review\" s názvem „Nebezpečí elektrického osvětlení“ („The Dangers of Electric Lighting“). Edison zastával názor, že není řešením vedení vysokého napětí zakopat, neboť by se tím úmrtí jen přesunula do podzemí a vedení by zůstávalo „trvalou hrozbou“, protože možné zkraty s jinými linkami by ohrožovaly lidské domovy a životy. Uvedl, že jediný způsob, jak učinit střídavé rozvody bezpečné, je omezit jejich napětí a slíbil, že dokud on o tom rozhoduje, Edison Electric nikdy střídavý proud nepřijme.\n\nGeorge Westinghouse se náhle octl v roli „padoucha“, jenž se snaží bránit střídavé vodiče zavěšené na sloupech, o nichž ví, jak jsou nebezpečné; neobratně reagoval na dotazy reportérů, když se snažil poukázat na všechny ostatní věci ve velkém městě, které podle něj byly nebezpečnější. Následující měsíc si ve své odpovědi otištěné v \"North American Review\" vedl lépe a zdůraznil, že jeho systém s transformátory ve skutečnosti používá v domácnostech nižší napětí než systém Edisonův. Poukázal také na 87 úmrtí způsobených během jednoho roku tramvajemi a plynovým osvětlením v porovnání s pouhými pěti náhodnými smrtelnými úrazy proudem a zdůraznil, že v domácnostech se nevyskytlo ani jedno úmrtí připsané střídavému proudu.\n\nVzhledem k tomu, že k Feeksově smrti došlo v blízkosti newyorských vládních budov, bylo v davu mnoho městských radních a hrůzostrašný případ je přiměl přijmout zákon o přesunutí elektrických vedení do podzemí. Rozvodné firmy ještě dosáhly vydání soudního příkazu, díky němuž nemusely své linky demontovat okamžitě, ale i tak vypnuly do vyřešení situace většinu svého osvětlení, což uvrhlo mnoho ulic New Yorku do tmy. Legislativa vyžadující odpojení všech nadzemních inženýrských sítí byl nakonec potvrzena výrokem Nejvyššího soudu státu New York v prosinci. Nadzemní střídavé linky byly odpojeny, což znamenalo, že mnoho ulic New Yorku zůstalo po zbytek zimy beze světla, neboť zkorumpovaní radní napojení na politické uskupení Tammany Hall se o výstavbu podzemních vedení příliš nestarali.\n\nWestinghouse sice zaznamenal ztráty, pokud šlo o veřejné mínění, ale válka proudů postupně slábla a stejnosměrný proud v ní prohrával. Bylo to zčásti i důsledkem Edisonova odchodu z oboru. Když fúzí v roce 1889 vznikla společnost Edison General Electric, Edison ztratil majoritu a jeho vliv výrazně poklesl. V roce 1890 řekl prezidentu Villardovi, že podle jeho názoru je čas odejít z elektrického podnikání a přesunout se k projektu zušlechťování železné rudy. Edisonův dogmatický odpor proti střídavému proudu už neměl ve společnosti rozhodující vliv. V roce 1889 vlastní dceřiné společnosti Edison Electric lobbovaly za začlenění střídavého přenosu do svých systémů a v říjnu 1890 firma Edison Machine Works začala vyvíjet zařízení na bázi střídavého proudu.\n\nKdyž Edison odešel ze scény, spěla válka proudů k definitivnímu závěru, jímž byla velká konsolidace v elektrickém odvětví. Prezident Villard, který stál za dohodou, jíž vznikla firma Edison General Electric, soustavně pracoval na myšlence sloučení buď s Thomson-Houston nebo s Westinghousem. V roce 1891 postřehl dobrou příležitost. Trh byl v celkovém poklesu a všechny společnosti trpěly nedostatkem hotovosti. Villard jednal s firmou Thomson-Houston, která teď byla největším konkurentem Edison General Electric. Thomson-Houston měl ve zvyku šetřit prostředky na rozvoj tím, že kupoval (a někdy kradl) patenty. Patentové konflikty ochromovaly růst obou společností a představa úspor nákladů za zhruba 60 probíhajících soudních sporů, jakož i snížení ztrát z obchodní války, v níž se konkurenti často dodávali technologii pod výrobními náklady, činila tuto fúzi lákavou v očích finančníků. Edison tento plán viděl nerad a stavěl se proti, ale Villard soudil, že jeho společnost, která nyní u soudů vyhrávala spory o patenty na žárovku, má takovou pozici, že si v jakékoli fúzi bude moci diktovat podmínky. Ale Villard se v tomto bodě přepočítal. Výbor finančníků, jehož členem byl J. P. Morgan, připravoval konečnou dohodu počátkem roku 1892. Podle Morganova názoru z účetních knih vyplynulo, že Thomson-Houston je z obou společností silnější. Morgan zorganizoval a 15. dubna 1892 oznámil zákulisní dohodu, v jejímž důsledku nově vzniklou společnost (s názvem General Electric) ovládl management Thomson-Houston. Edison, jehož jméno bylo z názvu vypuštěno, se o dohodě dozvěděl den předtím, než byla uzavřena.\n\nZ patnácti elektrických podniků, které existovaly před pěti lety, tak zbyly dva: General Electric a Westinghouse. Válka proudů skončila a fúzí Edison General Electric a Thomson-Houston vzniklo uskupení, které ovládalo tři čtvrtiny elektrického trhu v USA. Od této chvíle jak General Electric, tak Westinghouse dodávali elektrické systémy založené na střídavé technologii. Edison na sobě na veřejnosti nedal nic znát a poznamenal, že jeho akcie se díky fúzi zhodnotily, ale v soukromí těžce nesl, že jeho společnost i se všemi patenty převzala konkurence.\n\nI když spory mezi společnostmi skončily finanční fúzí, nesoulad mezi stejnosměrným a střídavým proudem si vynutil dlouhé období postupné technické integrace. Velké elektrárny bylo třeba propojit se stávajícími různorodými systémy, k nimž patřily jednofázové a vícefázové střídavé rozvodné systémy, sítě nízkého napětí pro žárovkové osvětlení, sítě vysokého napětí pro obloukové lampy a stejnosměrné motory v továrnách a tramvajích. Tyto technologické rozdíly byly dočasně řešeny rotačními měniči, přes které byly ke střídavé síti připojovány existující systémy.\n\nV roce 1891 Mezinárodní elektrotechnická výstava ve Frankfurtu nad Mohanem, která trvala pět měsíců a viděl ji více než milion návštěvníků, představila první dálkový přenos třífázového elektrického proudu o vysokém výkonu. Proud, přivedený ze 175 km vzdálené elektrárny v Lauffen am Neckar, na výstavě napájel motory a osvětlení. Když výstava skončila, elektrárna v Lauffen zůstala v provozu a dodávala elektřinu do města Heilbronn. Díky této úspěšné zkoušce se střídavý třífázový proud v Německu stal de facto standardem.\n\nV květnu 1892 Westinghouse Electric díky nízké nabídkové ceně porazil General Electric ve výběrovém řízení na elektrifikaci Světové výstavy v Chicagu. Sice nedosáhl zisku, ale díky předvedení bezpečného, účinného a pružného univerzálního systému střídavého proudu, který napájel rozmanité elektrické systémy, vyhrál koncem roku tendr na vybudování elektrárny u Niagarských vodopádů. General Electric v tomto projektu získala smlouvy na vybudování střídavých přenosových linek a transformátorů; o další zakázky u Niagarských vodopádů se Westinghouse Electric dělil se společností General Electric, která rychle doháněla své zpoždění na poli střídavých technologií. Zasloužil se o to mimo jiné Charles Proteus Steinmetz, pruský matematik, jenž jako první dal technologii střídavého proudu pevný matematický základ.\n\nPatentové spory stále překážely oběma společnostem v rozvoji a způsobovaly jim finanční ztráty, a proto v roce 1896 J. P. Morgan přiměl obě společnosti uzavřít dohodu o sdílení patentů, která pak platila 11 let.\n\nV roce 1897 Edison prodal zbývající podíl ve společnosti Edison Electric Illuminating, aby mohl financovat svou první továrnu na zušlechťování železné rudy. V roce 1908 řekl Edison Georgi Stanleymu, synu vynálezce transformátoru Williama Stanleyho: „Řekněte svému otci, že jsem se mýlil,“ čímž pravděpodobně přiznával, že potenciál střídavého proudu podcenil.\n\nNěkdy se Edisonovi klade za vinu usmrcení slonice Topsy elektrickým proudem v roce 1903. K tomu však došlo deset let po skončení války proudů a není doloženo, že by se Edison v případu nějak osobně angažoval, i když exekuci zaznamenala na film společnost Edison Manufacturing Co.\n\n\n"}
{"id": "795443", "url": "https://cs.wikipedia.org/wiki?curid=795443", "title": "Ondavka", "text": "Ondavka\n\nOndavka může být:\n\n"}
{"id": "795444", "url": "https://cs.wikipedia.org/wiki?curid=795444", "title": "Ondavka (okres Bardejov)", "text": "Ondavka (okres Bardejov)\n\nOndavka je obec na Slovensku v okrese Bardejov. Na konci roku 2016 měla 15 obyvatel, první písemná zmínka pochází z roku 1618. Nachází se zde řeckokatolický chrám Ochrany Přesvaté Bohorodičky z roku 1968. Starší dřevěný chrám, který pocházel z 18. století, shořel v roce 1949. Na území obce, nedaleko centra, pramení řeka Ondava.\n"}
{"id": "795445", "url": "https://cs.wikipedia.org/wiki?curid=795445", "title": "Tvrtko I. Kotromanić", "text": "Tvrtko I. Kotromanić\n\nŠtěpán Tvrtko I. Kotromanić (cca 1338 – 10. března 1391, Hrad Bobovac) byl bosenský bán (1353–1377) a také král (1377–1391). Byl synem Vladislava Kotromaniće a Jeleny Šubić. Jako první bosenský panovník získal titul krále. Později byl také korunován i na krále srbského, proto přijal populární jméno tehdejších vládnoucích Nemanjićů, Štěpán. Úplnou moc však v Srbsku, které se jen pomalu vzmáhalo z pádu carství, nikdy nezískal. Jeho celý titul zněl \"\"král Srbů, Bosny, Přímoří a Humské země\".\"\n\nZpočátku byl Tvrtko I. vazalem chorvatsko-uherského soustátí, avšak jakmile v zemi vypukly spory neváhal a proměnil naskytnutou příležitost ve prospěch rozvoje svého státu. Jako bán a po roce 1377 i král (korunován ve městě Mile nedaleko Visoka) stabilizoval zemi a pomohl v jejím rozvoji. Bosna se za jeho vlády rozkládala od Šibeniku na západě až po Perast na východě; zabírala značnou část dalmatského pobřeží s bohatými a mocnými městy (mimo stála pouze Dubrovnická republika). V roce 1389 pomohl Tvrtko křesťanské alianci v bitvě na Kosově poli vysláním vlastních vojsk proti Turkům. V centrální Bosně se za jeho vlády rozvíjela města, dařilo se obchodu a řemeslům. V nově dobytých krajích pak byla zakládána města nová (např. Počitelj, Herceg Novi). V této době razila Bosna také první zlaté mince.\n\nZemřel v březnu 1391 a byl pohřben stejně jako jeho strýc Štěpán II. Kotromanić v kostele sv. Mikuláše v Mile u dnešního města Visoko.\n\nJako jeden z nejmocnějších vladařů v dějinách Bosny a Hercegoviny se stal klíčovým pro upevnění bosňácké identity a národního výkladu dějin. Symbol jeho rodu, štít se zlatými liliemi na modrém pozadí, se stal později symbolem Bosňáků a byl použit také i na vlajce Bosny a Hercegoviny, která se užívala v první polovině 90. let 20. století.\n"}
{"id": "795447", "url": "https://cs.wikipedia.org/wiki?curid=795447", "title": "Osikov", "text": "Osikov\n\nOsikov je název více sídel:\n\n"}
{"id": "795448", "url": "https://cs.wikipedia.org/wiki?curid=795448", "title": "Ortuťová", "text": "Ortuťová\n\nOrtuťová je obec na Slovensku v okrese Bardejov. Na konci roku 2016 měla 175 obyvatel, první písemná zmínka pochází z roku 1414. Nachází se zde řeckokatolický chrám svatého Michaela archanděla z roku 1842, který je národní kulturní památkou Slovenské republiky.\n"}
{"id": "795449", "url": "https://cs.wikipedia.org/wiki?curid=795449", "title": "Příjem z mezního produktu", "text": "Příjem z mezního produktu\n\nPříjem z mezního produktu (anglicky Marginal revenue product, zkr. MRP) je součin mezního příjmu a mezního produktu. Jedná se o dodatečný příjem, který by firma získala při nákupu dodatečné jednotky vstupu, zapojila ji do výroby a dodatečně vyrobený produkt prodala.\n\n"}
{"id": "795453", "url": "https://cs.wikipedia.org/wiki?curid=795453", "title": "Osikov (okres Bardejov)", "text": "Osikov (okres Bardejov)\n\nOsikov je obec na Slovensku v okrese Bardejov. Na konci roku 2016 měla 985 obyvatel, první písemná zmínka pochází z roku 1296. Nachází se zde římskokatolický kostel svatého Michaela archanděla z první čtvrtiny 17. století, k němuž byla přistavěna další loď dokončená v roce 1971.\n\n"}
{"id": "795456", "url": "https://cs.wikipedia.org/wiki?curid=795456", "title": "Petrová", "text": "Petrová\n\nPetrová (rusínsky Pitrova, maď. Végpetri) je obec na Slovensku, v okrese Bardejov v v Prešovském kraji. Na konci roku 2016 zde žilo 865 obyvatel. Území obce sousedí s Polskem. První písemná zmínka pochází z roku 1414. Nachází se zde dřevěný řeckokatolický chrám svaté Paraskevy z roku 1819, který je národní kulturní památkou Slovenské republiky, a dále pak nově postavený pravoslavný chrám téhož zasvěcení.\n\n"}
{"id": "795457", "url": "https://cs.wikipedia.org/wiki?curid=795457", "title": "Marianela González", "text": "Marianela González\n\nMarianela González (* 23. července 1978 Caracas, Venezuela) je venezuelská herečka a modelka. Herectví se věnuje od roku 2000 až do současnosti. Momentálně žije a pracuje v Kolumbii. V Česku byla k vidění v telenovele \"Má tlustá Valentýna\" (Mi gorda bella), \"Nejdražší poklad\" (Carissima) nebo \"Divoška Anastazia\" (La Estrambotica Anastasia). \n\nMarianela má jednu starší sestru jménem María Alejandra, její rodiče se jmenují María del Carmen Álvarez a José Rafael González. Její matka pochází ze Španělska a otec z Venezuely. Nela jak si ráda nechává říkat, má kaštanově hnědé vlasy a oči, měří 170 cm. Ještě před začátkem své herecké kariéry začala s modelingem.\n\nNela vždy byla velmi opatrná se zveřejňováním svého soukromého života, takže nikdy nebyl známý žádný oficiální partner. Vše se změnilo koncem prosince 2018, kdy těsně před vánoci zveřejnila přes instagram svůj vztah s kolumbijskou spisovatelkou Amalii Andrade. Poprvé tak veřejně přiznala svou homosexuální orientaci.\n\nMarianela získala svou první hereckou roli v projektu \"La calle de los sueños\" (\"Venevision\") v roce 2000. Jednalo se o seriál pro mladé a dostala jednu z hlavních rolí, bohužel o tomto seriálu není na internetu mnoho informací. V roce 2001 přešla ke společnosti RCTV kde zůstala až do roku 2010 (televizní společnost byla v tomto roce uzavřena). V roce 2002 získala jednu ze svých nejznámějších rolí v novele \"Mi gorda bella\" kde ztvárnila roli Pandory Villanueva, komplikované dívky která znala mnoho tajemství své rodiny. V novele hrála po boku venezuelského herce Hugo Vasqueze a díky jejich příběhu lásky si získali mnoho fanoušků po celém světě, stejně jako novela samotná. V roce 2006 získala svou první hlavní roli v novele od RCTV, jednalo se o novelu \"Por todo lo alto\" kde ztvárnila postavu Anabely Marcano, dívky která se touží stát pilotkou. Následující rok získala první roli antagonistky v novele \"Camaleona\". V roce 2008 získala další hlavní roli po boku svého hereckého partnera z novely \"Mi gorda bella\" - Hugo Vasqueze a společně si znovu zahráli pár v novele \"Nadie me dirá cómo quererte\". V roce 2010 si zahrála v posledním projektu od RCTV v novele \"Que el cielo me explique\", kde znovu získala roli protagonistky.\n\nPo uzavření televizní společnosti RCTV se Marianela rozhodla zkusit štěstí mimo Venezuelu a odstěhovala se do Kolumbie. V roce 2011 získala hned dvě role. První byla v seriálu \"Los caballeros las prefieren brutas\", kde si zahrála v několika dílech jako hostující postava. Získala také velice rychle další hlavní roli a to v novele \"La Traicionera\", kde byla nejen hlavní protagonistkou ale zároveň i antagonistkou. Novela se hodně liší od klasických příběhů, Renata Medina, kterou Marianela v novele ztvárňuje, je rozhodnutá pomstít se muži, kvůli kterému před lety spáchala sebevraždu její matka. Je rozhodnutá ho svést a nakonec ho opustit, stejně jako on opustil její matku. Netuší ale, že se jí do plánů připlete láska, v podobě syna muže kterého tolik nenávidí. Po skončení natáčení novely La Traicionera si dala Marianela na čas pauzu. V roce 2013 se vrhla do dalšího projektu v Kolumbii, opět jako protagonista v novele \"Dulce Amor\" (jde o remake stejnojmenné novely z Argentiny).\n\nV roce 2016 se Marianela rozhodla překonat svůj strach z hraní v divadle v první divadelní hře \"Los Monsalve\", které ale byla pouze pro účely propagace společnosti Coomeva a měla omezenou účast. Poté hrála ve dvou dalších divadelních hrách - \"Amanecí como con ganas de morirme\" a \"El amor de las luciérnagas\". El amor de las luciérnagas se bude hrát i v roce 2017 v Bogotě.\n\n"}
{"id": "795458", "url": "https://cs.wikipedia.org/wiki?curid=795458", "title": "Divoký typ", "text": "Divoký typ\n\nDivoký typ je termín vzniklý překladem anglického spojení wild type, běžně zkracovaný jako wt. Označuje fenotyp (a leckdy i genotyp) druhu nacházející se v přírodě. Jde o pojem z genetiky, zvláště genetiky modelových organismů, kde mutantní alela vzniká mutací z alely divokého typu (z mutantní alely).\n\nOpakem divokého typu je mutant.\n\nNa příklad většina pěstovaných brambor má žlutohnědou slupku hlíz. Pokud mutací vznikne jedinec s červenou slupkou hlíz, bude označován za mutanta, kdežto žlutohnědé hlízy budou označovány jako divoký typ.\n\nJe jasné, že většina genů, ne-li všechny, existuje v přírodě ve více variantách, alelách. Jako divoký typ můžeme označovat vždy tu nejčastější alelu. Používání pojmu divoký typ má však větší smysl u modelových organismů, kde je obvykle udržována uniformní linie.\n"}
{"id": "795460", "url": "https://cs.wikipedia.org/wiki?curid=795460", "title": "Gisèle Freundová", "text": "Gisèle Freundová\n\nGisèle Freundová (původním jménem Gisela Freund, v některých pramenech uváděna jako Gisèle Freund, 19. prosince 1908, Berlín – 31. března 2000, Paříž) byla francouzská fotografka německého původu, historička a autorka knih o fotografii. Je známá svými dokumentárními fotografiemi a portréty spisovatelů a umělců. Její nejznámější kniha je \"\" (\"Fotografie a společnost\") z roku 1974 o užití a zneužití fotografie v médiích.\n\nNarodila se v bohaté židovské průmyslnické rodině v berlínské čtvrti Schöneberg. Její otec Julius Freund řídil rodinnou firmu a matka Clara byla v domácnosti. Otec byl milovník a sběratel umění se zájmem o práci fotografa Karla Blossfeldta, kterého podporoval při studiích zaměřených na fotografování přírodních objektů. Gisèle měla možnost seznámit se s jeho tvorbou, a když ke svým 15. narozeninám dostala od otce svůj první fotoaparát, velmi brzy se pro fotografování nadchla. Matka ji přihlásila do rodinné školy, ale moc nevěřila tomu, že dcera bude mít trpělivost ji dokončit. Gisèle však školu ukončila a za složení závěrečné zkoušky dostala od otce další dárek, tentokrát fotoaparát značky Leica.\n\nZačala studovat sociologii na univerzitách ve Freiburgu v Breisgau a Frankfurtu nad Mohanem, kde byli jejími profesory Karl Mannheim a Norbert Elias. Mezi lety 1931 a 1933 navštěvovala Institut pro sociální výzkum, vedený slavným profesorem Theodorem W. Adornem. Na univerzitě se seznámila s filozofem Walterem Benjaminem, se kterým navázala silné přátelství. Angažovala se v hnutí proti nastupujícímu fašismu. Připojila se k socialisticky smýšlející studentské skupině Rote Studentengruppe a svojí fotografickou tvorbou, stále více zaměřenou na dokumentární fotografii, vyjadřovala své sociální postoje. Zdokumentovala také jednu z posledních pouličních politických demonstrací v Německu před nástupem Adolfa Hitlera k moci. Vzhledem k tomu, že byla Židovka a nastupujícím režimem byla označena za komunistickou aktivistku, necítila se v Německu bezpečně a na radu přátel se rozhodla emigrovat do Francie.\n\nOdjela do Paříže, kde v roce 1936 dokončila studia sociologie a historie umění. Jako disertační práci fotograficky dokumentovala pro časopis \"Life\" dopady Velké hospodářské krize na obyvatelstvo v severní Anglii. Po ukončení školy pracovala ve Francouzské národní knihovně, kde zároveň připravovala svoji první knihu \"\" (\"Fotografie ve Francii 19. století\"). Zde se velmi často potkávala se svým dobrým přítelem Walterem Benjaminem, který též emigroval do Francie, žil v té době v Paříži a psal zde svoji studii o básníkovi Charlesi Baudelairovi.\n\nBrzy po příjezdu do Paříže se Gisèle Freundová seznámila s feministkou Adrienne Monnierovou, přítelkyní Sylvie Beachové, Američanky usazené v Paříži, a majitelky malého knihkupectví \"Shakespeare & Cie\" v ulici l'Odèon č. 6 , specializujícího se na anglicky psanou literaturu. Ve stejné ulici měla Adrienne Monnierová vlastní malé vydavatelství \"\" (Vydavatelství přátel knih) s knihovnou a významně pomáhala Gisèle Freundové v jejích uměleckých začátcích ve Francii i tím, že vydala knižně její disertační práci o francouzské fotografii 19. století. V roce 1939 také uspořádala ve své knihovně výstavu autorčiných fotografií.\n\nProstřednictvím svých přátel poznala Gisèle Freundová mnoho osobností pařížského kulturního života. Tím, že je všechny fotografovala, se jí podařilo pořídit kolekci unikátních černobílých a později i barevných portrétů umělců, kteří se v budoucnu stali světově uznávanými. Mezi ně patřili především spisovatelé James Joyce, Virginia Woolfová, Colette, Henri Michaux, Marguerite Yourcenarová, Jean Cocteau, Jean-Paul Sartre, Simone de Beauvoir, Samuel Beckett, Walter Benjamin a další. Velmi známou se stala její fotografie, na které spisovatel a politik André Malraux stojí ve větru na balkoně s cigaretou v ústech. Tato fotografie je nyní ve sbírkách \"Musée d'art de Toulon\" (Muzea umění v Toulonu).\n\nJiž v roce 1935, kdy se konal v Paříži \"\" (Mezinárodní kongres spisovatelů na obranu kultury), kterého se zúčastnili spisovatelé André Gide, Aldous Huxley a Boris Pasternak, pořídila Gisèle Freundová také jejich portréty. V roce 1936, sňatkem s Francouzem Pierrem Blumem, získala francouzské státní občanství. V roce 1938 začala používat barevný diapozitivní materiál od firmy Agfa Color a Kodak a mezi prvními, kterým udělala barevný fotografický portrét, byli Paul Valéry, Ernest Hemingway, Francis Scott Fitzgerald, Nathalie Sarrautová, André Breton, Romain Rolland a Jacques Prévert.\n\nBěhem druhé světové války odjela do Argentiny na pozvání argentinské spisovatelky a vydavatelky nezávislé literární revue \"SUR\" Victorie Ocampové. Tam se poznala a spřátelila s argentinskými intelektuály z okruhu této spisovatelky, kteří se podíleli na vydávání její revue (Jorge Luis Borges, Maria Rosa Olivera, Adolfo Bioy Casares a další). V Buenos Aires založila edici \"Victoria\" na podporu vydávání francouzské literatury. V roce 1945 uspořádala prostřednictvím své nadace ' (Solidarita s francouzskými spisovateli) sbírku potravin a ošacení, které poslala do Francie. V témže roce se pak v Chile přidala jako asistentka režie a fotografka k francouzskému filmovému štábu, který zde natáčel film s názvem ' (Nakousnuté ovoce); režisérem filmu byl Jacques Rémy. Další reportáže, tentokrát pro \"\" (Muzeum člověka) a ministerstvo informací ji zavedly do Patagonie a Ohňové země.\n\nV roce 1946 se vrátila z exilu do Francie a uspořádala výstavu fotografií z Latinské Ameriky. V roce 1947 byla přijata, jako první žena, do agentury Magnum Photos na pozvání jednoho z jejích zakladatelů, fotografa Roberta Capy.\n\nPracovala jako fotoreportérka a fotožurnalistka a cestovala pracovně do USA, Kanady a zemí Latinské Ameriky (Peru, Ekvádoru, Bolívie a Brazílie). Gisèle Freundová byla také znalkyní a propagátorkou francouzské literatury a na svých četných cestách po světě pořádala přednášky a konference o francouzské literatuře v němčině, angličtině, francouzštině i španělštině. V roce 1948 se rozvedla. V roce 1950 odjela přes Uruguay do Argentiny, kde, opět pro časopis \"Life\", udělala fotografickou reportáž ze života Evity Perónové. Tuto akci provázel skandál, který se řešil na diplomatické úrovni. Fotografka zachytila manželku argentinského prezidenta Evitu, která ráda vystupovala v roli ochránkyně chudých, na snímku s veškerou okázalostí a přepychem, kterým se ve skutečnosti obklopovala. V letech 1950–1952 pobývala v Mexiku, kde poznala a fotografovala osobnosti uměleckého a literárního světa Fridu Kahlo, Diega Riveru, José Clemente Orozcu a další. Při cestách po zemích Latinské Ameriky vznikl také portrét chilského básníka Pabla Nerudy.\n\nV roce 1954 ukončila nuceně svoji spolupráci s agenturou Magnum. Z politických důvodů, jako komunistce, jí bylo odmítnuto vízum do USA a agentura Magnum se obávala o svoji pověst. Pracovala ale dále jako nezávislá fotografka pro řadu renomovaných časopisů (\"Paris Match\", \"Art et décoration\", \"Images du Monde\", \"Verve\") vystavovala svá díla a publikovala své knihy. Zároveň pořizovala další portréty slavných spisovatelů a umělců jakými byli Henry Miller, Tennessee Williams, John Steinbeck, Alexandr Solženicyn, Le Corbusier, Marguerite Duras, Henri Matisse nebo Pierre Bonnard.\n\nOd poloviny 60. let ustávala její fotografická činnost. Gisèle Freundová se věnovala uspořádání svého archivu portrétů a publikační činnosti. V roce 1977 se stala prezidentkou \"\" (Francouzské federace společností fotografických tvůrců). V roce 1981 byla vybrána k pořízení oficiálního portrétu francouzského prezidenta Françoise Mitterranda. Za svoji fotografickou tvorbu obdržela několik cen a vyznamenání. Kromě profesionality byla oceňována její odvaha, společenská angažovanost a vůle překonávat překážky. Před svou smrtí darovala francouzskému státu více než 200 svých fotografií. Zemřela 30. března 2000 v Paříži a je pohřbena ve 12. oddílu hřbitova na Montparnasse. Je to blízko domu, kde bydlela a měla svůj ateliér.\n\n\n\n\nGisèle Freundová po sobě zanechala rozsáhlé černobílé i barevné fotografické dílo. Byla jednou z mála fotografů, kteří se věnovali též historii fotografie. Portréty jejích přátel spisovatelů i dalších umělců, spolu s jejími fotoreportážemi, nesouzněly s konvencemi doby. Měla talent vidět a zachycovat opravdovou tvář lidských bytostí, skrývanou často za sociální maskou. Její fotoportréty jsou zároveň analýzou zobrazovaných osobností, jejich životních postojů a jsou v souladu s charakteristickými rysy jejich tvorby. Patřila k těm fotografům, kteří nenechávali portrétované osoby pózovat v ateliéru, ale fotografovala je v jejich prostředí. \n\n\n"}
{"id": "795463", "url": "https://cs.wikipedia.org/wiki?curid=795463", "title": "Raslavice", "text": "Raslavice\n\nRaslavice jsou obec na Slovensku v okrese Bardejov. Na konci roku 2016 měly 2 744 obyvatel, první písemná zmínka pochází z roku 1241. Nynější obec vznikla v roce 1971 sloučením Vyšných Raslavic (s původně slovenským obyvatelstvem) a Nižných Raslavic (dříve maďarských).\n\nNachází se zde románský evangelický kostel z 13. století, moderní římskokatolický kostel Narození Panny Marie, kostel svatého Mikuláše v části Vyšné Raslavice a dva kaštely.\n\n"}
{"id": "795466", "url": "https://cs.wikipedia.org/wiki?curid=795466", "title": "Poliakovce", "text": "Poliakovce\n\nPoliakovce jsou obec na Slovensku v okrese Bardejov. Na konci roku 2016 měly 369 obyvatel, první písemná zmínka pochází z roku 1414. Nachází se zde římskokatolický kostel svaté Alžběty Uherské z roku 1830.\n"}
{"id": "795467", "url": "https://cs.wikipedia.org/wiki?curid=795467", "title": "Růžena Petrů", "text": "Růžena Petrů\n\nRůžena Petrů (* 28. dubna 1930) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do Sněmovny lidu (volební obvod č. 36 - Pelhřimov, Jihočeský kraj). Mandát obhájila ve volbách roku 1981 (obvod Pelhřimov). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "795472", "url": "https://cs.wikipedia.org/wiki?curid=795472", "title": "Porúbka (okres Bardejov)", "text": "Porúbka (okres Bardejov)\n\nPorúbka je obec na Slovensku v okrese Bardejov. Na konci roku 2016 měla 227 obyvatel, první písemná zmínka pochází z roku 1427. Dříve zde stával panský mlýn.\n\nNachází se zde moderní římskokatolický kostel Božího milosrdenství.\n"}
{"id": "795473", "url": "https://cs.wikipedia.org/wiki?curid=795473", "title": "František Pilnay", "text": "František Pilnay\n\nFrantišek Pilnay (29. prosince 1919 – ???) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako ředitel propagačního oddělení. Šlo o podnik \"Bytex Vratislavice\". Působil jako politický a sportovní aktivista a sportovní novinář. Spolupracoval s listem Svobodné slovo.\n\nVe volbách roku 1976 zasedl do Sněmovny lidu (volební obvod č. 61 – Liberec-jih, Severočeský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "795474", "url": "https://cs.wikipedia.org/wiki?curid=795474", "title": "Květoslava Pokorná", "text": "Květoslava Pokorná\n\nKvětoslava Pokorná (* 13. května 1929) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako skladnice.\n\nVe volbách roku 1976 zasedla do Sněmovny lidu (volební obvod č. 126 - Olomouc I, Severomoravský kraj).Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795475", "url": "https://cs.wikipedia.org/wiki?curid=795475", "title": "František Protiva", "text": "František Protiva\n\nFrantišek Protiva (15. srpna 1922 – 22. ledna 1996) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako ředitel zásobovacího oddělení. Ve volbách roku 1976 zasedl do Sněmovny lidu (volební obvod č. 64 - Most-sever-Chomutov-sever, Severočeský kraj). Mandát obhájil ve volbách roku 1981 (obvod Chomutov). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "795480", "url": "https://cs.wikipedia.org/wiki?curid=795480", "title": "Karanténa (film, 2008)", "text": "Karanténa (film, 2008)\n\nKaranténa (anglický titul Quarantine nebo také Quarantined) je americký filmový remake španělského hororu \"REC\" z roku 2008. Režisérem filmu je John Erick Dowdle.\n\nMladá televizní reportérka Angela Vidalová pořádá reportáž z hasičské stanice, kde má v plánu s hasiči strávit celou pracovní noc. Její hlavní prioritou je také výjezd, což se později také stane a jede s hasiči do činžovního domu, odkud znělo hlášení. Po příjezdu jsou všichni obyvatelé shromážděni v hale, z nichž jeden vysvětlí, že pomoc zavolal kvůli podivně chovající se ženě v jejím bytě. Hasiči společně s policií se dostanou do jejího bytu, přičemž Angela vše s kameramanem natáčí. Nikdo z nich však neví, jak nebezpečná může žena být. To poznají, když pokouše jednoho z policistů, který je vážně zraněn a potřebuje ihned lékařskou pomoc. Cestu ven z domu jim však překazí armáda, od které se všichni obyvatelé včetně hasičů a ostatních dozvědí, že dům byl uvalen pod karanténu, nikdo dům nesmí opustit a že je to pro jejich bezpečnost. Nikdo neví, co se dějě a infekce, která se po domě rozšiřuje pokousáním, nabývá své většiny. Prioritou všech je dostat se z domu dřív, než se stanou jednimi z nakažených.\n\n"}
{"id": "795483", "url": "https://cs.wikipedia.org/wiki?curid=795483", "title": "Jan Rábel", "text": "Jan Rábel\n\nJan Rábel (* 17. března 1934) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako zootechnik. Ve volbách roku 1976 zasedl do Sněmovny lidu (volební obvod č. 134 - Jeseník, Severomoravský kraj). Mandát obhájil ve volbách roku 1981 (obvod Jeseník) a volbách roku 1986 (obvod Jeseník). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "795484", "url": "https://cs.wikipedia.org/wiki?curid=795484", "title": "Thurston County (Washington)", "text": "Thurston County (Washington)\n\nThurston County je okres v americkém státě Washington. Své jméno nese po prvním delegátovi teritoria Oregon v americkém Kongresu, Samueli Thurstonovi. Počet obyvatel okresu činil roku 2010 252 264 lidí. Největším městem a okresu a zároveň okresním městem je hlavní město státu Washington, Olympia.\n\nOkres vznikl v lednu 1852 vykrojením z okresu Lewis, po kterém zahrnoval celou oblast Pugetova zálivu a Olympijský poloostrov. Ještě v prosinci stejného roku ovšem ztratil většinu svého území vytvořením okresů Pierce, King, Island a Jefferson.\n\nPodle úřadu U.S. Census Bureau má okres rozlohu 2 000 km², z čehož pouze 6 procent tvoří vodní plochy.\n\n\n\n\n\n\n\nPři sčítání lidu v roce 2010 v okrese žilo 252 264 lidí a hustota obyvatelstva činila 133,9/km². 82 % obyvatelstva tvořili běloši, 5 % Asiaté a 3 % Afro-Američané. 7 % obyvatelstva mělo hispánský původ.\n\n"}
{"id": "795485", "url": "https://cs.wikipedia.org/wiki?curid=795485", "title": "Michaela Richtarčíková", "text": "Michaela Richtarčíková\n\nMichaela Richtarčíková (20. května 1927 – 8. ledna 1990) byla československá politička ze Slovenska maďarské národnosti a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako archivářka. Ve volbách roku 1976 zasedla do Sněmovny lidu (volební obvod č. 183 - Košice-jih, Východoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795492", "url": "https://cs.wikipedia.org/wiki?curid=795492", "title": "Anna Rozsypalová", "text": "Anna Rozsypalová\n\nAnna Rozsypalová (* 15. dubna 1934) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako ředitelka základní školy.\n\nVe volbách roku 1976 zasedla do Sněmovny lidu (volební obvod č. 94 - Gottwaldov I, Jihomoravský kraj). Mandát obhájila ve volbách roku 1981 (obvod Gottwaldov I). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "795493", "url": "https://cs.wikipedia.org/wiki?curid=795493", "title": "František Sodoma", "text": "František Sodoma\n\nFrantišek Sodoma (17. srpna 1920 - ???) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako ředitel svářečské dílny. Ve volbách roku 1976 zasedl do Sněmovny lidu (volební obvod č. 15 - Praha 10-střed, hlavní město Praha). Mandát obhájil ve volbách roku 1981 (obvod Praha 10 a 4 - střed). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "795495", "url": "https://cs.wikipedia.org/wiki?curid=795495", "title": "Vyšné Raslavice", "text": "Vyšné Raslavice\n\nVyšné Raslavice (dříve také Slovenské Raslavice) jsou část obce Raslavice na Slovensku v okrese Bardejov. Na konci roku 2008 měly 1 060 obyvatel. Nachází se zde římskokatolický kostel svatého Mikuláše z roku 1862, synagoga z téhož období a železniční stanice.\n"}
{"id": "795496", "url": "https://cs.wikipedia.org/wiki?curid=795496", "title": "Marta Solčanská", "text": "Marta Solčanská\n\nMarta Solčanská (* 22. ledna 1943) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako jeřábnice. Šlo o dělnici z podniku Pozemní stavby, závod \"Prefa Čab\". Ve volbách roku 1976 zasedla do Sněmovny lidu (volební obvod č. 151 - Zbehy, Západoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\nK roku 2011 se mezi obyvateli obce Čab uvádí jistá Marta Solčanská coby předsedkyně místní pobočky \"Jednoty dôchodcov Slovenska\".\n\n"}
{"id": "795497", "url": "https://cs.wikipedia.org/wiki?curid=795497", "title": "Házená na Letních olympijských hrách 1976", "text": "Házená na Letních olympijských hrách 1976\n\nTurnaj se odehrál v rámci XXI. olympijských her ve dnech 18. - 30. července 1976 v Montrealu.\n\nTurnaje se zúčastnilo 12 mužstev, rozdělených do dvou šestičlenných skupin. Vítězové skupin hráli finále, týmy na druhém místě hrály o třetí místo, týmy na třetím místě o páté místo atd. Olympijským vítězem se stalo mužstvo Sovětského svazu.\n\n SSSR - Japonsko 26:16 (11:5)\n\n18. července 1976 - Montreal\n\n18. července 1976 - Quebec City\n\n18. července 1976 - Sherbrooke\n\n20. července 1976 - Montreal\n\n20. července 1976 - Quebec City\n\n20. července 1976 - Sherbrooke\n\n22. července 1976 - Montreal\n\n22. července 1976 - Quebec City\n\n22. července 1976 - Sherbrooke\n\n24. července 1976 - Montreal\n\n24. července 1976 - Quebec City\n\n24. července 1976 - Sherbrooke\n\n26. července 1976 - Montreal\n\n26. července 1976 - Quebec City\n\n26. července 1976 - Sherbrooke\n\n Rumunsko - Maďarsko 23:18 (13:8)\n\n18. července 1976 - Montreal\n\n18. července 1976 - Quebec City\n\n18. července 1976 - Sherbrooke\n\n20. července 1976 - Montreal\n\n20. července 1976 - Quebec City\n\n20. července 1976 - Sherbrooke\n\n22. července 1976 - Montreal\n\n22. července 1976 - Quebec City\n\n22. července 1976 - Sherbrooke\n\n24. července 1976 - Montreal\n\n24. července 1976 - Quebec City\n\n24. července 1976 - Sherbrooke\n\n26. července 1976 - Montreal\n\n26. července 1976 - Quebec City\n\n26. července 1976 - Sherbrooke\n SSSR - Rumunsko 19:15 (10:6)\n\n28. července 1976 - Montreal\n\n Polsko - SRN 21:18 (11:9)\n\n28. července 1976 - Montreal\n\n Jugoslávie - Maďarsko 21:19 (11:9)\n\n27. července 1976 - Montreal\n\n Československo - Dánsko 25:21 (11:13)\n\n27. července 1976 - Montreal\n\n Japonsko - USA 27:20 (12:8)\n\n27. července 1976 - Montreal\n\n1. SSSR\n\nTrenér: Anatoli Jewtuschenko\n\n2. Rumunsko\n\nTrenér: Nicolae Nedef\n3. Polsko\n\nTrenér: Janusz Czerwiński\n7. Československo\n\nTrenér: Jiří Vícha\n\nTurnaj se odehrál v rámci XXI. olympijských her ve dnech 18. - 30. července 1976 v Montrealu.\n\nTurnaje se zúčastnilo 6 družstev. Turnaj se odehrál v jedné skupině systémem každý s každým. Olympijským vítězem se stalo družstvo Sovětského svazu.\n\n20. července 1976 – Montreal\n\n20. července 1976 – Quebec City\n\n20. července 1976 – Sherbrooke\n\n22. července 1976 – Montreal\n\n22. července 1976 – Quebec City\n\n22. července 1976 – Sherbrooke\n\n24. července 1976 – Montreal\n\n24. července 1976 – Quebec City\n\n24. července 1976 – Sherbrooke\n\n26. července 1976 – Montreal\n\n26. července 1976 – Quebec City\n\n26. července 1976 – Quebec City\n\n28. července 1976 – Montreal\n\n28. července 1976 – Montreal\n\n28. července 1976 – Montreal\n1. SSSR \n2. NDR\n3. Maďarsko\n\n"}
{"id": "795498", "url": "https://cs.wikipedia.org/wiki?curid=795498", "title": "Ondrej Šaling", "text": "Ondrej Šaling\n\nOndrej Šaling (* 10. prosince 1940) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako tajemník Ústředního výboru Socialistického svazu mládeže.\n\nVe volbách roku 1976 zasedl do Sněmovny lidu (volební obvod č. 200 – Vranov nad Topľou, Východoslovenský kraj). Ve Federálním shromáždění setrval do konce funkčního období, tedy do voleb roku 1981.\n\nJeho politická kariéra vyvrcholila na samém konci normalizačního období. 9. dubna 1988 byl kooptován za člena Ústředního výboru Komunistické strany Československa. V listopadu 1989 byl kandidátem a pak členem předsednictva ÚV KSČ, v listopadu 1989 zároveň působil na postu člena sekretariátu ÚV KSČ a tajemníka ÚV KSČ. V letech 1979–1989 se rovněž uvádí jako účastník zasedání Ústředního výboru Komunistické strany Slovenska.\n\nBěhem sametové revoluce vedl společně s dalším představitelem mladší generace komunistických funkcionářů Vasilem Mohoritou vyjednávání s předáky Občanského fóra a Václavem Havlem.\n\n"}
{"id": "795499", "url": "https://cs.wikipedia.org/wiki?curid=795499", "title": "Juraj Šebóšik", "text": "Juraj Šebóšik\n\nJuraj Šebóšik (* 3. ledna 1932) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako horník. V letech 1969-1971 se zmiňuje coby účastník zasedání Ústředního výboru Komunistické strany Slovenska. XIV. sjezd KSČ ho zvolil za člena Ústřední kontrolní a revizní komise KSČ. XV. sjezd KSČ ho v této funkci potvrdil.\n\nVe volbách roku 1976 zasedl do Sněmovny lidu (volební obvod č. 194 - Rožňava, Východoslovenský kraj). Mandát obhájil ve volbách roku 1981 (obvod Rožňava). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "795501", "url": "https://cs.wikipedia.org/wiki?curid=795501", "title": "Marie Šemberová", "text": "Marie Šemberová\n\nMarie Šemberová (* 27. prosince 1947) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 84 - Žamberk, Východočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "795503", "url": "https://cs.wikipedia.org/wiki?curid=795503", "title": "Irving Fisher", "text": "Irving Fisher\n\nIrving Fisher (27. února 1867 – 29. dubna 1947) byl americký ekonom, statistik, matematik, vynálezce, průkopník v oblasti ekonometrie a jeden z prvních amerických neoklasických ekonomů, ačkoli jeho pozdější práce o dluhové deflaci se staly doménou postkeynesiánské školy. Joseph Schumpeter ho popsal jako „největšího ekonoma, jakého kdy USA stvořily“. Tento výrok byl později opakovaný ekonomy Jamesem Tobinem a Miltonem Friedmanem.\n\nProslavil se zejména jako autor transakční rovnice směny. Byl také jedním z prvních významných teoretiků kvantitativní teorie peněz 20. století. Jeho výzkum této teorie umožnilo otevření školy tzv. makroekonomického myšlení známé jako „monetarismus“. Fisher významně přispěl k teorii užitečnosti a obecné rovnováhy. Byl také průkopníkem ve studii  tzv. přechodné volby na trzích, což ho dovedlo k vytvoření teorie kapitálu a úrokových sazeb. Byl také průkopníkem ekonometrie a vývoje indexových čísel. Některé termíny, které jsou po něm pojmenované, zahrnují Fisherovu rovnici, Fisherovu hypotézu, mezinárodní Fisherův efekt, Fisherovu teorii o oddělení a Fisherův trh. \n\nIrving Fisher byl možná první ekonomickou „celebritou“, ale jeho pověst během jeho života byla nenávratně poškozena jeho veřejnými prohlášeními, těsně před havárií na Wall Street z roku 1929, že akciový trh dosáhl „trvale vysoké hladiny“. Jeho následná teorie deflace dluhu (jako vysvětlení Velké deprese), stejně jako jeho obhajoba plně rezervního bankovnictví a alternativních měn, byly do značné míry ignorovány ve prospěch práce Johna Maynarda Keynese. Fisherova reputace se od té doby zotavila v neoklasické ekonomii, zejména poté, co byla jeho práce znovu nalezena koncem padesátých let, a z velké části díky zvýšenému zájmu o deflaci dluhu po recesi koncem roku 2000.\n\nPoté, co četně přispěl k ekonomické teorii, se až do své smrti stal nejpřednějším zastáncem úplné rezervní bankovní reformy. Byl jedním z autorů Programu pro měnovou reformu, kde jsou nastíněny obecné koncepce 100% rezervního systému.\n\nIrving Fisher se narodil v Saugerties v New Yorku. Jeho otec byl učitel a církevní ministrant, který vychoval svého syna s myšlenkou, že musí být užitečným členem společnosti. I přes to, že byl vychován v náboženské rodině, se později stal ateistou. \n\nJako dítě měl pozoruhodné matematické schopnosti a smysl pro vynalézavost. Týden po přijetí na vysokou školu Yale mu zemřel otec ve věku 53 let. Irving po smrti svého otce pracoval převážně jako doučovatel, aby zaopatřil svoji matku a bratra. V roce 1888 získal bakalářský titul s výbornými studijními výsledky a byl rovněž zvolen za člena společnosti Skull and Bones. \n\nV roce 1891 Fisher získal doktorát na Yale University. Po absolvování univerzity Yale studoval Fisher v Berlíně a Paříži.\n\nJeho poradci byli teoretický fyzik Willard Gibbs a sociolog William Graham Sumner. Jako student ukázal Fisher mimořádný talent a sklony k matematice, ale zjistil, že ekonomie nabízí větší prostor pro jeho ambice a sociální zájmy. Jeho diplomová práce, publikovaná Yalem v roce 1892 pod názvem \"Matematická vyšetřování v teorii hodnoty a cen\", byla důkladným vývojem teorie obecné rovnováhy. Když začal Fisher práci psát, nebyl si vědom toho, že francouzský matematický ekonom Léon Walras a jeho evropští učedníci již pokryli podobnou tematiku. Nicméně, Fisherova práce byla velmi významným příspěvkem a byla evropskými mistry, jako je Francis Edgeworth, okamžitě uznána jako prvotřídní. V letech 1895–1935 působil na univerzitě Yale jako profesor ekonomie a od roku 1935 jako emeritní profesor. \n\nMezi lety 1896-1910 editoval literární časopis Yale Review a byl aktivní v mnoha naučných společnostech, institucích a sociálních organizacích. V roce 1918 se stal prezidentem Americké ekonomické asociace. Americká matematická společnost ho vybrala jako svého laureáta na cenu Gibbs pro rok 1929. V roce 1918 se stal prezidentem Americké ekonomické společnosti. Jeho práce na poli matematické ekonomie byla vysoce sofistikovaná a uznávaná předními ekonomy tehdejší doby. V roce 1930 Fisher spoluzakládal s Ragnarem Frischem a Charlesem F. Roosem Ekonometrickou společnost a stal se též jejím prvním prezidentem. \n\nZískal také cenu \"New York Medical Society\" za vynález stanu pro léčbu obětí tuberkulózy.\n\nFisher byl plodným spisovatelem, produkujícím žurnalistiku, technické knihy a články zabývající se různými společenskými otázkami, které se týkají první světové války, dvacátých a třicátých let 20. století. Vytvořil několik praktických vynálezů, z nichž nejpozoruhodnějším byl tzv. \"„index viditelného registračního systému“\", který nechal patentovat v roce 1913 a později v roce 1925 ho prodal Kardexu Randovi. Toto a jeho následné akciové investice z něho udělaly bohatého muže, dokud nebyl zasažen velkou hospodářskou krizí v roce 1929. \n\nFisher byl také aktivním bojovníkem za společnost a zdraví, zastáncem vegetariánství, prohibice a eugeniky. \n\nV 1893 se oženil s Margaret Hazardovou, vnučkou průmyslníka na Rhode Islandu a sociálního reformátora Rowland G. Hazarda. \n\nZemřel v New Yorku v roce 1947 ve věku 80 let.\n\nAmerický ekonom James Tobin tvrdil, že k intelektuálním průlomům, které označují neoklasickou revoluci v ekonomii, došlo v Evropě kolem roku 1870. Další dvě dekády byly svědky živých debat, které vedly k tomu, že nová ekonomická teorie byla více či méně začleněna do klasické tradice, jež jí předcházela. Podle německého ekonoma Josepha A. Schumpetera nebyli američtí ekonomové přítomni u vzniku nové teorie. Aktivně se budování účastnili až mezi lety 1870 a 1914 dva ekonomové, John Bates Clark a Irving Fisher. Oni a další přinesli neoklasickou teorii do amerických novin, škol a učebnic. Nakonec jejich paradigma ovlivnilo celou ekonomickou vědu v této zemi. \n\nV revizi historie teorie užitku ekonom George Stigler napsal, že Fisherova disertační práce byla „brilantní“ a zdůraznil, že obsahovala „první pečlivé zkoumání měřitelnosti užitkové funkce a její relevantnosti k teorii poptávky.“ Zatímco jeho publikovaná práce vykazovala neobvyklý stupeň matematické sofistikovanosti na ekonoma své doby, Fisher se vždy snažil oživit svou analýzu a prezentovat své teorie co nejjasněji. Například pro doplnění důkazů ve své disertační práci postavil propracovaný hydraulický stroj s čerpadly a pákami, což mu umožnilo vizuálně demonstrovat, jak se rovnovážné ceny na trhu upravovaly v reakci na změny nabídky nebo poptávky.\n\nFisher je dnes pravděpodobně v neoklasické ekonomii nejlépe známý pro svou teorii kapitálu, investice a úrokové sazby, která byla poprvé zmíněna v jeho díle Povaha kapitálu a příjmu (1906) a dále rozpracována v díle Úroková sazba (1907). \n\nJeho pojednání Teorie úroku z roku 1930 shrnovalo celoživotní výzkum kapitálu, kapitálového rozpočtování, úvěrových trhů a faktorů určujících úrokové sazby (včetně inflace). Fisher viděl, že subjektivní ekonomická hodnota není jen funkcí množství zboží a služeb, které vlastní nebo směňuje, ale také okamžiku, kdy jsou nakupovány za peníze. Zboží, které je k dispozici nyní, má jinou hodnotu než stejné zboží, které je k dostání později; hodnota má časový i kvantitativní rozměr. Relativní cena zboží dostupného k pozdějšímu datu se měří úrokovou sazbou. Fisher volně využil standardní diagramy používané k výuce vysokoškolské ekonomiky, ale označil osy jako „spotřeba nyní“ a „spotřeba příští období“ (místo obvyklých schematických alternativ „jablka“ a „pomeranče“). Výsledná teorie byla podrobně představena v jeho Teorii zájmu. Tento model, později zobecněný na případ zboží K a období N (včetně případu nekonečně mnoha období), se stal standardní teorií kapitálu a úroku a je popsán v dílech ekonomů Gravella a Reese, Aliprantise, Browna a Burkinshawa. Tento teoretický pokrok vysvětluje také americký ekonom Hirshleifer.\n\nFisherův výzkum základní teorie cen a úrokových sazeb nereflektoval přímo sociální problémy své doby. Na druhou stranu, jeho peněžní ekonomika ano a ta se také stala stěžejním bodem jeho kariéry. Byl to právě Fisher (následující průkopnickou práci Simona Newcomba), který zformuloval kvantitativní teorii peněz z hlediska ,směnné rovnice’’: \n\n“Nechť M je celková zásoba peněz, P cenová hladina, T množství transakcí používajících peníze a V rychlost oběhu peněz, takže platí: M • V = P • T “\n\nPozději ekonomové nahradili T reálnou produkcí Y (nebo též Q), často kvantifikovanou reálným hrubým domácím produktem (HDP). Fisherova publikace Appreciation and Interest byla abstraktní analýzou chování úrokových sazeb při změně cenové hladiny.\n\nFisher věřil, že investoři a spořitelé byli v různé míře zaslepeni iluzí peněz. V ideálním světě by změny cenové hladiny neměly žádný vliv na výrobu nebo zaměstnanost. Ve skutečném světě spolu s iluzí peněz způsobila inflace (a deflace) vážné škody. Po více než čtyřicet let vymýšlel Fisher různá schémata pro stabilizaci peněz, tj. stabilizaci cenové hladiny. Byl jedním z prvních, kdo podrobil makroekonomické údaje včetně stavu peněz, úrokových sazeb a cenové hladiny statistickým analýzám a testům. Ve dvacátých letech představil techniku nazývanou distribuované zpoždění. Indexová čísla hrála důležitou roli v jeho monetární teorii a jeho kniha Tvorba indexových čísel je dodnes významná. Fisher za svého hlavního soupeře považoval švédského ekonoma Knuta Wicksella. Fisher se zasazoval o stručnější vysvětlení kvantitativní teorie peněz, která dle něj spočívala téměř výhradně na dlouhodobých cenách. Wicksellova teorie byla podstatně složitější, počínaje úrokovými sazbami v systému změn reálné ekonomiky. Ačkoli oba ekonomové ze svých teorií dospěli k závěru, že jádrem hospodářského cyklu (a hospodářské krize) byla vládní měnová politika, s ostatními částmi svých prací po celý život nesouhlasili a vskutku tuto debatu vedli o půl století později i zástupci keynesiánství a monetarismu.\n\nPo pádu akciového trhu v roce 1929 a na počátku začínající Velké hospodářské krize vyvinul Fisher teorii hospodářských krizí nazvanou deflace dluhu, která připsala krizi za vinu prasknutí tzv. ekonomické bubliny. Fisher předpokládá, že jakmile dojde k prasknutí ekonomické bubliny, spustí se řada reakcí, které mají vážný negativní dopad na reálnou ekonomiku: \n\n1. Likvidace dluhu a nouzový prodej \n\n2. Vyplácí se kontrakce peněžní zásoby v podobě bankovních úvěrů  \n\n3. Pokles cen aktiv \n\n4. Stále větší pokles čistého jmění podniků, což urychluje bankroty \n\n5. Pokles zisku \n\n6. Snížení produkce, obchodu a zaměstnanosti \n\n7. Pesimismus a ztráta důvěry \n\n8. Hromadění peněz \n\n9. Pokles nominálních úrokových sazeb a zvýšení úrokových sazeb zbavených o deflaci. Deflace dluhu je nyní hlavní teorií, s níž je spojeno Fisherovo jméno.\n\nKrach na newyorské burze a následná velká hospodářská krize stála Fishera značnou část jeho osobního bohatství a akademické reputace. Známá je jeho předpověď devět dní před krachem, kdy předpověděl, že ceny akcií zřejmě dosáhly tzv. trvale vysoké hladiny. 21. října 1929 Fisher prohlásil, že se trh pouze zbavuje extrémních složek společnosti a následně vysvětlil, proč si myslí, že ceny stále zatím nedosáhly své opravdové hodnoty a měly by tak ještě narůst. Ve středu 23. října na zasedání bankéřů oznámil, že ,bezpečnostní hodnoty ve většině případů nebyly navýšeny“. Měsíce po krachu stále ujišťoval investory, že se situace co nejdříve napraví. Ovšem jakmile krize udeřila v plné síle, varoval, že probíhající deflace byla příčinou katastrofální kaskádové platební neschopnosti, která v tu dobu trápila americkou ekonomiku, jelikož deflace navýšila reálnou hodnotu dluhů v amerických dolarech. Fisher byl natolik zdiskreditován, jednak svými prohlášeními z roku 1929 a jednak zkrachováním jeho vlastní firmy, kterou založil, že se pouhá hrstka lidí pozastavila nad jeho analýzou hospodářské krize o deflaci dluhu. Namísto toho se většina lidí obracela k myšlenkám Keynese, ovšem od 80. let se Fisherova teze o deflaci dluhu opět vrací do ekonomického podvědomí.\n\nProfesor ekonomie právnické školy v Miami Lawrence Lokken udělal čest knize Irvinga Fishera z roku 1942 konceptem, který stál za reformou zvanou Unlimited Savings Accumulation Tax, která byla zavedena americkým senátem v roce 1995 těmito senátory: Pete Domenici (Nové Mexiko), Sam Nunn (Georgia) a Bob Kerrey (Nebraska). Koncept spočíval v tom, že zbytečné výdaje (jež jsou zákonem obtížně definovatelné) lze zdanit tím, že se zdaní příjem vyjma všech čistých investic a úspor a vyjma rozpočtu na nezbytné nákupy, čímž se získají prostředky dostupné pro investice.\n\nV roce 1898 byla Fisherovi diagnostikována tuberkulóza, tatáž nemoc, na kterou zemřel jeho otec. Po třech letech strávených v sanatoriu se nakonec plně zotavil. Tato zkušenost ho dovedla k tomu stát se aktivistou v oblasti zdravotnictví. Byl jedním ze zakladatelů Life Extension Institute, v jehož rámci vydal bestsellerovou knihu Jak žít: Pravidla pro zdravý život na základě moderní vědy v roce 1915. Doporučoval pravidelně cvičit a omezit požívání červeného masa, tabáku a alkoholu.  V roce 1924 napsal pro časopis Reader’s Digest článek proti kouření, ve kterém argumentoval, že tabák redukuje svalovou hmotu, její odolnost a životní sílu a že v menší míře působí jako narkotický jed, opium a alkohol. Fisher podporoval vládní prohibici alkoholu ve 20. letech a napsal tři příručky, ve kterých se zastával prohibice ve Spojených státech z důvodu zlepšení veřejného zdraví a ekonomické produktivity. Také obhajoval eugeniku, když sloužil ve vědecké poradní radě Eugenics Record Office a jako první prezident americké eugenické společnosti. \n\nKdyž byla jeho dceři diagnostikována schizofrenie, nechal ji Fisher léčit ve státní nemocnici v Trentonu v New Jersey. Ředitel této nemocnice, psychiatr Henry Cotton, věřil v teorii ohniska nákazy, podle níž jsou duševní poruchy výsledkem působení infekční tkáně v kořenech zubů, útrobách střev a dalších místech v těle. Cotton také tvrdil, že odstranění této tkáně může pomoci zmírnit pacientovu duševní poruchu. V Trentonu podstoupila Margaret Fisherová operaci, kdy jí byly odstraněny části střeva, což nakonec vedlo k její smrti. Irving Fisher přesto zůstal přesvědčený o platnosti léčby Cottona.\n"}
{"id": "795506", "url": "https://cs.wikipedia.org/wiki?curid=795506", "title": "Prorostlík okrouhlolistý", "text": "Prorostlík okrouhlolistý\n\nProrostlík okrouhlolistý (\"Bupleurum rotundifolium\") je z evropské přírody rychle mizející druh nenápadné, planě rostoucí rostliny, která se z plevelné rostliny stala v mnoha zemích kriticky ohroženou nebo dokonce vyhynulou.\n\nRostlina je původem ze Zakavkazska, Malé Asie a přilehlé jihovýchodní Evropy, odkud se rozšířila do střední a západní Evropy. jakož i do severní Afriky. Druhotně byla zavlečena na Dálný východ, do jihovýchodní Asie, Severní Ameriky, Austrálie i na Nový Zéland. Vyrůstá ve floristické zóně submediteránní, mediteránní a jižní temperátní.\n\nRoste na slunných a sušších stanovištích, v  kamenitých, písčitých, hlinitých a jílovitých půdách které jsou dobře zásobeny živinami a mají zásadité podloží. Často se projevuje jako synantropní rostlina, roste na stanovištích přetvořených člověkem, např. na okrajích obilných lánů, vinicích a mezích, bývá součásti ruderálních společenstev. Vyskytuje se v nížinách i pahorkatinách, v termofytiku i mezofytiku. Je považována za součást vegetace svazu Caucalion lappulae.\n\nV minulosti rostl prorostlík okrouhlolistý v České republice na teplejších stanovištích jako plevel poměrně často, v současnosti se objevuje jen velmi zřídka a to pouze na několika lokalitách v severozápadních Čechách a na jižní Moravě. Je proto prohlášen vyhláškou Ministerstva životního prostředí č. 395/1992 Sb. i \"Černým a červeným seznamem cévnatých rostlin ČR v roce 2000\" za kriticky ohrožený druh.\n\nNasivělá, jednoletá bylina vysoká od 10 do 60 cm s přímou lodyhou vyrůstající z tenkého kořene. Lodyha je jemně rýhovaná, lesklá, bělavá nebo lehce načervenalá, nahoře rozvětvená. Má dva typy listů, spodní jsou s řapíky a jejich čepele jsou podlouhlé až 7 cm a široké 3 cm, v období kvetení již zasychají. Střední a horní přisedlé listy svou bázi lodyhu zcela objímají, jsou vejčité až okrouhlé, vytvářejí mělké misky v nichž se zdržuje vody a stéká po lodyze ke kořeni.\n\nKvěty na krátkých stopkách jsou drobné, oboupohlavné a sdružené do okolíčků, čtyři až osm okolíčků tvoří okolíky. Okolíky jsou bez podpůrných listenů, zato okolíčky mají 3 až 5 nápadných žlutých, vejčitých listenů delších než jsou samotné okolíčky. Po odkvetení se listeny sklání nad květ a chrání rostoucí plody. Pětičetné, protandrické květy mají zakrslý, nezřetelný kalich a okrouhlé, žlutozelené korunní lístky s dovnitř ohnutým okrajem, které jsou dlouhé asi 0,8 mm. V květu jsou žlázky s nektarem. Rozkvétají v květnu až červenci, opyluje je hmyz.\n\nPlody jsou elipsovité až vejcovité, černohnědé dvounažky. Jsou podlouhlé, nitkovitě žebernaté. Semena jsou dlouhá 3,4 mm a široká 1,2 mm, jedno váží 3,6 mg. Prorostlík okrouhlolistý se rozmnožuje výhradně semeny, která klíčí poměrně pozdě na jaře, kdy je již půda dostatečně prohřátá. Celkem dobře snáší posekání před dobou kvetení, snadno obroste novými kvetoucími větvemi.\n\n\n \n"}
{"id": "795508", "url": "https://cs.wikipedia.org/wiki?curid=795508", "title": "Hlízenka sasanková", "text": "Hlízenka sasanková\n\nHlízenka sasanková (\"Dumontinia tuberosa\", též \"Sclerotinia tuberosa\") je parazitická vřeckovýtrusná houba, parazitující na rostlině sasance hajní \"(Anemone nemorosa)\". Hlízenka sasanková není jedlá houba.\n\nPlodnice, vyrůstající na zemi, jsou drobné, kalíškovitého až ploše miskovitého tvaru, 1–3 cm široké, okrově až kaštanově hnědé barvy. Vyrůstají na 1–5 cm dlouhé tenké stopce, která pokračuje až několik centimetrů pod povrch půdy, kde přechází v tvrdé, tmavé sklerocium.\n\nHlízenka sasanková roste na jaře, od března do května, v porostech sasanky hajní (\"Anemone nemorosa\"), na jejíchž oddencích parasituje; plodnice vytváří zhruba v době jejího květu. Jde o poměrně hojnou houbu, vyskytující se obvykle ve velkých skupinách v lužních lesích a dalších listnatých hájích, v zahradách i jinde, kde roste sasanka hajní.\n\n\n"}
{"id": "795510", "url": "https://cs.wikipedia.org/wiki?curid=795510", "title": "Nižné Raslavice", "text": "Nižné Raslavice\n\nNižné Raslavice (dříve také Uhorské Raslavice) jsou část obce Raslavice na Slovensku v okrese Bardejov. Vznikly později než sousední Vyšné Raslavice, a to ve druhé polovině 13. století po příchodu maďarských osadníků. Na konci roku 2008 měly 1 568 obyvatel.\n\nNachází se zde římskokatolický kostel Narození Panny Marie z let 1991 až 1996 a evangelický kostel Nejsvětější Trojice (původně zasvěcený sv. Alžbětě Uherské a později Panně Marii), který naposledy prošel rekonstrukcí v letech 1996 až 1998 po jeho odkoupení od římskokatolické církve. Zdejší kaštel z počátku 18. století v roce 1939 zakoupila Kongregace sester Božského Spasitele; v roce 1950 odsud byly řeholnice vyhnány a stavbu, která v roce 1985 vyhořela, se podařilo obnovit až po její restituci začátkem 90. let 20. století.\n"}
{"id": "795516", "url": "https://cs.wikipedia.org/wiki?curid=795516", "title": "Phalaenopsis", "text": "Phalaenopsis\n\nRod \"Phalaenopsis\" (česky někdy nazývaný můrovec) z čeledi vstavačovité je nejčastěji pěstovaným rodem orchidejí. V rámci rodu \"Phalaenopsis\" rozlišujeme asi 60 různých druhů, které jsou převážně epifytické a příležitostně litofytní. Jejich přirozený výskyt je v oblastech tropické Asie, Číny, Indie, Nepálu, Indonésie, Nové Guineji a severovýchodní Austrálie. Některé druhy nalezneme na Červeném seznamu z roku 1997 jako ohrožené nebo zranitelné.\n\nV přírodě rostou tyto orchideje převážně jako epifyty na kmenech a větvích stromů, řidčeji i na kamenném podkladu.\n\nKořeny jsou uzpůsobené k přichycení k podkladu. Jsou pevné, hladké, silné a na povrchu mají vrstvu odumřelých buněk nazývající se velamen, která jim dává šedo-stříbrnou barvu. Tyto buňky jsou naplněné vzduchem. Slouží jako ochrana před mechanickým poškozením či spálením od slunce. Ve chvíli, kdy velamen nasákne vodu, zprůhlední a zezelená. Velamen nekryje vzrostný vrchol kořene, který je celý zelený a velmi citlivý vůči svému okolí.\n\n\"Phalaenopsis\" patří mezi monopodiální skupinu rostlin, které mají pouze jeden krátký stonek, který je redukovaný a nese tmavě zelené listy. Vyrůstající listy jazykovitého tvaru jsou masité, na povrchu kožovité. Mohou dorůstat do délky až 40 cm. Na kvalitu listů má znatelný vliv umístění rostliny.\nV období květu vynese rostlina stvol se 4 – 10 květy, které vyrůstají z pupenů většinou ve střední části stvolu. Květy různých pestrých barev svým tvarem připomínají motýla a jsou bilaterálně symetrické. Každý květ se sestává ze šesti okvětních lístků ve dvou trojčetných kruzích. Vnější kruh se skládá ze tří lístků zvané sepaly (kališní) a vnitřní kruh má taktéž tři lístky zvané petaly (korunní). Spodní petal se od ostatních liší tvarem a nazývá se labellum (pysk). Slouží jako přistávací plocha pro opylovače. Uprostřed květu nad labellem se nachází kolumna (sloupek) nesoucí bliznu a prašníky, které jsou označovány jako brylky kvůli pylu utvářeného do „hrudek“. Po opylení a dozrání tobolkovitého semeníku, jenž v době zralosti praskne, se uvolní drobná semínka bělavé či žlutavé barvy. Semena patří mezi nejmenší na světě - na jeden gram můžeme počítat až milion semen.\n\nPhalaenopsis se rozmnožuje hlavně generativním způsobem. Ke správnému uchycení a klíčení semen pomáhají symbiotické houby. Většina těchto hub patří mezi stopkovýtrusné, nejčastěji se objevuje rod Rhizoctonia. Po vyklíčení semene se vytvoří pouze malé vláskovité kořínky a k plnému růstu se „odhodlají“ až ve chvíli, kdy se propojí s myceliem symbiotických hub. Symbiotické houby slouží jako hlavní zdroj výživy pro vyvíjející se rostlinu.\n\nZahradnictví a jiné obchodní domy nabízejí širokou škálu barev a velikostí hybridů těchto rostlin. Hybridy jsou přizpůsobené k amatérskému pěstování. Díky tomu se rod \"Phalaenopsis\" stal jednou z nejprodávanějších pokojových rostlin.\n\nNovinkou na trhu je orchidej zvaná 'Blue Mystique'. Jak z názvu vyplývá, jedná se o \"Phalaenopsis\" s blankytně modrou či tyrkysovou barvou květu. Tohoto zbarvení se podařilo docílit díky speciálnímu přírodnímu barvivu, jež bylo vynalezeno extra pro \"Phalaenopsis\" americkou společností SilverVase. Barvivo se aplikuje do stvolu těsně před vyvinutím poupat. Díky tomu listy orchideje nejsou modré, ale zelené, a tak zbarvení rostliny vypadá přirozeně.\n\n\n\n \n"}
{"id": "795518", "url": "https://cs.wikipedia.org/wiki?curid=795518", "title": "Michail Petrovič Simonov", "text": "Michail Petrovič Simonov\n\nMichail Petrovič Simonov ( , 19. října 1929, Rostov na Donu - 4. března 2011, Moskva) byl sovětský a ruský konstruktér letadel, generální konstruktér OKB Suchoj od roku 1983, pracoval ve vývojové konstrukční kanceláři, účastnil se vývoje útočného letounu Su-24, bojového letounu letoun blízké palebné podpory Su-25, řídil stavbu sportovních letounů značky „Su“, nejvíce je však znám jako jeden z hlavních konstruktérů přepadového stíhacího letounu Su-27 a některých jeho modifikací.\n\nRodiče (Věra Michajlovna a Pjotr Vasilevič) se po skončení Rostovské státní univerzity (\"Ростовский государственный университет\", dnes Jižní federální univerzita) v 1933 přestěhovali do podmoskevské osady Bykovo kvůli otcově aspirantuře. Jejich nový dům byl jen několik kilometrů od bykovského letiště a bylo možné od něho pozorovat startující a přistávající letadla.\nV Alma-Atě, kam otce přeřadili po ukončení aspirantury, se budoucí generální konstruktér zabýval leteckým modelářstvím, stavěl první modely větroňů a seznamoval se s časopisy \"Техника — молодежи\" a \"Самолёт\". \n\nNa počátku druhé světové války se jeho otec jako poručík dostal na frontu a padl v bitvě u Stalingradu. Po válce se osiřelá rodina přestěhovala do města Kamensk-Šachtinskij v Rostovské oblasti, kde žili matčiny rodiče. Tam absolvoval střední školu.\n\nProtože nechtěl nechat samotnou nemocnou matku, namísto Moskevského leteckého institutu (\"Московский авиационный институт\", MAI) byl přijat na bližší Novočerkasský polytechnický institut. Specializace byla vzdálena letectví – projektování a využití automobilů. Ve třetím ročníku dostal Stalinovo stipendium, aktivně se též věnoval cyklistickému sportu. Během školy zaslal své dokumenty na MAI, byl odmítnut, načež byl přijat do čtvrtého ročníku na Kazaňského leteckého institutu (KAI).\n\nV roce 1953 byl při KAI založen nejdřív plachtařský kroužek, který byl v roce 1956 přetvořen na Studentskou konstrukční kancelář (SKB), jedním ze zakládajících členů a pracovníků se stal čerstvý absolvent Simonov. Byl hlavním konstruktérem prvního sovětské konstrukční kanceláře sportovního letectví, současně se stal instruktorem a pilotem-vlekařem leteckého klubu. Pod jeho vedením byly postaveny první sovětské celokovové rekordní kluzáky KAI-11, KA1-12, KAI-14, KAI-17 a KAI-19.\n\nV roce 1969 byl přemístěn z Kazaně do Moskvy a jmenován náměstkem hlavního konstruktéra v Dolnoprudnenské konstrukční kanceláři automatiky. Po devíti měsících byl přeřazen na práci do Uchtomské filiálky Moskevského strojírenského závodu pod vedením Roberta Bartini. Za několik měsíců, roku 1970 byl jmenován náměstkem hlavního konstruktéra v OKB Suchogo. V této funkci v letech 1970 až 1979 řídil letové zkoušky a dolaďování frontového bombardéru Su-24, bitevníku Su-25 a od roku 1976 byl hlavním konstruktérem přepadové stíhačky SU-27. V letech 1979–1983 byl náměstkem ministra leteckého průmyslu. V lednu 1983 stanul v čele OKB Suchogo ve funkci generálního konstruktéra, kterým zůstal do konce života. Pod jeho vedením vznikaly různé modifikace Su-27. Po „perestrojce“, když se snížilo financování ze strany státu, byl iniciátorem částečného převodu prací na komerční bázi. Zpočátku byl mimorozpočtové prostředky získávány prodejem sportovních a akrobatických letounů do zahraničí. Po rozpadu Sovětského svazu a prudkého propadu financování byla dodávána bitevní letadla i do zahraničí (Indie, Indonésie, Malajsie, Čína a další země).\n\nZemřel 4. března 2011 v důsledku těžké nemoci. Je pohřben na Novodevičím hřbitově v Moskvě.\n\nByl nositelem titulu Hrdina Ruské federace (1999), držitel Řádu rudého praporu práce a zlaté medaile V. G. Šuchova, laureát Leninovy (1974) a dvou státních cen SSSR (za letadla Su-26 a Su-27). Byl doktorem technických věd, profesorem Moskevského leteckého institutu, řádným členem Mezinárodní a Ruské inženýrské akademie, Ruské akademie letectví a aeronautiky. \n"}
{"id": "795521", "url": "https://cs.wikipedia.org/wiki?curid=795521", "title": "Mikuláš Müller", "text": "Mikuláš Müller\n\nMikuláš (Nikolaus) Müller (před 1540 – před 25. únorem 1587 Praha) byl pražský dvorní zlatník doby manýrismu, obchodník a bankéř.\n\nPocházel z německé jazykové oblasti, ale jeho přesný původ není doložen (Norimberk?). Jeho počátky v Praze se datují sporem se zlatníkem Tomášem roku 1565. V letech 1565–1588 pracoval ve službách arcivévody Ferdinanda Tyrolského, kde poznal svou manželku Julianu alias Jolku, vdovu po dvorním služebníkovi Rebennikovi. Pocházela v Nizozemí a přivedla si děti Jana a Zuzanu. Po Ferdinandově smrti Müller pracoval pro císaře Maxmiliána II. a zejména pro císaře Rudolfa II.. Zhotovoval hlavně nádobí a měl na starosti také opravy. Bydlel na Malé Straně. \n\nKdyž zbohatl, přikoupil v letech 1572-1576 další tři domy, nejprve honosný nárožní v Thunovské ulici, pak druhý u strahovské brány, a k němu přikoupil sousední dům roku 1583. Po Mikulášově časné smrti vdova dostala ještě zaplaceno od císařské dvorní komory za poslední dílo: pohár typu nautilus. \n\nEpitaf se skupinovým portrétem Müllerovy rodiny pod scénou Vzkříšení Páně namaloval Müllerův zeť, dvorní malíř císaře Bartholomeus Spranger pro retábl oltáře kostela sv. Matěje asi roku 1588. Dnes je obraz vystaven v Národní galerii v Praze (ve Schwarzenberském paláci). Spranger se s Mikulášovou dcerou Kristinou oženil roku 1585. \n\nMüller ve své závěti z roku 1586 jmenoval Sprangera mezi poručníky vdovy Juliany a sirotků, z nichž Jakub Müller se stal zlatníkem v Bratislavě, Mikuláš se jím měl stát také, ale dal se na studia a zemřel mladý. Vdova vedla živnost se svým prvorozeným synem z prvého manželství, zlatníkem a kupcem Janem Rebennikem, až do smrti v roce 1591.\n\nJako zlatník dělal kresebné návrhy a zhotovoval hlavně nádobí, ve službách arcivévody i císaře měl na starosti také opravy. Dochovaly se jeho kresby a návrhy rytin, provedené v dílně Egidia Sadelera. Významný objem jeho práce spočíval v obchodování a půjčování peněz. Mezi jeho věřitele patřili nejbohatší úředníci císařova dvora, jako například Adam z Hradce nebo Petr Vok z Rožmberka.\n\n"}
{"id": "795531", "url": "https://cs.wikipedia.org/wiki?curid=795531", "title": "Čestná stráž", "text": "Čestná stráž\n\nČestná stráž je označení pro člověka, nebo skupinu lidí, většinou vojáků, kteří vykonávají stráž z čestných, ceremoniálních či reprezentativních důvodů u budov, pomníků, při pohřbech, při vítání význačných návštěv, případně i v dalších slavnostních situacích. Čestná stráž může být sestavena jak z dobrovolníků, kteří například takto vzdávají čest padlému spolubojovníkovi při pohřbu, většina států si ale také ve své armádě trénuje specifické jednotky pro ceremoniály přímo určené, u kterých se dbá na honosnou výstroj a příslušníci těchto jednotek většinou mají mít reprezentativní vzhled.\n\nV Česku jsou dvě části vyhrazené převážně pro ceremoniální úkony. Ochranu prezidenta a jeho sídla zajišťuje Hradní stráž a většinu ostatních úkonů obstarává Čestná stráž Armády České republiky. \n\nV případě potřeby vykonávají vojenskou hudbu Ústřední hudba Armády České republiky a Vojenská hudba Olomouc.\n\nV Československu byly za bývalého režimu běžné čestné stráže pionýrů, např. při oslavách konce druhé světové války.\n\nSoučasně působí v Česku také Sokolská stráž, která je čestnou jednotkou České obce sokolské (Sokola). \n\nNa Slovensku funguje čestná stráž prezidenta Slovenské republiky, která střeží prezidentský palác.\n"}
{"id": "795532", "url": "https://cs.wikipedia.org/wiki?curid=795532", "title": "Alena Karešová", "text": "Alena Karešová\n\nAlena Karešová, rodným jménem Alena Engelmannová (27. ledna 1927 Praha – 19. července 2019 Praha) byla česká divadelní a filmová herečka, později vysokoškolská pedagožka. Příjmení \"Karešová\" je umělecký pseudonym – údajně proto, že její rodiče nesouhlasili s uměleckou dráhou.\n\nByla dvakrát vdaná. S prvním manželem se rozvedla, druhý manžel zemřel, obě manželství zůstala bezdětná. Na sklonku života trpěla zdravotními potížemi a po smrti přítele, herce a recitátora Milana Friedla (13. března 1931 – 2. října 2009), bývalého ředitele Lyry Pragensis, se údajně uzavřela do sebe a omezila na minimum komunikaci s okolím. Zemřela v červenci 2019 ve věku 92 let.\n\nDivadelní herectví vystudovala na pražské Divadelní fakultě Akademie múzických umění, v průběhu studií také pohostinsky hrála v Národním divadle v malých rolích ve hrách \"Xantipa\" (1947) a \"Jabloňové sady\" (1948), školu absolvovala roku 1950. Po absolutoriu se však divadelnímu herectví téměř nevěnovala, jen roku 1958 krátce účinkovala v \"Pražské estrádě\".\n\nNamísto divadla nastoupila po ukončení školy roku 1950 na FAMU, kde vedla předmět \"Práce s hercem\" na katedře režie a vydala skripta pod názvem \"Kultura řeči\". Vyučovala až do roku 1989 a příležitostně se věnovala překladatelství z/do němčiny.\n\nMnohem více rolí než divadlo jí nabídly film a televize, i když šlo převážně o role vedlejší, takřka epizodní nebo dokonce jen vypravěčský doprovod. Poprvé se před kamerou objevila roku 1954, a to v drobné roli účastnice schůze v satirické komedii \"Nejlepší člověk\" režisérů Václava Wassermana a Ivo Nováka. Během dalších dvaceti let odehrála několik dalších malých rolí, až v 70. letech si režiséři oblíbili její typický „učitelský“ zjev – jako autoritativní žena s přísnou tváří, vlasy nakrátko střiženými a s výraznými brýlemi začala být obsazována do typově vhodných rolí ve vážných i zábavných dílech.\n\nPravděpodobně nejčastěji hrála zdravotní sestry, jako např. ve filmech \"Ta chvíle, ten okamžik\" (1981), \"Sestřičky\" (1983, režie Karel Kachyňa) nebo \"Jak básníkům chutná život\" (1987, režie Dušan Klein). Nevyhýbaly se jí ani role úřednic, jak dosvědčuje např. komedie \"Křtiny\" (1981, režie Zdeněk Podskalský), případně sekretářek a asistentek – mj. \"Smrt na cukrovém ostrově\" (1961) nebo \"Prodavač humoru\" (1984). Slavné jsou i její role učitelek – \"Konečně si rozumíme\" (1976), \"Velké přání\" (1981) a snad vůbec její nejslavnější rolí je fyzikářka v komedii \"Bota jménem Melichar\" (1983, režie Zdeněk Troška), jejíž proslovy pronikly i do běžné mluvy – zejména věty \"„Já počkám. Já mám času dost.“\" a \"„Pojď se mnou do kabinetu!“\". Až mnohem později jí byla dopřána role baronky, a to v pohádce \"Nesmrtelná teta\" (1993, režie Zdeněk Zelenka). Její poslední filmovou rolí byla překladatelka ve filmu \"Válka barev\" (1995, režie Filip Renč).\n\nV televizi se kromě několika rolí v inscenacích a seriálech osvědčila jako komentátorka a vypravěčka, její laskavě znějící hlas nás doprovází například v seriálech \"Arabela\" (1979) a \"Létající Čestmír\" (1983).\n\n\n\n"}
{"id": "795540", "url": "https://cs.wikipedia.org/wiki?curid=795540", "title": "Vyhlídky nad Libverdou", "text": "Vyhlídky nad Libverdou\n\nVyhlídky nad Libverdou (či jen Libverdské vyhlídky) je název turistického okruhu vedoucího okolo obce Lázně Libverda. Skládá se z pěti zastavení v místech nabízejících výhled nejenom na vlastní obec, ale i do krajiny na Jizerské hory či na blízké obce. Na každém zastavení je umístěn stojan s informační tabulí obsahující místní pověst, podle níž je dané zastavení pojmenováno, a dále panoramatickou mapu s popisem lokalit, jež lze z místa zahlédnout. Od roku 2009 jsou na jednotlivých místech umístěny i dřevěné sochy představující pohádkové bytosti související s pověstí daného místa. Tyto skulptury vznikly během „Libverdského sochání 2009“, jež obec pořádala u zdejšího Obřího sudu. Další sochání proběhlo v roce 2012 a jeho výsledkem se staly lavičky k jednotlivým zastavením. K Vyhlídkám nad Libverdou je možné zakoupit turistickou známku s pořadovým číslem 1695.\n\nOkruh se skládá z pěti zastavení:\n\nZastavení je situováno severně od centra obce. Z místa je výhled na centrum obce a na severní panorama Jizerských hor. Na informační tabuli je popis historie obce spolu s výpisem slavných osobností, jež se v lázních léčily. Obsahuje též pověst o loupežníkovi zvaném Černý Honza a jeho tlupě, kteří chtěli zasypat pramen libverdské vody v rozčílení, že z něj nemůže pít prostý lid. To se mu však nezdařilo a během vykopávání hlíny, kterou chtěl pramen zasypat, objevil další dva prameny libverdské vody. Tvůrcem sochy u vyhlídkového místa je Karel Hajn. Lavici ale vytvořil Jan Rázek.\n\nLokalizace místa: \n\nVyhlídka je umístěna severně od obce poblíž silnice III/29015 směrem na Přebytek a Ludvíkov pod Smrkem. Z místa je vyhlídka na obec Peklo (a blízký Přírodní park Peklo), na frýdlantský zámek či až do Polska. Na informační tabuli je text popisující historii obce Peklo a též pověst, kterak se svatý Martin vsadil s Luciferem o bohabojného hospodáře Jíru, který nikdy nezaklel. Ač Lucifer s čerty vymýšlel všelijaké nepříjemnosti, Jíra nikdy nezaklel a starý čert, na kterého v pekle spoléhali, že by přes malé pokušení a zlomyslnosti mohl Jíru donutit zaklít, při odletu odhodil na Jírovo stavení podkovu, kterou předtím Jírovi uloupil, a na tom místě vzniklo údolí pod Pekelským vrchem, v němž se osada Peklo rozkládá. Sochu doplňující vyhlídkové místo vytvořil Jiří Nekola. Lavičku vytvořil bulharský umělec Marin Vardolov.\n\nLokalizace místa: \n\nZastavení je umístěno východně od restaurace Obří sud a v jeho blízkosti je trasován Singltrek pod Smrkem. Z místa je výhled na severní partie Jizerských hor a na horu Smrk s tamní rozhlednou. Na informační tabuli je popis přírody Jizerských hor s nabídkou možností turistického, horolezeckého či vodáckého využití spolu s pověstí o vzniku dobrého ducha MUHU, což je ochránce Jizerských hor, kterého vyčaroval Krakonoš (ochránce Krkonoš) po domluvě s Rampušákem (ochráncem Orlických hor). Autorem dřevěné sochy u zastavení je Jan Švadlenka, jenž vytvořil i lavičku.\n\nLokalizace místa: \n\nVyhlídka je umístěna ve východní části obce při cestě z Lázní Libverdy na Jizerku a Hubertku. Okolo místa vede i značená turistická značka. Z místa je výhled na východní části obce a na restauraci Obří sud. Na informační desce je popis současnosti obce Lázně Libverda spolu s údaji o restauraci Obří sud, a dále je zde uvedena pověst o kohoutovi, jemuž je připisováno objevení libverdských léčivých pramenů. Tvůrcem sochy poblíž vyhlídky je berounský umělec Stanislav Pokorný.\n\nLokalizace místa: \n\nZastavení je umístěno v jižních částech obce v blízkosti libverdského hřbitova, na hřebenu, odkud lze pozorovat Hejnice se zdejším kostelem, Bílý Potok či severní svahy Jizerských hor, ale také centrum obce Lázně Libverda a restauraci Obří sud. Na informační tabuli jsou údaje o historii města Hejnic a současně též pověst o řemeslníkovi z Lužce, který měl doma nemocnou ženu a dítě. Pracoval v místních lesích a cestou si vždy odpočinul pod lípou v ohbí řeky Smědé. Když jednou usnul, zdál se mu sen, v němž mu andělé sdělili, ať na tomto místě pověsí obrázek Matky Boží a jemu se pak uzdraví žena i dítě. Řemeslník na to místo umístil sošku Panny Marie a jeho žena s dítětem se skutečně uzdravily. Zpráva o tom se rychle rozšířila a k místu začaly putovat procesí s prosbami o pomoc. Autorem sochy u vyhlídkového místa je Jiří Genzer.\n\nLokalizace místa: \n"}
{"id": "795545", "url": "https://cs.wikipedia.org/wiki?curid=795545", "title": "Josef Strouhal", "text": "Josef Strouhal\n\nJosef Strouhal (16. ledna 1863, Náměšť nad Oslavou – 23. června 1940 Kladno) byl český herec, režisér a divadelní ředitel.\n\nPocházel z rodiny tkalce, byl nejstarším ze třech dětí. Po přestěhování do Brna se učil na německé škole. Brněnský vlastenec, úředník banky Jan Rublecký mu umožnil další studium na slovanském gymnáziu . Láska k veršům jej přivedla k divadlu. Začínal v roce 1874 jako ochotník u Zöllnerovy společnosti v brněnském Besedním domě. Ve škole mu však bylo ochotničení zakázáno a proto se rozhodl pokračovat ve studiu v Praze. Hrál s divadelním spolkem Jana Postla a v listopadu 1881 odešel se společností Františka Ludvíka do Berouna.\n\nJeště v tomtéž roce pokračoval s F. Ludvíkem do Kladna, kde soubor působil v sále „U Plecitých“. Zde zůstal až do roku 1883, pak odešel na vojenskou službu. Po návratu působil v souborech ředitele Košnera, Václava Svobody, Václava Chuděry , Jana Kozlanského a Františka Josefa Čížka .\n\nV roce 1885 získal ředitel František Pokorný působiště v Brně a angažoval i Josefa Strouhala. Po roce, když Pokorný odešel, ujal se řízení souboru Pavel Švanda ze Semčic. V souboru působil rovněž Eduard Vojan a po jeho odchodu do ND převzal Strouhal mnoho jeho rolí. V létě 1887 přešel Strouhal k nově založenému souboru Vendelína Budila, po dvou letech se však vrátil ke Švandovi na Smíchov a po jeho smrti zpět k Františku Ludvíkovi.\n\nV listopadu 1893 odjel Strouhal se ženou a čtyřletou dcerou za Ludvíkovým souborem do USA, který tam již v tu dobu 8 měsíců působil. Divadlo cestovalo po USA za Čechy–krajany a nakonec se usídlilo v Thalia–Hall v Chicagu. Po představeních byly organizovány kulturní programy a Josef Strouhal zde recitoval české básníky. V divadle hrál např. i František Kovářík . V květnu roku 1898 se celá společnost rozloučila Strouhalovou beneficií s Chicagem a vrátila se domů do Evropy. \n\nJiž v červnu 1898 společnost vystoupila pohostinsky v Pištěkově aréně v Praze. Úspěšné vystoupení mělo za následek, že Pištěk nabídl Strouhalovi vedení činohry. Strouhal byl úspěšný, v divadle i režíroval a Pištěk zaměřil divadlo jen na činohru a rozpustil i zpěvoherní soubor. V srpnu a září roku 1900 vystoupil Strouhal pohostinsky v Národním divadle v Praze, angažmá však nezískal a odešel do divadla Uranie. V červenci 1901 byl však zpět v Pištěkově aréně.\n\nPo krátkém působení v souboru Dr. Karla Švandy na Smíchově odešel Strouhal s druhou manželkou ke kočovné společnosti Jana Blažka a pak ke Stanislavu Langerovi, který vedl po Pištěkově smrti jeho arénu. Po odchodu Langera na frontu vedl divadlo Strouhal až do roku 1915, kdy soubor rozpustil a přijal nabídku z nově založeného stálého divadla na Kladně.\n\nV letech 1915 – 1925 byl ředitelem divadla na Kladně . Odstoupil na konci sezóny 1924/1925 .\n\nJeho mladší sestra, vystupující pod uměleckým jménem Mizzi Ströbel, byla členkou německého baletu v Brně.\n\nJeho první manželkou byla dcera režiséra Jindřicha Vilhelma, se kterou se seznámil v souboru J. Švandy. V roce 1901 zemřela v Americe, a zatímco Strouhal byl tou dobou již v Praze, jejich dcery se ujali členové souboru Františka Ludvíka a tato se stala později anglickou herečkou . Druhou manželkou byla herečka Marie Seifertová, dcera herce Jakuba Seiferta.\n\nJiž od doby působení v divadle na Smíchově měl Strouhal přezdívku \"Schöner Pepi\" – \"Krásný Josef\" .\n\n\n\n"}
{"id": "795546", "url": "https://cs.wikipedia.org/wiki?curid=795546", "title": "Kanton Pont-l'Abbé", "text": "Kanton Pont-l'Abbé\n\nKanton Pont-l'Abbé (fr. \"Canton de Pont-l'Abbé\") je francouzský kanton v departementu Finistère v regionu Bretaň. Skládá se ze sedmi obcí.\n\n"}
{"id": "795547", "url": "https://cs.wikipedia.org/wiki?curid=795547", "title": "Kanton Landerneau", "text": "Kanton Landerneau\n\nKanton Landerneau (fr. \"Canton de Landerneau\") je francouzský kanton v departementu Finistère v regionu Bretaň. Skládá se z osmi obcí.\n\n"}
{"id": "795548", "url": "https://cs.wikipedia.org/wiki?curid=795548", "title": "Kanton Saint-Thégonnec", "text": "Kanton Saint-Thégonnec\n\nKanton Saint-Thégonnec (fr. \"Canton de Saint-Thégonnec\") je francouzský kanton v departementu Finistère v regionu Bretaň. Skládá se z pěti obcí.\n\n"}
{"id": "795549", "url": "https://cs.wikipedia.org/wiki?curid=795549", "title": "Kanton Fouesnant", "text": "Kanton Fouesnant\n\nKanton Fouesnant (fr. \"Canton de Fouesnant\") je francouzský kanton v departementu Finistère v regionu Bretaň. Skládá se ze sedmi obcí.\n\n"}
{"id": "795550", "url": "https://cs.wikipedia.org/wiki?curid=795550", "title": "Lišák", "text": "Lišák\n\nLišák může být:\n\n\n\n"}
{"id": "795551", "url": "https://cs.wikipedia.org/wiki?curid=795551", "title": "Kanton Ploudalmézeau", "text": "Kanton Ploudalmézeau\n\nKanton Ploudalmézeau (fr. \"Canton de Ploudalmézeau\") je francouzský kanton v departementu Finistère v regionu Bretaň. Skládá se z 10 obcí.\n\n"}
{"id": "795554", "url": "https://cs.wikipedia.org/wiki?curid=795554", "title": "Baňka", "text": "Baňka\n\nBaňka může být:\n\n\n"}
{"id": "795556", "url": "https://cs.wikipedia.org/wiki?curid=795556", "title": "Salajka", "text": "Salajka\n\nSalajka může být:\n\n\n\n"}
{"id": "795567", "url": "https://cs.wikipedia.org/wiki?curid=795567", "title": "Geneva (Washington)", "text": "Geneva (Washington)\n\nGeneva je obec v okrese Whatcom County v americkém státě Washington. V roce 2010 zde žilo 2 321 lidí a podle důchodu na hlavu se jednalo o 85. nejbohatší obec ve státě a vůbec nejbohatší v okrese Whatcom. 19 % rozlohy obce tvoří vodní plocha, konkrétně Whatcomské jezero. 93 % obyvatelstva obce se hlásí k bílé rase, 2 % k Asiatům a 1 % k Afro-Americké rase. 4 % obyvatelstva byla hispánského původu.\n"}
{"id": "795568", "url": "https://cs.wikipedia.org/wiki?curid=795568", "title": "Glacier", "text": "Glacier\n\nGlacier je obec v okrese Whatcom v americkém státě Washington. V roce 2010 zde žilo 211 obyvatel. Podle příjmu na hlavu se jedná o nejchudší obec v celém státě, což chce zastupitelstvo změnit otevřením obchodní komory.\n\nGlacier je nejbližší obcí k nejsevernější sopce Kaskádového pohoří, Mount Baker. Vrcholek hory se nachází přibližně 15 kilometrů vzdušnou čarou od obce, silnice k lyžařskému středisku Mount Baker je zhruba 30 kilometrů dlouhá a nabízí výhledy na Mount Shuksan, jednu z nejčastěji fotografovaných hor světa. V obci se nachází několik prosperujících podniků, jako kavárny, obchody s lyžemi a snowboardy, restaurace, malý obchod s potravinami a návrhářská společnost. Zhruba půl kilometru na východ od města se nachází stanice rangerů, která poskytuje informace o místní pěší turistice a táboření.\n\nObec založila a pojmenovala roku 1909 Jennie Vaughn. Obec vznikla kvůli těžbě zlata a dřeva, což nakonec způsobilo kromě příbytku obyvatelstva také zájem ze strany železnice Bellingham Bay and British Columbia Railroad. V roce 1923 se obec konečně stala veřejně přístupnou, a to díky postavení Mount Baker Highway.\n\nRozloha obce činí 7,8 km², z čehož vše je souš. V roce 2010 v obci žilo 211 obyvatel, z čehož 96 % tvořili běloši a 2 % obyvatel byla hispánského původu.\n"}
{"id": "795572", "url": "https://cs.wikipedia.org/wiki?curid=795572", "title": "Endost", "text": "Endost\n\nEndost či endosteum vystýlá vnitřní povrch kostních dutin.\n\nKost je pojivová tkáň, která obsahuje zvápenatělou kostní matrix a tři typy buněk: osteocyty, osteoblasty a osteoklasty. Všechny buňky jsou propojeny buněčnými výběžky, které probíhají v tenkých kanálcích matrix. Tyto kanálky propojují vnitřní a zevní povrch kosti. Všechny kosti mají na vnitřním a zevním povrchu vazivovou vrstvou s osteogenními buňkami. Vnitřní vazivová vrstva se nazývá endost, vnější periost.\n\nEndost lemuje vnitřní povrch kostí. Je tvořen tenkou vnitřní vrstvou oploštělých preosteoblastů a velmi malým množstvím vazivové tkáně, v níž se vyskytují četné drobné cévy. Endost je mnohem tenčí než periost.\n\nHlavní funkcí endostu (i periostu) je výživa kostní tkáně. Je také zdrojem nových buněk - osteoblastů pro růst, přestavbu a náhradu kostní tkáně. Z těchto důvodů je při chirurgických zákrocích nezbytné periost i endost co nejvíce šetřit.\n"}
{"id": "795577", "url": "https://cs.wikipedia.org/wiki?curid=795577", "title": "Dybuk", "text": "Dybuk\n\nDybuk (psáno též dybbuk nebo dibbuk), v překladu „příchylnost“ či „náklonnost“ ( ) je zlý duch či démon z židovských legend, který se zmocňuje jiných živých bytostí.“\n\nZmíněné lidové legendy údajně již v dobách druhého Chrámu pojednávaly o „nešťastných hříšných duších“, kterým bylo „odepřeno normální útočiště“, a jež se proto musely zmocnit jiných živých těl. Nicméně Nathan Ausubel tvrdí, že nikde v Bibli ani v Talmudu není zmínka o tom, že by Židé věřili v posmrtné převtělování duší.\n\nKoncepce dybuka coby hříšné převtělující se duše se poprvé objevila v kabalistickém spisku z roku 1571 a dostala se i do legendy o kabalistickém mistrovi Jicchaku ben Šlomo Luriovi, díky jehož žákům se v 16. století víra v dybuky rozšířila. Z okruhu Jicchaka Lurii je také známa praxe vyhánění dybuka zaříkáváním s pomocí božího jména, kterou převzali i chasidští \"cadikové\".\n\nŘíká se, že dybukové utekli z podsvětí nebo se odvrátili od závažných hříchů, jako je sebevražda, pro které je duši odepřen vstup. Výraz „dybuk“ je odvozen z hebrejštiny, kde znamená „přilnutí“; dybuk se připoutá k tělu živého člověka a obývá je. Duši, která nebyla schopna během svého života splnit svoji funkci, dána další příležitost tak učinit ve formě dybuka. Dybuk pravděpodobně opustí tělo hostitele, jakmile bude dosaženo jeho cíle.\n\nPodobnou tematikou se zaobírá také film Duch (1990) s P. Swayzem v titulní roli.\n\n\n"}
{"id": "795581", "url": "https://cs.wikipedia.org/wiki?curid=795581", "title": "František Rabas", "text": "František Rabas\n\nFrantišek Rabas (20. září 1901 – 3. listopadu 1969 Mnichov) byl český katolický kněz, rektor kněžského semináře v Litoměřicích, generální vikář litoměřické diecéze a politický vězeň.\n\nV roce 1948 nalézáme jeho jméno v katalogu litoměřické diecéze jako licenciáta teologie, ustanoveného v Církvicích za kaplana, který je zároveň referentem litoměřické konzistoře. Stal se rovněž blízkým spolupracovníkem nově ustanoveného litoměřického biskupa Štěpána Trochty. Ten ho řádně ustanovil vzhledem k zhoršujícím se podmínkám zástupcem generálního vikáře (provikář) od roku 1947 (spolu s Vojtěchem Martinů) a posléze generálním vikářem litoměřické diecéze v letech 1949-1950. K výkonu této funkce byl vybaven mimořádným zmocněním („fakultou“) zvaným \"„mexické fakulty“\". V případě těchto \"„fakult“\" se jednalo dokument rozšiřující či zjednodušující pravomoci duchovních v obtížných podmínkách, vypracován papežem Piem XII. České překlady některých latinsky psaných fakult byly\nvypracovány pro potřeby StB.\nV roce 1950 má již doktorát z teologie. V půlročním období 1. září 1950 až 1. března 1951 je duchovním správcem litvínovského děkanství a také vykonává funkci rektora litoměřického kněžského semináře. Biskup Trochta jej, coby nového rektora litoměřického semináře, pověřil, aby sestavil návrh personálního obsazení tajného vedení diecéze, které mělo být připraveno\npro případ jeho zatčení nebo internace. Jednalo se o vytvoření tajné církevní struktury. Tato aktivita však StB nezůstala utajená, protože o ní již delší dobu věděla, a 15. ledna 1953 byl Rabas zatčen spolu s biskupem Trochtou a Františkem Vlčkem, dalším generálním vikářem pověřeným stejnými \"„mexickými fakultami“\". Z výslechů kněží je zřejmé, že Státní bezpečnost používala řadu konfidentů uvnitř církve. Byl odsouzen k deseti letům odnětí svobody a řadě vedlejších trestů.\n\nAkta litoměřické diecéze z roku 1969 udávají, že zemřel 3. listopadu 1969 v Mnichově.\n\n\n\n"}
{"id": "795585", "url": "https://cs.wikipedia.org/wiki?curid=795585", "title": "Vlčí mléko červené", "text": "Vlčí mléko červené\n\nVlčí mléko červené (\"Lycogala epidendrum\"), synonymem pýchavička vlčí mléko se řadí do oddělení říše amoebozoa zvané hlenky jako její nejznámější a běžně se vyskytující zástupce.\n\nVlčí mléko červené se vyskytuje většinou po celý rok. Největší aktivitu vykazuje od července do října. Nalezneme jej na vlhkých, tlejících pařezech, větvích či kůře, kde vytváří malé kolonie. Živí se bakteriemi, výtrusy jiných hub a ostatními mikroorganismy.\n\nKulovité plodnice žijící přisedle mají na povrchu malé bradavičky až šupinky. Jejich průměr se pohybuje mezi 0,3 - 1,5 cm. Mladé plodnice mají barvu v odstínech červené, jsou měkké a vyplněné slizkým plazmodiem, které je pohyblivé. Když plodnice dozrávají, jejich barva přechází přes oranžovou, olivově hnědou, šedou až   k tmavě hnědé. Na povrchu se tvoří tenká vrstva, ze které se po jejím prasknutí a vytvoření otvoru uvolňují výtrusy. Výtrusný prach má šedorůžovou barvu. Výtrusy jsou kulovitého tvaru se síťnatým povrchem. Velikost výtrusů se pohybuje mezi 6 - 7 µm.\n\nKulovité výtrusy nabobtnají a praskají, klíčením z nich vyrůstají myxomonády (bičíkaté buňky), které se mění v myxoaméby (měňavkovitá forma) po ztrátě bičíku. Po splynutí dvou myxoaméb vzniká amébozygota, která se měňavkovitě pohybuje a sdružuje se s dalšími amébozygotami v mnohojaderné plazmodium. Plazmodium se pohybuje za živinami. Na zralém plazmodiu vznikají fruktifikační orgány - sporokarpy a sporangia. V nich redukčním dělením dochází k tvorbě výtrusů a celý cyklus se opakuje.\n\nVlčí mléko červené stejně jako ostatní hlenky jsou označovány za organismy na pomezí živočišné a rostlinné říše – prvoky.\nS rostlinnou říší mají společnou produkci celulózy, stejně jako houby tvoří výtrusy. Většinu života však žijí jako buňky měňavkovitého tvaru a pohybují se za potravou, což mají společné s živočichy. Oproti staršímu pohledu, kdy byly hlenky řazeny do hub, jsou v novém systematickém řazení označeny za měňavkovce z říše prvoků.\n\nTraduje se, že tato hlenka si získala svůj název podle myšlenky, že samice vlků ze svých bradavek vylučovaly po lese červené kapky mléka. Tuto myšlenku si lidé pravděpodobně přivlastnili vzhledem k výskytu vlků a pýchavičky na jednom místě.\n\n\n"}
{"id": "795587", "url": "https://cs.wikipedia.org/wiki?curid=795587", "title": "Seznam generálních vikářů litoměřické diecéze", "text": "Seznam generálních vikářů litoměřické diecéze\n\nSeznam generálních vikářů litoměřické diecéze\n\n\n"}
{"id": "795593", "url": "https://cs.wikipedia.org/wiki?curid=795593", "title": "Games Workshop", "text": "Games Workshop\n\nBritská společnost vyrábějící potřeby pro stolní hry s miniaturami (tzv. wargaming). Mezi její nejznámější značky patří Warhammer 40.000 a Warhammer Fantasy Battles, hojně licencované například pro počítačové hry. Sama pak v licenci filmové adaptace trilogie Pán Prstenů vydává hru The Lord of the Rings: Strategic Battle Game.\n\nMaloobrátkové modely pro své hry Games Workshop vydává prostřednictvím své dceřiné společnosti Forge World. Přes svou druhou dceřinou společnost Black Library vydává i romány z obou těchto fiktivních světů, které licenčně vychází i v českém překladu pod nakladatelstvím Polaris.\n\nKrom samotného návrhu a výroby společnost částečně zajišťuje i samotný prodej svých výrobků skrz síť maloobchodních prodejen ve vybraných zemích. V České republice jsou pak její produkty dostupné přes nezávislé prodejce, jako je například Ogří Doupě a Fantasyobchod.cz.\n\n\n"}
{"id": "795594", "url": "https://cs.wikipedia.org/wiki?curid=795594", "title": "Law", "text": "Law\n\nLaw nebo LAW může být:\n\n\n\n"}
{"id": "795600", "url": "https://cs.wikipedia.org/wiki?curid=795600", "title": "Nosferatu (album, John Zorn)", "text": "Nosferatu (album, John Zorn)\n\nNosferatu je studiové album Johna Zorna, vydané u jeho vlastního vydavatelství Tzadik Records. Album vyšlo v den stého výročí úmrtí Brama Stokera dne 20. dubna 2012.\n\nAutorem všech skladeb je John Zorn.\n"}
{"id": "795601", "url": "https://cs.wikipedia.org/wiki?curid=795601", "title": "Jiří Kejval", "text": "Jiří Kejval\n\nJiří Kejval (* 30. listopadu 1967 Praha) je český sportovní funkcionář, podnikatel a od roku 2012 předseda Českého olympijského výboru (ČOV). Během aktivní sportovní kariéry reprezentoval ve veslování a osmnáct let stál v čele Českého veslařského svazu.\n\nVystudoval stavební fakultu na Českém vysokém učení technickém v Praze. Je ženatý a má tři děti.\n\nJiří Kejval je mnohonásobným mistrem republiky ve veslování a někdejším dlouholetým československým a českým reprezentantem. V letech 1992 a 1993 vyhrál Jarní skulérský závod Rösslera-Ořovského, který je součástí pražských Primátorek. V roce 1991 se na mistrovství světa umístil na 10. pozici. V roce 1992 se měl zúčastnit olympijských her v Barceloně, kvůli nemoci partnera ve dvoučlenné posádce však na olympiádě nestartoval. Sportovní kariéru ukončil v roce 1994. Dodnes však pravidelně vesluje, běhá a výzvou jsou pro něj závody v běhu na lyžích.\n\nV letech 1996–2014 zastával Jiří Kejval pozici předsedy Českého veslařského svazu. V roce 2006 se stal členem Výkonného výboru Českého olympijského výboru. V letech 2009 až 2012 byl místopředsedou ČOV pro ekonomiku a marketing. V roce 2012 se stal nástupcem Milana Jiráska v pozici předsedy ČOV. Plénum ČOV ho znovu zvolilo také o čtyři roky později. Současný mandát mu vyprší v roce 2020.\n\nJe autorem myšlenky Olympijských festivalů (dříve parků), které od roku 2014 při olympijských hrách zpřístupňují a propagují sport mezi širokou veřejností a dětmi. Projekt převzal Mezinárodní olympijský výbor (MOV) a postupně ho šíří do dalších zemí.\n\nV únoru 2018 na zasedání MOV při zimních olympijských hrách v jihokorejském Pchjongčchangu byl Jiří Kejval zvolen individuálním členem Mezinárodního olympijského výboru.\n\nDále je předsedou marketingové komise MOV a předsedou představenstva společnosti IOC Television and Marketing Services, je členem lékařské komise Asociace národních olympijských výborů. V roce 2017 byl jmenován členem Výkonného výboru Světové antidopingové agentury WADA. Všechny sportovní funkce vykonává Kejval bezplatně. Stejný dobrovolnický princip prosadil u všech volených členů vedení ČOV.\n\nJiří Kejval vnímá své působení ve sportu jako součást společenské zodpovědnosti. Dovolit si to může díky úspěšné podnikatelské dráze, na kterou se vydal již v roce 1991. Se svým společníkem Martinem Kulíkem tehdy založil firmu TECHO a.s., jež se z malého výrobce interiérového osvětlení stala během pěti let lídrem mezi výrobci kancelářského nábytku na českém trhu. \n\nJiří Kejval spoluzaložil v roce 1998 obecně prospěšnou společnost Prostor – architektura, interiér, design, jejímž záměrem je propagace české architektury, interiérové tvorby a designu. Dlouhodobě podporuje také Centrum současného umění DOX. Propojení sportu a kultury v duchu olympijských hodnot a ideálů prosazuje také v činnosti ČOV. Angažoval se také v nadaci American Fund for Czech and Slovak Leadership Studies, která podporuje talentované české a slovenské studenty.\n\nV roce 2012 inicioval založení České olympijské nadace. Ta pomáhá sportovat dětem, kterým by v tom bránila složitá finanční situace rodiny. Dlouhodobě se zasazuje o zlepšení situace v oblasti společenské odpovědnosti velkých firem vůči sportu.\n\n"}
{"id": "795604", "url": "https://cs.wikipedia.org/wiki?curid=795604", "title": "Švédsko na Letních olympijských hrách 1932", "text": "Švédsko na Letních olympijských hrách 1932\n\nŠvédsko na Letních olympijských hrách 1932 v Los Angeles reprezentovalo 81 sportovců, z toho 78 mužů a 3 ženy. Nejmladším účastníkem byl Ingeborg Sjöqvist (20 let, 116 dní), nejstarší pak Gustaf Andersson (46 let, 253 dní). Reprezentanti vybojovali 23 medaile z toho 9 zlatých, 5 stříbrných a 9 bronzových.\n\n"}
{"id": "795608", "url": "https://cs.wikipedia.org/wiki?curid=795608", "title": "Richard Haan", "text": "Richard Haan\n\nRichard Haan (* 18. března 1949, Košice) je český zpěvák a operní pěvec-barytonista, hudební pedagog a dálkový plavec, držitel Ceny Thálie pro rok 2010, sólista Státní opery v Praze, přemožitel Lamanšského průlivu.\n\nRichard Haan soukromě studoval zpěv u Reného Tučka a Jitky Švábové.\n\n\nJako host působil také v opeře Národního divadla. Za svou pěveckou kariéru nastudoval desítky rolí. \n\nV roce 2010 obdržel Cenu Thálie za ztvárnění role Sebastiana v brněnské inscenaci d’Albertovy opery \"Nížina\". \n\nV roce 2005 ve věku 55 let na čtvrtý pokus (neúspěšný byl v letech 1999, 2002) jakožto devátý Čech v celkovém pořadí přeplaval Lamanšský průliv (společně se sportovním novinářem, členem Redakce sportu České televize Stanislavem Bartůškem).\n\nKromě toho jde také o člověka, jenž dokázal přeplavat Gibraltarskou úžinu.\n\n\n\n"}
{"id": "795611", "url": "https://cs.wikipedia.org/wiki?curid=795611", "title": "Jan Šlechta ze Všehrd", "text": "Jan Šlechta ze Všehrd\n\nJan Šlechta ze Všehrd (24. ledna 1466 asi Blevice u Kralup nad Vltavou - 1522) byl český humanista a diplomat jagellonského období.\n\nPocházel ze staré české rodiny vladyků ze Všehrd (tvrz u Žatce), z níž je známější jeho strýc Viktorin Kornel ze Všehrd.\nVystudoval svobodná umění na artistické fakultě pražské university a 20. září 1483 získal titul bakalář. O rok pozděj získal titul magistra.V téže době byl Viktorín Kornel děkanem téže fakulty.\n\nRoku 1486, tedy ve věku dvaceti let, vstoupil do služeb českého krále Vladislava II. Jagellonského. Pobýval zejména na jeho dvoře v Budíně. Kromě češtiny hovořil a psal latinsky, německy a maďarsky. Vyjednávacími schopnostmi, osobními styky i náklonností dosáhl brzy u nerozhodného krále značného vlivu na politiku.\n\nŠlechta vedl rozsáhlou, převážně latinskou korespondenci s významnými humanisty své doby, mj. Bohuslavem Hasištejnským z Lobkovic (v letech jeho budínského působení 1502- 1503), s olomouckým Augustinem Käsenbrotem, s německým humanistou Konrádem Celtisem alias Pickelem, či italským humanistou Jeronýmem Balbem, italsky psaným Girolamo Balbi.\n\nRoku 1504 Šlechta odešel z dvorské služby spravovat své statky ve středních Čechách a věnovat se literárním zájmům. Shromáždil rozsáhlou knihovnu, kterou však po jeho smrti dědicové rozprodali. Z jeho vlastní literární činnosti se dochovaly pouze příležitostné básně a korespondence (přibližně čtyřicet listů). K jeho nejvýznamnějším adresátům patřili Erasmus Rotterdamský, Jeroným Balbus, Bohuslav Hasištejnský z Lobkovic, Řehoř Hrubý z Jelení, Augustin Käsenbrot, Stanislav Thurzo a další.\n\nNejvýznamnější filosofický spis \"Microcosmus\" Šlechta napsal kolem roku 1500 během svého pobytu v Budíně. Spis volně zpracovává tezi italského filozofa novoplatonika Marsilia Ficina (1433 – 1499) o polaritě makrosvěta a mikrosvěta, které Bůh stvořil jako vzájemné analogie (popsal je v díle \"Teologia platonica\"). Přátelé Šlechtovo dílo velmi oceňovali a vybízeli ho, aby rukopis vydal tiskem. Šlechta úpravy rukopisu stále odkládal, ačkoliv jej 30. dubna 1522 dedikoval olomouckému biskupovi Stanislavu Thurzovi. Po jeho smrti se spis ztratil.\n\n"}
{"id": "795613", "url": "https://cs.wikipedia.org/wiki?curid=795613", "title": "Ottův cyklus", "text": "Ottův cyklus\n\nOttův cyklus nebo Ottův oběh je ideální tepelný oběh sestávající z vratných změn.\nOttův cyklus popisuje práci tepelného stroje, kde přívod a odvod tepla se uskutečňuje ve velmi krátkém čase - beze změny pohybu pístu. Takové přiblížení lze použít pouze pro zážehové motory, kde je rychlost spalování (přívod tepla) dostatečně vysoká. Odvod tepla je realizován výměnou náplně, což zhruba odpovídá předpokladům modelu.\n\nPojmenován je podle německého vynálezce Nicolause Otta.\n\nJednotlivé fáze Ottova cyklu znázorňuje diagram vyjadřující závislost tlaku na objemu (pV diagram). Zanesením všech čtyř fází cyklu do jednoho diagramu získáme oblast ohraničenou dvěma adiabatami a dvěma izochorami. Obsah této oblasti odpovídá práci vykonané strojem\n\nÚčinnost Ottova cyklu závisí pouze na\nkompresním poměru \"ε\"  tj. poměru objemu ve stavech 1 a 4 k objemu ve stavech 2 a 3 a na\nexponentu adiabaty \"k\" – Poissonově konstantě podle následujícího vztahu:\n\n"}
{"id": "795614", "url": "https://cs.wikipedia.org/wiki?curid=795614", "title": "Dieselův cyklus", "text": "Dieselův cyklus\n\nDieselův cyklus nebo Dieselův oběh je ideální tepelný oběh sestávající z vratných změn.\nDieselův cyklus popisuje práci tepelného stroje, kde přívod tepla probíhá plynule během expanze a odvod tepla se uskuteční ve velmi krátkém čase – beze změny pohybu pístu. Takové přiblížení je možno použít pro vznětové motory při plném zatížení, kde se větší část spalování (přívod tepla) koná během expanze. Odvod tepla je realizován výměnou náplně, což zhruba odpovídá předpokladům modelu.\n\nJednotlivé fáze Dieselova cyklu znázorňuje diagram vyjadřující závislosti tlaku na objemu (pV diagram). Zanesením všech čtyř fází cyklu do jednoho diagramu získáme oblast ohraničenou dvěma adiabatami, izochorou a izobary. Obsah této oblasti odpovídá práci vykonané strojem\n\nÚčinnost Dieselova cyklu závisí pouze na:\n"}
{"id": "795615", "url": "https://cs.wikipedia.org/wiki?curid=795615", "title": "Seiligerův cyklus", "text": "Seiligerův cyklus\n\nSeiligerův cyklus nebo Seiligerův oběh je ideální tepelný oběh sestávající z vratných změn.\nSeiligerův cyklus popisuje práci stroje, kde přívod tepla probíhá smíšeně při poloze pístu v horní úvrati i během expanze a odvod tepla se uskutečňuje ve velmi krátkém čase - bez změny pohybu pístu. Seiligerův cyklus představuje kombinaci Ottova a Dieselova cyklu, které jsou jeho limitními stavy. Jako takový jej lze použít pro oba typy spalovacích motorů při vhodném poměru jeho parametrů.\n\nJednotlivé fáze Seiligerova cyklu znázorňuje diagram vyjadřující závislost tlaku od objemu (pV diagram). Zanesením všech pěti fází cyklu do jednoho diagramu získáme oblast ohraničenou dvěma adiabatami, dvěma izochorami a jednou izobarou. Obsah této oblasti odpovídá práci vykonané strojem\n\nÚčinnost Seiligerova cyklu závisí pouze na:\n"}
{"id": "795617", "url": "https://cs.wikipedia.org/wiki?curid=795617", "title": "Humphreyův cyklus", "text": "Humphreyův cyklus\n\nHumphreyův cyklus nebo Humphreyho oběh je ideální tepelný oběh sestávající z vratných změn.\n\nHumphreyho cyklus popisuje práci například turbíny, kde přívod tepla probíhá při konstantním objemu za nárůstu tlaku a odvod tepla se uskutečňuje při konstantním tlaku. Takové přiblížení lze použít pouze pro plynovou turbínu s impulsovým přívodem plynů. Odvod tepla je realizován volným opuštěním turbíny do prostředí s konstantním tlakem, což zhruba odpovídá předpokladům modelu.\n\nJednotlivé fáze Humphreyova cyklu znázorňuje diagram vyjadřující závislost tlaku na objemu (pV diagram). Zanesením všech čtyř fází cyklu do jednoho diagramu získáme oblast ohraničenou dvěma adiabatami a izochorou a izobary. Obsah této oblasti odpovídá práci vykonané strojem.\n\n\nÚčinnost Humphreyova cyklu závisí pouze na\n\n"}
{"id": "795619", "url": "https://cs.wikipedia.org/wiki?curid=795619", "title": "Záhlava", "text": "Záhlava\n\nČeské příjmení Záhlava nosí více různých osobností:\n\n"}
{"id": "795620", "url": "https://cs.wikipedia.org/wiki?curid=795620", "title": "Ericssonův–Braytonův cyklus", "text": "Ericssonův–Braytonův cyklus\n\nEricssonův-Braytonův cyklus nebo Ericssonův-Braytonův oběh je ideální tepelný oběh sestávající z vratných změn. Ericssonův-Braytonův cyklus popisuje práci turbíny, kde přívod a odvod tepla je uskutečňován při konstantním tlaku. Takové přiblížení je možné použít pro stejnotlakou plynovou turbínu nebo spalovací turbínu.\n\nJednotlivé fáze Ericssonovho-Braytonova cyklu znázorňuje diagram vyjadřující závislost tlaku na objemu (pV diagram). Zanesením všech čtyř fází cyklu do jednoho diagramu získáme oblast ohraničenou dvěma adiabatami a dvěma izobarami. Obsah této oblasti odpovídá práci vykonané strojem.\n\nPředchozí vzorec vyplývá z užití prvního termodynamického zákona na jednotlivé děje v cyklu:\n\nPřičemž při kompresi má práce, kterou koná stroj záporné znaménko a při expanzi kladné. Sečtením předchozích čtyř rovnic získáme:\nPráce A strojem vykonaná v jednom cyklu, je také plochou ohraničenou v pV diagramu. Změna vnitřní energie během cyklu musí být nulová, protože U je stavová veličina.\nVeličinu A spočteme poněkud komplikovaně pomocí plochy pod křivkou v pV diagramu:\nkde \nkde tlak formula_12 přísluší bodům 2, 3 a formula_13 bodům 1 a 4. Symbol formula_14 označuje Poissonovu konstantu.\n\nDodané teplo vtpočítáme jako:\npřičemž jsme užili stavovou rovnici ideálního plynu a Mayerův vztah. Účinnost nakonec po dlouhých úpravách spočítáme:\n\nÚčinnost Ericssonova-Braytonova cyklu závisí pouze na\nodvození účinnosti Ericssonova-Braytonova cyklu.\n"}
{"id": "795622", "url": "https://cs.wikipedia.org/wiki?curid=795622", "title": "Jouleův–Braytonův cyklus", "text": "Jouleův–Braytonův cyklus\n\nJouleův-Braytonův cyklus nebo Jouleův-Braytonův oběh je ideální tepelný oběh sestávající z vratných změn. Joule-Braytonův cyklus představuje modifikaci Ericssonova-Braytonova cyklu za účelem zvýšení jeho účinnosti. Popisuje práci turbíny, kde přívod a odvod tepla je uskutečňován při konstantním tlaku, ale:\n\nTakový model není možné v praxi dosáhnout, protože vyžaduje protiproudý výměník tepla s nekonečně velkou výměnnou plochou a nulovým teplotním spádem mezi ohřívanou a ohřívací látkou. Prakticky se dá tomuto cyklu přiblížit vícestupňovou kompresí s mezichlazením a vícestupňovou expanzí s přihříváním.\n\nJednotlivé fáze Jouleova-Braytonova cyklu znázorňuje diagram vyjadřující závislost tlaku na objemu (pV diagram). Zanesením všech čtyř fází cyklu do jednoho diagramu získáme oblast ohraničenou dvěma izotermami a dvěma izobarami. Obsah této oblasti odpovídá práci vykonané strojem.\nV diagramu je pro srovnání naznačen i Ericssonův-Braytonův cyklus a směr regenerace tepla. Teoreticky platí formula_2.\n"}
{"id": "795629", "url": "https://cs.wikipedia.org/wiki?curid=795629", "title": "Billy Bryans", "text": "Billy Bryans\n\nBilly Bryans (15. září 1949 – 23. dubna 2012) byl kanadský perkusionista, hudební skladatel, producent, zvukový inženýr a diskžokej. V roce 1982 stál u zrodu skupiny The Parachute Club. Zemřel po neúspěšné léčbě rakoviny.\n"}
{"id": "795632", "url": "https://cs.wikipedia.org/wiki?curid=795632", "title": "Mikuláš Karlach", "text": "Mikuláš Karlach\n\nMikuláš Karlach (5. prosince 1831 Brandýs nad Labem — 5. listopadu 1911 Praha-Vyšehrad) byl český katolický kněz a politik, organizátor církevních, humanitárních a vlasteneckých podniků. V 60. letech mimo jiné zorganizoval vybudování nové hřbitovní kaple ve Slabcích u Rakovníka a okresní nemocnice na Křivoklátě, prosazoval zalesňování neúrodných strání kolem Berounky, zajistil finanční pomoc pro oběti povodně z r. 1872. Jako kanovník (od r. 1871) a probošt (od r. 1902) měl velké zásluhy o zvelebení Vyšehradu, především o rekonstrukci baziliky sv. Petra a Pavla, rozšíření hřbitova a vybudování Slavína, uspořádání a zpřístupnění kapitulního archivu. Určitou dobu byl majitelem Cyrilometodějské tiskárny a řídil katolické časopisy \"Čech\" a \"Pastýř duchovní\". Podílel se na jednání o spojení Vyšehradu a Prahy. Byl zvolen do pražské městské rady a českého sněmu. Kontroverzi vyvolal svou činností v čele Svatováclavské záložny; po krachu tohoto ústavu r. 1902 byl obviňován, že špatným hospodařením v letech 1872-78 přispěl k celkové ztrátě. Během života byl oceněn rytířským křížem Fr. Josefa a čestným občanstvím několika obcí; za zásluhy o rozvoj Vyšehradu mu byl r. 2003 odhalen pomník.\n\nNarodil se 5. prosince 1831 v Brandýse nad Labem. Navštěvoval piaristickou německou školu, novoměstské piaristické gymnázium a nakonec staroměstské akademické gymnázium, kde byl ředitelem Václav Kliment Klicpera a katechetou Václav Štulc. Po maturitě r. 1851 vstoupil do pražského arcibiskupského semináře.\n\nNa kněze byl vysvěcen 31. července 1855. Poté působil jako kaplan, nejprve v Kněževsi a Velkém Újezdě, pak dva roky v Novém Strašecí. Tam si získal tak velkou přízeň obyvatel, že mu při odchodu udělili čestné občanství a věnovali stříbrný kalich.\n\nZ Nového Strašecí se přestěhoval do Prahy, kde přijal místo prefekta arcibiskupského konviktu; navštěvoval rovněž filosofickou fakultu, kde získal doktorský titul. Od roku 1860 vyučoval náboženství jako katecheta-suplent. Pracovní vytížení se odrazilo na jeho zdraví; poté, co šťastně překonal vážnou nemoc, opustil Prahu a usadil se ve Slabcích u Rakovníka. Tam se aktivně zapojil do veřejného života. S pomocí finančních příspěvků místní šlechtické rodiny i prostých obyvatel zrekonstruoval a v květnu 1869 vysvětil novou hřbitovní kapli. V nedaleké osadě Kostelík nechal obnovit kapli sv. Máří Magdaleny, zbořenou za Josefa II.. Postaral se i o vybudování silnice do Zbečna a Rakovníka, a o založení filiální školy v obci Hřebečníky. Založil spotřební družstvo „Oul“ a obecní záložnu.\n\nV letech 1868-88 zastával funkci okresního starosty v Křivoklátě. Zaměřil se zejména na budování cest. V roce 1871 otevřel okresní nemocnici se čtrnácti lůžky. Roku 1872 organizoval pomoc pro postižené katastrofální povodní; za zásluhy o obnovu regionu byl oceněn rytířským křížem řádu Fr. Josefa a čestným občanstvím několika obcí. Roku 1876 zahájil program rozsáhlého zalesňování. Podporoval také košíkářství, spojené s vysazováním vrb na neobdělávatelných pozemcích, s cílem umožnit další příjem chudým obyvatelům.\n\n17. prosince 1871 byl zvolen kanovníkem ve vyšehradské kapitule, do funkce byl uveden 6. ledna následujícího roku. Kapitula byla v té době v neutěšeném stavu a Karlach se aktivně zapojil do jejího zvelebení. Uspořádal knihovnu a archiv, umístil je z nevyhovujících prostor do nové rezidence a vytvořil jejich katalog. Zasloužil se o vysázení sadů a nechal opravit kapli Panny Marie Šancovské a o její poutní madoně napsal monografii. K jeho největším zásluhám patří ovšem rekonstrukce baziliky sv. Petra a Pavla do současné novogotické podoby, kterou podle jeho instrukcí navrhl a vedl Josef Mocker), a rozšíření vyšehradského hřbitova, v němž byl vybudován Slavín. 21. března 1902 byl jmenován proboštem..\n\nByl nadále veřejně a politicky činný. Usiloval o připojení Vyšehradu k Praze, což bylo voliči schváleno v květnu 1882. Později byl zvolen do sboru obecních starších města Prahy, kde zasedal v několika komisích. Stal se rovněž poslancem českého zemského sněmu v kurii velkostatkářů.\n\nPodílel se také na vydavatelské činnosti. Založil Cyrilo-metodějskou tiskárnu, určenou k vydávání katolického tisku. Pro zlepšení její finanční situace vydával rovněž časopisy \"Čech\" a \"Pastýř duchovní\". Po počátečních nesnázích a ztrátách se mu podařilo přivést podnik k prosperitě. Roku 1883 jej z důvodu zaneprázdnění pronajal a o šest let později prodal. \n\nRoku 1905 oslavil za účasti významných hodnostářů „sekundici“, tj. padesáté výročí kněžského svěcení. O dva roky později měl čest přivítat na Vyšehradě císaře Františka Josefa I..\n\nZemřel 5. listopadu 1911, pohřben byl v hrobce vyšehradských proboštů za účasti především církevních představitelů. Jeho rozsáhlé budovatelské dílo je dodnes oceňováno. U příležitosti stého výročí dokončení obnovy vyšehradského areálu mu vyšehradská kapitula vzdala hold postavením pomníku, který vytvořil akademický sochař Pavel Malovaný. Pomník byl odhalen 29. června 2003 za přítomnosti prezidenta Václava Klause.\n\nJako církevní a politický představitel v jedné osobě byl Karlach v centru několika kontroverzí:\n\nKarlach byl autorem následujících knih:\n\n"}
{"id": "795636", "url": "https://cs.wikipedia.org/wiki?curid=795636", "title": "Singularita (Star Trek: Enterprise)", "text": "Singularita (Star Trek: Enterprise)\n\nSingularita (v originále Singularity) je epizoda seriálu \"\". Jde o devátý díl druhé řady pátého seriálu ze světa Star Treku.\n\nPosádka leží omráčená na palubě a T'Pol diktuje zprávu do svého deníku. Podle ní míří Enterprise k trojhvězdné soustavě s černou dírou. Nejbližší záchranná loď je devět dní daleko a i kdyby loď přečkala událost bez poškození, posádka by pravděpodobně nepřežila. Od této chvíle začíná popis předchozích událostí z pohledu T'Pol.\n\nPrvní příznaky potíží se objevily před dvěma dny, kdy Enterprise zamířila k trojhvězdné soustavě. Součástí soustavy je totiž černá díra a kapitán Archer se ji na doporučení T'Pol rozhodne prozkoumat. Do cílové vzdálenosti 5 milionů kilometrů to impulsní rychlostí potrvá dva dny, a tak každý řeší své osobní a pracovní problémy: Reed se snaží zavést nový bezpečnostní protokol, Archer píše předmluvu k biografii svého otce, Trip opravuje kapitánovo křeslo a Hoshi zaskakuje za nemocného kuchaře. Na ošetřovnu přichází praporčík Mayweather, kterého bolí hlava. Podle doktora Phloxe to nic vážného není, jenže postupem času provádí stále nová vyšetření a drží Travise na ošetřovně. Také zbytek posádky je zaměřen pouze na své problémy, a chová se podrážděně a agresivně. Jediná T'Pol není ovlivněna kvůli odlišné fyziologii vulkánců a pokusí se informovat kapitána. Ten ji ignoruje, takže se vulkánka vydá za Phloxem. Doktor přijde na to, že je posádka vystavena nebezpečnému záření, ale protože je také zasažen, vyloží si to jako Travisovu nemoc a chce mu operovat mozek. T'Pol ho nervovým chvatem omráčí, bohužel s nastalou situací mnoho nezmůže, jelikož je na ovládání celé lodi sama.\n\nPříběh se vrací začátek. T'Pol vysvětlí situaci kapitánovi a aby tentokrát vnímal, dá mu studenou sprchu. Archer navrhne obrátit loď, ale to by posádku vystavilo na další dva dny radiaci. T'Pol vypočítá dráhu potřebnou k průletu soustavou a ta by zabrala pouze 17 minut, jenže k ovládání lodi potřebuje dalšího člověka. Travis je pod sedativy, úkolu se musí zhostit kapitán. Při průletu troskami se před Enterprise objeví obrovský asteroid. K překvapení Archera a T'Pol se spustí Malcolmův nový bezpečnostní protokol a zbraně se automaticky aktivují. T'Pol asteroid rozstřílí a Enterprise proletí do volného prostoru. Po krátkém ošetření se posádka vrací ke svým povinnostem a předchozí události naštěstí nebudou mít vliv na jejich zdraví. Archer oficiálně schválí Malcolmův bezpečnostní protokol a na oplátku mu Trip \"opraví\" křeslo.\n\n"}
{"id": "795637", "url": "https://cs.wikipedia.org/wiki?curid=795637", "title": "Materiálová konstanta", "text": "Materiálová konstanta\n\nMateriálová konstanta v technice je určitá kvantitativní charakteristika dané látky, kterou lze v určitém smyslu považovat za neměnnou. Zpravidla se nejedná o pravou, univerzální konstantu, ale o veličinu, která pro daný materiál nabývá konstantní hodnoty pouze za určitých podmínek (určitý rozsah teplot, tlaku a pod.). Materiálová konstanta tedy charakterizuje vlastnost dané látky za přesně specifikovaných podmínek či v přesně specifikované aproximaci reálného chování. Materiálovou konstantou bývá často fyzikální veličina, např.: permeabilita, teplotní součinitel elektrického odporu, modul pružnosti, nebo některé speciální hodnoty fyzikálních veličin, např.: mez úměrnosti, pružnosti, kluzu a pevnosti, Curieova teplota a podobně. Materiálovou konstantou může být i technická veličina, tedy veličina závislá na metodice měření, kterou je definována, např. charakteristické tvrdosti různých materiálů (podle Brinella (či obdoba podle Janky), podle Vickerse, podle Rockwella, apod.).\n\nMateriálové konstanty se obvykle vyskytují v empirických vztazích a jsou většinou určovány experimentálně. Materiálové konstanty se používají ve fyzice, chemii a zejména v technice a dalších aplikacích přírodních věd.\n"}
{"id": "795639", "url": "https://cs.wikipedia.org/wiki?curid=795639", "title": "Hydrostatický mechanismus", "text": "Hydrostatický mechanismus\n\nHydrostatický mechanismus je zařízení, jehož funkce je založena na poznatku, že tlak se v kapalině rovnoměrně šíří všemi směry. K přenosu výkonu tedy užívá tlakovou energii kapalin.\n\nPokud předpokládáme, že výstupní člen mechanismu zajišťuje rovnoměrný pohyb při stálém zatížení, musí mu kapalina přivádět potřebnou energii. Vstupní člen mechanismu dodává kapalině celkovou energii, která pokrývá potřebné přírůstky jednotlivých složek energie. Jejich velikost určíme ze vztahů, které vycházejí z Bernoulliho rovnice.\n\nPokud odebírá vstupní člen kapalinu z rozměrné nádrže s volnou hladinou rychlosti = 0 a je atmosférický tlak. Za těchto předpokladů lze velikost specifické energie vyjádřit vztahem\n\nVýstupní člen hydrostatického mechanismu mění na mechanickou energii pouze tlakovou složku, takže\n\nPolohová a kinetická složka, které byly nezbytné pro přemístění kapaliny, v uvedeném uspořádání se nevyužívají.\nVzhledem k tomu, že pro běžné uspořádání a běžné provozní podmínky jsou polohová a kinetická složka ve srovnání s tlakovou zanedbatelné, sleduje se zpravidla pouze tato složka. Potom se při výpočtu energie vychází ze vztahu.\n\nA výkon\n\nKde p je tlak (přetlak)\nPrvky hydrostatických mechanismů jsou konstrukčně i výrobně náročné a proto se co nejvíce využívají výrobky specializovaných výrobců. Ti vyrábějí prvky v typizovaných řadách a zaručují dané vlastnosti.\n\n"}
{"id": "795641", "url": "https://cs.wikipedia.org/wiki?curid=795641", "title": "Hydrodynamický mechanismus", "text": "Hydrodynamický mechanismus\n\nHydrodynamický mechanismus je hydrodynamické zařízení sloužící mj. k přenosu kroutícího momentu.\n\nMechanická energie přivedena k čerpadlu se v jeho oběžném kole mění na kinetickou energii kapaliny. Po převodu části kinetické energie na tlakovou opouští kapalina čerpadlo a je vedena potrubím k turbíně. Po přechodu rozváděcího lopatkami, kde dochází k přeměně tlakové energie na energii kinetickou, odevzdává kapalina svoji energii v kole turbíny. Mechanická energie se převádí na hřídel turbínového kola.\n\nPřenášený výkon se nedá přesně vyjádřit, a proto je užívána úměra\n\nVyšší úhlová rychlost umožní při stejném přenášeném výkonu zmenšit rozměry čerpadla i turbíny, co je třeba uvážit při rozhodování o umístění hydrodynamického mechanismu. Z hlediska přenášeného výkonu je výhodné použít kapaliny s větší hustotou. Přesto se zpravidla používají oleje, jejichž hustota je poměrně malá, neboť mají jiné vhodné vlastnosti (mastící, antikorozní, nevypařují se). \n\nKlasické uspořádání vyžaduje několikanásobnou přeměnu energie, což se nepříznivě projevuje v celkové účinnosti a brání širšímu využití. S výrazně lepší účinností pracují hydrodynamické spojky a měniče, které z uvedeného principu vycházejí, ale mezi čerpadlem a turbínou je bezprostřední vazba. Hydrodynamické mechanismy použité v pohonech strojů umožňují automatické přizpůsobování otáček zátěži, tlumí rázy a torzní kmitání, pojišťují proti přetížení a mají řadu dalších výhod.\n\n\n"}
{"id": "795643", "url": "https://cs.wikipedia.org/wiki?curid=795643", "title": "Dušan Hendrych", "text": "Dušan Hendrych\n\nDušan Hendrych (* 26. prosince 1927, Most, Československo) je český odborník na správní právo a emeritní profesor Právnické fakulty Univerzity Karlovy.\n\nNa pražské právnické fakultě působil jako vedoucí katedry správního práva a správní vědy, zaměřoval se především na obecné otázky správního práva, správní vědu a organizaci veřejné správy. Publikoval také v oboru ústavního práva. Kromě toho byl členem rady doktorského studijního programu veřejná a sociální politika na Fakultě sociálních věd Univerzity Karlovy, vědecké rady Technické univerzity v Liberci, akademické rady institutu CEVRO v Praze a redakčních rad časopisů \"Právní rozhledy\" a \"Správní právo\".\n\n\n"}
{"id": "795645", "url": "https://cs.wikipedia.org/wiki?curid=795645", "title": "Jezírko u Kyzu", "text": "Jezírko u Kyzu\n\nMístní název „jezírko u Kyzu“, který se vyskytuje na turistických mapách a popisech cyklotras, ve skutečnosti označuje hlubokou lomovou jámu, která se nachází na okraji území označovaného jako šumavské pláně v lese nad Novým Dvorem, místní částí šumavské obce Zdíkov. Na turistických mapách lze místo najít poblíže mělkého sedla mezi vrchy Homole (1001 m) a Výška (1117 m) v nadmořské výšce 990 metrů. Plocha jezírka je asi 0,28 ha a maximální hloubka 14 m.\n\nJáma, někdy označovaná jako Nový Kýz, je pozůstatkem po těžbě křemene, používaného jako surovina pro sklářství. V blízkosti je i starší Starý Kýz, což je dnes suchá jáma nacházející se směrem k osadě Lesní Chalupy.\n\nVytěžený křemen (německy \"Kiesel\", odtud označení Kyz/Kýz) se používal jako základní surovina pro výrobu skla v hutích, které pracovaly v blízkém okolí podle dochovaných zpráv od 16. století až do 19. století, kdy nastal úpadek skláren na Šumavě. Sklárny v této oblasti vyráběly duté sklo jen v menší míře, převážně se zaměřovaly na drobné výrobky pro sakrální předměty a později sklíčka do hodinek.\n\nPřed zpracováním ve sklárnách se musel vytěžený křemen drtit, což se dělo z velké části v nedalekém, níže položeném a dopravně (v zimě se surovina vozila i na saních) výhodně položeném Pucherském mlýně Zadov na potoku Spůlka.\n\nNový Kýz (současné jezírko U kyzu) byl jako lom otevřen poté, co se zásoby suroviny ve starém Kýzu u Lesních Chalup začaly ztenčovat. Kromě méně hodnotného tmavého křemene, používaného na výrobu tabulového skla, se těžil i ceněný světlý křemen, použitelný na kvalitnější skelnou hmotu.\n\nJe pozoruhodné, jak naši předci určili jednu z nejmocnějších křemenných žil na území Šumavy. I novodobé geologické mapy celé šumavské oblasti mezi Lipnem a Nýrskem označují mapovou značkou „žilný křemen“ jen dva další výskyty: na úbočí Křemelné (Sněžné jámy) a na úpatí Pancíře.\n\nTěžba v tomto místě skončila v roce 1890. Neudržovaná odvodňovací štola byla v následujících letech zavalena a lom byl zatopen.\n\nJezírko bylo opakovaně předmětem biologického průzkumu. Druhové složení drobných vodních živočichů se v průběhu doby mění jen málo, jedná se tedy o stabilní ekosystém. Vyskytují se zde např. perloočky břichatka jezerní nebo hladinovka obecná a klanonožec vznášivka ztepilá.\n\n"}
{"id": "795646", "url": "https://cs.wikipedia.org/wiki?curid=795646", "title": "Humanitní vědy", "text": "Humanitní vědy\n\nHumanitní vědy či také duchovní vědy (z něm. \"Geisteswissenschaft\") jsou vědy pojednávající o některé skupině produktů duchovních procesů, např. o filozofii, etice, umění, jazycích, náboženství apod. Pojem „duchovní věda“ pochází z němčiny a tam zas původně z anglického „Moral sciences“. V anglickém kulturním okruhu mu přibližně odpovídá pojem „humanitní“ (humanistiky) nebo „social sciences“ (společenské vědy), ve francouzském „Lettres“ nebo „sciences humaines“ (humánní vědy). V českém prostředí jsou humanitní vědy oddělovány od věd společenských, které se zabývají společností jako takovou. Výuce humanitních věd se věnují zejména filosofické fakulty.\n\nMezi humanitní vědy se podle Ministerstva školství ČR řadí následující podskupiny oborů a samotné odbory:\n\n\n\n\n"}
{"id": "795648", "url": "https://cs.wikipedia.org/wiki?curid=795648", "title": "Tepelná rovnováha", "text": "Tepelná rovnováha\n\nTepelná rovnováha, nebo jinak termodynamická rovnováha izolované fyzikální soustavy nastává tehdy, když jsou v soustavě všechny její termodynamické vlastnosti konstantní. ΔS = 0\n\nV praxi to znamená, že v rámci izolované soustavy (u izolované soustavy neprobíhá výměna energie a hmoty mezi soustavou a jejím okolím) jsou teploty vyrovnané, čili žádná část (těleso) v soustavě nemá vyšší nebo nižší teplotu než jiná část (těleso) v soustavě. Neprobíhá tedy tepelná výměna mezi žádnými částmi soustavy a v rámci soustavy je teplota homogenní konstantní.\n"}
{"id": "795649", "url": "https://cs.wikipedia.org/wiki?curid=795649", "title": "Operace Felix", "text": "Operace Felix\n\nOperace Felix byl nerealizovaný plán útoku německé armády na britské pozice ve Středomoří, především však strategicky důležité základny Gibraltar.\n\nFührer Adolf Hitler a generalissimo Francisco Franco měli mnohem méně společné než by se dalo předpokládat - krom velmi nízkého mínění jeden o druhém a přestože obě země byly od skončení občanské války teoreticky spojenci, míra jejich spolupráce byla malá. Franco nebyl příliš ideální partner. Na jednu stranu chtěl z Hitlerovy války profitovat (na úkor oslabené Francie především), ovšem jak Hitler správně postřehl, jeho španělský kolega neměl zájem podílet se na těžké práci, což ovšem při vyčerpaném stavu španělské ekonomiky po ničivé válce bylo docela pochopitelné.\n\nPřes zřetelné španělské odmítnutí při setkání obou diktátorů v Hendaye v říjnu 1940 již o měsíc později podepsal Hitler \"Směrnici č. 18\". Generál Ludwig Kübler měl převzít velení nad armádním sborem, překročit Pyreneje a zaujmout pozice v nástupním prostoru v jižním Španělsku. Za podpory 2. tankové armády a Luftwaffe měl oblehnout Gibraltar a pevnost dobýt. Nacistický diktátor při plánování předpokládal, že jeho italští spojenci obnoví postup směrem k Suezu, zatímco Luftwaffe ve spolupráci s Regia Marina izoluje a posléze dobyde ostrov Malta. Tím by Britové přišli o své klíčové pozice v regionu, což by dle plánu otevřelo cestu jak k ropným pramenům na Středním Východě, tak i do Italské východní Afriky, odkud by německé ponorky a letouny mohly startovat k útoku na britskou plavbu v Indickém oceánu. Zatímco velení pozemních vojsk preferovalo spíše invazi do Anglie, námořnictvo, přesněji admirál Erich Raeder patřilo k velkým zastáncům tohoto plánu, který byl dle něj bezpečnější.\n\nVšechny tyto debaty ve vrchním velení však byly de facto akademické, neboť hlavní aktér celého plánu - španělský generalissimus - se zdráhal jak vstoupit do války na straně Osy, tak vpustit německé divize do země. Zpackaná italská invaze do Řecka jakož i britská protiofenzíva v severní Africe vedla k odložení plánu, který učinila bezpředmětným Operace Barbarossa.\n\nMichael Kerrigan - \"Neuskutečněné plány druhé světové války\", Knižní klub, Praha 2011 \n"}
{"id": "795650", "url": "https://cs.wikipedia.org/wiki?curid=795650", "title": "Claudia Balková", "text": "Claudia Balková\n\nClaudia Balková, nepřechýleně Claudia Balko (* 1962) je německá herečka.\n\nVystudovala Vysokou školu umění v Berlíně (1984-1987). V letech 1984-1994 hrála v berlínském duvadle GRIPS a členských divadlech. Od roku 1994 pracuje jako herečka. Je spoluautorka komedie Die Spitzen Spritzen. V roce 1995 hrála v německém seriálu Kobra 11 v 1. sérii policistku \"Anju Heckendornovou\".\n\nMěří 174 cm, tmavě blond až hnědé vlasy a modré oči. Mluví německy, plynně anglicky, má základní znalosti z francouzštiny a mluví berlínským (nativním) dialektem. Ovládá moderní tanec, balet, jazz tanec a step. Má ráda inline bruslení a skate. Také zpívá mezzosopran, chanson a musical.\n\nMá dvě dcery, narozené v letech 1996 a 1999.\n\nŽije v Berlíně.\n\n\n\n\n"}
{"id": "795651", "url": "https://cs.wikipedia.org/wiki?curid=795651", "title": "Termodynamická účinnost", "text": "Termodynamická účinnost\n\nTermodynamická účinnost nebo termická účinnost nebo tepelná účinnost je bezrozměrné číslo, které vyjadřuje, jak efektivně teoretický tepelný stroj pracující s uzavřeným tepelným cyklem přeměňuje přivedenou tepelnou energii na práci.\n\nTepelná účinnost se označuje symbolem η, pokud ji třeba odlišit od jiných účinností, nebo prostě η, při teoretických termodynamických výpočtech. Doplněk (výraz 1 − η) popisuje tepelné ztráty.\n\nProtože při uzavřeném cyklu nedochází ke změně vnitřní energie soustavy, na základě prvního termodynamického zákona platí rovnice:\n\nQ − Q − W + W = 0 , kde:\n\nTermodynamickou účinnost tak můžeme vyjádřit jako poměr získané práce k množství přivedeného tepla:\nη = formula_1\nnebo jinak:\n\nη = formula_2 = formula_3 = 1 − formula_4\nTermodynamická účinnost je vždy menší než 1, dokonce je vždy menší než účinnost Carnotova cyklu.\n\nCarnotův cyklus je nejúčinnější možný tepelný cyklus pracující mezi dvěma tepelnými zásobníky s teplotami T a T. Tento speciální cyklus je tvořen adiabatickou kompresí a expanzí a izotermickým přívodem a odvodem tepla.\n\nη = 1 − formula_5\n"}
{"id": "795652", "url": "https://cs.wikipedia.org/wiki?curid=795652", "title": "Exaktní věda", "text": "Exaktní věda\n\nExaktní věda (exaktní – z lat. vědecky přesný, přísně vědecký) je věda založená na metodě umožňující znalosti o reálném světě získávat a zapisovat (reprezentovat) tak, že jsou součástí světa exaktního, tak vědu matematizovat. Připomeňme, že exaktnost exaktního světa (matematika, formální logika, programovací jazyky, exaktní hry) spočívá v dokonalé vazbě entit tohoto světa s lidskou psýchou, tedy tak, že každý v oboru vzdělaný člověk bez sebemenších pochyb (s nulovou vnitřní vágností) zná význam oněch entit. Exaktní svět je schopen modelovat pouze to, co je jeho součástí, a nic jiného. Pokud jím má být modelován reálný svět, musí být nejdříve nalezen způsob, jak ho (ve vhodně redukované podobě) převést na svět exaktní. \n\nJe to cesta od nepropojených, vzájemně izolovaných poznatků k systematicky budované matematizované vědecké teorii. Stavební kameny, na kterých bylo možno postavit exaktní (matematizovanou) vědu, byly v Newtonově době tvořeny pouze fragmenty. Jedním z důležitých bylo měření, to se vyvíjelo již od starověku. Jedná se o měření např. rozměrů pozemků a z nich pak výpočet jejich plochy, ze změřeného profilu výkopu a jeho délky výpočet kubatury zeminy, která se musí odtěžit pro založení stavby, nebo stavby vodního kanálu atp. V 16. a 17. století Koperník, Tycho de Brahe, Kepler a Galileo ukázali, že na základě (dostatečně přesného) měření lze získávat znalosti opravňující ke změně názoru na uspořádání poloh nebeských těles a na jejich pohyb. Právě Galileo poukazoval na důležitost měření pro získání nových přesnějších znalostí. Stále to byly pouze ostrůvky, nikoli soustava vědeckého poznání mechaniky, o který usiloval Newton. Ten je považován za zakladatele exaktní vědy. Dal jí základy a počáteční impulz v podobě svých tří zákonů mechaniky. Tento počin byl převratný a jeho pokračování čekalo na další badatele. Jako vrcholný vzor, jak uspořádat soustavu znalostí, byla práce řeckého matematika a geometra Eukleida, z Alexandrie (asi 340 - asi 278 př. n.l.). Bylo to jeho dílo \"Základy\", v němž staví geometrii deduktivním, axiomatickým způsobem (postupem tvrzení - důkaz), tak jak má být stavěna i exaktní věda, tedy jako formální systém . Eukleides vychází z pěti základních tvrzení (axiomů) a postupuje deduktivním odvozováním, známým z (moderní) matematiky, viz níže Příklad inference. Jeho \"Základy\" ovšem těží z prací mnoha dřívějších matematiků a filosofů. Deduktivní (axiomatický) systém vyžaduje exaktně vymezené objekty, s nimiž se v něm pracuje. Geometrické objekty, bod, přímka, kružnice atd. jsou objekty exaktního světa, a jsou exaktně definovatelné několika svými charakteristickými vlastnostmi. Newton ovšem stál před mnohem složitějším, a tehdy dosud neřešeným úkolem, jak poznávat nekonečně rozlehlý a nekonečně hluboký materiální svět, tak aby v něm vymezil (pro daný úkol) rozhodující entity (zástupce dané části reálného světa), a to exaktně, neboť jedině tak se mohly stát součástí exaktního světa. \n\nČlověk ke každé entitě reálného světa, kterou právě vnímá a poznává, zaujímá své subjektivní, vágní a emocionální hledisko, které se každým okamžikem poněkud mění. Porozumění mezi vědci vyžaduje, aby každý z nich k dotyčné entitě reálného světa zaujímal téměř shodné (vhodně zúžené) hledisko jako jeho kolegové. K tomu slouží budované soustavy vědeckých pojmů odkazující ke zkoumaným entitám a jejich vlastnostem. Pojmy jsou vymezeny tak, aby mohly být chápány s malou vnitřní vágností, tak i subjektivitou a emocionalitou své interpretace. Tak každý z příslušné vědecké komunity chápe jejich význam dost přesně, téměř bez pochyb. Jsou-li entity reálného světa (k nimž pojmy odkazují) měřitelné, je možný další krok zpřesnění. Toho využívá exaktní věda a jde v tomto ohledu do extrému. Exaktní svět vyžaduje, aby lidské hledisko uplatněné na danou entitu bylo vyhraněné (ostré, s nulovou vnitřní vágností), zbavené subjektivity, emocionality a neměnné v čase. Tak aby mohlo být pro každého člena příslušné vědecké komunity přesně stejné. Redukovat množství hledisek na jediné je možné, pokud dotyčná entita reálného světa je elementární a měřitelná. Elementárnost usnadňuje a tak i umožňuje shodu (konsensus) na zaujatém hledisku (úhlu pohledu), a tak je možno i hledisko zafixovat v čase. Měřitelnost umožňuje zcela vyloučit vágnost, tak subjektivitu a tím i emocionalitu. To jsou podmínky, které umožňují dotyčné entitě reálného světa přiřadit veličinu (např. posuvnou rychlost, moment setrvačnosti apod.), elementárního měřitelného zástupce. Ten je chápan s jednotným exaktním významem (s nulovou vnitřní vágností interpretace - významu) v rámci příslušné vědecké komunity. Znamená to, že v rámci té komunity je sémantický diferenciál významu každé (v současné době mezinárodně) přijaté veličiny nulový. Jinak ještě řečeno, též sémantický šum významu dané veličiny je v rámci té komunity nulový. Na oněch podmínkách je postaven pojem veličiny, most mezi světem reálným a exaktním. Mostem je proto, že veličina se výše uvedeným postupem stává součástí exaktního světa a zároveň je reprezentantem (zástupcem) světa reálného či sondou do něho. Veličina je v exaktních vědách vybrána tedy tak, že mezi vzdělanci v příslušném oboru o ní samé nesmějí vzniknout žádné pochybnosti o zaujatém hledisku či hloubce a šíři náhledu, a tak jejího významu, tedy o interpretaci jejího jména. V exaktních vědách je veličina proto vždy přesně vymezena buď konsensuálně (základní množina) základní veličina, nebo definitoricky (odvozené) odvozená veličina. V tomto duchu píše I. Newton ve svém díle \"Philosophiae Naturalis Principia Mathematica\" v roce 1687. V současné době totéž platí pro veličiny – celosvětově zavedené soustavy veličin označené SI (z franc. Le Système international d'unités). Ve fyzice jsou to např. síla, intenzita elektrického pole, rychlost, atd. Touto cestou I. Newton vhodně voleným zástupcem reálného světa - veličinou vstupuje do kýženého exaktního světa, se kterým pracoval Eukleidés. To Newtonovi umožnilo vybudovat exaktní vědu jako novou metodu vědeckého poznání reálného světa, což byl pro vědu kritický zlom v možnostech rozvoje poznání.\n\nVěda stojí na dvou pilířích, na poznání a na zápisu a tak archivaci a sdělování poznaného. Je třeba ukázat, jak je jazyk z hlediska vágnosti svázán s poznáním. Vypovídá o tom následující hypotéza, kterou lze nazvat: Vyladění (optimalizace) pravdivosti sdělení – nejmenší ztráta informace: Sdělení poznáním získané informace má mít touž míru vágnosti, s níž byla informace poznáním (zdrojem informace) získána. . Vysvětlení je následující. Vnáší-li sdělující do sdělení větší vágnost, než odpovídá jeho poznání (zdroji informace), ošizuje adresáta o informaci. Podobně zmenšuje-li vágnost sdělení oproti vágnosti svého poznání, „vymýšlí si“ a znehodnocuje předávanou informaci.\n\nPro další vysvětlení je třeba se hlouběji obrátit k vlastnostem přirozeného lidského poznání, nyní s poněkud jinak zaměřeným pohledem. Úlohou poznání je, z gnozeologicky infinitní (nekonečně rozsáhlé a hluboké) reality člověku získat její kognitivní (znalostní, poznatkový) model, obsahující konečné množství informace. Pro tento účel musí tedy existovat filtr provádějící selekci a tak redukci informace. Je jím \"vágnost\" (Bertrand Russell), s níž při poznávání vnímáme a pak si pamatujeme informaci o reálném světě. Některé s menší vágností, jiné s větší, podle vzdálenosti od centra člověkem (během poznávání) zaujaté pozornosti. Vágnost vnesená do znalostí přirozeným filtrem poznání je vnitropsychická, říkáme jí vnitřní vágnost, a pro druhého člověka je utajená, může jí jen tušit a odhadovat. Je to vágnost niterná, veskrze prolínající lidské vědomí; je podmínkou a součástí myšlení, cítění a bytí člověka. Jistou část svých znalostí je člověk schopen sdělovat, a vágnost uchopitelnou (vnějším) sdělovacím jazykem nazýváme vágnost vnější. Potřebná vágnost přirozeného jazyka se tedy projevuje jednak vágní (a též emocionální a subjektivní) interpretací tj. konotací (ta vágně říká, co který jazykový konstrukt – výraz tj. slovo, věta, pro jistého člověka znamená, tedy jaký má význam) a pak jazykovými nástroji pro podpis a kvantifikaci vágnosti jako např. neurčitými kvantifikátory: MOŽNÁ, ASI, PŘIBLIŽNĚ …. apod., která adresáta na neurčitost upozorňuje. I tyto kvantifikátory jsou však interpretovány vágně, subjektivně a emocionálně. Převážná míra vágnosti přirozeného jazyka je však tvořena vágností konotace. Sdělovacími jazyky neformálními či formálními lze tedy uchopit – modelovat, jen vágnost vnější. Hranice mezi oběma typy vágnosti je u neformálních jazyků nevyhraněná a do jisté míry pohyblivá.\n\nRůzné vědecké postupy mají za cíl zkvalitňovat důvěryhodnost a přesnost získaných vědeckých poznatků. Pro jejich záznam je však třeba budovat přesnější jazyk, s menší (vnitřní) vágností sdělení, než je běžné v denním životě , . Slouží k tomu (již výše zmíněná) účelově (oborově) budovaná názvosloví umožňující přesněji popsat zkoumanou realitu a získané znalosti o ní. Lidé vzdělaní v příslušném oboru znají názvoslovné pojmy s malou vnitřní vágností, tedy dost přesně vědí, co jednotlivé pojmy znamenají. Je to ale stále ještě věda založená na přirozeném lidském poznání a na přirozeném jazyce, i když zpřesněném (odborném). Říká se jí věda popisná. Za jistých (dále uvedených) podmínek, lze se zpřesněním jít až do extrému, kdy je vnitřní vágnost poznání i sdělování odbourána zcela, tedy anulována.\n\nS epochální myšlenkou jak vnitřní vágnost v interpretaci všech jazykový konstruktů popisujících znalosti snížit k nule (zakázat ji), přišel Newton a vybudoval na ní základ exaktních věd. Z výše uvedené optimalizace pravdivosti sdělení plyne, že požadujeme-li odbourat vnitřní vágnost ve sdělení \"zcela\" (anulovat ji), pak ovšem musí být nejprve \"zcela\" odbourána v poznání (zdroji informace). Znamená to, že je nutno se vyhnout vzniku vnitřní vágnosti, tedy zvolit jiný filtr poznání, než je vágnost. Tím přecházíme z přirozeného lidského světa, do světa umělého. Říkáme mu svět exaktní, a vysvětlíme proč. U přirozeného jazyka nelze zcela odstranit (anulovat) vnitřní vágnost, lze však vybudovat umělé formální jazyky (matematika, formální logiky, programovací jazyky), které mají vnitřní vágnost konotace nulovou (tak mají exaktní interpretaci) a jinou mít z principu nemohou (nesmí). A nyní slíbené vysvětlení. Jazyky s nulovou vnitřní vágností konotace, tedy významu svých jazykových konstruktů, mají tu vlastnost, že veškeré tyto konstrukty jsou každým patřičně vzdělaným člověkem, chápány s naprosto přesným, tedy exaktním významem. To je důvod, proč jsou součástí exaktního světa. Máme tedy jazyk, který je schopen zapisovat (reprezentovat) znalosti s nulovou vnitřní vágností. Ty však nejdříve musí být získány odpovídajícím poznáním, poskytujícím znalosti rovněž s nulovou vnitřní vágností, tedy rovněž z exaktního světa. A již je zřejmé, že jsme na cestě zrodu vědecké metody tvořící vědu náležející do exaktního světa, tedy rodí se exaktní věda. Ještě je třeba vysvětlit, jak uskutečnit exaktní poznání, tedy poznání, kdy znalosti získané z reálného světa jsou součástí exaktního světa. Zázračný most mezi reálným a exaktním světem, který to umožňuje, je výše zmíněná veličina. Je společná oběma zmíněným světům, neboť v exaktním světě je exaktně vytyčena (každý vědoucí člověk bez nejmenších pochyb ví, co znamená, tedy jaký má význam), a v reálném světě je elementární měřitelnou sondou do něho, a tak jeho elementárním měřitelným zástupcem. Je elementárním stavebním kamenem exaktní vědy. A jak je to s tím umělým filtrem, který umožňuje vyhnout se vnitřní vágnosti? Pro každý problém reálného světa, který má být uchopen exaktní vědou, je třeba zvolit skupinu vhodných veličin, nalézt přírodní zákonitosti, které v reálném světě mezi nimi platí, a ty popsat matematickým jazykem. Vznikne tak matematický znalostní (kognitivní) model dané části reálného světa. Skupina vybraných veličin tvoří diskrétní Newtonův filtr (síto), kterým se na danou část reálného světa díváme, Newton digitalizoval přirozený vágní lidský pohled na reálný svět. Tak je v exaktní vědě daná část reálného světa zastoupena skupinou vhodně zvolených (a pro daný úkol dominujících a nepostradatelných) veličin a matematicky (programovacím jazykem) popsanými vztahy mezi nimi (přesněji mezi jejich jmény – symboly je označujícími). I exaktní věda musí mít nástroj, kterým může popsat neurčitost získaných výsledků - znalostí, ať už z nutnosti, či z potřeby opustit přílišnou přesnost. Jelikož vnitřní vágnost to být nemůže (nesmí), může použít pouze jazykově uchopitelnou nejistotu (vnější vágnost). Pro ten účel je k dispozici popis fuzzy , nebo stochastickými hodnotami veličin, a fuzzy či stochastickými vztahy mezi veličinami. Jinými slovy: Vágnost může být v hodnotách veličin a ve vztazích mezi veličinami (vnější vágnost), nemůže (nesmí) být v jejich interpretaci (vnitřní vágnost). \n\nVykázáním vnitřní vágnosti za hranice exaktního světa, je vykázán nejen lidský duch invence žijící v hypotetickém vágním představovém a pocitovém jazyce, ale s ním i invenční schopnost samohybnosti myšlení. Tak je ztracen hybatel inference (odvozování) v rámci exaktního světa. Ztráta samohybnosti inference, nemožnost jejího přenosu do exaktního světa se zakázanou vnitřní vágností, je krokem od člověka ke stroji; je krokem od živého k neživému v informatickém smyslu . Inference v exaktních vědách, spočívá v krocích, kterými je (při zachování daných pravidel) možno měnit syntaktickou složku (formu) jazyka a odvodit tak nové jazykové konstrukty, jež mohou mít nový informační význam., viz dále: Příklad inference ve formálním systému. K uskutečnění inferenčních kroků musí nastoupit lidský hybatel, který hledá cestu, jak volit úpravy syntaktické složky, k získání hledaných jazykových konstruktů poskytujících kýženou informaci, viz zmíněný příklad inference. Výchozí jazykové konstrukty se při tomto postupu nazývají axiomy, cílový se nazývá teorém. Cesta inferenčních kroků od axiómů k teorému se nazývá důkaz. Axióm, kterému je přiřazen význam v reálném světě se obvykle nazývá postulát. Postulátem je tvrzení o reálném světě natolik (v dané etapě poznání) ověřené, že se považuje za důvěryhodné a konsensuálně přijatelné, a lze ho tak použít k odvození dalších znalostí. \n\nExaktní svět (nezobrazující vztah k reálnému světu např. neaplikovaná matematika, exaktní hry apod.) má vzhledem k lidské psýše jednu vrstvu exaktnosti, danou tím, že jak symboly dané části exaktního světa, tak i operace nad nimi každý znalý člověk zná s nulovou vnitřní vágností jejich významu, tedy bez jakýchkoliv pochyb. Jinak řečeno, znamená to, že v rámci dané komunity vědců, je sémantický diferenciál jejich významu nulový, a je tak v jejím rámci nulový i sémantický šum významu oněch veličin. Jestliže však exaktní svět modeluje svět reálný, má exaktnost vzhledem k lidské psýše navíc další vrstvu. Pak exaktnost dané vědy tkví v tom, že jak matematické objekty, tak i operace nad nimi jsou exaktně vytyčeny tj. s nulovou vnitřní vágností, tedy tak, že každý v matematice vzdělaný člověk naprosto přesně, bez jakýchkoli pochyb ví, co znamenají (vědec zná použitou matematiku). Navíc, onen vědec musí naprosto bez pochyb (s nulovou vnitřní vágností) vědět, co veškeré použité matematické jazykové konstrukce znamenají v dané části reálného světa. Jinými slovy: takto je (s nulovou vnitřní vágností, tedy exaktně) lidská psýcha propojena nejen s významy matematických objektů a operací nad nimi, ale navíc i s významy oněch objektů a operací nad nimi v reálném světě.\n\nNewton sice budoval axiomatický systém jen pro tehdejší (klasickou) mechaniku, ale jeho počin nastolil novou obecnou metodu. Pro svoji tehdejší mechaniku formuloval tři zákony - axiomy mechaniky a vybudoval funkční formální jazyk – teorii fluxí (teorie plynoucího – infinitesimální počet). Ten umožňoval popisovat spojitý (odehrávající se po nekonečně malých přírůstcích jak dotyčné veličiny, tak času) dynamický (s uvažováním vlivu setrvačnosti) pohyb. Bylo v něm možno symbolicky zapsat, že např. rychlost pohybu je derivací dráhy podle času. Bylo možno formálně matematicky odvozovat nové, hledané vztahy dynamických zákonů pohybu. Svým postupem Newton vytvořil obecnou metodu použitelnou pro kterýkoli jiný obor vědy. Podmínkou pro ustavení exaktního přístupu v daném vědním oboru je nalezení vhodných veličin, odhalení přírodních zákonů v reálném světě působících mezi nimi, a zápis oněch zákonitostí ve vhodném formálním jazyce. Tento Newtonův postup byl pro vývoj vědy přelomový, představuje objektivizaci poznání (s odstraněním vágnosti poznání mizí jeho subjektivita a emocionalita) i objektivizaci sdělení poznaného (s odstraněním vágnosti konotace všech použitých jazykových konstruktů mizí subjektivita a emocionalita sdělení), každý člověk vzdělaný v oboru přesně rozumí. Neodmyslitelnou cestou k této objektivizaci poznání a sdělování byly, Newtonovi již známé, Galileovy poznatky kvantifikace (měření) veličin. Kvantifikace je základním nástrojem objektivizace. \nCílem každého odvětví exaktní vědy je vybudovat soustavu znalostí jako axiomatický (deduktivní) systém, což se považuje za její nejdokonalejší tvar. Na příklad známým axiomatickým systémem popisujícím jevy elektromagnetického pole je soustava Maxwellových rovnic (James Clerk Maxwell r. 1865). Maxwellovy rovnice jsou axiomy (výchozí tvary), z nichž se dosazením hodnot popisujících konkrétní prostředí a inferencí (dovolenými úpravami rovnic) dají najít požadované znalosti ve tvaru rovnic (a nerovnic). Pro nově budované soustavy znalostí je často nutno budovat nová, odpovídající odvětví matematiky, zajišťující adekvátní reprezentaci nově získaných znalostí, a tak umožňující formulaci nových hypotéz. Poznání tak může probíhat překračováním, kdy nová hypotéza může předpovědět zatím neznámé jevy, či jejich zatím neznámé průběhy. Zaměřením experimentů a pozorování směrem předpovědí (získání nových dat), mohou zvěrohodnit, opravit (rozšířit) či vyvrátit onu hypotézu. Pro formulaci nových hypotéz je někdy nutno vybudovat nové odvětví matematiky, jindy použít některé existující, dosud aplikačně nevyužité.\nTo z reálného světa, co lze prostřednictvím veličin popsat umělým formálním jazykem (tedy jazykem s nulovou vnitřní vágností interpretace všech jeho jazykových konstruktů), jako matematicky (či převodem do programovacího jazyka, nebo přímo v něm) reprezentované vztahy mezi veličinami a parametry (např. tepelná vodivost, elektrický odpor,… obvykle vlastnostmi materiálního prostředí), je součástí exaktního světa, a lze pak i modelovat (simulovat) počítačem, který je rovněž součástí exaktního světa. Jsou to pak počítačové modely jevů a objektů reálného světa. Znalosti reprezentované v jazycích s neodstranitelnou (inherentní) vnitřní vágností (jazyky vnitropsychické a vnější sdělovací neformální-přirozené i umělé) nelze uchopit metodou exaktní vědy (inherentní vnitřní vágnost nelze odstranit), a tak ani modelovat na počítači.\n\nCesta k odstranění vnitřní vágnosti, je pro vědu z hlediska poznání reálného světa přelomová. Umožnila i typologicky rozdělit nástroje na zpracování informace na lidské - lidskou psýchu, kde je zpracovávaná informace inherentně svázaná se svojí (vnitřní) vágností a na umělé exaktní (matematika, formální logiky, programovací jazyky - tedy algoritmické zpracování) se zakázanou (nulovou) vnitřní vágností. Jsou to z hlediska typu zpracovávané informace disjunktní - mimoběžné světy.\n\nJe třeba zdůraznit, že touto metodou lze probádat a popsat jen velice specifickými postoji vymezenou, nepatrnou část reálného světa, pro kterou jsme schopni zavést veličiny, a znalosti reprezentovat umělým formálním jazykem. Diskrétní filtr velice omezuje oblast poznání, a též formální jazyk svým neúprosným požadavkem nulové vnitřní vágnosti interpretace všech jazykových konstrukcí velice ji omezuje, ovšem v souladu s filtrem poznání. Umožňuje popisovat pouze to, co jsme schopni poznat doopravdy exaktně a toho je relativně málo. Ve srovnání se znalostmi získanými přirozeným poznáním, které člověk v životě s úspěchem používá, je v exaktních vědách veškeré nesdělitelné znalosti nutno oželet. Je možno použít jen sdělitelné a to sdělitelné exaktně umělým formálním jazykem, tj. takové, které je adresát schopen přijmout s naprosto identickým významem, jaký mu sděluje kolega (zdroj informace), pracující třeba za oceánem. Z toho ihned plyne, jak jsou nesdělitelné, ale pro člověka životně důležité znalosti, exaktními vědami odhozeny, jako nepoužitelné. Tím se použitelnost metod exaktních věd pro poznání a popis reálného světa velice zužuje, ovšem tyto metody poskytují člověku nejdůvěryhodnější poznání. Jistě je proto možno nastolit otázku, zda veškerá věda může být přetvořena na exaktní vědu. Odpověď je nemůže. Podmínkou pro ustavení exaktní vědy je nalezení vhodných veličin, a to lze jen pro nepatrnou část reálného světa a pro specifické pohledy na něj. Jinak řečeno, filtr vágnosti umožňuje vágně znát mnohé, diskrétní filtr umožňuje exaktně znát nemnohé. Princip je ten, připustíme-li více vágnosti (neurčitosti), můžeme poznávat a tak i sdělovat více.\n\nJe vhodné poznamenat, že neformálním (přirozeným) jazykem lze vyjadřovat i jména entit exaktního světa, např. jména herních karet a operací nad nimi (jsou dány pravidly hry), jména matematických objektů a operací nad nimi, např. derivace dráhy podle času, jména čísel, jména veličin (fyzikálních, chemických, biologických apod.) a matematických operací nad nimi atd. Platí to v okruhu lidí, kde význam oněch entit exaktního světa, každý z jedinců exaktně (tedy bez jakýchkoli pochyb) zná. V tomto případě nastává výjimečná situace, kdy konstrukty přirozeného jazyka ztrácejí svoji přirozenou vágnost, subjektivitu a emocionalitu a dostávají tak exaktní význam. Je to tím, že odkazují k exaktním entitám. Nezískávají však možnosti formálního jazyka, který obvykle umožňuje (obsahuje nástroje pro) formální inferenci (odvozování), kdy je možno pouze na základě syntaktické složky (formy) odvodit nové jazykové konstrukty, jež mohou mít nový informační přínos viz dále Příklad inference ve formálním systému. Přirozený jazyk však nemůže být součástí světa exaktního viz Matematika, Matematická logika, nemá exaktní interpretaci jazykových konstruktů, má vágní, subjektivní a emocionální konotaci. Pokud jsou konstrukty přirozeného jazyka vloženy do exaktního světa (např. proměnné ve formální logice), pak jen s tou podmínkou, že před branami exaktního světa ztratí svůj přirozený lidský význam, a stanou se z nich řetězce symbolů algoritmicky zpracovávané, buď bez interpretace (významu) nebo s novou exaktní interpretací, viz např. Matematika, Matematická logika. \n\nVelice silným nástrojem exatních věd je inference. Pro uvědomění si, oč se jedná, je v následujícím uveden jednoduchý příklad.\n\nInference , umožňuje nalezení (odhalení) nových znalostí, které jsou zpočátku ve formálním systému skryty. V exaktních vědách se jedná o znalosti o jisté části reálného světa. Vybrat jako ilustraci krátký a jednoduchý příklad používající znalosti o reálném světě, není snadné, lze ho však nalézt např. v, kde je uvedeno odvození relativistických vztahů. Zde jako ilustrace poslouží následující příklad, který není bezprostředně vázán na reálný svět, avšak princip použití inference ukazuje stejně dobře.\nTímto příkladem chceme ukázat postup inference a upozornit na to, že i v neinterpretovaném formálním systému lze formální inferencí získat novou informaci.\nUvedeme jednoduchý příklad dedukce (nalezení vztahu pro řešení kvadratické rovnice) ve formálním systému algebry.\n\nMějme výchozí formuli – axiom ve tvaru kvadratické rovnice :\n\nformula_1, kde formula_2, formula_3 jsou reálné konstanty. (i)\n\nInferenčními pravidly jsou zde dobře známá pravidla dovolených úprav rovnic. Pravidla mají tu vlastnost, že mění formu rovnice, zachovávají však její platnost. Našim cílem je vyjádřit vztah pro formula_4 v závislosti na formula_2, formula_3, jinými slovy, nalézt řešení kvadratické rovnice (i).\n\nPotřebná inferenční pravidla:\n\n1. obě strany rovnice je možno násobit toutéž formulí\n\n2. k oběma stranám rovnice je možno přičíst tutéž formuli\n\n3. obě strany rovnice lze umocnit (odmocnit) stejným exponentem\n\nPoužití metaznalostí: Zákazem vnitřní vágnosti ve formálním systému, jak bylo řečeno, byl vypuzen hybatel inference. Bude ho zastupovat vnější činitel, člověk znalý matematiky (podobně v karetní hře či v šachové hře by to byl člověk znalý té hry). Matematik ví, že osamostatnit formula_4 lze jen tehdy, jestliže se danou formuli podaří dovolenými úpravami převést na úplný čtverec (kvadrát nějaké formule), z hlediska našeho systému je to informace, která v něm obsažena není, je to metaznalost (zde bychom mohli říci, znalost z nadhledu, znalost matematika účelně vést inferenční kroky). Pak již formuli můžeme odmocnit a získat tak požadovaný výsledek. Cesta k získání úplného čtverce není složitá, tato cesta (krok po kroku od axiomu ke konečnému požadovanému tvaru – teorému) v matematickém názvosloví znamená důkaz. Konečný výsledek se nazývá teorémem.\n\nDůkaz:\n\nformula_1 axiom (i)\n\nKe každé straně axiomu (i) přičteme formula_9, dostaneme:\n\nformula_10 (ii)\n\nNyní ke každé straně formule (ii) přičteme formula_11 a dostáváme:\n\nformula_12 (iii)\n\nLevá strana formule (iii) již je úplným čtvercem, jen ji upravíme do ekvivalentního názornějšího tvaru podle metaznalosti formula_13 :\n\nformula_14 (iv)\n\nNyní se každá ze stran odmocní:\n\nformula_15 (v)\n\nKe každé straně rovnice se přičte formule formula_16 a dostáváme vztah pro formula_4 :\n\nformula_18 (vi)\n\ncož je hledaný teorém.\n\nV souvislosti s tímto formálním systémem jsme nemluvili o žádné interpretaci. Získaný teorém však přesto přináší novou znalost. Znalost není z ontologického světa, ale ze světa symbolů, je to odvození nové formy, která vypovídá o kořenech (řešení) kvadratické rovnice, jež byla našim axiomem. Dává např. odpověď, kde v komplexní rovině pro daná formula_2, formula_3, leží odpovídající kořeny formula_21. Posloupnost řetězců (formulí) (i) až (vi) je důkazem teorému (vi).\n\n"}
{"id": "795654", "url": "https://cs.wikipedia.org/wiki?curid=795654", "title": "Pipin I. Akvitánský", "text": "Pipin I. Akvitánský\n\nPipin I. Akvitánský (797 – 13. listopadu nebo 13. prosince 838, Ingelheim) byl král Akvitánie z karlovské dynastie.\n\nPipin se narodil jako druhý syn císaře Ludvíka I. Pobožného a jeho první manželky Ermengardy, dcery hraběte Ingermana z Hesbaye.\n\nZáhy po svém nástupu na trůn v roce 814 císař Ludvík rozdělil svou říši mezi své syny; toto rozdělení zajistil v srpnu roku 817 na sněmu v Cáchách tím, že nechal schválit přijetí aktu \"Ordinatio imperii (O uspořádání říše)\". Podle něj se vláda v říši byla rozdělena mezi Ludvíka a jeho tři syny takto: nejstarší Lothar dostal největší část říše (Itálie, Neustrie, Austrasie a četné oblasti v Německu – pozdější Středofranská říše) a stal se otcovým spoluvládcem. Druhorozený Pipin dostal Akvitánii, toulouskou marku a také čtyři hrabství: Carcassonne v Septimanii, Autun, Avalon a Nevers v Burgundsku (v podstatě Západofranská říše); nejmladší syn Ludvík dostal Bavorsko a Korutany (Východofranská říše]. Rozdělení bylo doplněno řadou podmínek, např. že državy mladších synů Ludvíkových v případě jejich smrti nepřejdou na jejich dědice, ale budu rozděleny mezi Lothara a zbylé žijící bratry. \nV srpnu téhož roku, ve věku 17 let, byl Pipin korunován králem Akvitánie a spolu se svými rádci (mezi nimiž byli i toulouský hrabě Berengar či mnich a básník Ermoldus Nigellus) se odebral do svého nového panství. Již roku 818 povstal proti mladému králi gaskoňský vévoda Loup III. Centulle de Gascogne a roku 819; povstání Pipin potlačil a novým vévodou byl ustaven Aznar Sánchez. Nad Aragonií a Navarrou však franská vláda ustavena nebyla.\n\nV létě roku 822 se Pipin účastnil na zasedání generálního sněmu v Attigny, kde se císař Ludvík I. Pobožný veřejně kál za krutost, s níž se choval k italskému králi Bernardu Italskému a jeho spojencům. V září téhož roku se Pipin oženil.\n\nRoku 824 se Pipin spolu se svým bratrem Ludvíkem Němcem účastnil ve svitě císařově úspěšného tažení do Bretaně, proti povstavšímu hraběti Wihomarcovi (popis této výpravy se dochoval v básni Ermolda Nigella \"«Carmen In Honorem Ludovici Christianissimi Caesaris Augusti»\"). Následujícího roku byl Ermoldus obviněn svými nepřáteli z toho, že poštvává Pipina proti otci a na císařovův rozkaz byl poslán do Štrasburgu.\n\nRoku 828 císař Ludvík poslal Lothara I. v čele velkého vojska do Španělské marky. Cestou se Lothar spojil s Pipinovým vojskem kvůli odražení útoku muslimů, k němuž však nedošlo. Mezitím v Gaskoňsku vzplály nové nepokoje, které v různé intenzitě přetrvávaly až do konce Pipinovy vlády.\n\nDobré vztahy Pipina s otcem vzaly za své zřízením apanáže pro Karla Holého, nejmladšího císařova syna, jenž se narodil roku 823 z jeho druhého manželství s Juditou Bavorskou (Pipinova matka Ermengarda zemřela roku 818). V roce 829 Ludvík udělil Karlovi titul krále Alemanie, což bylo na úkor podílu Pipinova bratra Ludvíka Němce.\n\nKdyž v následujícím roce 830 císař Ludvík zahájil další tažení proti Bretani, Pipin byl znepokojen válkou u samých hranic jeho království. Místo aby šel se svou armádou na pomoc otci, zvedl povstání a přes Orléans táhl na Paříž. Císařská vojska přešla na Pipinovu stranu. Jeho starší bratr Lothar vyhlásil, že bude bránit to rozdělení zemí, které bylo ustanoveno v roce 817. Druhý bratr, Ludvík Němec, který byl u otce, tajně uprchl z jeho tábora a rovněž se připojil k Pipinovi. V situaci, kdy neměl dostatečnou vojenskou sílu, rozhodl se Ludvík podrobit. Mezitím se Pipin dověděl, že císařova druhá žena Judita se skrývá v klášteře nedaleko Compiègne. Juditu přivezli do tábora a dali jí na výběr – stát se jeptiškou nebo přesvědčit císaře, aby on sám odešel do kláštera. S tím doprovodili císařovnu do stanu jejího manžela. Ludvík odpověděl,že on se nemůže rozhodnout pro řeholi bez souhlasu velmožů a biskupů obou zemí. Když se Judita vrátila s touto odpovědí k Pipinovi, poslali ji do Poitiers a v klášteře sv. Rodegundy jí oblékli řeholní roucho. Poté Pipin svolal do Compiègne sněm velmožů, který zbavil Ludvíka jeho svrchované vlády a předal ji Lotharovi. Ten se však na trůnu neudržel dlouho: na sněmu v Nijmegen se Ludvík Němec a Pipin, nespokojení s postavením staršího bratra, postavili za otce. Opírajíce se o tuto podporu, získali přívrženci starého císaře převahu nad jeho protivníky. Sněm jednohlasně rozhodl navrátit Ludvíkovi jeho svrchovanou vládu a vydat jeho manželku. Toto rozhodnutí bylo pro Lothara zcela neočekávané, ale k válce s otcem a bratry se neodhodlal. Byl nastolen starý pořádek a Judita se s velkými poctami navrátila z kláštera.\n\nZřízení podílu pro Karla nicméně zůstalo příčinou různic v císařské rodině. V roce 831 císař Ludvík provedl nové dělení říše, vyděliv království pro svého syna z druhého manželství Karla. Jako první svou nevůli projevil Pipin, jenž cítil více než ostatní podezíravost a malou náklonnost otcovu a nenávist macechy. V říjnu tohoto roku odmítl přijet do Thionville na další sněm. Ludvík to zdánlivě přijal klidně, avšak o dva měsíce později, když Pipin přibyl do Cách, nechal ho zadržet a internovat; Pipin nicméně v noci s několika druhy prchl a vrátil se do svého království. V září následujícího roku zbavil orléanský sněm Pipina královského titulu a Ludvík předal Akvitánii Karlu Holému. Pipna zajali i s jeho rodinou a dopravili do Trevíru. Podařilo se mu však opět utéci, vrátil se do Akvitánie a podnítil zde nové povstání. Podpořil ho Ludvík Němec. Kvůli blížící se zimě Ludvík nemohl povstání potlačit hned v zárodku. V zimě pak Pipina podpořili Lothar i papež Řehoř IV. Na jaře roku 833 Lothar přešel Alpy a spojil se s Pipinem a Ludvíkem Němcem nedaleko Colmaru. V červnu sem dorazil se svými vojsky i Ludvík Pobožný, ovšem místo co by se pustil ihned do boje, začal se syny vyjednávat. Tento odklad jeho věc zhatil. Synové naoko začali jednat o míru, více však usilovali o to, aby na svou stranu získali velmože dosud věrné císaři. Využivše dobré vůle otcovy i všeobecné neoblíbenosti Juditiny, uspěli rychle ve svém díle. Jeden za druhým velmožové začali opouštět Ludvíka a přecházeli do tábora jeho synů. Uplynulo pouze několik dní a císař zůstal bez své armády – obklopovala ho pouze hrstka vojáků a několik biskupů. 29. června císař s manželkou, nejmladším synem a nevelkou svitou přijel do tábora synů a odevzdal se do jejich rukou. Judita byla odvezena za Alpy a internována v Tortoně, Ludvíka odvezli do Soissons, kde ho drželi pod zámkem v klášteře sv. Medarda. Karla odvezli do opatství Prüm. \n\nZáhy však Pipin a Ludvík Němec, opět nespokojení s vůdčím postavením nejstaršího bratra, se s Lotharem nepohodli a přešli opět na stranu otce. 1. března roku 834 byl císař Ludvík osvobozen z vězení a s mladšími syny se smířil. Pipin byl ustanoven do svého původního postavení krále Akvitánie.\n\nPo návratu do Akvitánie se Pipin věnoval nápravě poměrů v království. Zde přetrvávala napjatá situace v Gaskoňsku. Nepokoje zesílily za války ve Franské říši mezi císařem a jeho syny a v roce 836 přerostly v otevřené povstání. V bojích zahynul gaskoňský vévoda Aznar Sánchez a novým vévodou se, bez ohledu na Pipinovy protesty, stal jeho bratr Sancho. Vztahy mezi ním a Pipinem byly téměř nepřátelské.\n\nBez ohledu na pomoc, kterou Pipin poskytl otci v boji s Lotharem, neupustil císař Ludvík od záměru přidělit svému nejmladšímu synovi Karlovi Holému důstojný podíl v říši; stalo se tak na úkor krále Akvitánie. Na generálním sněmu v Cáchách v roce 837 v přítomnosti Pipina a Ludvíka Němce se uskutečnila ceremonie pasování Karla mečem (znak dosažení plnoletosti) a zde císař vyhlásil vznik nového vévodství – Neustrie, jehož součástí se stala řada území na sever od Loiry, jež dosud náležela Pipinovi. Vládcem nového útvaru byl prohlášen Karel Holý a všechna místní šlechta mu přísahala věrnost jako svému novému vládci. Roku 838 bylo od Akvitánského království odděleno ve prospěch Neustrie ještě několik oblastí; není přitom známo nic o tom, že by Pipin projevil nějakou nevůli s tímto konáním Ludvíka Pobožného ve svůj neprospěch.\n\nZáhy poté, roku 838, Pipin náhle zemřel. Přesné datum jeho skonu není známo, prameny hovoří o 13. listopadu nebo 13. prosinci. Pochován byl v Sainte-Croix v Poitiers v klášteře sv. Radegundy. Jeho smrt vyvolala další občanskou válku, když císař, pominuv práva svého vnuka, Pipinova syna Pipina, udělil Akvitánii Karlu Holému. Akvitánci však toto rozhodnutí neakceptovali a sjednotili se na podpoře Pipinova prvorozeného, který pak nastoupil na trůn jako Pipin II. Akvitánský. Ten ovšem své dědictví celý život musel proti Karlu Holému hájit; nakonec po smrti Pipina II. připadlo Karlovu synovi Karlovi zvanému Dítě.\n\nRoku 822 se Pipin oženil s Ingeltrudou (zvanou také Engelberga, Rigarda, Hringarda či Ringarta), dcerou Theodoberta, hraběte Madrie. Z jejich manželství vzešli dva synové a snad i dvě dcery:\n\n"}
{"id": "795655", "url": "https://cs.wikipedia.org/wiki?curid=795655", "title": "Iontové nitridování", "text": "Iontové nitridování\n\nIontové nitridování nebo iontová nitridace je stejně jako jiné postupy nitridování podmíněna přítomností atomárního dusíku na povrchu kovu. Atomární dusík je schopen přes povrchovou absorpční vrstvičku nitridů pronikat při zvýšené teplotě do mřížky základního kovu a difundovat dále do oceli. Při iontové nitridaci jsou zpracovávané součástky uloženy izolovaně ve vakuové nádobě (recipientu) a zapojeny jako katoda. Recipient je zapojen jako anoda a udržuje se v něm snížený tlak zředěné směsi plynů potřebných pro proces nitridace. Nejčastěji je to směs dusíku a vodíku.\n\nCharakteristickým rysem pohybu iontů ke katodě je, že nárůst jejich rychlosti a tím i kinetické energie není lineární. K prudkému nárůstu dochází až v bezprostřední blízkosti povrchu součástky v oblasti katodového úbytku napětí. To mě za následek, že největší intenzita dějů probíhajících v takovém anomálním doutnavém výboji je soustředěna do úzkého pásma kolem povrchu součástky, bez ohledu na její tvar nebo vzdálenost od stěny recipientu – anody. Především v tomto pásmu dochází k štěpení molekul a k ionizaci atomů. Anomální výboj má proto plošný charakter a jeho svítící korona kopíruje povrch součástí. Bez této vlastnosti by nebylo možné průmyslové využití doutnavého výboje pro difúzní pochody tepelného zpracování.\n\nDěje probíhající na povrchu součástky lze zjednodušeně vysvětlit takto: kladné ionty neustále bombardují povrch součástky. Při dopadu se část jejich kinetické energie promění v teplo a součástka se ohřívá. Kromě ohřívání vyrážejí dopadající ionty z povrchu oceli atomy železa a dalších prvků.\n\nTento jev (nazývaný odprašování nebo katodové odprašování) je nejzávažnějším dějem procesu iontové nitridace. Odprašování oxidů má za následek dokonalou depasivaci povrchu oceli a tím i zlepšení podmínek nitridace, zvláště u vysoce legovaných ocelí.\n\nU iontové nitridace, která probíhá v silnoproudém doutnavém výboji, se dusík jako nitridační médium vyskytuje v plynné fázi ionizovaných atomů – ve formě plazmatu.\n"}
{"id": "795656", "url": "https://cs.wikipedia.org/wiki?curid=795656", "title": "Thomsonův model atomu", "text": "Thomsonův model atomu\n\nTento model atomu zvaný Thomsonův model atomu (nazývaný také Pudinkový model) navrhl objevitel elektronu (1897) Joseph John Thomson v roce 1904 ještě před objevem atomového jádra. Podle Thomsonova modelu se atom skládá z elektronů (které však Thomson nazývá jen částicemi – i když George Johnstone Stoney navrhl nazývat elektrické částice elektrony již v roce 1894). Ty jsou obklopeny polévkou kladného náboje vyvažující tak záporný náboj elektronů (jako kdyby byly záporně nabité rozinky obklopené kladně nabitým pudinkem). Elektrony mohly být v atomu umístěny různě a mohly vytvářet různé struktury.\nModel byl vyvrácen experimenty Hanse Geigera a Ernesta Mardsena (1909), které Ernest Rutherford v roce 1911 interpretoval jako pozorování velmi malého jádra atomu nesoucího velmi vysoký kladný náboj (dostatečný pro vyvážení přibližně 100 elektronů ve zlatě). To vedlo k Rutherfordovu modelu atomu a následně (po tom co Henry Moseley v roce 1913 poukázal na to, že jaderný náboj byl velmi blízký atomovému číslu) k předpokladu Antonia van den Broeka, že atomové číslo je nábojem jádra. Nakonec v roce 1913 představil Niels Bohr první kvantový model atomu, ve kterém je jádro sestávající z kladného náboje (v množství odpovídajícím atomovému číslu) obklopené stejným počtem elektronů, umístěných v orbitálních hladinách.\n\nThomsonův model byl srovnáván (ne samotným Thomsonem) ke korintskému pudinku. Tato představa předpokládá, že částice jsou statické, což však podle Thomsona nebyly.\n"}
{"id": "795657", "url": "https://cs.wikipedia.org/wiki?curid=795657", "title": "Loulou Rhemrev", "text": "Loulou Rhemrev\n\nLoulou Rhemrev (* 14. leden 1964 v Leidenu, Jižní Holandsko, Nizozemské království) je nizozemská herečka, která se přistěhovala do Německa z Amsterdamu. Je také voiceover.\n\nV roce 1984 absolvovala Evropskou školu v němčině a jako druhý jazyk si vzala angličtinu. Vystudovala Maastrichskou divadelní akademii v roce 1990.\n\nHrála v různých filmech, televizi a divadle.\n\nNa počátku 90. let hrála v seriálech De Dageraad a Goede tijden, slechte tijden. Později byla co-star Peter Lusse v seriálu Schiet mij maar lek.\n\nTaké propůjčila svůj hlas mnoha reklamám, rozhlasům a televizi.\n\nV roce 1996 hrála v německém seriálu Kobra 11 manažerku dálničního motorestu \"Mareike Vanstraatenovou\".\n\nV roce 2008 hrála v policejním seriálu Spoorloos verdwenen \"Maaike Bremer\". V roce 2009 hrála v psychologickém thriller seriálu Vuurzee.\n\nJe ředitelkou divadelního amatérského klubu.\n\nMluví nizozemsky, anglicky, německy, ovládá amsterdamský, limburský, achterhoekský a vlámský dialekt.\n\n\n"}
{"id": "795658", "url": "https://cs.wikipedia.org/wiki?curid=795658", "title": "Pozitronium", "text": "Pozitronium\n\nPozitrónium (Ps) je soustava složená z elektronu a jeho antičástice pozitronu, které jsou spojeny do exotického atomu. Orbitaly těchto dvou částic a složení energetických hladin jsou podobné jako v atomu vodíku složeného z elektronu a protonu. Z důvodu menší redukované hmotnosti jsou frekvence spojené s spektrálními čarami menší než poloviční ve srovnání s odpovídajícími čarami vodíku.\n\nPozitronium je nestabilní, obě částice spolu anihilují, aby v závislosti na relativním spinu stavů pozitronu a elektronu vyprodukovaly dva fotony záření gama po průměrné životnosti ve vakuu 125 pikosekund nebo tři fotony gama záření po 142 nanosekundách.\n"}
{"id": "795660", "url": "https://cs.wikipedia.org/wiki?curid=795660", "title": "Sabina Tančevová", "text": "Sabina Tančevová\n\nSabina Tančevová (* 30. října 1970 Praha) je bývalá osobní tajemnice a mluvčí Václava Havla a poté vedoucí kanceláře prezidentského kandidáta Jana Fischera.\n\nOd prosince 1989 krátce pracovala v produkci Laterny magiky, v roce 1990 ale nastoupila do kanceláře prezidenta republiky, kde zůstala až do roku 2005. Po mateřské dovolené začala pracovat jako osobní tajemnice exprezidenta Václava Havla. Spoluorganizovala i jeho pohřeb. Později přešla k Janu Fischerovi, kterému začala pomáhat s prezidentskou kandidaturou ve volbách 2013.\n\nV roce 1995 vystudovala bakalářský studijní obor divadelní produkce na DAMU a o dva roky později získala titul magistr. Je rozvedená a má dvě dcery.\n"}
{"id": "795662", "url": "https://cs.wikipedia.org/wiki?curid=795662", "title": "Izobara (termodynamika)", "text": "Izobara (termodynamika)\n\nIzobara je v termodynamice křivka popisující změny stavových veličin během izobarického děje.\nVe stavovém diagramu pV (závislost tlaku na objemu plynu) má izobara lineární průběh podle rovnice:\n\nČára je rovnoběžná s vodorovnou osou.\n"}
{"id": "795663", "url": "https://cs.wikipedia.org/wiki?curid=795663", "title": "Izobara", "text": "Izobara\n\nIzobara má více významů:\n"}
{"id": "795664", "url": "https://cs.wikipedia.org/wiki?curid=795664", "title": "Otakar Moc", "text": "Otakar Moc\n\nOtakar Moc (1. února 1918 Vápno – 10. srpna 1969 Ústí nad Labem) byl český katolický kněz litoměřické diecéze, administrátor katedrály sv. Štěpána v Litoměřicích a historik.\n\nPo skončení II. světové války a vysídlení německy mluvících obyvatel Litoměřic, působil jako kněz pro česky mluvící obyvatelstvo v Litoměřicích v katedrále sv. Štěpána. V roce 1947 publikoval své dílo, v němž pojednal o litoměřických kostelech a zachytil jejich aktuální stav. Dále byl poslán do farnosti Všejany u Nymburku, kterou spravoval do 30. července 1954. Od 1. srpna 1954 byl jmenován administrátorem katedrály v Litoměřicích. Od 1. září 1956 se stal administrátorem ve farnosti v Mojžíři u Ústí nad Labem. Byl sledován Státní bezpečností v Ústí nad Labem, která na něj od 21. listopadu 1958 do 21. května 1968 vedla spis.\n\nZ jeho působení v Mojžíři je známo, že byl oblíbený jako duchovní správce a vynikající zpěvák, který ovlivnil řadu lidí, mj. např. Petra Hanniga, pozdějšího zpěváka a skladatele, kdysi varhaníka v Mojžíři. Při příležitosti 50. narozenin od 1. února 1968 byl jmenován osobním farářem. Otakar Moc zemřel 10. srpna 1969 a pochován byl ve farnosti Hlavice dne 14. srpna 1969.\n\n\n\n"}
{"id": "795665", "url": "https://cs.wikipedia.org/wiki?curid=795665", "title": "Barva tónu", "text": "Barva tónu\n\nBarva tónu je kvalita tónu, která charakterizuje tóny podle původu jejich vzniku, například hudebními nástroji nebo hlasem. Různé barvy tónů označujeme především podle původu tónů. Rozeznáváme například tóny fagotu, houslí, piana \nklavíru (tedy tóny různých hudebních nástrojů), tóny mužských, ženských nebo dětských hlasů nebo tóny klaksonů automobilů, sirén, píšťal. Kromě toho můžeme blíže popsat sluchový vjem tónu. Tóny mohou znít jasně, temně, ostře, drsně, zastřeně, dutě, plně, sametově a pod. Pokud znějí dva tóny stejné hlasitosti a výšky vydávané dvěma různými hudebními nástroji, vnímáme mezi nimi rozdíly, říkáme, že mají různou barvu.\n"}
{"id": "795667", "url": "https://cs.wikipedia.org/wiki?curid=795667", "title": "Specifikace", "text": "Specifikace\n\nSpecifikace (z lat.), někdy též zaměření, je detailní popis; jasné a přesné vymezení kvality, rozměrů a vlastností surovin, zboží, výrobků, materiálů, součástek apod., případně vymezení pracovních úkonů nebo postupů, výrobních procesů, zkušebních postupů, organizačních podmínek, pojmů, jednotek, veličin apod.; podrobné roztřídění, rozvedení něco zvláštnostem, podle určitých znaků; podrobný seznam.\n\n"}
{"id": "795670", "url": "https://cs.wikipedia.org/wiki?curid=795670", "title": "Přírodní park Halasovo Kunštátsko", "text": "Přírodní park Halasovo Kunštátsko\n\nPřírodní park Halasovo Kunštátsko se nachází v severozápadní části okresu Blansko a jeho centrem je více než dvouapůltisícové město Kunštát. Park je celoročně volně přístupný a pohyb v něm není nijak zásadně omezen.\n\nTento park získal své jméno po básníku Františku Halasovi. Tento významný český básník prožil část svého života právě v Kunštátě. Tento kraj si velice zamiloval a napsal o něm lyrickou báseň „Já se tam vrátím“. Roku 1945 se stal prvním čestným občanem města Kunštátu. Na kunštátském hřbitově jsou také František Halas i jeho žena pohřbeni.\n\nSamotný přírodní park Halasovo Kunštátsko je jednou ze tří částí Mikroregionu Kunštátsko – Lysicko.\n\nRozloha tohoto parku činí 68,5 km² a vyhlášen byl roku 1980 a novelizován roku 1994. Další dvě části mikroregionu tvoří park Svratecká hornatina o rozloze 100,7 km², vyhlášený v roce 1990, který leží západně od Halasova Kuštátska, a park Lysicko o rozloze 40,2 km², vyhlášený v roce 1994, který leží jižně od Halasova Kunštátska.\n\nPark se rozkládá na katastrálním území nebo na části katastrálního území téměř třiceti obcí, mezi které patří: Drnovice, Hluboké u Kunštátu, Jasinov, Klevetov, Kunice, Kunštát, Letovice, Lhota u Letovic, Louka, Makov, Nýrov, Ořechov, Petrov, Rozseč nad Kunštátem, Rozsíčka, Rudka, Sasina, Sebranice, Sulíkov, Svitávka, Sychotín, Tasovice, Touboř, Újezd u Kunštátu, Voděrady, Vřesice, Zábludov, Zboněk, Zbraslavec.\n\nÚzemí je tvořenou členitou vrchovinou, přičemž nejnižší bod se nachází ve výšce 320 m n. m. a nejvyšší vrchol Kulíšek sahá do výše 691 m n. m. Jedná se o východní okraj Českomoravské vrchoviny, konkrétně Kunštátské vrchoviny a Sýkořské hornatiny, východní okraj se svažuje do Boskovické brázdy.\n\nPodloží většiny území tvoří ruly a svory, mezi kterými se nachází pruhy krystalických vápenců. Na okrajích se vyskytují vápnité jíly a čtvrtohorní spraše, do střední části zasahuje pruh křídových pískovců a písků.\n\nÚzemí se nachází na pomezí 3. dubobukového, 4. bukového a 5. jedlobukového vegetačního stupně, od Boskovické brázdy sem zasahují biotopy teplomilných roslin.\n\nNa území přírodního parku se nachází několik maloplošných chráněných území. Jedná se o přírodní památky Kunštátská obora, Louky pod Kulíškem a Cukl a Rozsečské rašeliniště.\n\nMezi významné kulturní památky regionu patří například Burianova rozhledna a pod ní vysekaná jeskyně Blanických rytířů u Rudky u Kunštátu, v samotném srdci přírodního parku se nachází renesanční zámek Kunštát.\n\nMezi významné turistické atrakce patří v zimě převážně lyžařské areály v Hlubokém u Kunštátu a za hranicemi přírodního parku v nedaleké Olešnici na Moravě.\nV jarních a zejména v letních měsících je zdejší příroda hojně vyhledávána milovníky turistiky.\n\nCentrem regionu je město Kunštát, odkud do okolí vede několik pěších značených tras i cyklotras.\nDalší možností, jak využít volný čas, je vodní nádrž Křetínka, kterou v letním období využívají stovky lidí například ke koupání, rybaření, jízdě na loďkách a plachetnicích apod.\n"}
{"id": "795673", "url": "https://cs.wikipedia.org/wiki?curid=795673", "title": "Kritérium pravdivosti", "text": "Kritérium pravdivosti\n\nKritérium pravdivosti je měřítko, které umožňuje rozeznat pravdivé od nepravdivého, například pravdivé soudy od nepravdivých. Otázka, zda je soud pravdivý nebo nepravdivý, se rozhoduje prostřednictvím odůvodnění stavem věci. Způsob tohoto odůvodnění je různý podle oblasti předmětu. Stanovit jeho podmínky je věcí jednotlivých věd a jejich učení o metodě. Za předpokladu těchto zvláštních a obsahových kritérií pravdy se však v teorii poznání musíme ptát i na všeobecná a poslední kritéria pravdy. Nejde přitom už o to, kterými stavy věci se soud odůvodňuje, nýbrž jak musí být tento stav věci dán nositeli poznání, aby mohl rozlišovat pravdivé soudy od nepravdivých, a tak mohl soudit s jistotou. Obecné kritérium pravdy může vést k jistotě jen v konkretizování zvláštního kritéria pravdy. Jelikož soud je pravdivý jen tehdy, když se shoduje se stavem věci, na který se vztahuje, a protože jistota o tom je možná pouze tehdy, když je soudícímu zjevný sám stav věci, je obecným kritériem pravdy evidence. Kritéria pravdy, která jsou udána jinak, ztroskotávají vesměs v tom, že buď nejsou obecná, nebo jako subjektivní určení neposkytují záruku pravdy.\n\nExistují tři primární pravdy, které jsou inherentně přítomny při jakékoliv intelektuální činnosti, jejímž cílem je pravda nebo poznání:\nPrimární pravdy nemohou být podložené pozitivním důkazem, protože jsou inherentně přítomné v každé analýze.\n\nNázory lidí, kteří mají významné zkušenosti, kteří jsou vysoce školení nebo získali vyšší akademické tituly, jsou často považovány za důkaz. Poznání a obeznámenost s jejich profesním oborem vzbuzuje respekt a umožňuje to, aby jejich postoje byly brány za kritéria pravdy. Toto kritérium není neomylné (autority si mohou vzájemně odporovat).\n\nSoudržnost (koherence) jako kritérium pravdivosti klade na teorii podmínku jednotnosti a schopnosti vysvětlit všechna fakta. Aby byla taková teorie koherentní, všechna relevantní fakta musí být uspořádána konzistentně a soudržně, aby tak vytvářela integrovaný celek. Teorie, která tímto způsobem pořádá fakta nejefektivněji, může být považována za nejvíce se přibližující pravdě.\n\nPodle tohoto kritéria jsou názory, se kterými souhlasí všichni lidé, platným kritériem pravdivosti. Pokud tedy panuje v nějaké věci obecný konsenzus, tento konsensus má dokazovat, že daný názor je pravdivý. Toto kritérium lze považovat za oprávněné, pokud se týká například zákonů logiky nebo matematiky. Pokud se jím však myslí pouze obecná dohoda, jeho hodnota je sporná (příkladem může být někdejší přesvědčení o plochosti Země).\n\nMnoho lidí používá zvyk jako kritérium pravdivosti, což je způsobeno domněnkou, že konáním obvyklého se předejde omylu. Zvyk však nelze považovat za seriózní kritérium pravdivosti.\n"}
{"id": "795676", "url": "https://cs.wikipedia.org/wiki?curid=795676", "title": "Optoelektronika", "text": "Optoelektronika\n\nOptoelektronika je oblast elektroniky, která se zabývá interakcí světla s elektronickými prvky.\n\nOptoelektronické prvky umožňují přeměnu elektrické energie na energii světelnou nebo naopak.\n\nOptoelektronické prvky se dělí na:\n\nHlavní využití optoelektronických prvků je při snímání a zobrazení obrazu (např. v televizní technice), osvětlení a signalizaci, a při přenosu informací (prostřednictvím optických vláken nebo „vzduchem“).\n"}
{"id": "795678", "url": "https://cs.wikipedia.org/wiki?curid=795678", "title": "Tomáš Anzari", "text": "Tomáš Anzari\n\nTomáš Anzari, rodným jménem Tomáš Zdražila (* 24. června 1970 Třinec) je tenisový trenér a bývalý český profesionální tenista. Ve své kariéře na okruhu ATP World Tour nevyhrál žádný turnaj a probojoval se do jednoho deblového finále na mnichovském BMW Open 1992. Na challengerech ATP a okruhu Futures získal čtrnáct titulů ve čtyřhře.\n\nNa žebříčku ATP byl ve dvouhře nejvýše klasifikován v srpnu 1991 na 134. místě a ve čtyřhře pak v únoru 1993 na 80. místě.\n\nV roce 1987 zvítězil ve dvouhře i čtyřhře na Pardubické juniorce. Následující sezóny byli společně s Davidem Riklem vyhlášeni juniorskými mistry světa ve čtyřhře. Připsali si titul mistrů Evropy ve čtyřhře a Zdražila také bronz z dvouhry.\n\nV roce 1997 byl členem vítězného týmu TK SEZOOZ Prostějov, které se stalo mistrem ČR ve smíšených družstvech.\n\nV roce 2009 ukončil bakalářské studium v oboru Management sportu a trenérství na Fakultě tělesné kultury Univerzity Palackého v Olomouci.\n\n"}
{"id": "795685", "url": "https://cs.wikipedia.org/wiki?curid=795685", "title": "Planetary Resources", "text": "Planetary Resources\n\nPlanetary Resources, Inc., dříve známá jako Arkyd Astronautics, je společnost založená v listopadu 2010, reorganizovaná a přejmenovaná byla s patřičnou slávou v roce 2012. Základním cílem je rozšířit pozemské přírodní zdroje vývojem a rozmístěním technologií pro těžbu asteroidů.\n\nSpolečnost se soustředí na robotickou těžbu asteroidů. První krokem bude zkoumat a analyzovat potenciální cíle mezi asteroidy, které jsou v krátké vzdálenosti od Země. Toho bude dosaženo pomocí satelitů, které budou pro tento účel umístěny na zemskou orbitu. Konkrétně se bude jednat o několik malých vesmírných teleskopů s různými snímacími schopnostmi. Dalším krokem bude vyslání průzkumných sond k vybraným asteroidům, které budou provádět hloubkové snímání a budou analyzovat konkrétní vzorky popř. je dopraví i zpět na Zemi. Jenom rozpoznání nejlepších objektů pro těžbu může trvat celé desetiletí.\n\nKonečným cílem je uskutečnit plně automatickou (robotickou) těžbu asteroidů včetně transportu na Zemi. Uskutečnění celé vize je střednědobý až dlouhodobý úkol.\n\n"}
{"id": "795693", "url": "https://cs.wikipedia.org/wiki?curid=795693", "title": "Eddie King", "text": "Eddie King\n\nEddie King (21. dubna 1938 – 14. března 2012) byl americký bluesový kytarista, zpěvák a skladatel. Narodil se do hudební rodiny, jeho matka byla zpěvačka v gospelovém sboru a otec kytarista. Počátkem padesátých let se přestěhoval do Chicaga, kde zahájil svou kariéru kytaristy a zpěváka. V šedesátých letech spolupracoval s Willie Dixonem, Sonny Boy Williamsonem II nebo Detroit Juniorem. V roce 1973 se přestěhoval do Peorie, kde žil až do své smrti. Jeho syn Louis „Rumpy“ Milton je také hudebník.\n\n"}
{"id": "795694", "url": "https://cs.wikipedia.org/wiki?curid=795694", "title": "Švédsko na Letních olympijských hrách 1928", "text": "Švédsko na Letních olympijských hrách 1928\n\nŠvédsko na Letních olympijských hrách 1928 v Amsterdamu reprezentovalo 100 sportovců, z toho 87 mužů a 13 žen. Nejmladším účastníkem byla Marianne Gustafsson (15 let, 164 dní), nejstarší pak John Sandblom (57 let, 28 dní). Reprezentanti vybojovali 25 medaile z toho 7 zlatých, 6 stříbrných a 12 bronzových.\n\n"}
{"id": "795697", "url": "https://cs.wikipedia.org/wiki?curid=795697", "title": "Dynamika frazeologie", "text": "Dynamika frazeologie\n\nDynamika frazeologie je celkový stav frazeologie v kterékoli etapě její vývinu, vyznačující se navzdory mnohostranné ustálenosti frazeologie její rozmanitými proměnami. Proměnlivost frazeologie se může dotýkat samé existence jistých frazém (např. vzniku nových a ústupu již existujících frazém), rozvoje variabilitě frazém (opět vznik nových a ústup některých z již existujících variant), rozšiřování nebo zužování řady paradigmatu forem při jednotlivých frazémách, frazeologické derivace (tedy vzniku nových frazém na bázi již existujících frazém), vzniku nebo ústupu jednotlivých významů při konkrétních frazémách, přehodnocování stylistických vlastností frazém, jakož i různých možností parafrázování (aktualizace) frazém. Uvedené rozmanité možnosti obměňování frazém zařazují frazeologii mezi ty oblasti jazyka, v nichž se dynamika projevuje velmi výrazně a zřetelně.\n"}
{"id": "795698", "url": "https://cs.wikipedia.org/wiki?curid=795698", "title": "Milota", "text": "Milota\n\nMilota může být:\n\n"}
{"id": "795700", "url": "https://cs.wikipedia.org/wiki?curid=795700", "title": "Akcentologická varianta", "text": "Akcentologická varianta\n\nAkcentologická varianta je jeden ze specifických druhů variabilních frazémů, který spočívá na rozličném umístění přízvuků v rámci frazému. Tento typ variability se vyskytuje běžně pouze v jazycích s pohyblivým přízvukem. Jako poměrně produktivní druh frazeologických variabilit se vyčleňuje např. v ruštině.\n"}
{"id": "795702", "url": "https://cs.wikipedia.org/wiki?curid=795702", "title": "Bitevní loď (film)", "text": "Bitevní loď (film)\n\nFilm Bitevní loď je americký sci-fi film na motivy v Česku známé hry Lodě, která se hraje na kostičkovaném papíru. V Americe se tato hra hraje se sadou od firmy Hasbro, která poskytla tvůrcům licenci.\n\n"}
{"id": "795706", "url": "https://cs.wikipedia.org/wiki?curid=795706", "title": "Aktualizační postup", "text": "Aktualizační postup\n\nAktualizační postupy jsou realizace aktualizačních zásahů, při kterých se různě obměňuje, modifikuje, aktuálně posouvá ustálená sémantická platnost frazému a zároveň se mění ustálené složení komponentů, resp. jejich rozložení ve frazému. Jako nejproduktivnější aktualizační postupy se ukazují:\n"}
{"id": "795707", "url": "https://cs.wikipedia.org/wiki?curid=795707", "title": "A Dreamers Christmas", "text": "A Dreamers Christmas\n\nA Dreamers Christmas je vánoční studiové album souboru The Dreamers. Album vyšlo v říjnu 2011 pod značkou Tzadik Records a produkoval jej John Zorn.\n\n"}
{"id": "795708", "url": "https://cs.wikipedia.org/wiki?curid=795708", "title": "Frazeologická kontaminace", "text": "Frazeologická kontaminace\n\nFrazeologická kontaminace je jeden z aktualizačních zásahů do frazému, který spočívá v zkřížení formální nebo významové výstavby frazému s jinou frazémou nebo s volným kontextem. \n\nPodnětem ke kontaminaci se obvykle stává paralelní výstavba dvou slovních spojení (např. společná nebo podobná komponenta, podobné konstrukční ztvárnění atd.) Nebo nějaké společné či příbuzné významové vlastnosti. Pokud dochází ke zkřížení dvou frazémů, mluví se o vnitroúrovňové kontaminaci frazémů, např.: \"protly začarovaný kruh\" – výsledek kombinace jednotky \"přetnout gordický uzel\" a jednotky \"začarovaný kruh\", svrběla ho tehdy na jazyku otázka (tisk) je výsledek zkřížení jednotek \"mít něco na jazyku\" a \"jazyk ho svědí\". Pokud se kříží jisté vlastnosti frazému s vlastnostmi slov z jejího kontextu, jde o meziúrovňovou kontaminaci. Patří sem všechny případy nenáležitého zapojení frazému do kontextu, např. \"držet jazyk za svými porouchanými zuby\" (zkřížení nesouvisejících významů je spíše narušením kvalit použitého frazému než jejich rozpracování v zájmu obohacení významové výstavby textu). \n\nSpecifickým případem meziúrovňové kontaminace je zkřížení frazému s volným spojením, které vyjadřuje přibližně stejný význam jako frazém, např.: \"teď se mám hej\". Jednotka \"nyní mi je hej\" má význam, který se dá popsat volným spojením teď se mám dobře, ve výsledném výrazu je nepotřebná tautologie. Jiný příklad: ten má hodně mluvící jazyk (tisk). Výraz vznikl evidentním zkřížením frazému mít dlouhý jazyk s volným spojením hodně vyprávět, které má týž význam jako uvedený frazém. Ani v těchto případech kontaminace neobohacuje, diferencován vyjádření, jde tedy o nefunkční kontaminaci. \n\nV krajních případech může taková kontaminace celkem narušovat významové a jiné kvality frazému a tehdy jde o chybnou kontaminaci (příklad z tisku: \"jablko úrazu\" z frazému \"jablko sváru\" a \"kámen úrazu\"). K nefunkční, příp. až chybné kontaminaci, dochází zejména tehdy, jde-li o zkřížení ne záměrné, pokud je to kontaminace náhodná (když si ji uživatel jazyka uvědomí až dodatečně, např.: při opakovaném poslechu nebo čtení). Kontaminace obohacující v nějakém směru kvality původní jednotky se někdy všeobecně rozšíří a stávají se východiskem pro vznik nového frazému, resp. aspoň nových variant. Takové zkřížení se nazývají produktivními kontaminace frazému. Pokud se v jednom výrazu setkávají vlastnosti více frazémů, příp. i více volných spojení, jde o dvojitou, resp. až trojitou kontaminaci. Např. \"Války verš budou tě mít na břitvičkách holiči\" třeba interpretovat jako výsledek zkřížení jednotek \"jazyk jako břitva\", \"mít někoho na jazyku\" s volným kontextem, ve kterém spojení slov břitvička a holiči posouvá celý význam trochu do defrazeologizované polohy. Srov. textotvorné potence frazémů.\n\n"}
{"id": "795709", "url": "https://cs.wikipedia.org/wiki?curid=795709", "title": "Jana Čepelová", "text": "Jana Čepelová\n\nJana Čepelová (* 29. května 1993 Košice) je slovenská profesionální tenistka a vítězka juniorské čtyřhry na Australian Open 2010. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2016 pět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v květnu 2014 na 50. místě a ve čtyřhře pak v květnu 2015 na 158. místě. Trénuje ji Martin Zathurecký. Na kombinovaném juniorském žebříčku ITF figurovala nejvýše v únoru 2010, když jí patřila 8. příčka.\n\nVe slovenském fedcupovém týmu debutovala v roce 2011 čtvrtfinálem Světové skupiny v Sibamac aréně proti České republice. Za rozhodnutého stavu ve prospěch soupeřek jí skrečovala dvouhru Lucie Šafářová. Deblovým vítězstvím následně s Magdalénou Rybárikovou zkorigovaly nepříznivý výsledek zápasů na 2:3. Do roku 2017 v soutěži nastoupila k osmi mezistátním utkáním s bilancí 2–4 ve dvouhře a 3–3 ve čtyřhře.\n\nSpolu s krajankou Chantal Škamlovou vyhrála juniorku čtyřhry na Australian Open 2010, když ve finále porazily pár Tímea Babosová a Gabriela Dabrowská po setech 7–6 a 6–2.\n\nNa Letních olympijských hrách mládeže 2010 v Singapuru získala stříbrnou medaili ve čtyřhře a bronzový kov ve dvouhře.\n\nV rámci hlavních soutěží událostí okruhu ITF debutovala v srpnu 2009, když na turnaj v Trnavě s dotací 25 tisíc dolarů postoupila z kvalifikace. Ve prvním kole podlehla krajance Michaele Pochabové ve dvou sadách. V říjnu 2010 vybojovala na tomto okruhu premiérový titul kariéry, když v tuniském Monastiru s rozpočtem 10 tisíc dolarů ve finále přehrála Lotyšku Dianu Marcinkjevičovou.\n\nV singlu okruhu WTA Tour debutovala v hlavní soutěži na zářijovém Taškent Open 2011, do níž prošla z kvalifikace. Na úvod podlehla polské tenistce Urszule Radwańské. První čtvrtfinále si zahrála na washingtonském Citi Open 2012, v němž jako kvalifikantka nestačila na pozdější vítězku Magdalénu Rybárikovou.\n\nDebut v hlavní soutěži nejvyšší grandslamové kategorie zaznamenala v ženském singlu Wimbledonu 2012, kde také zvládla kvalifikační síto. V úvodní fázi zdolala Francouzku Kristinu Mladenovicovou, ve druhém pak dvacátou šestou nasazenou Anabel Medinaovou Garriguesovou, aby ve třetím kole vypadla s běloruskou turnajovou dvojkou Viktorií Azarenkovou.\n\nPo vyřazení ve druhém kole na Australian Open 2013 se poprvé v kariéře posunula do elitní světové stovky, když ve vydání z 28. ledna 2013 poskočila ze 115. na 97. místo.\n\nNa bastadském Swedish Open 2014 se probojovala do semifinále, v němž nenašla recept na Jihoafričanku Chanelle Scheepersovou.\n\nPremiérové finále na okruhu WTA Tour odehrála na dubnovém Family Circle Cupu 2014 v Charlestonu. Ve druhém kole turnaje probíhajícího na zelené antuce vyřadila dvojnásobnou obhájkyní titulu a světovou jedničku Serenu Williamsovou. Američanka tak ukončila 15zápasovou neporazitelnost z charlestonské události a také sérii 28 antukových výher bez přerušení. Slovenka zaznamenala největší výhru dosavadní kariéry a první vítězství nad světovou jedničkou.\n\nVe čtvrtifnále dovolila jen tři gamy krajance Daniele Hantuchové a v semifinále zvládla dramatický závěr se švácarskou kvalifikantkou Belindou Bencicovou. Postup ji zajistil až zvládnutý tiebreak rozhodující sady v poměru 9:7. V boji o titul však nenašla recept na čtrnáctou nasazenou Němku Andreu Petkovicovou, jíž podlehla 5–7 a 2–6. Bodový zisk pro ni znamenal posun na nejvyšší postavení v žebříčku WTA, když v pondělním vydání ze 7. dubna 2014 figurovala na 51. příčce.\n\nV pozici 106. hráčky žebříčku vyřadila v úvodním kole Wimbledonu 2015 světovou trojku Simonu Halepovou po třísetovém průběhu. V zápase trvajícím 2:14 hodin Rumunce vrátila porážku z US Open 2014, kde na ni uhrála jen tři gamy. Ve druhé fázi však vypadla s další rumunskou hráčkou Monicou Niculescuovou.\n\nV prvním kole Wimbledonu 2016, kdy pojedenácté hrála hlavní grandslamovou soutěž, zdolala Kolumbijku Marianu Duqueovou Mariñovou ve dvou sadách. Následně zvládla 58minutový duel proti španělské světové dvojce Garbiñe Muguruzaové, jíž povolila pět gamů. V době turnaje jí jako kvalifikantce patřila 124. příčka žebříčku. Na jejím poklesu světovou klasifikací se podílelo prodělané poranění zad a pneumonie v předešlé sezóně. Proti hráčkám elitní světové pětky měla po výhře aktivní poměr 3–2. Ve třetím kole ji vyřadila dvacátá osmá nasazená Lucie Šafářová po dramatickém průběhu, když o vítězce rozhodl až závěr třetí sady v poměru gamů 12–10.\n\n"}
{"id": "795710", "url": "https://cs.wikipedia.org/wiki?curid=795710", "title": "Puente Baluarte", "text": "Puente Baluarte\n\nBaluarte (španělsky \"Puente Baluarte\", oficiálním plným názvem \"Puente Baluarte Bicentenario\") je zavěšený lanový most v Mexiku, který je součástí dálnice spojující mexická města Durango a Mazatlán. Nachází se ve středozápadní části státu v pohoří Sierra Madre Occidental na hranici států Durango a Sinaloa. Mostovka visí ve výšce 402,57 metrů nade dnem údolí a v době svého zprovoznění byl nejvyšším lanovým mostem na Zemi. Tento rekord je zapsán i v Guinnessově knize rekordů. Do prostoru mezi mostovkou a nejnižším místem údolí by se vešla pohodlně například Eiffelova věž.\n\nMost je celkově dlouhý 1 124 metrů, široký 19,5 metrů a vedou po něm čtyři jízdní pruhy. Rozpětí mezi 2 nosnými pilíři, do kterých jsou ukotvena ocelová lana, dosahuje hodnoty 509 metrů. Výstavba začala v roce 2008, slavnostní otevření mostu proběhlo 5. ledna 2012 za přítomnosti prezidenta Felipe Calderóna. Cena stavebního díla je odhadována přibližně na 2,18 miliard pesos.\n\n"}
{"id": "795716", "url": "https://cs.wikipedia.org/wiki?curid=795716", "title": "Prostor (geometrie)", "text": "Prostor (geometrie)\n\nProstorem se v elementární geometrii běžně rozumí třírozměrný Riemannův prostor, zpravidla s euklidovskou geometrií (tzv. „plochý“ prostor). Takový prostor je základním prostředím pro běžnou stereometrii a jí studované geometrické útvary (a to včetně útvarů rovinných, studovaných planimetrií) a jejich geometrické vztahy, ale i pro geometrii analytickou. \n\nV některých případech se prostorem mohou rozumět i prostory s neeuklidovskou („zakřivenou“) geometrií (např. Lobačevského geometrie, sférická geometrie), také dimenze nemusí být pouze tři, ale některé obory geometrie pracují s prostory s obecným počtem rozměrů. \n\nExistují další možná zobecnění běžně chápaného geometrického prostoru, např. varieta.\n"}
{"id": "795720", "url": "https://cs.wikipedia.org/wiki?curid=795720", "title": "Take Me to Your Future", "text": "Take Me to Your Future\n\nTake Me to Your Future je album složené z studiových skladeb a záznamů z koncertů skupiny Hawkwind. Album vyšlo v roce 2006 pod značkou Voiceprint Records.\n\n"}
{"id": "795721", "url": "https://cs.wikipedia.org/wiki?curid=795721", "title": "Alkalický živec", "text": "Alkalický živec\n\nAlkalické živce jsou minerály skupiny živce, které mají ve své struktuře převážně některý z kationtů Na, K. \n\nDo této skupiny patří následující minerály (seřazeny podle vzrůstajícího obsahu draslíku): albit, anortoklas, sanidin, mikroklin a ortoklas. Albit je do této skupiny zařazen pouze na základě chemického složení, protože podle mineralogického členění patří mezi plagioklasy. Draselné a sodné živce nejsou v tavenině dokonale mísitelné za nízkých teplot, ke vzniku alkalických živců proto dochází pouze při vyšších teplotách.\n\nPřesné určení chemického složení minerálu v terénu není možné, zjišťuje se proto v laboratorních podmínkách.\n"}
{"id": "795726", "url": "https://cs.wikipedia.org/wiki?curid=795726", "title": "Pyrofylit", "text": "Pyrofylit\n\nPyrofylit je minerál, krystalizující v triklinické nebo monoklinické soustavě, chemicky zásaditý křemičitan hlinitý – AlSiO(OH).\nByl objeven roku 1829.\n\nPyrofylit vytváří tabulkové krystaly, často deformované. Převážně se však vyskytuje v podobě lístkovitých, vláknitých, paprskovitých nebo šupinkovitých agregátů. Bývá i celistvý. Barvu má hnědou, šedou, modravou, nazelenalou, nažloutlou, hnědou. Je to průhledný až průsvitný minerál, který má na čerstvém lomu perleťový lesk: tento lesk může zmatnět.\n\nTvoří se v krystalických břidlicích spolu s mastkem, andaluzitem, sillimanitem. Nachází se také na hydrotermálních žilách.\n\nPyrofylit je na dotek mastný, podobně jako mastek. Při ohřívání vytváří vločky a je nerozpustný ve většině kapalin.\n"}
{"id": "795731", "url": "https://cs.wikipedia.org/wiki?curid=795731", "title": "Mořské řasy", "text": "Mořské řasy\n\nMořské řasy je souhrnné označení pro zelené řasy, chaluhy a ruduchy, které žijí ve slané vodě - mořích a oceánech. V posledních letech jsou čím dál výrazněji využívány v přírodním a ekologickém zemědělství.\n\nMořské řasy (především zelené a hnědé) jsou využívány jako potraviny a to jak v přírodní podobě, tak jako surovina. Především hnědé řasy slouží k výrobě alginátu. Ten se využívá zejména v cukrářství, uplatnění má podobné jako želatina. Používá se i na jednoduchá jídla jako například suši.\nZ hnědých řas jsou vyráběná tzv. alginátová vlákna, která nacházejí uplatnění v textilním průmyslu.\n\nMořské řasy obsahují oproti sladkovodním odlišné látky, případně vyšší koncentrace látek, které mají široké uplatnění v rostlinné výrobě. Tyto látky lze využívat jako hnojiva, stimulátory, půdní kondicionéry a podpůrné prostředky. Využívány bývají mimo jiné Ascophyllum nodosum (obsahuje přes 80 minerálních látek), Sargassum (kyselina alginová, cytokininy) a Laminaria (polysacharid laminarin).\n\nNejstarší zmínky o výrobě hnojiv z mořských řas pocházejí ze 16. století z Anglie. Následně (a v průběhu 17. století) se přidaly Francie, Japonsko a Kanada. Později (vzhledem k nákladům na dopravu) byl čerstvý materiál nahrazen řasami zpracovanými do práškové a kapalné podoby.\n\nŘasy obsahují několik fytohormonů, látek blízkých fytohormónům a další sloučeniny se stimulačním účinkem:\n\n\nObsah základních minerálních látek (N, P, K) je oproti syntetickým průmyslovým hnojivům nižší; hlavní účinek je daný látkami, které fungují jako stimulátory růstu a půdní kondicionéry. Mořské řasy ale obsahují řadu mikroprvků, například jod, vápník, železo, hořčík a desítky dalších.\n\n\n"}
{"id": "795736", "url": "https://cs.wikipedia.org/wiki?curid=795736", "title": "Zlatá cihla", "text": "Zlatá cihla\n\nZlatá cihla je zlatý slitek, který se používá k uskladnění většího množství zlata. Také se používá jako prvotní produkt ze zlata. Ze zlaté rudy se získá čisté zlato a to je přetaveno na zlaté cihly, které jsou případně přeměněny na šperky a jiné věci nebo uschovány, dokud nejsou potřeba (např. potřeba hotových peněz nebo pro spekulaci).\n\nUzanční zlaté slitky/cihly se standardně vyrábějí ve více než deseti velikostech či hmotnostech. Bankovní (profesionální) cihly mají 400 oz (troyských uncí) tj. 12.441,39072 g (~12,5 kg). Přibližná hodnota této cihly je 10 milionů Kč.\n\nNejvětší a nejtěžší zlatou cihlu na světě o hmotnosti 250 kg nechala odlít 11. června 2005 japonská společnost Mitsubishi Materials Corporation. Základna cihly má rozměry 45,5 × 22,5 × 17 cm. Vrchní část má 38 × 16 cm. Zlato mělo v době odlévání hodnotu 3,7 milionů dolarů.\n\nCihla je vystavena v muzeu Toi gold mine v japonském městě Toi v prefektuře Šizuoka (největší japonský zlatý důl, v kterém se v letech 1577–1965 vytěžilo 78 tun zlata a přes dva tisíce tun stříbra).\n"}
{"id": "795737", "url": "https://cs.wikipedia.org/wiki?curid=795737", "title": "Kružlovská Huta", "text": "Kružlovská Huta\n\nKružlovská Huta je osada obce Kružlov na Slovensku v okrese Bardejov. Po druhé světové válce měla necelých 350 obyvatel. Nachází se zde římskokatolický kostel Neposkvrněného početí Panny Marie postavený v letech 1947 až 1950.\n\nZačátkem 20. století tu byla postavena sklárna, která s výjimkou let 1921 až 1924 fungovala až do roku 1950. V roce 1970 byl v Kružlovské Huti zřízen strojírenský závod.\n"}
{"id": "795738", "url": "https://cs.wikipedia.org/wiki?curid=795738", "title": "Regetovka", "text": "Regetovka\n\nRegetovka je obec na Slovensku v okrese Bardejov. Na konci roku 2016 měla 31 obyvatel, první písemná zmínka pochází z roku 1597. V letech 1970 až 1992 byla přičleněna k obci Chmeľová. Nachází se zde řeckokatolický chrám svatého Demetria z roku 1893.\n"}
{"id": "795739", "url": "https://cs.wikipedia.org/wiki?curid=795739", "title": "Rešov (okres Bardejov)", "text": "Rešov (okres Bardejov)\n\nRešov je obec na Slovensku v okrese Bardejov. Na konci roku 2016 měla 306 obyvatel, první písemná zmínka pochází z roku 1438. Nachází se zde řeckokatolický chrám Ochrany Přesvaté Bohorodičky z roku 1826, který je národní kulturní památkou Slovenské republiky.\n"}
{"id": "795741", "url": "https://cs.wikipedia.org/wiki?curid=795741", "title": "Richvald", "text": "Richvald\n\nRichvald je obec na Slovensku v okrese Bardejov. Na konci roku 2016 měla 996 obyvatel, první písemná zmínka pochází z roku 1325. Nachází se zde evangelický kostel, který byl vybudován v letech 2000 až 2003 náhradou za původní evangelický kostel dokončený v roce 1907, a starobylý římskokatolický kostel svatého Bartoloměje z druhé poloviny 14. století (národní kulturní památka Slovenské republiky).\n\n"}
{"id": "795742", "url": "https://cs.wikipedia.org/wiki?curid=795742", "title": "Rokytov", "text": "Rokytov\n\nRokytov je obec na Slovensku v okrese Bardejov. Na konci roku 2016 měla 556 obyvatel, první písemná zmínka pochází z roku 1414. Nachází se zde římskokatolický kostel Zjevení Páně z let 1805 až 1808, který je národní kulturní památkou Slovenské republiky a také evangelický kostel.\n\n"}
{"id": "795744", "url": "https://cs.wikipedia.org/wiki?curid=795744", "title": "Neugebau", "text": "Neugebau\n\nNeugebau (též Nové Stavení) je lovecký zámeček stojící v Oboře Kněžičky (též \"Obora Kinský\" či \"Žehuňská obora\") nad Žehuňským rybníkem.\n\nZámeček nechala někdy kolem roku 1780 v tehdejší \"Chlumecké oboře\" postavit Kristýna z Lichtenštejna (1741–1819), která jej věnovala svému manželovi a vášnivému lovci Františku Ferdinandu II. Kinskému (1738–1806). V 1. polovině 19. století zde žila Terezie Kinská, matka Oktaviána Kinského (1813–1896). Právě v době jejího pobytu došlo k přestavbě zámku v novorenesančním švýcarském stylu.\n\nV roce 1993 byla obora se zámečkem vrácena rodině Kinských dal Borgo.\n\nJedná se o patrovou obdélnou budovu se středními rizality ve štítech a polygonálními rizality v rozích průčelí. Ve středním rizalitu průčelí najdeme patrovou dřevěnou lodžii. Vstup do objektu vede z obory a tvoří jej sloupový portikus s terasou, na kterou se vstupovalo ze sálu v patře zámečku. Po bocích portiku se pak napojuje dvouramenné schodiště. Fasáda je v přízemí rustikována, v patře pak najdeme zvýrazněná obdélná okna se štukovými supafenestrami a dekorativními parapetními výplněmi na kordonové římse. Štíty jsou zdobeny ozdobnými obrazci připomínajícími hrázdění. Nad střechou se původně nacházela zvonička na sloupcích a krytá sedlovou stříškou.\n\n"}
{"id": "795747", "url": "https://cs.wikipedia.org/wiki?curid=795747", "title": "Kaple Kalvárie (Jáchymov)", "text": "Kaple Kalvárie (Jáchymov)\n\nKaple Kalvárie je výklenková kaple ve zdi jáchymovského městského hřbitova u kostela Všech Svatých, jihovýchodně od centra města.\n\nUvnitř původně stávalo kamenné sousoší Kalvárie s Pannou Marií, sv. Janem Evangelistou a velkým krucifixem uprostřed, z dílny drážďanského sochaře Christopha Waltera z roku 1544. Pod hlavním výklenkem byl umístěn nízký výklenek Božího hrobu. V 19. století byl nainstalován plechový krucifix, protože u původního hrozilo sesutí pro vady v kameni.\n\nPro neúdržbu a zatékání vody do zdiva došlo v zimě 2016/2017 k částečné destrukci a kaple je provizorně podepřena trámy. Do její blízkosti je zakázán vstup.\n\nDnes jsou sochy umístěny v interiéru kostela Všech svatých v Jáchymově. Kaple Kalvárie je spolu s kostelem chráněna jako nemovitá Kulturní památka České republiky.\n\n\n"}
{"id": "795749", "url": "https://cs.wikipedia.org/wiki?curid=795749", "title": "Kryšpín", "text": "Kryšpín\n\nKryšpín může být:\n\n\n"}
{"id": "795754", "url": "https://cs.wikipedia.org/wiki?curid=795754", "title": "Velké Heraltice (zámek)", "text": "Velké Heraltice (zámek)\n\nZámek Velké Heraltice je zámek (původně hrad) v obci Velké Heraltice v okrese Opava. Od roku 1964 je zámek kulturní památkou.\n\nHrad ve Velkých Heralticích byl postaven pravděpodobně v letech 1255–1265 Vojslavem z Lublic, který se v listině z 2. února 1265 poprvé píše po Heralticích. Z té doby pochází mohutná válcová věž dochovaná do dnešní doby. Při stavbě se stavitel inspiroval nedalekým hradem Cvilínem. Je dokonce možné, že hrad ve Velkých Heralticích stavěl stavitel Cvilína.\n\nV roce 1668 koupil zámek ve Velkých Heralticích i s celým heraltickým panstvím hrabě Jiří Štěpán Bruntálský z Vrbna. V 70. letech 17. století zámek přestavěl italský stavitel usazený v Opavě Lorenc Nicolo. Na vnitřním vybavení zámku a především zámecké kaple se podílel sochař a štukátor Andreas Anrath.\n\nPři smrti Jiřího Štěpána z Vrbna nebyla stavba zámku ještě dokončena.\n\nOd 15. dubna 1964 je zámek registrován jako kulturní památka pod rejstříkovým číslem 20745/8-1505.\n\n\n"}
{"id": "795755", "url": "https://cs.wikipedia.org/wiki?curid=795755", "title": "Hradec nad Moravicí (zámek)", "text": "Hradec nad Moravicí (zámek)\n\nZámek Hradec nad Moravicí je zámecký komplex ve městě Hradec nad Moravicí v okrese Opava. Areál zámku se nachází v jižní části města na protáhlém ostrohu nad řekou Moravicí. Starší částí je tzv. Bilý zámek, z 19. století pochází novogotický Červený zámek s hlavní vstupní branou. Od roku 2001 je národní kulturní památkou. Je ve vlastnictví státu (správu zajišťuje Národní památkový ústav) a je přístupný veřejnosti.\n\nMísto pozdějšího zámku bylo osídleno pravděpodobně už od první poloviny 8. století a nejpozději od 10. století se zde nacházelo hradiště. Gallus Anonymus písemně zmiňuje neúspěšné obléhání Hradce roku 1060 polským knížetem Boleslavem II. Smělým:\n\nV zakládací listině kláštera Hradisko z 3. února 1078 se zmiňuje celní stanice, která stála nedaleko Hradce. V listině z roku 1224, kterou český král Přemysl Otakar I. potvrdil a rozšířil Opavě její městská práva, se zmiňuje hradecký kastelán Vítek.\n\nRozsáhlý gotický hrad zde vznikl v polovině 13. století za Přemysla Otakara II. po požáru staršího objektu. \n\nV roce 1269 převzal správu celého Opavska nemanželský syn Přemysla Otakara II. kníže Mikuláš I. Opavský, zakladatel opavské linie Přemyslovců, která Hradec vlastnila do 15. století. Po bitvě na Moravském poli se v Hradci dočasně usadila královna Kunhuta se Závišem z Falkenštejna. Poté o Opavsko včetně Hradce soupeřil Mikuláš Opavský s králem Václavem II., dočasně se Hradec dostal do zástavy polským Piastovcům. K ustanovení samostatného Opavského knížectví došlo v roce 1318, kdy zástavu vyplatil Jan Lucemburský. Větev opavských Přemyslovců se dlouhodobě potýkala s nedostatkem financí i ztrátou prestiže, k dalším sporům došlo poté, co vévoda Přemek I. zastavil panství v roce 1383 významnému moravskému šlechtici Lackovi z Kravař. Přemek I. poté přenesl sídlo knížectví přímo do Opavy a význam Hradce i díky husitským válkám poklesl. \n\nOd Jana III. Opavského skoupil zdejší majetek král Jiří z Poděbrad a udělil jej svým synům. Kníže Viktorín z Poděbrad sice Hradci v roce 1481 uděllil městská práva a erb, ale pokles vlivu ve prospěch Opavy se již nedal zastavit. V roce 1530 převzali Hradec jako zástavu Žabkové z Limberka a o rok později hrad vyhořel. Více než padesát let poté byli zástavními držiteli Hradce Cetrysové z Kynšperka, kteří podnikli přestavbu hradu v raně renesančním stylu.\n\nZa vlády Rudolfa II. bylo celé Opavsko protestantské, ale cílem dvorských úředníků bylo dosáhnout ryze katolického regionu. Proto udělení hradeckého panství do zástavy bylo ovlivněno politickými zájmy a v roce 1581 ji získal vlivný dvořan a diplomat Kašpar Pruskovský z Pruskova. Ten již v roce 1584 dosáhl získání panství do dědičného vlastnictví a tím definitivně skončila éra Hradce jako majetku českých panovnických dynastií. \n\nHned po převzetí Hradce zahájil Kašpar Pruskovský přestavbu Hradce, která trvala více než třicet let (1585–1620) a tehdy došlo k zásadní proměně z pohraniční pevnosti na pohodlné renesanční sídlo. Za stavovského povstání odmítl Jan Kryštof Pruskovský přislíbit věrnost Fridrichovi Falckému, načež byl zbaven úřadů a vzbouřené slezské stavy mu zabavily i Hradec. Po porážce povstání sice Pruskovský dosáhl navrácení Hradce do svého majetku, ale v letech 1626–1627 jej okupovalo dánské vojsko, které pak bylo vytlačeno Valdštejnem. Vpády nepřátelských i císařských vojsk zámek značně utrpěl a během třicetileté války se především rozšiřovalo opevnění. \n\nTeprve díky zklidnění poměrů po skončení třicetileté války mohli Pruskovští pokračovat v barokní přestavbě zámku. Pozornost ale věnovali i svým dalším majetkům ve Slezsku a také na Moravě. Dostavba hradeckého zámku do podoby čtyřkřídlé budovy s rozlehlým nádvořím trvala do konce 17. století. Hrabě Erdman Kryštof Pruskovský (1676–1753) soustředil svou pozornost na jihomoravské panství Bzenec a v roce 1733 nakonec prodal Hradec, čímž skončila vláda Pruskovských po 150 letech. \n\nNovým majitelem Hradce se v roce 1733 stal svobodný pán Wolf Konrád Neffzern, císařský rada a bohatý podnikatel v oblasti těžby drahých kovů. Neffzernové obohatili areál Hradce o křížovou cestu na vrchu Kalvárie (1764) a navázali i na kulturní tradice Pruskovských, kteří na zámku provozovali koncerty a divadelní představení. Během prusko-rakouských válek však Hradec několikrát obsadila pruská vojska a Wolfgang Karel Neffzern se v roce 1777 rozhodl panství prodat. Využil předchozího zájmu knížete Jana Karla Lichnowského, který Hradec koupil za 270 000 zlatých. \n\nJan Karel Lichnowský (1720–1788) původně působil ve službách Marie Terezie, ale nakonec přijal knížecí titul od pruského krále Fridricha II.. Kromě Hradce usiloval také o nedaleký Fulnek, který se mu ale získat nepodařilo. Jeho nástupce Karel Alois (1761–1814) sice trvale žil ve Vídni, ale rozsáhlý požár v Hradci (1796) jej donutil k radikální přestavbě zámeckého areálu. Kulturní zájmy Lichnowských dokládají návštěvy významných osobností z oblasti hudby jako Ludwig van Beethoven nebo Ferenc Liszt. V této době došlo také k založení rozsáhlého anglického parku, inspirovaného krajinářskou úpravu na zámku Bad Muskau.\n\nÚmrtím knížete Felixe a jeho ústním odkazem na smrtelném loži se Hradec krátce ocitl mimo majetek Lichnowských. Dědičkou panství se v roce 1848 stala Felixova přítelkyně Dorothea, vévodkyně zaháňská, která vyrovnala všechny dluhy váznoucí na Hradci, ale nakonec majetek v roce 1850 za půl miliónu zlatých prodala zpět Lichnowským. Ke sloučení všech statků Lichnowských došlo až za knížete Karla Marii (1819–1901) v roce 1857. Karel Maria Lichnowsky často cestoval do zahraničí, s rodinou pobýval v Berlíně nebo na zámku v Chuchelné, zatímco do Hradce zajížděl jen zřídka. Přesto inicioval zásadní rozšíření areálu o tzv. Červený zámek, v této době Hradec navštívil německý kancléř Otto von Bismarck.\n\nKníže Karel Max Lichnowský (1860–1928) byl v letech 1912–1914 velvyslancem Německého císařství ve Velké Británii, na počátku první světové války byl propuštěn z diplomatických služeb, ještě předtím v roce 1913 ale Hradec navštívil německý císař Vilém II. Po vzniku Československa do majetku Lichnowských zasáhla první pozemková reforma, mezitím byl v roce 1921 pro pojistné účely proveden odhad nemovitostí zámeckého komplexu, který všechny budovy ocenil na bezmála 6 miliónů korun československých. Posledním soukromým majitelem byl Vilém Lichnowský (1905–1975), za nějž kvůli finančně náročné údržbě byla zvažována likvidace Červeného zámku. Koncem dubna 1945 Lichnowští před postupující frontou odjeli do Vídně a jen na třech vozech odvezli nejvzácnější části ze zámeckého mobiliáře. \n\nJako německý majetek byl Hradec v roce 1945 zkonfiskován a národním správcem byl jmenován bývalý dlouholetý zámecký majordomus ing. Hubert Obr. Ten se snažil uchránit zámek a jeho vybavení před zásahy státu, v roce 1948 ale emigroval a Hradec přešel pod Národní fond Praha. V roce 1949 byl zámek zpřístupněn veřejnosti a téhož roku přešel pod Krajský národní výbor v Ostravě. Samotný zámek byl od roku 1952 ve správě Krajského osvětového střediska a konala se zde řada kulturních akcí spojených s osobnostmi, které v minulosti Hradec navštívily (Beethovenův Hradec). V roce 1979 byl zámek uzavřen a začala dlouholetá generální rekonstrukce, ke znovuotevření došlo v roce 1996. \n\nV roce 2001 byl areál zámku v Hradci nad Moravicí prohlášen národní kulturní památkou a od roku 2003 je ve správě Národního památkového ústavu.\n\nV letech 2017-2019 proběhla komplexní obnova a restaurování Červeného zámku.\n\nV místě staršího osídlení vzniklo již v 8.-9. století hradiště, které se později stalo pohraniční pevností. Gotický hrad čtyřúhelníkového půdorysu s dvěma věžemi a mohutnými hradbami byl postaven ve 13. století za Přemysla Otakara II. V roce 1531 hrad vyhořel a vzápětí byl opraven rodem Cetrysů z Kynšperka, který jej měl v zástavě. První podrobný popis objektu pochází z roku 1570, z něj je ale patrné, že charakter pevnosti, navíc dost zchátralé, ještě převládal. Přestavbu na renesanční zámek podnikli až Pruskovští z Pruskova v letech 1585–1620. Teprve tehdy získala hlavní budova pravidelnou dispozici, zámek měl tři křídla, na západní straně stála pouze zeď, čtvrté křídlo bylo dostavěno až po roce 1648. \n\nV roce 1796 Hradec lehl popelem a knížecí rod Lichnowských téměř dva roky váhal, jak s rozvalinami naložit. Nakonec bylo rozhodnuto o zásadní přestavbě, kterou vedl krnovský stavitel Johann Mihatsch. Teprve tehdy došlo k likvidaci posledních pozůstatků starého hradu, a to i za pomoci střelného prachu, protože hradby a věže byly stále velmi pevné. Bílý zámek získal svou současnou podobu, i když přístavba skleníků a oranžerie navazující na jižní křídlo zanikla koncem 19. století. Přestavbou hradeckého zámku vytvořil Mihatsch první významné dílo raného klasicismu ve Slezsku, které se stalo inspirací pro řadu dalších architektonických kreací v regionu. \n\nDalšími úpravami za Lichnowských byla přístavba iónského portiku ke vstupnímu křídlu (1845, Karl Klumpner) a rozdělením nádvoří arkádovou chodbou (1861, Karl Lüdecke). Lüdecke v letech 1872-1876 modernizoval zámecké interiéry a krátce nato došlo podle projektu Ernsta Händela k výstavbě hospodářského zázemí, tzv. Červeného zámku (1874–1881) I když projekt nebyl dokončen v plném rozsahu, Červený zámek v okázalém novogotickém slohu z režného zdiva doplněný o impozantní vstupní bránu prakticky zdvojnásobil rozsah zámeckého areálu. Nejmladší stavbou na Hradci je tzv. Bílá věž jižně od Bílého zámku dokončená v roce 1887.\n\n\n\n"}
{"id": "795756", "url": "https://cs.wikipedia.org/wiki?curid=795756", "title": "Baltazar Pietsch", "text": "Baltazar Pietsch\n\nBaltazar Ignác Pietsch, lat. \"Balthasar Ignatius Pietsch\" (kolem roku 1600 – po roce 1656), byl český katolický kněz, děkan českolipský, zastupující generální vikář a kanovník litoměřické kapituly.\n\nÚdaje o tomto knězi jsou velmi sporadické vzhledem k nedávno ukončené třicetileté válce, ovšem připadla mu zvláštní dějinná úloha související se vznikem litoměřické diecéze v roce 1655. Jisté je, že před rokem 1655 se stal děkanem v České Lípě a také kanovníkem litoměřické kapituly. Když byla bulou papeže Alexandra VII. 3. července 1655 založena litoměřická diecéze, připadl mu úkol ujmout se její administrativní správy diecéze do doby než 1. litoměřický biskup bude intronizován a zvolí si generálního vikáře. Nový biskup Maxmilián Rudolf Schleinitz byl intronizován 25. května 1656 z důvodu úředního zdržení ve Vídni a v Praze. Do této doby byl Baltazar Pietsch v čele nově vzniklé diecéze jako zastupující generální vikář. S funkcí byla spojena nejen administrativní správa, ale také celá příprava na intronizaci biskupa. Protože Pietsch byl zároveň českolipským děkanem, dobové prameny uvádějí, že biskup Schleinitz potřeboval za nejbližšího spolupracovníka někoho, kdo sídlí přímo v Litoměřicích a ustanovil do této funkce, fakticky historicky prvního generálního vikáře litoměřického diecéze, v roce 1656 Tobiáše Březinu, který již působil jako děkan litoměřického městského kostela. Pietsch se vrátil ke svým pastoračním povinnostem do České Lípy.\n\n"}
{"id": "795759", "url": "https://cs.wikipedia.org/wiki?curid=795759", "title": "Anna Stothardová", "text": "Anna Stothardová\n\nAnna Stothardová (* 1983 Londýn, Spojené království) je britská spisovatelka, scenáristka a publicistka.\n\nPrvní román, \"Isabel and Rocco\" napsala už ve svých 19 letech a hned zaznamenala velmi kladné ohlasy. Druhý román s názvem \"Růžový hotel\" byl v roce 2012 zařazen do výběru na prestižní britskou cenu pro ženské autorky Orange Prize for Fiction.\n\n\n"}
{"id": "795762", "url": "https://cs.wikipedia.org/wiki?curid=795762", "title": "Tři Trubky", "text": "Tři Trubky\n\nTři Trubky (německy: Drei Röhren) je lovecký zámeček stojící na soutoku Třítrubeckého (dříve nazývaného Černý) a Padrťského potoka. Nalézá se v údolí řeky Klabavy asi tři kilometry jihovýchodním směrem od Strašic. V roce 2014 byl zámeček s přilehlými pozemky včetně nádrže a vodní elektrárny prohlášen kulturní památkou. Do konce roku 2015 spadal do vojenského újezdu Brdy v okrese Příbram ve Středočeském kraji, od 1. ledna 2016 k obci Strašice v okrese Rokycany v Plzeňském kraji.\n\nV letech 1888 až 1890 si jej nechal vystavět dobříšský kníže - hrabě Jeroným Colloredo-Mannsfeld , jemuž patřily zdejší lesy a jenž vlastnil tuto část Brd spolu s panstvími Dobříš a Zbiroh. Objekt se původně nazýval \"zámeček U tří trubek\" podle hájovny, která byla odsud vzdálena asi dva kilometry. Někdy byl nazýván též \"Amerika\" a to podle jiné hájovny, která se nalézala v údolí směrem k obci Strašice. Mezi první a druhou světovou válkou byl objekt označován jen jako \"Lovecký zámeček\" případně s dovětkem \"u Tří jelenů\". Autorem projektu (návrhu) je vídeňský architekt Camillo Sitte, původem z Itálie. Stavbu zámečku (v duchu pozdního romantismu) provedla vídeňská firma inženýra Kohla a účtovala si za ní 180 tisíc zlatých. Celý objekt byl určen k reprezntačním účelům, byl vybaven loveckými trofejemi, malbami a rytinami s loveckými výjevy, měl vlastní vodárnu a vodní elektrárnu. Okolní lesní přírodní park byl osázen vzácnými exotickými dřevinami. Po vytvoření vojenského prostoru a střelnice došlo k přemístění většiny sbírek na zámek Dobříš, ovšem zámeček nadále sloužil k reprezentačním účelům. Ve 30. letech 20. století zde krátkou dobu pobýval prezident Tomáš Garrigue Masaryk , v roce 1938 pak i jeho nástupce Edvard Beneš . Během německé okupace a především pak po roce 1942 (prakticky až do května 1945) zde pobýval polní maršál Walter von Brauchitsch. Po roce 1948 nadále sloužil objekt k ubytování generálů a pohlavárů z ministerstva obrany a vlády. To bylo hlavním důvodem, proč jej nepostihl osud obdobných samot v oblasti. V osmdesátých letech dvacátého století prošel zámeček úpravami podle projektu Ing. arch. Chvojky z Vojenského projekčního ústavu. Stylová budova byla obklopena přístavbami, zděné části byly opatřeny břízolitovou omítkou, došlo i na rekonstrukci vytápění a vodovodu. Interiéry byly dovybaveny luxusním nábytkem a předměty pocházejícími z různých evropských zemí. V současnosti (2016), po otevření Vojenského újezdu Brdy, se plánuje zbudovat v zámečku expozici \"Dům přírody\".\n\nHlavní budova - lovecký zámeček má zděné přízemí. Patra jsou dřevěná (roubená). Budova je zakončena strmou sedlovou střechou. Hlavní vchod do budovy je ze zahrady, další (menší) vchod pak na protilehlé straně budovy z přilehlého loubí.\nPřízemí loveckého zámečku je tvořeno z hlavní části vstupní halou vyplněnou stolky s křesílky a masivními zdobnými stojacími lampami. Součástí vstupní haly je i boční přilehlý \"lovecký\" salonek, úzká \"barová kuchyňka\", dále pak dvě malé dřevem obložené místnůstky: vstupní šatna a místnost deklarovaní jako \"telefonní hovorna\". Zbylá část přízemí je vyplněna sociálním zařízením (WC, umývárna). U východu z budovy směrem do loubí je na úrovni přízemí ještě velká kuchyně a pomocná kuchyňská místnost s ledničkami a mrazničkou.\n\nVstupní hala v přízemí je zakončena dveřmi vedoucími k centrálnímu dřevěnému schodišti. To prochází oběma patry loveckého zámečku. Schodiště je ozdobeno na stěnách loveckými trofejemi.\nPrvní patro loveckého zámečku je věnováno okázalému sálu osvětlenému protáhlým obdélníkovým kovaným lustrem. Ten je umístěn nad řadou masivních dřevěných stolů obklopených stylovými loveckými židlemi. Sál je na jedné straně vybaven rozměrným krbem a na protilehlé straně pak obřím obrazem s loveckou tematikou. Po obou stranách sálu (ze strany centrálního schodiště) jsou vstupy do dvou obytných apartmánů pro hosty. Na konci sálu je velké prosklené průčelí se dveřmi vedoucími na balkon (balkon je určen jako kuřárna) s výhledem do hlavní části zámecké zahrady. Konec sálu (u vchodu na balkon) ústí na jedné straně do tzv. Masarykova pokoje, na druhé straně pak do \"debatního pánského\" salonku s rozložitými koženými klubovkami, stolkem, a lustrem z paroží.\nDruhé patro loveckého zámečku obsahuje hostinské pokoje (ubytovací kapacity) a technologickou komoru.\nExcentricky je k budově loveckého zámečku připojeno zastřešené roubené loubí přibližně čtvercového půdorysu. Loubí je vybaveno dvěma zdobnými branami. Hlavní směřuje do přední části zahrady (k silnici), boční brána pak kolmo na ni do zadní části zahrady. Tento krytý ochoz spojuje hlavní budovu s kdysi hospodářskými budovami (mimo jiné zde byly i stáje pro koně). V současné době slouží tyto hospodářské budovy jako ubytovací prostory. Loubí s hlavní budovou vytváří dojem uzavřeného prostranství - nádvoří. Travnatý povrch nádvoří je přerušen dlážděnou cestou vedoucí středem od hlavní brány ke bráně boční. V geometrickém středu nádvoří je malá bílá kašna se sochou dívky. Úhlopříčně proti hlavní budově je umístěna v rohu nádvoří zděná rohová budova s komínem. Ta slouží v současnosti jako kotelna.\nProti hlavní budově zámečku, stranou od uzavřeného nádvoří (směrem k silnici), se nachází budova bývalé hájovny. V současné době slouží budova hájovny k ubytování a v přízemí jsou skladové prostory správce objektu.\n\nDalší hospodářské budovy (označované jako \"garáže\") jsou umístěny opticky až za prostranstvím nádvoří (na straně protilehlé zámečku). Z loubí je tento prostor dostupný průjezdem umístěným poblíž rohové budovy kotelny. Tento areál je veřejnosti nepřístupný. V současnosti zde sídlí správce nemovitosti (původně měl byt v hlavní budově - zámečku) a jsou zde budovy, sloužící k podpoře a údržbě provozu areálu (sklady, dílna apod.).\n\nOkolí zámečku je oploceno a upraveno jako přírodní park se vzácnými dřevinami (arboretum). Mezi hlavní budovou a silnicí se nachází např. vysoká douglaska tisolistá, která se nízko nad zemí rozděluje na dva mohutné kmeny. Její odhadovaný věk je 160 let.\nMimo výše popsaný areál na druhé straně přístupové silnice, nad soutokem Padrťského a Třítrubeckého potoka se nachází v těsné blízkosti cesty (pod malým rybníčkem) o samotě stojící roubená budova (ve velmi špatném stavu, rok 2015) - bývalá malá vodní elektrárna. Ta byla v minulosti funkční a dodávala do zámečku elektřinu. Naposledy byla modernizována v roce 1936.\nVýše vyjmenované budovy areálu \"Tři trubky\" jakož i katastrálně jednoznačně definované okolní pozemky jsou nedílnou součástí kulturní památky \"lovecký zámeček Tři trubky\" (vyhlášeno Ministerstvem kultury ČR dne 13. června 2014).\n\n\n"}
{"id": "795764", "url": "https://cs.wikipedia.org/wiki?curid=795764", "title": "Kanton Guilvinec", "text": "Kanton Guilvinec\n\nKanton Guilvinec (fr. \"Canton de Guilvinec\") je francouzský kanton v departementu Finistère v regionu Bretaň. Skládá se z pěti obcí.\n\n"}
{"id": "795765", "url": "https://cs.wikipedia.org/wiki?curid=795765", "title": "Kanton Guipavas", "text": "Kanton Guipavas\n\nKanton Guipavas (fr. \"Canton de Guipavas\") je francouzský kanton v departementu Finistère v regionu Bretaň. Skládá se ze dvou obcí.\n\n"}
{"id": "795767", "url": "https://cs.wikipedia.org/wiki?curid=795767", "title": "Kanton Scaër", "text": "Kanton Scaër\n\nKanton Scaër (fr. \"Canton de Scaër\") je francouzský kanton v departementu Finistère v regionu Bretaň. Skládá se ze tří obcí.\n\n"}
{"id": "795768", "url": "https://cs.wikipedia.org/wiki?curid=795768", "title": "Kanton Ploudiry", "text": "Kanton Ploudiry\n\nKanton Ploudiry (fr. \"Canton de Ploudiry\") je francouzský kanton v departementu Finistère v regionu Bretaň. Skládá se ze sedmi obcí.\n\n"}
{"id": "795769", "url": "https://cs.wikipedia.org/wiki?curid=795769", "title": "Kanton Saint-Renan", "text": "Kanton Saint-Renan\n\nKanton Saint-Renan (fr. \"Canton de Saint-Renan\") je francouzský kanton v departementu Finistère v regionu Bretaň. Skládá se z 12 obcí.\n\n"}
{"id": "795770", "url": "https://cs.wikipedia.org/wiki?curid=795770", "title": "Kanton Sizun", "text": "Kanton Sizun\n\nKanton Sizun (fr. \"Canton de Sizun\") je francouzský kanton v departementu Finistère v regionu Bretaň. Skládá se ze čtyř obcí.\n\n"}
{"id": "795771", "url": "https://cs.wikipedia.org/wiki?curid=795771", "title": "Kanton Lanmeur", "text": "Kanton Lanmeur\n\nKanton Lanmeur (fr. \"Canton de Lanmeur\") je francouzský kanton v departementu Finistère v regionu Bretaň. Skládá se z osmi obcí.\n\n"}
{"id": "795772", "url": "https://cs.wikipedia.org/wiki?curid=795772", "title": "Kanton Lannilis", "text": "Kanton Lannilis\n\nKanton Lannilis (fr. \"Canton de Lannilis\") je francouzský kanton v departementu Finistère v regionu Bretaň. Skládá se z pěti obcí.\n\n"}
{"id": "795773", "url": "https://cs.wikipedia.org/wiki?curid=795773", "title": "Kanton Pleyben", "text": "Kanton Pleyben\n\nKanton Pleyben (fr. \"Canton de Pleyben\") je francouzský kanton v departementu Finistère v regionu Bretaň. Skládá se z 10 obcí.\n\n"}
{"id": "795774", "url": "https://cs.wikipedia.org/wiki?curid=795774", "title": "Kanton Pont-Aven", "text": "Kanton Pont-Aven\n\nKanton Pont-Aven (fr. \"Canton de Pont-Aven\") je francouzský kanton v departementu Finistère v regionu Bretaň. Skládá se ze čtyř obcí.\n\n"}
{"id": "795775", "url": "https://cs.wikipedia.org/wiki?curid=795775", "title": "Kanton Rosporden", "text": "Kanton Rosporden\n\nKanton Rosporden (fr. \"Canton de Rosporden\") je francouzský kanton v departementu Finistère v regionu Bretaň. Skládá se ze čtyř obcí.\n\n"}
{"id": "795777", "url": "https://cs.wikipedia.org/wiki?curid=795777", "title": "Kanton Plabennec", "text": "Kanton Plabennec\n\nKanton Plabennec (fr. \"Canton de Plabennec\") je francouzský kanton v departementu Finistère v regionu Bretaň. Skládá se z 13 obcí.\n\n\n"}
{"id": "795779", "url": "https://cs.wikipedia.org/wiki?curid=795779", "title": "Nicolas Šumský", "text": "Nicolas Šumský\n\nNicolas Šumský je český fotbalový záložník a bývalý mládežnický reprezentant. V současnosti působí v klubu ŠKF iClinic Sereď. Ve svých jedenácti letech byl považován za fotbalový supertalent.\n\nNicolas Šumský začínal s fotbalem ve Vysokém Mýtě. Na jednom zahraničním turnaji jej zaregistroval skaut italského Interu Milán, Šumský ale nakonec odešel do Francie, kde pobýval ve fotbalových akademiích v AS Monaco a AS Cannes. Později odešel do Argentiny, kde hrál v juniorských týmech River Plate a Argentinos Juniors.\n\nOd léta 2011 působil v týmu Bohemians 1905. K prvnímu ligovému zápasu nastoupil za Bohemians 1905 10. září 2011 v zápase proti 1. FC Slovácko, kdy střídal v 50. minutě Lukáše Budínského. Převážně hrál ale za juniorský tým celku z Vršovic.\n\nV létě 2013 dostal nabídku od Bohemians 1905 na prodloužení smlouvy, ale rozhodl se přijmout angažmá v Parma FC. Ročník 2013/14 strávil na hostování ve slovinském klubu ND Gorica. Koncem ledna se vrátil do ČR a posílil divizní SK Vysoké Mýto (4. liga). Po sezoně 2013/14 zamířil z české divize do slovenské Fortuna ligy do klubu FK Dukla Banská Bystrica.\n\nV lednu 2015 přešel do skotského klubu Hamilton Academical, kde podepsal roční kontrakt. Do ledna 2016 byl zapůjčen na hostování do celku Airdrieonians FC.\n\nPoté přestoupil do FK Dukla Praha a domluvily se jeho starty ve farmářském týmu v Benešově.\n\nV létě 2016 se stal posilou druholigového klubu MFK Frýdek-Místek.\n\nŠumský hrál za české reprezentační výběry U16, U18 a U19.\n\nZačátkem června 2013 měl vážnou dopravní nehodu u Zámrsku na Orlickoústecku. Jeho vůz Fiat 500 narazil do stromu, při havárii zemřela osmnáctiletá spolujezdkyně, jeho přítelkyně. V listopadu 2013 padl verdikt soudu. Šumskému hrozilo 6 let nepodmíněně, ale nakonec dostal dvouletou podmínku. Musel také zaplatit rodině dívky odškodné plus náklady na pohřeb.\n"}
{"id": "795781", "url": "https://cs.wikipedia.org/wiki?curid=795781", "title": "Světový pohár v rychlobruslení 2005/2006", "text": "Světový pohár v rychlobruslení 2005/2006\n\nSvětový pohár v rychlobruslení 2005/2006 byl 21. ročník Světového poháru v rychlobruslení. Konal se v období od 12. listopadu 2005 do 4. března 2006. Soutěž byla organizována Mezinárodní bruslařskou unií (ISU).\n\n závod na 10 km mužů s hromadným startem, pouze ukázková disciplína\n\n"}
{"id": "795782", "url": "https://cs.wikipedia.org/wiki?curid=795782", "title": "Fed Cup 2012 - blok A 1. skupiny zóny Asie a Oceánie", "text": "Fed Cup 2012 - blok A 1. skupiny zóny Asie a Oceánie\n\nBlok A 1. skupiny zóny Asie a Oceánie Fed Cupu 2012 představoval jednu ze dvou podskupin 1. skupiny. Hrálo se mezi 1. až 3. únorem v areálu Shenzhen Luohu Tennis Centre čínského města Šen-čen, a to na otevřených dvorcích s tvrdým povrchem. \n\nTři týmy se utkaly ve vzájemných zápasech. Vítěz sehrál zápas s vítězem bloku B o účast v baráži Světové skupiny II pro rok 2013. Družstvo na posledním místě se utkalo se stejně umístěným týmem z bloku B a poražený sestoupil do 2. skupiny zóny Asie a Oceánie pro rok 2013. \n"}
{"id": "795785", "url": "https://cs.wikipedia.org/wiki?curid=795785", "title": "Digitální hra", "text": "Digitální hra\n\nDigitální hra je malé kapesní / přenosné zařízení (herní konzole) pro hraní interaktivních elektronických her, nezřídka miniaturizovaných verzí videoher. Ovládání, displej i audiovýstup je v drtivé většině součástí herního přístroje. Displej bývá (na pár výjimek) určen k hraní jediné hry, touto jednoduchostí bylo možno docílit malých rozměrů herních přístrojů, které se někdy vyrovnaly digitálním hodinkám. K zobrazení se zpočátku používaly malé žárovky a alfanumerické displeje (jako u kalkulaček), později LCD displeje a VFD displeje (Vacuum Fluorescent Display) s lepšími detaily a barvou (v případě VFD displeje). Digitální hry byly na vrcholu popularity od konce 70. let do začátku 90. let 20. století a staly se předchůdci modernějších kapesních herních konzolí (Nintendo Game Boy, Atari Lynx, PlayStation Portable aj.).\n\nAnglický termín je „Handheld electronic game“.\n\nPrvní digitální hry využívaly jednoduchých mechanismů k interakci s hráčem, často disponovaly pouze osvětlenými tlačítky a zvukovými efekty. Mezi starší digitální hry patří např. Mattel Auto Race (1976) a Mattel Electronic Football (1977) s jednoduchými červenými LED displeji; stiskem tlačítek se přesunoval automobil (nebo fotbalový záložník v případě hry Mattel Electronic Football) znázorněný světlým bodem a vyhýbal se překážkám (tmavším bodům). V roce 1978 představila firma Milton Bradley Company jednoduchou hru Simon, ve stejný rok firma Parker Brothers vyvinula hru Merlin, sofistikovanější přístroj se 6 herními variantami a souborem 11 tlačítek a integrovaným LED displejem. Přes svou relativní jednoduchost byly tyto hry velmi žádané.\n\nPočáteční úspěch Mattelu a Parker Brothers spustil na počátku 80. let 20. století celou vlnu obdobných kapesních elektronických zařízení, mezi nimi stojí za zmínku série populárních her pro 2 hráče od firmy Coleco. Další elektronické hry byly miniaturizované verze arkádových videoher.\nKdyž v roce 1979 viděl Gunpei Yokoi (pozdější herní vývojář, pracoval dlouhou dobu pro Nintendo) v japonském vlaku Šinkansen unaveného businessmana, jak si hraje s LCD kalkulačkou, dostal nápad využít hodinky i jako miniaturní herní konzoli pro ukrácení času.\nJaponská společnost Nintendo začala od roku 1980 vydávat série elektronických her navržených Yokoiem a nazvaných Game & Watch. S využitím technologií pro kalkulačky velikosti kreditních karet, které se objevily na trhu, Yokoi navrhl LCD hry s digitálním displejem času v rohu zobrazovacího zařízení. Pro pozdější vyspělejší hry série Game & Watch vyvinul Yokoi ovladač tvaru kříže („D-pad“) k ovládání postav na displeji. Yokoi zavedl svůj křížový ovladač i pro herní konzoli Nintendo Entertainment System a tento se následně stal standardem ve světě videoher jako náhrada joysticku.\n\nBěhem 80. let zlevnily LCD displeje a začaly masově nahrazovat LED displeje v elektronických hrách. Použití obrázků libovolných tvarů v LCD a VFD hrách umožnilo nahradit hranatý „pixelovaný“ vzhled ze starších konzolí, ale i nová technologie měla své nedostatky. Veškerá grafika je statická - fixována na jednom místě, jakákoli možná pozice herního objektu na displeji je předdefinována (všechny pozice - objekty či obrázky se zobrazí během resetu hry), jednotlivé pozice se navzájem nepřekrývají. Iluze pohybu je vytvářena postupným přeblikáváním jednotlivých pozic objektu na displeji. Pozadí displeje tvoří nepohyblivé barevné kresby prostředí (např. pro digitální hru Elektronika IM02 „Jen počkej“, kde vlk chytá vajíčka slepic do košíku, je to barevné provedení kurníků). \nČástečně kvůli těmto omezením neposkytovalo hraní prvních LCD digitálních her takový prožitek jako u jejich LED předchůdců. Některé ze známých LCD digitálních her jsou hry série Game & Watch od Nintenda (tuto sérii okopíroval Sovětský svaz pro svou řadu Elektronika IM, která byla rozšířená v bývalém východním bloku), elektronické hry od Firmy Tiger Electronics a další. Vzniklo mnoho variant od různých výrobců, populární byly konverze arkádových videoher. Nové hry stále vznikají, vycházejí však povětšinou z karetních či deskových her.\n\nV roce 1982 představila firma Bandai sérii LCD Solarpower, první řadu her napájených sluneční energií. Některé z nich, např. digitální hra s hororovým námětem „Terror House“, disponovaly dvěma vzájemně se překrývajícími LCD panely pro vyvolání 3D efektu. V roce 1983 série Tomytronic 3D japonské společnosti Takara Tomy simulovala počítačovou 3D grafiku užitím dvou LED panelů, které byly osvětleny externím světlem přes okénko v horní části konzole, jde o první domácí video 3D hardware.\n\nVznikaly další hry se 2 nebo i 3 displeji s různými scénami nabízejícími všelijaké herní variace.\n\n"}
{"id": "795786", "url": "https://cs.wikipedia.org/wiki?curid=795786", "title": "Jiří Štěpán Bruntálský z Vrbna", "text": "Jiří Štěpán Bruntálský z Vrbna\n\nJiří Štěpán Bruntálský z Vrbna (asi 1615 – 9. února 1682 Praha) byl slezský šlechtic z rodu Bruntálských z Vrbna.\n\nNarodil se jako syn Štěpána Bruntálského z Vrbna a jeho manželky Anny z Oppersdorfu.\n\nV roce 1652 byl spolu se svým strýcem Bernartem Bruntálským z Vrbna povýšen do hraběcího stavu.\n\nV roce 1668 koupil Jiří Štěpán Bruntálský z Vrbna zámek ve Velkých Heralticích i s celým heraltickým panstvím . V 70. letech 17. století zámek přestavěl italský stavitel usazený v Opavě Lorenc Nicolo. Na vnitřním vybavení zámku a především zámecké kaple se podílel sochař a štukátor Andreas Anrath.\n\nPři smrti Jiřího Štěpána z Vrbna nebyla stavba zámku ještě dokončena.\n\n"}
{"id": "795787", "url": "https://cs.wikipedia.org/wiki?curid=795787", "title": "Perské písmo", "text": "Perské písmo\n\nTermín perská abeceda () nebo persko-arabské písmo označuje modifikované arabské písmo, kterým se zapisuje moderní perština. Aby se mohly vyjádřit i hlásky v arabštině neexistující, vytvořila se pomocí akcentů další čtyři písmena. Další podobné úpravy abecedy se používají i u jiných národů, které také používají persko-arabské písmo (např. Kurdové).\n\nZápis perského písma se v následujících bodech liší od latinky:\n\n\nNásledující tabulka obsahuje všech 32 znaků perské abecedy a její zápis v latince a perském písmu. Jelikož se používá pouze psací písmo, má většina znaků 4 tvary: pro samostatně stojící písmeno, písmeno na začátku slova, uprostřed slova a na konci slova: podle toho, jestli se nenapojuje vůbec, pouze vpravo, na obou stranách nebo pouze vlevo. Názvy znaků a výslovnost původně vychází z arabštiny, ale může se lišit v různých dialektech.\n\nSedm znaků perského písma se nenapojuje levou stranou na ostatní: و – ژ – ﺯ – ﺭ – ﺫ – ﺩ – ﺍ. To znamená, že u těchto písmen je tvar pro samostatné písmeno stejný s tvarem na začátku slova a tvar na konci slova shodný s tvarem uprostřed slova. Znak následující po těchto písmenech se pak chová jako by vpravo od sebe neměl napojení, tj. použije se tvar pro začátek slova nebo, pokud je to už poslední písmeno ve slově, tvar pro samostatné písmeno.\n\nPokud je např. znak ا \"alef\" na začátku slova jako ve slově اینجا \"injā\" (tady, zde), použije se pro ﺍ tvar pro samostatné písmeno a pro následující znak tvar pro začátek slova.\n\n"}
{"id": "795789", "url": "https://cs.wikipedia.org/wiki?curid=795789", "title": "Smilno", "text": "Smilno\n\nSmilno je obec na Slovensku v okrese Bardejov. Na konci roku 2016 měla 706 obyvatel, první písemná zmínka pochází z roku 1250. Zdejší římskokatolický kostel svatého Štěpána Uherského ze 13. století prošel v letech 1982 až 1984 zásadní přestavbou, při níž zůstala zachována jen věž a některé další prvky.\nStarostou obce je Vladimír Baran.\n\n"}
{"id": "795790", "url": "https://cs.wikipedia.org/wiki?curid=795790", "title": "Snakov", "text": "Snakov\n\nSnakov je obec na Slovensku v okrese Bardejov ležící na polských hranicích. Na konci roku 2016 měla 683 obyvatel, první písemná zmínka pochází z roku 1475. Nachází se zde řeckokatolický chrám Ochrany Přesvaté Bohorodičky z roku 1843, který je národní kulturní památkou Slovenské republiky.\n"}
{"id": "795793", "url": "https://cs.wikipedia.org/wiki?curid=795793", "title": "Šebestián Kubínek", "text": "Šebestián Kubínek\n\nŠebestián Kubínek (1. ledna 1799 Blažovice – 18. července 1882 Brno) byl moravský písmák, laický katolický kazatel a šiřitel \"dobrých knih\".\n\nVe 48 letech prodal zděděný statek a přilehlá pole. Poté se začal naplno věnovat misijní činnosti. Více než 30 let života strávil na pěších cestách po Moravě, kdy prodával a rozdával české knihy (podle odhadu při přepočtu na dnešní měnu více než za 3 miliony korun). Šlo zejména o knihy \"Dědictví Svatojánského\" a \"Dědictví Cyrilometodějského\". Svými současníky byl nazýván \"Apoštol dobrého tisku\". Patřil mezi významné představitele obrozeneckých kolportérů oddychové i vzdělávací literatury. Cílem takto rozšiřovaných tiskovin bylo pozvednout duševní rozhled a vzdělanost venkovského obyvatelstva. Šebestián Kubínek je vyobrazen na sv. Hostýně u oltáře Panny Marie Lurdské.\n\n"}
{"id": "795794", "url": "https://cs.wikipedia.org/wiki?curid=795794", "title": "Fed Cup 2012 - blok B 1. skupiny zóny Asie a Oceánie", "text": "Fed Cup 2012 - blok B 1. skupiny zóny Asie a Oceánie\n\nBlok B 1. skupiny zóny Asie a Oceánie Fed Cupu 2012 představoval jednu ze dvou podskupin 1. skupiny. Hrálo se mezi 1. až 3. únorem v areálu Shenzhen Luohu Tennis Centre čínského města Šen-čen, a to na otevřených dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s nejvýše umístěným bloku A o účast v baráži Světové skupiny II pro rok 2013. Družstvo na posledním místě se utkalo se stejně umístěným týmem z bloku A a poražený sestoupil do 2. skupiny zóny Asie a Oceánie pro rok 2013. \n\n"}
{"id": "795795", "url": "https://cs.wikipedia.org/wiki?curid=795795", "title": "Přebytek", "text": "Přebytek\n\nPřebytek ( Überschar) je osada rozkládající se na úpatí Závorníku kolem silnice III/29015 spojující Lázně Libverdu s Ludvíkovem pod Smrkem, která však úředně spadá do Ludvíkova pod Smrkem (je jeho základní sídelní jednotkou). První zdejší domy se začaly stavět po roce 1750. K roku 1834 je zaznamenán výskyt názvu osady ve tvaru Ueberschaar. V osadě pramení Přebytecký potok, který je levostranným přítokem Lomnice.\n\nVýrazem „Přebytek“, respektive „“ se označoval zbytek niv, jenž nebyl rozdělen při zakládání vsi.\n\nV okolí Přebytku se nacházejí dva pomníčky. Jihozápadně od osady je „Šafránkův kámen“ upomínající na sebevraždu zastřelením třiačtyřicetiletého Vladimíra Šafránka z Hejnic, k níž zde došlo 25. května 1981. Naproti tomu východním směrem od osady je „Kříž Martina Zejdy“ připomínající třicetiletého Martina Zejdu z Ludvíkova pod Smrkem, který chodil do Lázní Libverdy popíjet alkohol. Dne 22. srpna 2002 se cestou zpět do Ludvíkova v těchto místech pod vlivem alkoholu udusil svými zvratky.\n"}
{"id": "795796", "url": "https://cs.wikipedia.org/wiki?curid=795796", "title": "Fed Cup 2012 - baráž 1. skupiny zóny Asie a Oceánie", "text": "Fed Cup 2012 - baráž 1. skupiny zóny Asie a Oceánie\n\nBaráž 1. skupiny zóny Asie a Oceánie ve Fed Cupu 2012 představovala čtyři vzájemná utkání týmů, které obsadily stejné pořadí v blocích A a B. Vítěz zápasu družstev z prvních příček postoupil do baráže o účast ve Světové skupině II pro rok 2013. Družstva, která se umístila na druhém místě obou bloků spolu sehrála zápas o konečnou 3. a 4. pozici. Poslední týmy v obou blocích nastoupily k utkání, z něhož poražený sestoupil do 2. skupiny zóny Asie a Oceánie pro rok 2013. \n\nHrálo se 4. února 2012 v areálu Shenzhen Luohu Tennis Centre čínského města Šen-čen, a to na otevřených dvorcích s tvrdým povrchem. \n\nVítězné týmy bloků sehrály zápas o postup do baráže o účast ve Světové skupině II pro rok 2013.\n\nDruhé týmy bloků sehrály zápas o třetí a čtvrté místo 1. skupiny zóny.\n\nTýmy na posledních místech bloků, třetí z bloku A a čtvrtý z bloku B, sehrály zápas o udržení. Poražený sestoupil do 2.skupiny zóny Asie a Oceánie pro rok 2013.\n\n"}
{"id": "795797", "url": "https://cs.wikipedia.org/wiki?curid=795797", "title": "Stebnícka Huta", "text": "Stebnícka Huta\n\nStebnícka Huta je obec na Slovensku v okrese Bardejov ležící na polských hranicích. Na konci roku 2016 měla 227 obyvatel, první písemná zmínka pochází z roku 1600. Nachází se zde římskokatolický kostel Jména Panny Marie z roku 1853. Zdejší sklářská huť ukončila provoz v roce 1856.\n"}
{"id": "795798", "url": "https://cs.wikipedia.org/wiki?curid=795798", "title": "Stebník", "text": "Stebník\n\nStebník je obec na Slovensku v okrese Bardejov. Na konci roku 2016 měla 296 obyvatel, první písemná zmínka pochází z roku 1414. Nachází se zde řeckokatolický chrám svaté Paraskevy z roku 1838.\n"}
{"id": "795799", "url": "https://cs.wikipedia.org/wiki?curid=795799", "title": "Stuľany", "text": "Stuľany\n\nStuľany jsou obec na Slovensku v okrese Bardejov. Na konci roku 2016 měly 563 obyvatel, první písemná zmínka pochází z roku 1420. Nachází se zde římskokatolický kostel Jména Panny Marie z roku 1906.\n"}
{"id": "795803", "url": "https://cs.wikipedia.org/wiki?curid=795803", "title": "Soupisky hokejových reprezentací na MS 2012", "text": "Soupisky hokejových reprezentací na MS 2012\n\nMistrovství světa v ledním hokeji 2012 se zúčastnilo 16 národních týmů.\n</div>\n</div>\n\n</div>\n\n</div>\n\n</div>\n\n</div><div style=\"float:left;margin-right:2em\">\n"}
{"id": "795810", "url": "https://cs.wikipedia.org/wiki?curid=795810", "title": "Gotye", "text": "Gotye\n\nGotye, vlastním jménem Wouter De Backer (* 21. května 1980 v Brugách v Belgii) je belgicko-australský zpěvák. Jeho hlas je často srovnáván se zpěváky jako je Sting nebo Peter Gabriel. Vydal tři nezávislá studiová alba a jedno album remixů z prvních dvou alb. Prorazil hlavně v roce 2011 se singlem „Somebody That I Used to Know“. Tento singl dobyl několik hitparád po celém světě.\n\nNarodil se v roce 1980 v Brugách v Belgii. Ve dvou letech se přestěhoval s celou svou rodinou do Austrálie. Nejprve bydleli v Sydney, poté se usadili v Melbourne. Jeho rodiče se rozhodli používat jeho anglické jméno Walter, při jeho zápisu do školy.\n\nUž v mladí projevoval vášeň pro hudbu, učil se hrát na různé hudební nástroje jako například klavír a bubny. Na střední škole založil společně se svými třemi spolužáky kapelu Downstares. Po střední škole se kapela rozpadla.\nV roce 2001 zůstal bydlet v domě v Melbourne a to přesto, že se jeho rodiče rozhodli odstěhovat. Po jejich odchodu s ním začali bydlet jeho dva kamarádi. Jejich dům dostal přezdívku „The Frat House“, kde se mohli pravidelně scházet kamarádi. První větší proniknutí do světa hudby zažil poté, co mu zemřelí sousedé odkázali velkou sbírku gramofonových desek.\n\nV roce 2001 natočil své první skladby. Vydal CD, na kterém byly čtyři skladby, včetně písničky „Out Here in the Cold“. Vyrobil zhruba 50 kopií této minikolekce. Seznam skladeb i obal kreslil ručně. Inspiroval se ve své kulturní historii, když vymýšlel název pro svůj nový projekt. Jméno Gotye ho napadlo jako variace z francouzského slova \"Gaultier\", což byla přezdívka, kterou používala jeho matka. Rozeslal tyto CD do každé rádio stanice a nahrávacího studia, které bylo možné dohledat v telefonním seznamu. Poté obtelefonovával tyto místa, aby se ujistil, že byly CD doručeny. Zpětná vazba byla převážně pozitivní, hlavně od Melbournského tisku a taky australského rádia Triple J. To mu dodalo sebedůvěru pokračovat v dalších nahrávkách.\nV této době se Gotye seznámil se zpěvákem a skladatelem Krisem Schroederem na večírku v Mt Eliza, se kterým začal hrát pod názvem „The Basics“. Byly celkem úspěšní a v letech 2004 a 2010 vydali čtyři alba.\nDe Backer vedle toho nadále pokračoval v produkci dvou čtyřpísničkových kolekcí, které sám vydával a ohlasy na ně byly dobré. Jeho písně hrálo hlavně rádio Triple J. Zájem o něj rostl a záhy obdržel nabídku na distribuční smlouvu pro album, které by se skládalo z písní z jeho dřívější produkce. Toto album bylo vydáno v roce 2003 po názvem \"Boardface\".\n\nV roce 2004 prodali rodiče svůj dům, ve kterém žil on sám. Přestěhoval se za nimi do jihovýchodní část Melbourne. Zde začal pracovat v knihovně, přičemž dále pracoval v nahrávání písní pod jménem Gotye. V příštích několika letech se musel ještě několikrát stěhovat. Později vydal CD s názvem \"Like Drawing Blood\".\nCD „Like Drawing Blood“ bylo uváděno hlavně rádiem Triple J a v květnu roku 2006 byl zvolen první v anketě posluchačů, album roku 2006. V tomto roce byl také nominován na cenu ARIA pro nejlepší nezávisle vydané album. Vyhrál také cenu pro nového nevýznačnějšího nezávislého umělce. Díky tomuto albu začal být znám i v Evropě.\n\nV březnu 2011 představil další titul alba „Making Mirrors“. Tento titul byl inspirován malířským dílem jeho otce, které bylo objeveno ve stodole jeho rodičů. Bylo upraveno ve Photoshopu, aby se později mohlo stát obalem pro CD.\nDne 19. srpna vydal album s názvem „Making Mirrors“, které bylo představeno v rámci grafického festivalu v Sydney. Součástí alba je i singl „Somebody That I Used to Know“ zpívaný se zpěvačkou jménem Kimbra.\n\n\n"}
{"id": "795814", "url": "https://cs.wikipedia.org/wiki?curid=795814", "title": "Zoltán Kocsis", "text": "Zoltán Kocsis\n\nZoltán Kocsis (30. května 1952, Budapešť – 6. listopadu 2016, Budapešť) byl maďarský klavírista, skladatel a dirigent.\n\nSvé hudební vzdělání započal již ve věku pěti let. Od roku 1963 studoval na konzervatoři Bély Bartóka, následně od roku 1968 studoval na hudební akademii Ference Liszta u Pála Kadosi a Ference Radose.\n\nV roce 1970 zažil svůj první mezinárodní debut a v následujících 25 letech hrál s mnoha slavnými orchestry jako byly např. Chicago Symphony Orchestra, Sächsische Staatskapelle Dresden, San Francisco Symphony, New York Philharmonic Orchestra, Philharmonia či Wiener Philharmoniker.\n\nV posledních letech často pracoval jako dirigent, a to zejména se souborem Budapest Festival Orchestra (Budapesti Fesztiválzenekar) a s Maďarskou národní filharmonií, kde byl v současné době hudebním ředitelem.\n\nPro nahrávací společnost Philips nahrál v devadesátých letech 20. století kompletní klavírní dílo Bély Bartóka, vysoce ceněna byla nahrávka cyklu Mikrokosmos.\n\n\n"}
{"id": "795815", "url": "https://cs.wikipedia.org/wiki?curid=795815", "title": "Drén", "text": "Drén\n\nDrén je zdravotnický prostředek určený k odvodu fyziologických nebo patologických tekutin z těla (například krve, žluče, hnisu).\n\n\n\n\n\n\n\n"}
{"id": "795816", "url": "https://cs.wikipedia.org/wiki?curid=795816", "title": "Kozlovská stráň", "text": "Kozlovská stráň\n\nKozlovská stráň je přírodní památka poblíž obce Střelské Hoštice v okrese Strakonice. Chráněné území zaujímá stráň nad pravým břehem řeky Otavy mezi Horažďovicemi a Střelskými Hošticemi, asi 1¾ km zsz. od vesnice Kozlov. Přírodní památka byla vyhlášena z důvodu ochrany vápencové stráně s lokalitou hořečku mnohotvarého českého (\"Gentianella praecox subsp. bohemica\"). Přírodní památka ochraňuje širokolisté suché trávníky a teplomilné křoviny na vápencovém podloží s výskytem významných a chráněných druhů rostlin.\n\nKromě hořečku mnohotvarého českého se na lokalitě dále vyskytuje např. hořec brvitý \"(Gentianopsis ciliata),\" jehlice plazivá \"(Ononis repens),\" sléz velkokvětý \"(Malva alcea),\" vítod chocholatý \"(Polygala comosa),\" řepík lékařský \"(Agrimonia eupatoria),\" bojínek tuhý \"(Phleum phleoides),\" krvavec menší \"(Sanguisorba minor),\" divizna knotkovitá \"(Verbascum lychnitis),\" violka srstnatá \"(Viola hirta),\" růže vogézská \"(Rosa dumalis),\" sleziník routička \"(Asplenium ruta-muraria),\" sleziník červený \"(Asplenium trichomanes),\" pamětník rolní \"(Acinos arvensis),\" kostřava žlábkovitá \"(Festuca rupicola),\" kakost holubičí \"(Geranium columbinum),\" jalovec obecný \"(Juniperus communis),\" len počistivý \"(Linum catharticum),\" rozchodník šestiřadý \"(Sedum sexangulare),\" smělek jehlancovitý \"(Koeleria pyramidata),\" starček přímětník \"(Senecio jacobaea),\" úročník bolhoj \"(Anthyllis vulneraria),\" jitrocel prostřední \"(Plantago media),\" turan pozdní \"(Erigeron muralis),\" růže vinná \"(Rosa rubiginosa),\" kontryhel sivý \"(Alchemilla glaucescens),\" ojediněle též chráněná vratička měsíční \"(Botrychium lunaria)\" a další druhy rostlin.\n\nLokalita je také zajímavá výskytem řady druhů teplomilného hmyzu, především motýlů. Na území přírodní památky se např. stále vyskytuje modrásek vikvicový \"(Polyommatus coridon).\" Oblast je současně evropsky významná lokalita soustavy Natura 2000.\n\n\n"}
{"id": "795819", "url": "https://cs.wikipedia.org/wiki?curid=795819", "title": "Kostel svatého Austremona (Issoire)", "text": "Kostel svatého Austremona (Issoire)\n\nKostel svatého Austremona ( ) je katolický kostel ve francouzském městě Issoire. Románská stavba je od roku 1840 chráněná jako historická památka.\n\nKostel byl součástí kláštera, který zde ve 3. století založil svatý Austremon, první biskup v Clermont-Ferrand. Klášter byl později zničen Vandaly a obnoven benediktinskými mnichy. Opatství Saint-Austremoine bylo přestavěno v první třetině 12. století a kolem roku 1130 vznikl kostel v dnešní podobě.\n\nV roce 1840 byl kostel zapsán na seznam francouzských historických památek a byl tak mezi prvními 1034 takto chráněnými objekty vůbec. V letech 1857–1859 byl interiér kostela restaurován.\n\nOpatství s kostelem bylo vybudováno z arkózy (druh pískovce). Kostel se vyznačuje mohutnou apsidou. Charakteristickou siluetu tvoří vertikální vzepětí románské apsidy zakončené zvonicí. Postupný růst objemu je zdůrazněn pultovými střechami, které lemují základnu věže.\n\nApsida má pozoruhodnou vnější výzdobu použitím čediče. Chór, chórový ochoz a kaple mají širokou římsu s vlysem zdobeným šachovnicovým vzorem podpíraný krakorci. Pod římsou se nachází mozaika trojúhelníků a rozet z čediče. Pod těmito mozaikami jsou chórová okna střídající se se sloupy na fasádě. Kaple jsou nad okny zdobeny znameními zvěrokruhu a dalšími symboly v podobě geometrických tvarů z čediče. Oblouková okna ambitu a kaplí jsou lemována kamennou výzdobou, zatímco okno v osové kapli zdobí dvoubarevný oblouk doplněný kamenným pásem. Každá z chórových kaplí má nad střechou trojúhelníkový fronton zakončený kamenným křížem.\n\nStruktura bočních fasád lodi je podobná tomu, co lze pozorovat u kostela Notre-Dame du Port v Clermont-Ferrand a na kostele v Saint-Nectaire: okna jsou ohraničena římsami a jsou umístěna pod velkým obloukem, nad ním se táhne řada trojitých oblouků, uprostřed je okno galerie a po stranách slepá pole.\n\nInteriér je bohatě zdobený polychromií ze 13. století, obnovenou při restaurování v polovině 19. století. Obrazy jsou provedeny technikou fresky. Chór je obklopen osmi sloupy zakončenými zdobenými hlavicemi.\n\n"}
{"id": "795826", "url": "https://cs.wikipedia.org/wiki?curid=795826", "title": "Pipin II. Akvitánský", "text": "Pipin II. Akvitánský\n\nPipin II. Akvitánský, Pipin II. \"Mladší\" (francouzsky \"Pépin\", cca 823 – po 25. červnu 864, Senlis) byl v letech 838–852 králem Akvitánie.\n\nPipin se narodil jako nejstarší syn Pipina I. Akvitánského, druhorozeného syna císaře franské říše Ludvíka Pobožného a jeho manželky Ingeltrudy.\n\nPo otcově smrti v roce 838 uznala akvitánská šlechta Pipina jako jeho nástupce na akvitánském trůnu. Jeho děd, císař Ludvík Pobožný, však patnáctiletého vnuka zbavil trůnu a jako akvitánského krále vyhlásil Karla, svého nejmladšího syna z druhého manželství s Juditou Bavorskou. Akvitánci však vládu Karla neuznali a zůstali věrni Pipinovi. Když císař Ludvík požádal, aby vyslali Pipina k císařskému dvoru do Cách za účelem vzdělání mladého krále, odmítli. Do roku 841 měl Pipin plnou vládu nad Akvitánií.\n\nRoku 840 se zapojil do války o vládu v říši, jež vzplanula po smrti Ludvíka Pobožného mezi jeho syny – nejstarším Lotharem na jedné straně a mladšími Ludvíkem Němcem a Karlem Holým na straně druhé. Pipin se přidal na stranu Lothara a se svými vojenskými silami mu spěchal na pomoc. V bitvě u Fontenoy, v níž se všichni tři bratři střetli, Pipin porazil vojsko nejmladšího Ludvíkova syna Karla Holého, Lothar však prohrál střetnutí se silami Ludvíka Němce a celá bitva tak byla pro něj ztracena. Nakonec se Pipin stáhl do Akvitánie a pokračoval ve svém boji s Karlem Holým: po uzavření Verdunské smlouvy roku 843, podle níž byla Franská říše rozdělena na tři části mezi tři dosud se svářící bratry, se podle jejího ujednání stala Akvitánie državou Karla Holého. Pipin však odmítl uznat ho svým svrchovaným pánem a za podpory Bernarda Septimanského dále pokračoval v odporu proti Karlovi.\n\nRoku 844 Pipin o Bernardovu podporu přišel, neboť Bernard byl Karlem popraven. Ve snaze získat pomoc se dopustil velké chyby, když si pozval normanského jarla Oskara. Přivíraje oči nad loupením a pleněním, jehož se Normané dopouštěli, ho provázel po Garonně až do Toulouse, jež Normané zcela vydrancovali.\n\nNásledujícího roku uznal Pipin Séguina z Bordeaux, bojujícího proti právoplatnému gaskoňskému hraběti Sanchovi II., za vévodu Vasconie.\n\nRoku 847 Oskar získal do správy město Bordeaux; jeho počínání vyvolalo nevůli akvitánských a způsobilo, že jejich podpora Pipinovi se zmenšovala. Nakonec v roce 848 si na pomoc přizvali Karla Holého. 6. června byl Karel v Orléansu korunován akvitánským králem; nepomohla ani podpora Pipinova mladšího bratra, mohučského arcibiskupa Karla, který byl v roce 849 jat a zavřen do kláštera jako mnich.\n\nPipin pokračoval v boji proti Karlovi Holému do záři roku 852, kdy ho zajal Sancho II. Sanches, jenž zajatce předal Karlovi; za to dostal od Karla titul gaskoňského vévody. Pipin byl zavřen do kláštera sv. Medarda v Soissons.\n\nBoje o vládu v Akvitánii začaly znovu. Akvitánci se proti Karlu Holému vzbouřili a po zprávě o Pipinově uvěznění Karlův starší bratr Ludvík Němec poslal do Akvitánie svého syna Ludvíka, aby se zde chopil vlády. Ludvík došel do Limoges, avšak roku 855 se obrátil na východ. Karel pak korunoval akvitánským králem svého neplnoletého syna Karla zvaného \"Dítě\", jehož opatrovníkem byl určen hrabě z Poitiers Ramnulf, jenž získal titul akvitánského vévody.\n\nPipinovi se roku 854 podařilo uprchnout z vězení a získal v Akvitánii částečnou podporu. Mezitím Normané, usadivší se v údolí Loiry, využili toho, že Karel Holý byl zaneprázdněn bojem s Pipinem a obsadili Poitiers, Angoulême, Périgueux, Limoges, Clermont a Bourges. Připojil se k nim i Pipin, který se účastnil napadení Toulouse; zřejmě opustil křesťanskou víru a \"žil jako jeden z nich [Vikingů]\". Roku 864 byl Pipin Ramnulfem zajat a 25. června téhož roku ediktem z Pistres odsouzen k tresti smrti; trest však král zatím odložil a změnil na vězení. Pipin byl zavřen v Senlis, kde zřejmě po nějaké době zemřel. Po jeho uvěznění již o něm nejsou žádné zprávy.\n\n\n"}
{"id": "795835", "url": "https://cs.wikipedia.org/wiki?curid=795835", "title": "Vzpírání na Letních olympijských hrách 2012 - Kvalifikace", "text": "Vzpírání na Letních olympijských hrách 2012 - Kvalifikace\n\nVzhledem k omezenému počtu startovních míst, které vzpírání přidělil Mezinárodní olympijský výbor, se může Olympijských her zúčastnit pouze omezený počet vzpěračů. Z tohoto důvodu byla vypsána olympijská kvalifikační kritéria, na jejichž základě jsou jednotlivá startovní místa přerozdělena různým státům světa.\n\nPodle oficiálních kvalifikačních kritérií bude na OH startovat 156 mužů a 104 žen (celkem 260 závodníků, stejně jako na předchozích olympijských hrách). Jedna země může vybojovat maximálně 6 účastnických míst v mužských kategoriích a 4 místa v ženských kategoriích. Velká Británie je z kvalifikace a kvalifikačních žebříčků vyřazena; na Olympijských hrách 2012 ji budou reprezentovat 3 muži a 2 ženy.\n\nKvalifikace proběhne primárně na mistrovstvích světa. Kvalifikačním kritériem jsou výsledky družstev z posledních dvou mistrovství světa, které budou bezprostředně předcházet olympijským hrám (tj. z let 2010 a 2011). Každý závodník podle výsledku v celkovém pořadí dvojboje své váhové kategorie získává body, které v součtu v rámci mužských a ženských váhových kategorií zvlášť určují pořadí každého družstva (započítají se jen výsledky předem určených 6 mužů, resp. 4 žen na každém mistrovství). V případě bodové shody i shodných umístění se berou v úvahu i body za dílčí disciplíny. Podle pořadí ve vzniklém žebříčku družstev získávají jednotlivé národní olympijské výbory příslušný počet startovních míst na OH (viz tabulka).\n\nZemě, které se nekvalifikují z mistrovství světa, se mohou dále kvalifikovat z kontinentálních mistrovství v roce 2012. Pro kvalitní sportovce ze vzpěračsky slabších zemí, které nejsou schopny uspět v týmové klasifikaci, se nabízí možnost postupu z výkonnostního žebříčku. Takto se ale kvalifikuje pouze reprezentant země, která nezískala žádné startovní místo z celosvětového ani kontinentálního mistrovství.\n\nPo uzavření všech kvalifikačních kritérií tripartitní komise (Mezinárodní vzpěračská federace – Asociace národních olympijských výborů – Mezinárodní olympijský výbor) rozhodne o udělení divokých karet pro obsazení zbylých volných míst.\n\nKvalifikační systém mimo to navíc počítá se sankcemi vůči národním vzpěračským federacím a příslušným olympijským výborům, jejichž reprezentanti budou přistiženi při užívání zakázaných látek \"(Adverse Analytical Finding)\".\n\nKonečný stav\n\n\nKonečný stav\n"}
{"id": "795842", "url": "https://cs.wikipedia.org/wiki?curid=795842", "title": "Filip Menzel", "text": "Filip Menzel\n\nFilip Menzel (* 22. listopadu 1970 Praha) je český herec, režisér a výtvarník. Vystudoval Pražskou konzervatoř a poté přešel do Divadla v Dlouhé, kde působil šest let. V současnosti je režisérem různých dokumentárních pořadů.\n\nV současné době se soustřeďuje hlavně na výtvarné umění, vytváří osobitě expresivní a vášnivě barevné kompozice, především rozměrné olejomalby. Za sebou má několik úspěšných výstav a jeho díla lze nalézt v mnoha sbírkách u nás i v zahraničí.\n\n\n"}
{"id": "795848", "url": "https://cs.wikipedia.org/wiki?curid=795848", "title": "Iveta Jiřičková", "text": "Iveta Jiřičková\n\nIveta Jiřičková (* 18. srpna 1987 Semily) je česká herečka.\n\nNarodila se v Semilech a vystudovala zde semilské gymnázium Ivana Olbrachta. Po vystudování gymnázia šla studovat na JAMU.\n\nPoprvé se před kamerou objevila v roce 2008, a to konkrétně ve filmu \"Rudý Baron\". Zahrála si také ve filmové adaptaci slavného díla Karla Hynka Máchy s názvem \"Máj\".\n\nNejvětší role pak přišla v roce 2013, když byla obsazena do role dispečerky Áni v seriálu \"Sanitka 2\".\n\n\n\n"}
{"id": "795853", "url": "https://cs.wikipedia.org/wiki?curid=795853", "title": "Karel Dítě", "text": "Karel Dítě\n\nKarel Dítě (cca 849, Frankfurt nad Mohanem – 29. září 866, Buzançais) byl králem Akvitánie v letech 855–866 v opozici proti Pipinovi II.\n\nKarel se narodil jako mladší syn krále Západofranské říše Karla II. Holého a Ermentrudy, dcery Odona I., orléanského hraběte. Jeho starší bratr byl pozdější západofranský král Ludvík II. Koktavý.\n\nKarlův otec, král Karel II. Holý, válčil o akvitánskou korunu se svým synovcem Pipinem II. Akvitánským od roku 838. Roku 852 se mu podařilo Pipina zajmout. Další pretendent akvitánského trůnu, Ludvík III. Mladší, syn Ludvíka Němce, staršího bratra Karla Holého, rezignoval na válku o korunu v roce 855. Karel Holý udělil Akvitánii svému mladšímu synovi, který byl téhož roku ve věku šesti let korunován v Limoges. Jeho opatrovníkem byl určen hrabě z Poitiers Ramnulf, jenž získal titul akvitánského vévody. \n\nNa rozdíl od svých předchůdců na akvitánském trůnu (Ludvíka Pobožného, Pipina I. a Pipina II.) nevládl mladičký král v Akvitánii žádnou skutečnou mocí. Akvitánie byla v područí franského krále, v království neexistovala vlastní správa, všechna rozhodnutí prováděl Karel Holý. Řízení království spočívalo v rukou rady, jíž předsedal vévoda Ramnulf.\n\nRoku 862 se mladý král pokusil získat určitou nezávislost na otci. Oženil se bez králova svolení s vdovou bourgeského hraběte Humberta II. a na radu svých nejbližších rádců, hrabat Etienna a Akfreda, požádal otce, aby mu předal veškerou vládu v Akvitánii. Karel Holý to považoval za vzpouru, roku 863 vtrhl do Akvitánie, zajal syna a uvěznil ho v Compiègne, jeho manželku pak vypověděl od dvora; jejich manželství bylo rozvázáno. Roku 865 se však Karel Dítě opět do Akvitánie vrátil.\n\nV podstatě po celou dobu Karlova kralování ovšem Akvitánci usilovali o odtržení od západofranského království a podporovali Pipina II., když roku 854 uprchl z vězení, kam ho Karel Holý uvrhl. Válka s Pipinem trvala do roku 864, kdy Karlův konkurent byl znovu zajat a vsazen do vězení v Senlis, kde (zřejmě krátce nato) zemřel. \n\nTéhož roku údajně Karel Dítě na lovu utrpěl úraz – měl být silně udeřen mečem do hlavy, načež začal trpět epilepsií. Zemřel bezdětný v Buzançais dva roky nato, 29. září roku 866, ve věku sedmnácti let. Jeho mladší bratr mnich Karloman a arcibiskup Bulfad ho nechali pohřbít v kostele sv. Sulpicia v Bourges. Vládu v Akvitánii po něm převzal jeho starší bratr, Ludvík II. Koktavý.\n\n"}
{"id": "795858", "url": "https://cs.wikipedia.org/wiki?curid=795858", "title": "Zdeněk Jiráský", "text": "Zdeněk Jiráský\n\nZdeněk Jiráský (* 21. dubna 1969 Jičín) je český režisér a scenárista.\n\nVystudoval gymnázium v Poděbradech. V polovině 90. let byl asistentem fotografa Tomkiho Němce a režiséra Ivana Fíly ve filmovém snímku Lea (1996). Poté co absolvoval katedru scenáristiky a dramaturgie na FAMU pracoval jako scenárista a režisér dokumentů či sociologických esejí pro Febiofest a hlavně pro ČT. Za sociální drama Poupata dostal Českého lva.\n\n\n"}
{"id": "795859", "url": "https://cs.wikipedia.org/wiki?curid=795859", "title": "Zmije růžkatá", "text": "Zmije růžkatá\n\nZmije růžkatá (\"\") je had z čeledi zmijovitých. Žije v jižní Evropě, na Balkáně a na Blízkém východě. Má pověst nejnebezpečnějšího evropského hada vzhledem ke své velikosti, délce jedových zubů (až 13 mm) a vysoké účinnosti jedu. Vědecké jméno je odvozeno z řeckých slov \"ammos\" a \"dytes\" („písek“ a „norník“). Není to právě nejvýstižnější jméno pro hada, který dává přednost skalnatému prostředí.\n\nDorůstá až do délky 95 cm, většina jedinců však nepřesahuje 85 cm. Samice bývají trochu menší než samci. Maximální délka také závisí na rase, přičemž severní poddruhy jsou zřetelně větší než jižní. Podle Strugaria (2006) činí průměrná délka 50–70 cm, údajně byli spatřeni jedinci delší než 1 m. Samice mají být větší a robustnější, i když největší zaznamenaní jedinci jsou samci.\n\n"}
{"id": "795863", "url": "https://cs.wikipedia.org/wiki?curid=795863", "title": "Kendall (Washington)", "text": "Kendall (Washington)\n\nKendall je obec v okrese Whatcom v americkém státě Washington, ve které v roce 2010 žilo 191 obyvatel.\n\nObec založil roku 1887 F. B. Harmden a pojmenoval ji po osadníkovi Carthagi Kendallovi. Nachází se na křižovatce silnic Washington State Route 542, která je známá také jako Mount Baker Highway a vede do Kaskádového pohoří a k lyžařskému středisku Mount Baker, a Washington State Route 547, která vede skrz průsmyk na severovýchodním svahu hory Sumas Mountain do města Sumas a dále do kanadského Abbotsfordu. Pět kilometrů na východ se nachází obec Maple Falls.\n\nObec má rozlohu 2,2 km², 2 % z této hodnoty tvoří vodní plocha. Ze 191 obyvatel, kteří zde žili roku 2010, tvořili 94 % běloši a 1 % původní obyvatelé. 6 % se hlásilo k hispánskému původu.\n"}
{"id": "795864", "url": "https://cs.wikipedia.org/wiki?curid=795864", "title": "Hugo Vásquez", "text": "Hugo Vásquez\n\nHugo Vásquez (* 5. března 1976, Maracaibo, Venezuela) je venezuelský herec, moderátor a model. V Česku byla k vidění v jeho nejznámější roli v telenovele \"Má tlustá Valentýna\" (\"Mi gorda bella\") po boku venezuelské herečky Marianely González. \n\n„V Maracaibu jsem studoval na \"lyceu Udóna Peréze\" a později na univerzitě v Zulii, abych získal titul veřejný účetní. Také jsem se věnoval obchodu, ale cítil jsem, že to není to pravé pro můj život. Později jsem se zúčastnil soutěže \"Mr. Galán v Zulii\", kde jsem vyhrál cestu do Caracasu, abych se zúčastnil soutěže Mister Venezuela. Vždy se mi líbilo hraní a když jsem dělal divadlo, byla to velká zkušenost a díky tomu jsem věděl, co chci dělat. Udělal jsem kurz „Úvod do hraní“ to se mi líbilo a ihned jsem začal studovat hraní na Š\"kole filmu a televize na RCTV\".“\n\nHugo má tři bratry: Jaime Javiera, Carlose a Miguela.\n\nHugo se kromě hraní věnuje moderování a charitativním akcím. Na stanici RCTV působil od roku 2001 až do roku 2009, kde získal pět svých celo-novelových rolí, z toho i svojí první roli jako protagonista v novele \"Nadie me dirá cómo quererte\" po boku Marianely González, s kterou si zahrál již v novele \"Mi gorda Bella - j\"eho role Jordiho je známá mezi fanoušky po celém světě. Později si zahrál epizodní roli v kolumbijském seriálu \"Los caballeros las prefieren brutas\", který se vysílal i v České republice pod názvem \"Někdo to rád hloupé\".\n\nMomentálně žije v USA se svou dlouholetou přítelkyní Anou Carmen de Leon. Během posledních let si zahrál epizodní role v několika filmech (například ve filmu Pulso, kde hrála jeho přítelkyně). Nejvíce se věnuje cestování a sportu.\n"}
{"id": "795869", "url": "https://cs.wikipedia.org/wiki?curid=795869", "title": "Miloš Kohout", "text": "Miloš Kohout\n\nMiloš Kohout (1930 Praha – 5. března 2007) byl českým hercem, moderátorem a režisérem. Jeho pohřeb se konal na jeho přání pouze v rodinném kruhu.\n\n\n\n\n\n"}
{"id": "795871", "url": "https://cs.wikipedia.org/wiki?curid=795871", "title": "Amadou Sanogo", "text": "Amadou Sanogo\n\nKapitán Amadou Haya Sanogo (* 1972 nebo 1973) je malijský voják a vedoucí postava vojenského puče, který sesadil prezidenta Amadou Toumani Tourého dva týdny před řádnými volbami.\n\nSám sebe prohlásil za vůdce Národního výboru pro zachování demokracie a státu (\"Comité national pour le redressement de la démocratie et la restauration de l'État de la République du Mali\", CNRDR).\n\nSango strávil v armádě 22 let, před pučem v armádě zastával spíše střední pozice. Podstoupil vojenský trénink v americké Virginii, ale američtí instruktoři ho nikdy neoznačili za „jedince s vůdčími schopnostmi“ („\"future leadership material\"“). Na texaské Lackland Air Force Base studoval angličtinu.\n\n22. března CNRDR provedla převrat a Sanogo se de facto stal hlavou státu. Jeho prvními činy bylo pozastavení platnosti ústavy a uzavření hranic.\nTuaregové na severu Mali využili oslabení bojeschopnosti malijské národní armády a vyhlásili nezávislý stát Azavad, což uvrhlo celou zemi do krize.\n\nECOWAS, volné politické uskupení západoafrických států začalo cítit potřebu vmísit se do malijských vnitřních záležitostí. Uvalilo na Mali blokádu s tím, že bude uvolněna ve chvíli, kdy se Sango vzdá moci ve prospěch civilní vlády. Také slíbilo vojenskou i ekonomickou pomoc při řešení azavadské krize.\n\nSanogo rezignoval 12. dubna 2012 a novým prezidentem se stal bez voleb Dioncounda Traoré, bývalý předseda parlamentu.\n"}
{"id": "795882", "url": "https://cs.wikipedia.org/wiki?curid=795882", "title": "Jizerská tabule", "text": "Jizerská tabule\n\nJizerská tabule je geomorfologický celek ve střední a severozápadní části Středočeské tabule. Zaujímá části okresů Mladá Boleslav, Mělník, Nymburk ve Středočeském kraji a okresu Česká Lípa v Libereckém kraji. Nejvyšším vrcholem je Rokytská horka (410 m n. m.).\n\nJizerská tabule má zhruba tvar šipky ukazující k jihu podél toku řeky Jizery. Na severu sahá zhruba na úroveň Turnova (který ale leží na východě už na území Jičínské pahorkatiny, na jihu téměř až k soutoku s Labem u Čelákovic. Směrem na jih prochází hranice Mladou Boleslaví. Ramena šipky sahají zhruba od Mělníka na západě po Rožďalovice na východě. Celek sousedí na severozápadě s Ralskou pahorkatinou, na východě s Jičínskou pahorkatinou, na jihu se Středolabskou tabulí a na západě krátce s Dolnooharskou tabulí.\n\nJizerská tabule je složená ze svrchnokřídových pískovců, písčitých slínovců, jílovců a prachovců. V severní části území, zejména v Bělské tabuli, se vyskytují i neovulkanické čedičové suky. Celek tvoří erozně denudační reliéf s rozsáhlými výškově konstantními plošinami, rozčleněnými na většině území výraznými údolními zářezy, zpravidla bez stálých vodních toků, místy s mělkými sníženinami. V severní části je reliéf krajiny členitější, zatímco směrem na jih se zarovnává. Území je pokryto kulturní krajinou s převahou menších obcí, značné procento půdy je obdělávané, na písčitých půdách se rozkládají borové lesy.\n\nCelek Jizerské tabule má v geomorfologickém členění dva podcelky, Středojizerská tabule (dle Jaromíra Demka VIB-2A) na severu a Dolnojizerská tabule (VIB-2B) na jihu. Tyto podcelky se dále člení do celkem šesti okrsků:\n\n\nNa území celku leží části okresních měst Mladá Boleslav a Mělník. Z dalších měst tu jsou Benátky nad Jizerou, Bělá pod Bezdězem, Mšeno a částečně Lysá nad Labem.\n\nStřed území odvodňuje řeka Jizera s jejími přítoky (Bělá a Strenický potok). Okrajová území odvodňují přítoky Labe, na východě horní Vlkava, na západě Košátecký potok a dolní Pšovka.\n\n\n"}
{"id": "795883", "url": "https://cs.wikipedia.org/wiki?curid=795883", "title": "Dioncounda Traoré", "text": "Dioncounda Traoré\n\nDioncounda Traoré (narozen 23. února 1942) je bývalý malijský prozatímní prezident. Předchozí vojenská junta dostala ultimátum od organizace ECOWAS, že musí předat svou moc civilní vládě a jako přijatelný kompromis byl zvolen právě Traoré, který má vést zemi do mimořádných voleb. Datum těchto voleb, vzhledem k azavadské krizi, je nejisté. Vítěz voleb Ibrahim Boubacar Keita složil přísahu 5. září 2013 a ujal se úřadu.\n"}
{"id": "795917", "url": "https://cs.wikipedia.org/wiki?curid=795917", "title": "Perstechnique", "text": "Perstechnique\n\nPerstechnique je čtvrté studiové album finské industrial metalové kapely Turmion Kätilöt. Bylo vydáno 23. února 2011. Singl z alba, Ihmisixsixsix, byl vydán 16. října 2010. Skupina navázala opět spojení s Osasto-A Records.\n\n"}
{"id": "795924", "url": "https://cs.wikipedia.org/wiki?curid=795924", "title": "Sloup Nejsvětější Trojice (Jáchymov)", "text": "Sloup Nejsvětější Trojice (Jáchymov)\n\nBarokní sloup se sousoším Nejsvětější Trojice v Jáchymově, doplněné sochami Panny Marie (Immaculata), sv. Josefa, sv. Anny a sv. Jáchyma, pochází z roku 1703 od neznámého autora. Sousoší stojí u renesanční radnice na prostranství před hlavním, jižním průčelím děkanského kostela sv. Jáchyma v horní části Jáchymova. Celý objekt je chráněn jako kulturní památka České republiky.\nSousoší spočívá na třech stupních z krušnohorské žuly. Na vysokém hranolovém stylobatu je umístěn žulový hranolový podstavec s žulovým korintským sloupem. Vrcholové sousoší Nejsvětější Trojice je z jemnozrnného pískovce představuje ikonografický typ \"Trůn Boží moudrosti\" (německy \"Gnadenstuhl\") je vytesáno z jemnozrnného pískovce. Bůh Otec s křížovou svatozáří nad hlavou sedí na trůnu a před tělem oběma rukama drží kříž s ukřižovaným Kristem, před jehož spodní polovinou těla se vznáší mohutná rozkřídlená holubice Ducha svatého. Nad patkou sloupu bývala původně upevněna plechová destička se srdcovým štítem novějšího znaku, propůjčeného městu roku 1546, neseným dvěma horníky. Pod tím býval nápis: \"„Zu Ehren der allerheiligsten Dreifaltigkeit hat die heilige löbliche Knappschaft diese Bildsäule errichten lassen im Jahre 1703.“\" Na čtyřech žulových rohových hranolových pilířích, zbytcích původního zábradlí, stojí vpředu sochy Panny Marie (\"Immaculata\") a sv. Josefa s dítětem, vzadu sv. Anny a sv. Jáchyma, tesané rovněž z jemnozrnného pískovce. Na dalších osmi menších pilířích, po dvou na každé straně, jsou umístěny podobné pískovcové stylobaty s koulemi. Mezi pilíři je zdobné, gotizující zábradlí z litého železa s vrátky uprostřed.\n\n\n"}
{"id": "795927", "url": "https://cs.wikipedia.org/wiki?curid=795927", "title": "Okres Kiskunhalas", "text": "Okres Kiskunhalas\n\nOkres Kiskunhalas ( ) je okres v Maďarsku v župě Bács-Kiskun. Jeho správním centrem je město Kiskunhalas.\n\nV okrese se nachází celkem 9 měst a obcí.\n\nMěsta\n\nObce\n"}
{"id": "795946", "url": "https://cs.wikipedia.org/wiki?curid=795946", "title": "Citroën Ami", "text": "Citroën Ami\n\nCitroën Ami je malý automobil, vyráběný v letech 1961-1978 francouzskou automobilkou Citroën. Designerem tohoto automobilu byl Flaminio Bertoni (stejně jako DS i 2CV). V roce 1966 bylo Ami 6 nejprodávanějším vozem na francouzském trhu.\n\nCitroën Ami je postaven na základech vozu 2CV, měl vzduchem chlazený dvouválec o objemu 602 cm se spotřebou 6 l/100 km a maximální rychlostí 105 km/hod. Automobil byl vyráběný ve verzi sedan a kombi.\n\n"}
{"id": "795950", "url": "https://cs.wikipedia.org/wiki?curid=795950", "title": "Vetřelec (rozcestník)", "text": "Vetřelec (rozcestník)\n\nVetřelec může označovat:\n\n\n\n\n"}
{"id": "795952", "url": "https://cs.wikipedia.org/wiki?curid=795952", "title": "Světový pohár v rychlobruslení 2004/2005", "text": "Světový pohár v rychlobruslení 2004/2005\n\nSvětový pohár v rychlobruslení 2004/2005 byl 20. ročník Světového poháru v rychlobruslení. Konal se v období od 13. listopadu 2004 do 20. února 2005. Soutěž byla organizována Mezinárodní bruslařskou unií (ISU).\n\nNově byly do programu světového poháru zařazeny stíhací závody družstev.\n\n"}
{"id": "795956", "url": "https://cs.wikipedia.org/wiki?curid=795956", "title": "Seznam měn středoasijských republik", "text": "Seznam měn středoasijských republik\n\nToto je seznam názvů měn středoasijských postsovětských republik:\n\nVětšina názvů měn pochází z doby turkického rozmachu a Zlaté hordy. Po ovládnutí zemí Ruskem tyto pojmy byly přiřazeny rublu jako jeho překlad.\n\"Sum\", případně \"som\", se nazývala měnová jednotka Zlaté hordy a jejích nástupnických států. Po vzniku SSSR se takto oficiálně překládalo slovo \"rubl\" do uzbečtiny, kazaštiny, kyrgyzštiny, tádžičtiny, tatarštiny a dalších turkických jazyků užívaných na území Sovětského svazu.\n\nPřes podobnost s názvy som a sum je tádžická měna somoni pojmenována po národním hrdinovi Ismáílu Sámáním. \n\nZa sovětské éry oficiální překlad slova \"rubl\" do turkmenštiny a azerštiny. Slovo přejato z ruského (respektive původně latinského) výrazu \"moneta (монета)\" – mince.\n\nOdvozeno od slova \"denge\", jak se jmenovalo středověké turkické platidlo užívané ve Střední Asii, ze kterého mimo jiné vznikl i ruský výraz pro peníze \"děňgi (деньги)\". Kazachstánské vedení po rozpadu SSSR uvažovalo, že svoji novou měnu nazve \"som\", ale několik měsíců před jejím zavedením takto pojmenoval svoji novou měnu Kyrgyzstán. Kazachstán se proto uchýlil k historickému \"tenge\". \n"}
{"id": "795958", "url": "https://cs.wikipedia.org/wiki?curid=795958", "title": "Otakar Šín", "text": "Otakar Šín\n\nOtakar Šín (23. dubna 1881, Rokytno u Nového Města na Moravě – 21. ledna 1943, Praha) byl český hudební skladatel, teoretik a pedagog.\n\nOtec skladatele byl hostinský, nejprve v Rokytně a později ve Fryšavě. První hudební vzdělání dal Otakarovi bývalý šlechtický vychovatel a lesník František Dušek. Od pěti let jej učil hrát na housle a o rok později i na klavír. Otec však nevěřil v synovo nadání a přihlásil jej na \"Vyšší průmyslovou školu\" v Brně, kde Otakar ve druhém ročníku beznadějně propadl. Začal se tedy učit v Novém Městě na Moravě sládkem. Po vyučení se stal sládkem v pivovaře v Maffersdorfu u Liberce (dnes Vratislavice nad Nisou). V pivovaře založil kapelu, se kterou měl velký úspěch.\n\nJeště během svého zaměstnání v pivovaře se nechal zapsat do prvního ročníku Pražské konzervatoře. Studoval varhanní a kompoziční oddělení, kde jeho učiteli byli Josef Klička a Karel Stecker. Dál ještě pokračoval v mistrovské škole klavírní u Josefa Jiránka a ze hry na klavír složil v roce 1911 státní zkoušku. Vyučoval soukromě hru na klavír a harmonii a stal se sbormistrem pěveckého spolku „\"Škroup\"“. Oženil se s Libuší Ichovou a v roce 1919 se stal na konzervatoři výpomocným učitelem teoretických předmětů. O rok později již byl na témže ústavu jmenován definitivním profesorem.\n\nJeho skladatelské dílo vychází z hudby Vítězslava Nováka a Josefa Suka. Studium partitur těchto mistrů jej přivedlo k teoretickým problémům harmonie v hudbě 20. století. Vydal několik teoretických spisů, ve kterých zveřejnil významné teoretické objevy.\n\nZa své teoretické i hudební dílo byl v roce 1928 zvolen řádným členem České akademie věd a umění a získal dvakrát Státní cenu (1930 a 1937). Zemřel v Praze 21. ledna 1943. Pochován je na fryšavském hřbitově.\n\n\n\n\n\n\n\n"}
{"id": "795966", "url": "https://cs.wikipedia.org/wiki?curid=795966", "title": "Tereza Klimešová", "text": "Tereza Klimešová\n\nTereza Klimešová (* 1996) je česká modelka a vítězka Elite Model Look Czech Republic 2010.\n\nTereza Klimešová pochází z Prahy, kde také studuje španělské gymnázium. Ovládá anglický a španělský jazyk. Její matka Lucie Klimešová pracuje jako asistentka majitele výrobní firmy. Její otec Pavel Klimeš je ředitel firmy obchodující s realitami. Má mladšího bratra Jana. Má koně Ravella, který je i jejím velkým koníčkem.\n\nV roce 2010 se stala českou vítězkou Elite Model Look Czech Republic, poté naši zemi reprezentovala na 27. ročníku světového finále, které se konalo 10. října 2010 v hotelu Gran Melia v čínské Šanghaji, kde se probojovala do TOP 15 z 66 dívek z celého světa.\nNafotila editorialy například pro české časopisy \"Marie Claire\", \"Elle\", \"Style\", italský \"Flair\", \"Vogue Sposa\", singapurský \"Style\", \"Elle\" a spoustu dalších. V prosinci roku 2012 se objevila na obálce přílohy marockého \"L'Officiel\".\n\n"}
{"id": "795976", "url": "https://cs.wikipedia.org/wiki?curid=795976", "title": "Jakub Krejčík", "text": "Jakub Krejčík\n\nJakub Krejčík (* 25. června 1991, Praha, Československo) je český hokejový obránce hrající v týmu Lukko Rauma.\n\nV mládežnických kategoriích působil hlavně ve Slavii. Premiéru v mužském hokeji odehrál v sezoně 2009–10, když nastoupil do jednoho utkání za HC Rebel Havlíčkův Brod, kde byl na hostování. Příští sezonu 2010–11 strávil většinou v juniorce Slávie. Ale poprvé naskočil i do extraligy a odehrál v ní celkem devět zápasů. Stejný počet zápasů odehrál i v 1. lize za Havlíčkův Brod. Následující sezona 2011–12 pro něj byla průlomová. V extralize odehrál 51 utkání základní části a následně i celé play-out. A přišla i premiérová účast v seniorské reprezentaci. V sezoně 2012–13 odehrál ve Slavii pouze devět utkání. Poté si ho vytáhl HC Lev Praha, který hrál svou premiérovou sezonu v KHL. Krejčík odehrál celý zbytek základní části a dlouho nastupoval i v obraném páru se Zdeno Chárou. A v play-off si zahrál i všechny čtyři zápasy proti CSKA Moskva. Jenže před sezonou 2013–14 Lev výrazně posílil a Krejčík byl vytlačen ze sestavy. Takže následně v rámci Sportovního Holdingu Praha šel od 18.9.2013 na hostování do HC Sparta Praha. Po sezoně odešel do švédského týmu Örebro HK, kterému se upsal na dva roky.\n\nV sezónách 2016/2017 a 2017/2018 byl hráčem HC Kometa Brno a výrazně pomohl k zisku dvou mistrovských titulů pro tento tým. Před začátkem sezóny 2018/2019 odešel do klubu Lukko Rauma.\n\nSvou premiéru za seniorskou reprezentaci si odbyl v sezoně 2011–12, kdy byl v prosinci nominován na ruský Channel One Cup. Premiéra přišla v druhém zápasu turnaje proti Finsku. Zápas se hrál v Moskvě a Češi vyhráli 5:1. Krejčík si navíc při premiérovém startu hned připsal i první gól v seniorské reprezentaci. Následně se s národním týmem podíval i na MS 2012 a získal bronzovou medaili.\n\nStatistiky reprezentace\n"}
{"id": "795983", "url": "https://cs.wikipedia.org/wiki?curid=795983", "title": "Paul Landowski", "text": "Paul Landowski\n\nPaul Landowski, plným jménem Paul-Maximilien Landowski (1. června 1875 v Paříži – 31. března 1961 v Boulogne-Billancourt) byl francouzský sochař polského původu.\n\nV letech 1933–1937 byl ředitelem Villa Medici v Římě, později se stal ředitelem francouzské Académie des Beaux-Arts. Byl také kurátorem světové výstavy v Paříži 1937. Jeho nejznámějším dílem je Socha Krista Spasitele na kopci Corcovado nad brazilským městem Rio de Janeiro. Dokončil ji v roce 1931 po pětileté práci podle plánů brazilského inženýra Heitora da Silvy Costy.\n\nZa svou sochu \"Bojující David\" (David combattant) obdržel v roce 1900 Prix de Rome.\n\nJeho syn Marcel Landowski (1915–1999) byl francouzský hudební skladatel, který se angažoval i v politice.\n\n"}
{"id": "795987", "url": "https://cs.wikipedia.org/wiki?curid=795987", "title": "Barbara Ištvánová", "text": "Barbara Ištvánová\n\nBarbara Ištvánová (* 29. července 1991, Komárno, Československo) je slovenská modelka a vítězka Kenvelo Elite Model Look Slovakia 2007.\n\nV 15 letech se stala finalistkou pěvecké soutěže \"In Hľadá Supertvár\" \"2006\". V 16 letech zvítězila na národním finále v soutěže Kenvelo Elite Model Look Slovakia 2007. Poté reprezentovala Slovensko na světovém finále Elite Model Look International 2007, které se konalo 21. dubna 2008 v Praze, kde se umístila na 5. místě. Její česká kolegyně Hana Jiříčková se umístila na 3. místě.\n\n"}
{"id": "796006", "url": "https://cs.wikipedia.org/wiki?curid=796006", "title": "Dan Růžička", "text": "Dan Růžička\n\nDan Růžička (* 31. prosinec 1991) je český profesionální hokejista, který v současnosti hraje za ČEZ Motor České Budějovice.\n\nJe odchovanec plzeňského hokeje a byl jak u Mistrovského titulu Plzně v sezóně 2012/2013 tak i u zisku bronzu v sezóně 2011/2012.\n\nDan hraje na postu obránce a mezi jeho hokejové vzory patří Nicklas Lidström.\n\n\n\n"}
{"id": "796007", "url": "https://cs.wikipedia.org/wiki?curid=796007", "title": "Jakub Ruprecht", "text": "Jakub Ruprecht\n\nJakub Ruprecht (* 4. prosinec 1991, Plzeň) je český profesionální hokejista.\n"}
{"id": "796009", "url": "https://cs.wikipedia.org/wiki?curid=796009", "title": "Josef Šíma (kněz)", "text": "Josef Šíma (kněz)\n\nJosef Šíma (28. října 1889, Praha-Smíchov – 16. listopadu 1970, Děčín) byl český katolický kněz, církevní právník, emeritní profesor bohoslovecké fakulty Karlovy univerzity v Praze a děkan fakulty.\n\nNarodil se na pražském Smíchově a tam také vychodil reálné a vyšší gymnázium. Maturoval 7. července 1908. Dále studoval na české teologické fakultě c. k. Karlo-Ferdinandovy university v Praze s absolutoriem v roce 1912. Následně byl v roce 1912 vysvěcen na kněze a začal působit v pastoraci. Dne 24. května 1919 byl jmenován adjunktem na české bohoslovecké fakultě c. k. Karlo-Ferdinandovy university v Praze na dobu od 1. října 1918 do 30. září 1920. Dne 11. srpna 1920 byl opět jmenován adjunktem na teologické fakultě Karlovy university v Praze na dobu 1. října 1920 do 30. září 1922. Na této fakultě získal doktorát teologie a promoval 24. dubna 1921. Jeho disertační práce nese název: \"\"Historia Innocentii III tituli acto\"\". Poté začal působit jako středoškolský profesor a zároveň začal studovat na právnické fakultě Karlovy univerzity v Praze, kde promoval 21. března 1931. Se studiem pokračoval v Římě na papežské univerzitě \"Pontificium Athenaeum ad St. Apolinarem\" v letech 1931-1932. Poté na bohoslovecké fakultě univerzity v Mnichově v letním semestru 1934-1935. Dne 10. září 1932 byl pověřen na teologické fakultě Karlovy univerzity v Praze suplováním církevního práva s platností od 1. října 1932. Zde také 22. června 1934 měl habilitaci k docentuře pro obor církevního práva, která byla schválena 24. července 1934. Název spisu je: \"\"O konkordátním právu a o konkordátech po světové válce\"\". Dále byl na teologické fakultě Karlovy univerzity jmenován mimořádným profesorem pro obor církevního práva, s účinností od 1. října 1937 poté co napsal spis: \"\"Úcta mučedníků v prvních staletích. Příspěvek k dějinám kanonizace do roku 1000\"\".\nOd 1. srpna 1940 do 31. května 1945 byl dán, v souvislosti s děním v Protektorátu Čechy a Morava, na dovolenou. Dne 5. února 1946 byl pražskou teologickou fakultou aktivován s účinností k 1. červnu 1945. Řádným profesorem pro obor církevního práva na teologické fakultě Karlovy univerzity byl jmenován dne 14. května 1946 s účinnosti od 1. června 1946. V akademickém roce 1946-1947 se na téže fakultě stal děkanem. Přestože doklad o jmenování řádným profesorem církevního práva na Římskokatolické Cyrilometodějské teologické fakultě v Praze nebyl nalezen, má se za to, že byl jmenován dne 2. října 1950 s účinností od 1. září 1950. Výuce se věnoval do konce akademického roku 1950-1951 a poté odešel na zdravotní dovolenou. V říjnu 1951 byl pensionován a jeho působení na teologické fakultě bylo ukončeno. Zemřel 16. listopadu 1970 v Děčíně, pohřben byl v Praze na Vyšehradě.\n\nČasopisecké studie, zejména: \"Časopis katolického duchovenstva\".\n\n\n\n"}
{"id": "796011", "url": "https://cs.wikipedia.org/wiki?curid=796011", "title": "Jakub Lev", "text": "Jakub Lev\n\nJakub Lev (* 6. prosince 1990, Plzeň) je český profesionální hokejista, který momentálně hraje za tým Mountfield Hradec Králové.\n\n\n"}
{"id": "796016", "url": "https://cs.wikipedia.org/wiki?curid=796016", "title": "OpoPOP", "text": "OpoPOP\n\nopoPOP je studiové album českého hudebního souboru wrgha POWU orchestra. Vydáno a pokřtěno bylo 10. března 2012 v Malostranské besedě. Album je velice rozmanité – kombinuje rozdílné žánry a střídá různé výrazové polohy.\n\nDeska byla zařazena do seznamu 14 nejlepších českých alb roku 2012, který je každoročně sestavován v pořadu „Neon“ Českého rozhlasu Pardubice.\n\n\n\n"}
{"id": "796019", "url": "https://cs.wikipedia.org/wiki?curid=796019", "title": "Sveržov", "text": "Sveržov\n\nSveržov je obec na Slovensku v okrese Bardejov. Na konci roku 2016 měla 606 obyvatel, první písemná zmínka pochází z roku 1355. Nachází se zde římskokatolický kostel svatého Martina z Tours z roku 1828 a také evangelický kostel.\n\n"}
{"id": "796020", "url": "https://cs.wikipedia.org/wiki?curid=796020", "title": "Šarišské Čierne", "text": "Šarišské Čierne\n\nŠarišské Čierne je obec na Slovensku v okrese Bardejov a rodiště rusínského národního buditele Alexandra Pavloviče. Na konci roku 2016 měla 308 obyvatel, první písemná zmínka pochází z roku 1414. Nachází se zde řeckokatolický chrám Narození přesvaté Bohorodičky z roku 1932 a pravoslavný chrám téhož zasvěcení z 90. let 20. století.\n"}
{"id": "796021", "url": "https://cs.wikipedia.org/wiki?curid=796021", "title": "Šašová", "text": "Šašová\n\nŠašová je obec na Slovensku v okrese Bardejov. Na konci roku 2016 měla 146 obyvatel, první písemná zmínka pochází z roku 1352. Nachází se zde řeckokatolický chrám Zesnutí přesvaté Bohorodice z roku 1845, který je národní kulturní památkou Slovenské republiky.\n"}
{"id": "796025", "url": "https://cs.wikipedia.org/wiki?curid=796025", "title": "Nová klasická makroekonomie", "text": "Nová klasická makroekonomie\n\nNová klasická makroekonomie, škola racionálních očekávání, monetarismus II, popř. neomonetarismus je škola ekonomického myšlení, která vychází z neoklasické ekonomie a z díla Roberta E. Lucase. Jedná se o makroekonomickou teorii, která však zdůrazňuje nutnost důsledně stavět na mikroekonomických základech. Nová klasická makroekonomie přináší do moderní ekonomie nový prvek, kterým je hypotéza racionálních očekávání. Její popularita byla zvlášť vysoká mezi mladými ekonomy a její vliv se v průběhu 70. a 80. let 20. století zvyšoval.\n\nHypotézu racionálních očekávání v makroekonomii původně aplikoval Robert E. Lucas. Na jejím rozpracování se podíleli především Neil Wallace a Thomas J. Sargent, kteří zformulovali známou tezi o neúčinnosti hospodářské politiky.\nLucas zároveň modifikoval Phillipsovu křivku do podoby tzv. funkce agregátní poptávky založené na přirozené míře nezaměstnanosti a Okunově zákoně.\n\nNová klasická makroekonomie se začíná rozvíjet v 70. letech 20. století v USA souběžně s monetarismem, a to zejména v souvislosti s novými jevy v ekonomice (stagflace), které nedokázala tehdy dominantní neokeynesiánská teorie vysvětlit. \nOproti monetarismu je však tato nová teoretická koncepce postavena ještě důsledněji na neoklasických základech. \nNa rozdíl od koncepce adaptivních očekávání vychází tato škola z dynamických modelů celkové ekonomické rovnováhy s dokonale pružnou tvorbou cen. Z toho vyplývá i chápání tržní ekonomiky jako naprosto stabilní systém, který se může zhroutit pouze vnějším zásahem.\nNová klasická makroekonomie přebírá mnoho úvah z Friedmanova monetarismu, avšak liší se v pohledu na neutralitu peněz. Pokud ekonomické subjekty vytvářejí správná racionální očekávání, peníze jsou zde neutrální i v krátkém období. Pokračovatelé nové klasické makroekonomie (zastánci teorie reálného hospodářského cyklu) dokonce tvrdí, že peníze jsou neutrální za všech okolností. Monetární politika tak podle této teorie nemá na reálné veličiny sebemenší vliv. Od monetarismu se teorie dále liší důsledným založením na celkové rovnováze, propracovanější metodologií a extrémnějšími závěry.\n\n\n\n"}
{"id": "796029", "url": "https://cs.wikipedia.org/wiki?curid=796029", "title": "Pituicyt", "text": "Pituicyt\n\nPituicyty jsou větvené gliové buňky hvězdicovitého tvaru, které tvoří až 25 % objemu zadního laloku hypofýzy - neurohypofýzy. Ten slouží ke skladování hormonů, které produkují neurony v jádrech hypothalamu ve formě prekursorů.\n\nTyto podpůrné gliové buňky obsahují protein intermediálních filament, glial fibrillary acidic, který je typický pro astrocyty a pak mají také v cytoplazmě trochu látek lipidické povahy. Jádra jsou oválná s náhodně rozmístěnými shluky chromatinu a čistou nukleoplazmou. Jako ostatní astrocyty jsou i tyto buňky jedna ke druhé připojeny výraznými vodivými spoji. Někteří autoři pituicyty rozdělují do dvou nebo i více typů skupin. \n\nPituicyty obklopují axony neurosekrečních buněk a jsou v kontaktu s bazální laminou. Když je do těla vypuštěn antidiuretický hormon nebo oxytocin, pituicyty které sousedí s kapilárami, zbrzdí buněčné procesy a tak umožní axonovým zakončením vypustit skladované hormony do oběhu. Samy žádné hormony neprodukují, oxytocin a antidiuretický hormon jsou syntetizovány neuroendokrinními neurony hypothalamu. Bez specializovaných struktur vytvoří složitou síť, podobnou palisádám a díky tomu mění svůj tvar a velikost. Všechny jejich funkce dosud nebyly stoprocentně popsány. Je možné, že jsou důležité pro růst neurosekrečních axonů, pro obnovení a dorůstání poškozených axonů a také se účastní jejich autofágního zničení, pokud jsou poškozeny. \n\nPituicytom je vzácný benigní mozkový nádor, roste pomalu a ohraničeně a může se vyskytnout v neurohypofýze. Tvoří ho bipolární, vřetenovité gliové buňky, které se derivují z pituicytů. U dospělých se může projevit bolestmi hlavy, problémy s viděním a s funkcí endokrinního systému. Po několika letech se může stát recidivním a k metastázím u něho nedochází.\n"}
{"id": "796045", "url": "https://cs.wikipedia.org/wiki?curid=796045", "title": "Německá lidová strana (Německo)", "text": "Německá lidová strana (Německo)\n\nNěmecká lidová strana (německy \"Deutsche Volkspartei\", zkratka DVP) byla národně liberální politická strana působící v Německu v období Výmarské republiky.\n\nStrana vznikla v roce 1918 v počátcích Výmarské republiky. Za Německého císařství existovala pouze jako pravicové křídlo Národně liberální strany (německy \"Nationalliberale Partei\"), ze které se později vyčlenila. Stranu vedl Gustav Stresemann.\n\nV období Výmarské republiky představovala jednu z dvou tehdejších liberálních stran (tou druhou byla Německá demokratická strana).\n\nV letech 1920-1921 a 1922-1931 se podílela na všech říšských vládách.\n\nPo zmocňovacím zákonu v roce 1933 byla rozpuštěna. Po 2. světové válce na její tradici částečně navázala dnešní FDP.\n\n\nVolební výsledky strany do Říšského sněmu.\n"}
{"id": "796052", "url": "https://cs.wikipedia.org/wiki?curid=796052", "title": "Paul Adelstein", "text": "Paul Adelstein\n\nPaul Adelstein (* 29. dubna 1969, Chicago, Illinois, USA) je americký televizní a filmový herec, známý díky roli agenta Paula Kellermana v televizním seriálu \"Útěk z vězení\" a také díky jeho roli pediatra Coopera Freedmana v seriálu \"Private Practice\".\n\nPaul Adelstein se narodil v americkém Chicagu v roce 1969 do židovské rodiny. Před jeho profesionální hereckou kariérou navštěvoval Adelstein progresivní školu Francis W. Parker School, poté Bowdoin College kde vystudoval angličtinu a také zde promoval. Svojí kariéru započal v divadle. Pracoval v New Crime Productions, spolku založeným hercem Johnem Cusackem, a později spolupracoval se spolkem Steppenwolf Theatre Company.\n\nV roce 1990 přišel jeho filmový debut ve filmu \"Švindlíři \". Objevil se v mnoha televizních seriálech, například \"Cupid\", \"Pohotovost\", \"Beze stopy\" a \"Scrubs\" a také v nespočetně epizodních rolí ve filmech jako jsou například \" Smlouva s ďáblem\" (2000), \"Nesnesitelná krutost\" (2003), \"Gejša \" (2005), a \"Buď v klidu\" (2005). V roce 2005 získal svojí nejdůležitější roli a stal se regulérním členem v seriálu \"Útěk z vězení \". Původně se ucházel o roliLincolna Burrowse, ale nakonec mu byla překvapivě přidělena role Paula Kellermana. Když opustil v roce 2007 seriál Útěk z vězení, připojil se k jinému seriálu \"Private Practice\" a stal se jeho regulérním členem.\n\nV listopadu 2006 se Adelstein oženil s herečkou Lizou Weil, která hrála Paris Gellerovou v \"Gilmorových děvčatech\". V dubnu roku 2010 se jim narodilo první dítě, dcera Josephine Elizabeth Weil-Adelstein. Adelstein je také hlavním zpěvákem a kytaristou kapely Doris.\n\n"}
{"id": "796053", "url": "https://cs.wikipedia.org/wiki?curid=796053", "title": "Kanton Lesneven", "text": "Kanton Lesneven\n\nKanton Lesneven (fr. \"Canton de Lesneven\") je francouzský kanton v departementu Finistère v regionu Bretaň. Skládá se z 12 obcí.\n\n"}
{"id": "796055", "url": "https://cs.wikipedia.org/wiki?curid=796055", "title": "Kanton Pont-Croix", "text": "Kanton Pont-Croix\n\nKanton Pont-Croix (fr. \"Canton de Pont-Croix\") je francouzský kanton v departementu Finistère v regionu Bretaň. Skládá se z 12 obcí.\n\n"}
{"id": "796059", "url": "https://cs.wikipedia.org/wiki?curid=796059", "title": "Kanton Quimper-1", "text": "Kanton Quimper-1\n\nKanton Quimper-1 (fr. \"Canton de Quimper-1\") je francouzský kanton v departementu Finistère v regionu Bretaň. Tvoří jej pouze část obce Quimper.\n"}
{"id": "796060", "url": "https://cs.wikipedia.org/wiki?curid=796060", "title": "Kanton Quimper-2", "text": "Kanton Quimper-2\n\nKanton Quimper-2 (fr. \"Canton de Quimper-2\") je francouzský kanton v departementu Finistère v regionu Bretaň. Skládá se ze dvou obcí, z části města Quimper a obce Ergué-Gabéric.\n"}
{"id": "796061", "url": "https://cs.wikipedia.org/wiki?curid=796061", "title": "Kanton Quimper-3", "text": "Kanton Quimper-3\n\nKanton Quimper-3 (fr. \"Canton de Quimper-3\") je francouzský kanton v departementu Finistère v regionu Bretaň. Skládá se ze tří obcí.\n\n"}
{"id": "796062", "url": "https://cs.wikipedia.org/wiki?curid=796062", "title": "Bitva u Fontenoy-en-Puisaye", "text": "Bitva u Fontenoy-en-Puisaye\n\nBitva u Fontenoy-en-Puisaye bylo ozbrojené střetnutí, které se událo dne 25. června roku 841.\n\nPo smrti franského císaře Ludvíka Pobožného roku 840 se o vládu začali svářit jeho tři synové: Lothar I. Franský, Ludvík II. Němec a Karel II. Holý. Ještě za života starého císaře byl nejstarší syn Lothar jeho spoluvládcem, po císařově smrti však se jeho mladší synové, Ludvík Němec a Karel Holý Lotharově nadvládě vzepřeli. Přispěly k tomu i nerozhodnost a malověrnost až slabost Lotharova, na jehož straně stála katolická církev a austrasijci a Akvitánci. Lothar tak měl nejsilnější pozici, podporoval jej jeho synovec Pipin II. Akvitánský, syn Lotharova mladšího, již zemřelého bratra Pipina I. Akvitánského, který již delší dobu bojoval s Karlem Holým, zatímco v té době byl Ludvík Němec značně vyčerpán válkou se vzbouřenými Sasy. Bratři několikrát nabízeli Lotharovi mír, on však protahoval jednání a nakonec povýšeně oznámil, že všechny kompromisy odmítá. Nerozhodl se však napadnout samostatně Ludvíka ve Frankfurtu a Karla v Orléansu, po řadě diplomatických jednání se Karel s Ludvíkem dohodli na společném postupu a na jaře roku 841 se vojska obou mladších bratří spojila u Châlons-sur-Marne. \n\nNato došlo 25. června k rozhodující bitvě, jež se odehrála u nynější obce Fontenoy-en-Puisaye poblíž Auxerre v Burgundsku. Střet vojsk Lothara a Pipina II. na jedné a Ludvíka a Karla na druhé straně byl jednou z největších bitev karolinského období a přinesl mnoho tisíc obětí. Letopisec Rudolf Fuldský, jeden z autorů Fuldských análů, píše, že to byla tak velká bitva, o jaké současníci ještě neslyšeli. Síly byly vyrovnané – na obou stranách stálo na 150 000 mužů. V boji se střetla především jízda s obrněnými rytíři. Lotharova armáda sestávala z austrasijců, Frísů, Sasů, Italů a Akvitánců. Ludvíkovo vojsko tvořili Bavoři a Alamani, Karlovy síly pocházely z Neustrie a Provence. Pipin porazil vojsko Karla Holého, Lothar, v jehož vojsku mělo být mnoho zrádců, však utrpěl drtivou porážku ve střetnutí se silami Ludvíka Němce a celá bitva tak byla pro něj ztracena. Ztráty na Lotarově straně byly 20–30 000 mužů, na straně vítězných bratří 10 až 20 000 mužů, jiné odhady hovoří o 80 000 padlých. Vítězové únavou nemohli pronásledovat poražené, ovládli však jejich tábory. Jiný letopisec, Engilbert, píše o bitvě: «\"Tento den, pro nějž se prolévá tolik slz, neměl vůbec nastat, měl být vymazán z paměti, neměly pro něj zářit sluneční paprsky a svítat jitřní záře\"». Od krve «\"potok i bláto zrudly a pole kolem zbělely oděvem padlých\"». \n\nPo ztracené bitvě Lothar prchl do Cách; následovaly tzv. Štrasburské přísahy, právní dokument, který podepsali 14. února roku 842 Ludvík Němec a Karel Holý za účelem vytvoření aliance proti Lotharovi. Až následujícího roku 843 se všichni tři bratři dohodli a Verdunskou smlouvou formálně rozdělili království na tři části:\n\nBitvou u Fontenoy a o dva roky později uzavřenou Verdunskou smlouvou se rozpadla Franské říše, jež dosud byla jednotným mnohodárodním státem, v řadu mocenských útvarů. Ty se staly základem řady významných evropských národů. Mnozí historikové tak v této bitvě vidí bod, z něhož se odvíjí počátek německého národa ve Východofranské říši (pozdější Svatá říše římská) a počátek francouzského národa v Západofranské říši (pozdější Francouzské království). Ve Francii se tento střet nazývá první evropskou bitvou.\n\nPrvním, kdo vyslovil názor o tom, že známá bitva se odehrála právě u Fontenay-en-Puisaye, byl opat Edmond Le Bœuf roku 1737 na základě popisu bitvy z pera Nitharda, franského dějepravce 9. století. Roku 1862 zde byl na památku bitvy postaven obelisk.\n\n"}
{"id": "796068", "url": "https://cs.wikipedia.org/wiki?curid=796068", "title": "Éric Charden", "text": "Éric Charden\n\nÉric Charden (* jako Jacques Puissant; 15. října 1942 − 29. dubna 2012) byl francouzský zpěvák. Narodil se ve Vietnamu tibetské matce a francouzskému otci. Zemřel na Hodgkinovu nemoc ve věku 69. let.\n\n"}
{"id": "796076", "url": "https://cs.wikipedia.org/wiki?curid=796076", "title": "Kanton Saintes-Maries-de-la-Mer", "text": "Kanton Saintes-Maries-de-la-Mer\n\nKanton Saintes-Maries-de-la-Mer (fr. \"Canton de Saintes-Maries-de-la-Mer\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se pouze z jediné obce Saintes-Maries-de-la-Mer.\n"}
{"id": "796081", "url": "https://cs.wikipedia.org/wiki?curid=796081", "title": "Kanton Saint-Rémy-de-Provence", "text": "Kanton Saint-Rémy-de-Provence\n\nKanton Saint-Rémy-de-Provence (fr. \"Canton de Saint-Rémy-de-Provence\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z pěti obcí.\n\n"}
{"id": "796082", "url": "https://cs.wikipedia.org/wiki?curid=796082", "title": "Kanton Salon-de-Provence", "text": "Kanton Salon-de-Provence\n\nKanton Salon-de-Provence (fr. \"Canton de Salon-de-Provence\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze dvou obcí Grans a Salon-de-Provence.\n"}
{"id": "796083", "url": "https://cs.wikipedia.org/wiki?curid=796083", "title": "Kanton Tarascon", "text": "Kanton Tarascon\n\nKanton Tarascon (fr. \"Canton de Tarascon\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z pěti obcí.\n\n"}
{"id": "796084", "url": "https://cs.wikipedia.org/wiki?curid=796084", "title": "Kanton Trets", "text": "Kanton Trets\n\nKanton Trets (fr. \"Canton de Trets\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z osmi obcí.\n\n"}
{"id": "796085", "url": "https://cs.wikipedia.org/wiki?curid=796085", "title": "Kanton Vitrolles", "text": "Kanton Vitrolles\n\nKanton Vitrolles (fr. \"Canton de Vitrolles\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z jediné obce Vitrolles.\n"}
{"id": "796087", "url": "https://cs.wikipedia.org/wiki?curid=796087", "title": "Cyril Norman Hinshelwood", "text": "Cyril Norman Hinshelwood\n\nSir Cyril Norman Hinshelwood (19. června 1897 – 9. října 1967) byl anglický fyzikální chemik, nositel Nobelovy ceny za chemii. \n\nNarodil se v Londýně, jeho rodiče byli Norman Macmillan Hinshelwood, autorizovaný účetní a Ethe Frances, rozená Smith. Prvního vzdělání se mu dostalo v Kanadě, odkud se vrátil po smrti svého otce do malého bytu v Chelsea, kde prožil zbytek svého života. Studoval poté na \"Westminster City School\" a Balliol College, Oxfordská univerzita. Během první světové války byl chemikem v továrně na výbušniny. Od roku 1921 do roku 1937 byl domácím učitelem na Trinity College a profesorem chemie na Oxfordské universitě od roku 1937. Byl členem několika \"Advisory Councils\" při britské vládě ve vědeckých záležitostech. V roce 1929 byl zvolen členem Královské společnosti nauk, jejímž prezidentem byl od roku 1955 do roku 1960. V roce 1948 byl povýšen na rytíře a v roce 1960 byl vyznamenán Řádem za zásluhy.\n\nSvé první studie molekulární kinetiky publikoval v práci \"Thermodynamics for Students of Chemistry\" (Termodynamika pro studenty chemie) a \"Kinetics of Chemical Change\" (Kinetika chemických změn) v roce 1926. S Harold Warris Thompsonem studoval explozivní reakce mezi vodíkem a kyslíkem a popsal fenomén řetězové reakce. Jeho následující práce na syntetických změnách v bakteriální buňce měla ohromný význam pro pozdější výzkumné práce o antibiotikách a terapeutických látkách a jeho kniha \"The Chemical Kinetics of the Bacteriall Cell\" (Chemická kinetika bakteriální buňky) byla zveřejněna v roce 1946, následována prací \"Growth, Function a Regulation in Bacterial Cell\" (Růst, funkce a regulace v bakteriálních buňkách) z roku 1966. V roce 1951 publikoval \"The Structure of Physical Chemistry\" (Struktura fyzikální chemie). Tato práce byla znovu otištěna v \"Oxford Classic Texts\" v sekci \"Physical Sciences\" v roce 2005. \n\nV roce 1956 dostal Nobelovu cenu za chemii společně s Nikolajem Semjonovem (SSSR) za své výzkumy mechanismu chemických reakcí.\n\nByl prezident \"Chemical Society\", \"Royal Society\", \"Classical Association\" a \"Faraday Society\", získal mnoho ocenění a čestných titulů.\nNikdy se neoženil. Mluvil plynně sedmi klasickými a moderními jazyky a jeho hlavní záliby byly malování, sbírání čínského porcelánu a zahraniční literatura. \n\n"}
{"id": "796088", "url": "https://cs.wikipedia.org/wiki?curid=796088", "title": "Kanton Orgon", "text": "Kanton Orgon\n\nKanton Orgon (fr. \"Canton d'Orgon\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z osmi obcí.\n\n"}
{"id": "796091", "url": "https://cs.wikipedia.org/wiki?curid=796091", "title": "Kanton La Ciotat", "text": "Kanton La Ciotat\n\nKanton La Ciotat (fr. \"Canton de La Ciotat\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze dvou obcí La Ciotat a Ceyreste.\n"}
{"id": "796092", "url": "https://cs.wikipedia.org/wiki?curid=796092", "title": "Kanton Allauch", "text": "Kanton Allauch\n\nKanton Allauch (fr. \"Canton d'Allauch\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze dvou obcí Allauch a Plan-de-Cuques.\n"}
{"id": "796093", "url": "https://cs.wikipedia.org/wiki?curid=796093", "title": "Kanton Les Pennes-Mirabeau", "text": "Kanton Les Pennes-Mirabeau\n\nKanton Les Pennes-Mirabeau (fr. \"Canton des Pennes-Mirabeau\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze tří obcí.\n\n"}
{"id": "796095", "url": "https://cs.wikipedia.org/wiki?curid=796095", "title": "Kiki Bertensová", "text": "Kiki Bertensová\n\nKiki Bertensová, nepřechýleně Kiki Bertens (* 10. prosince 1991 Wateringen) je nizozemská profesionální tenistka. Ve své dosavadní kariéře na okruhu WTA Tour vyhrála deset singlových turnajů včetně Cincinnati Masters 2018 a Madrid Open 2019. K nim přidala deset deblových trofejí. V rámci okruhu ITF získala sedm titulů ve dvouhře a jedenáct ve čtyřhře.\n\nNa žebříčku WTA byla ve dvouhře nejvýše klasifikována v květnu \n2019 na 4. místě jako první takto vysoko postavená Nizozemka. Ve čtyřhře pak figurovala v dubnu 2018 na 16. místě. Od sezóny 2015 ji trénuje Raemon Sluiter, v letech 2012–2015 tuto roli plnil Christiaan de Jong.\nV páru se stabilní švédskou spoluhráčkou Johannou Larssonovou skončily jako poražené finalistky na Turnaji mistryň 2017 v Singapuru.\n\nV sezóně 2018 ji Ženská tenisová asociace vyhlásila hráčkou s největším zlepšením.\n\nV nizozemském fedcupovém týmu debutovala v roce 2011 utkáním základního bloku 1. skupiny zóny Evropy a Afriky proti Rumunsku, v němž přispěla bodem ze čtyřhry s Richèl Hogenkampovou k výhře 3:0 na zápasy.\n\nV baráži Světové skupiny 2015 proti Austrálii, hrané na antuce v 's-Hertogenboschi, vyhrála obě dvouhry proti Jarmile Gajdošové i Casey Dellacquové. Vítězstvím 4:1 na zápasy postoupily Nizozemky po třinácti letech opět do Světové skupiny.\n\nV úvodním kole Světové skupiny 2016 přispěla dvěma body k překvapivé moskevské výhře Nizozemek nad Ruskem 3:1 na zápasy. Ačkoli nefigurovala v první světové stovce nejdříve porazila Jekatěrinu Makarovovou a rozhodující třetí bod získala vítězstvím nad Světlanou Kuzněcovovou. V semifinále Světové skupiny proti Francii dokázala na hostující půdě porazit výše postavené Caroline Garciaovou i Kristinu Mladenovicovou. Přesto do finále Nizozemky nepostoupily, když zbylé tři utkání prohrály a odešly poraženy 2:3 na zápasy.\n\nDo roku 2019 v soutěži nastoupila k sedmnácti mezistátním utkáním s bilancí 17–2 ve dvouhře a 6–2 ve čtyřhře.\n\nNizozemsko reprezentovala na Letních olympijských hrách 2016 v Riu de Janeiru, kde v úvodním kole ženské dvouhry nestačila na Italku Saru Erraniovou, přestože získala úvodní sadu.\n\nPrvní ženský turnaj na okruhu ITF odehrála v roce 2006 v nizozemském Vlaardingenu. Premiérovou hlavní soutěži na okruhu WTA Tour se stal červnový UNICEF Open 2011, probíhající na trávě v 's-Hertogenboschi, do něhož obdržela divokou kartu od pořadatelů. V úvodním kole podlehla Saře Erraniové.\n\nDo elitní světové stovky žebříčku WTA poprvé pronikla 30. dubna 2012, když se posunula ze 149. na 92. příčku. Jednalo se o důsledek debutového titulu na okruhu WTA Tour, jenž získala na feském turnaji princezny Lally Meryem. Jako kvalifikantka postoupila do finále, v němž zdolala Španělku Lauru Pousovou Tiovou po dvousetovém průběhu. První deblovou trofej přidala na lednovém Hobart International 2015, kde v páru se švédskou hráčkou Johannou Larssonovou přehrály rusko-rumunský pár Vitalija Ďjačenková a Monica Niculescuová.\n\nDo hlavní soutěže pařížského Open GDF Suez 2013 prošla jako šťastná poražená z kvalifikace, když z turnaje odstoupila zraněná Erraniová. Pavoukem se překvapivě probojovala, přes Dominiku Cibulkovou a Lucii Šafářovou, až do semifinále. V něm ji vyřadila pozdější vítězka Mona Barthelová. Bodový zisk jí však zajistil první průnik do světové padesátky, když se 4. únoru 2013 posunula ze 65. na 50. místo.\n\nNa nejvyšší grandslamové úrovni si zahrála osmifinále French Open 2014, kde v roli kvalifikantky podlehla 28. nasazené Andree Petkovicové. Ženská čtyřhra Australian Open 2015 znamenala čtvrtfinálovou účast. S Johannou Larssonovou startovaly jako náhradnice. ve druhém kole na jejich raketách skončil jedenáctý nasazený pár Anabel Medinaová Garriguesová a Jaroslava Švedovová. Poté vyřadily zkušenou dvojici Světlana Kuzněcovová a Samantha Stosurová, aby je poté zastavily Němky Julia Görgesová s Annou-Lenou Grönefeldovou .\n\nDo wimbledonské dvouhry v roce 2015 přijížděla jako 108. tenistka světa. V jednom z nejkratších wimbledonských zápasů historie ji v prvním kole deklasovala světová dvojka a obhájkyně titulu Petra Kvitová. Zápas trval pouze 35 minut a Nizozemka uhrála jediný game. Při vlastním podání ji Češka dovolila získat jediný bod a to zahráním dvojchyby v poslední hře duelu. Jednalo se o nejkratší zápas na okruhu WTA Tour za předešlých pět let.\n\nDruhou singlovou trofej vybojovala na květnové generálce před French Open, norimberském Nürnberger Versicherungscup 2016, kde do hlavní soutěže postoupila z kvalifikace. Ve druhém kole vyřadila světovou sedmičku a nejvýše nasazenou Robertu Vinciovou. Ve finále pak přehrála kolumbijskou hráčku Marianu Duqueovou Mariñovou po dvousetovém průběhu. Na turnaji získala první kariérní double, když po singlu ovládla s Johannou Larssonovou i soutěž čtyřhry.\n\nDo semifinále grandslamu poprvé postoupila na Roland Garros 2016, kde oplatila miamskou porážku světové trojce Angelique Kerberové po třísetovém průběhu. Dále na její raketě zůstaly Italka Camila Giorgiová, turnajová devětadvacítka Darja Kasatkinová, patnáctá nasazená Madison Keysová a světová osmička Timea Bacsinszká. V semifinále hrála s lýtkovým zraněním proti obhájkyni titulu a světové jedničce Sereně Williamsové, které jí způsobovalo horší pohyb zejména při zkrácení hry. Přes dvousetovou prohru jí bodový zisk v následném vydání žebříčku WTA poprvé v kariéře posunul do elitní světové třicítky, když 6. června 2016 figurovala na 27. místě.\n\nPrvní obhájený titul vybojovala na antukovém Nürnberger Versicherungscupu 2017, kde v roli nejvýše nasazené neztratila žádný set. Poté, co ji ve druhé sadě semifinále skrečovala Japonka Misaki Doiová, v závěrečném duelu za 56 minut hladce zdolala českou kvalifikantku a 254. hráčku klasifikace Barboru Krejčíkovou po dvousetovém průběhu. V následném vydání žebříčku se posunula na kariérní maximum, když jí 29. května 2017 patřila 18. příčka.\n\nSezónu otevřela prohrou s Chorvatkou Anou Konjuhovou v prvním kole Brisbane International. Titul však získala ve čtyřhře s krajankou Demi Schuursovou po finálové výhře nad slovinsko-španělskými turnajovovými čtyřkami Andrejouu Klepačovou s Maríou José Martínezovou Sánchezovou. Připsaly si tak premiérovou společnou trofej. Pro Bertensovou to byl jubilejní desátý deblový titul. Ve druhé fázi Sydney Internationa ji vyřadila turnajová jednička Garbiñe Muguruzaová. O jedno kolo dále se pak probojovala na Australian Open, kde skončila na raketě světové dvojky a pozdější šampionky Caroline Wozniacké. Své úvodní zápasy postupně prohrála na St. Petersburg Ladies Trophy, Dubai Tennis Championships a BNP Paribas Open v Indian Wells, když nad její síly byly Věra Zvonarevová, Wang Čchiang, respektive ve třetím případě Serena Williamsová. Šňůru čtyř porážek přerušila na Miami Open, na kterém postoupila do třetího kole. V této fázi ji zdolala Venus Williamsová.\n\nV roli dvanácté nasazené pak v dubnu přijížděla do jihoarolínského Charlestonu na Volvo Car Open, hraném na zelené antuce. Semifinálovou bitvu s americkou turnajovou sedmičkou Madison Keysovou rozhodla až v tiebreaku třetí sady a v jejím průběhu odvrátila mečbol. Ve finále pak hladce přehrála 29letou nasazenou pětku Julii Görgesovou, když na ni Němka uhrála jen tři gamy. V následném vydání žebříčku postoupila na 21. místo, tři příčky za osobní maximum. V úvodní části sezóny se přitom potýkala s formou, když na prvních sedmi odehraných turnajích dokázala zvítězit pouze ve čtyřech utkáních. Halový Porsche Tennis Grand Prix znamenal vyřazení v první fázi od pozdější šampionky Karolíny Plíškové. Debutové finále v kategorii Premier Mandatory odehrála na antukovém Mutua Madrid Open, do něhož prošla po výhrách nad světovou dvojkou Caroline Wozniackou ve třetím kole, Ruskou Marií Šarapovovou a semifinálovém vítězství se sedmou hráčkou žebříčku Caroline Garciaovovou. Z boje o titul odešla poražena od české světové desítky Petry Kvitové ve třech setech a ani druhý vzájemný zápas nevyhrála. Po turnaji postoupila na nové kariérní maximum, když jí patřila 15. příčka. Pokles formy se dostavil během Internazionali BNL d'Italia, na němž její cestu soutěží ukončila Maria Sakkariová. Antukový Nürnberger Versicherungscup přinesl čtvrtfinálovou účast, s porážkou od Kirsten Flipkensové. Z grandslamového French Open odjela po třetím kole, když Angelique Kerberová zápas rozhodla ve dvou tiebreacích. Travnatou sezónu zahájila prohrou ve druhém kole nizozemského Libéma Open opět s Flipkensovou a vyřazením na úvod eastbournského Nature Valley International, z rakety Mihaely Buzărnescuové. Přes nevýrazné výkony dosáhla prvního čtvrtfinále ve Wimbledonu, kde ji dubnovou porážku oplatila Julia Görgesová.\n\nLetní sezónu na amerických betonech rozehrála na Rogers Cupu. Ve čtvrtfinále podlehla Ashleigh Bartyové. Celkově šestou singlovou trofej, první neantukovou a první z kategorie Premier 5, si odvezla ze srpnového Western & Southern Open v Cincinnati. Ve finálovém duelu zdolala rumunskou světovou jedničku Simonu Halepovou po třísetovém průběhu. V tiebreaku druhé sady odvrátila mečbol soupeřky. Bilance Bertensové s hráčkami elitní světové desítky přitom ještě v závěru května 2018 činila 3–17, z toho na tvrdém povrchu 0–9. Během dalších tří měsíců však z jedenácti utkání proti členkám Top 10 vyhrála deset, z toho šestkrát na tvrdém povrchu. Poprvé v kariéře také Nizozemka zvládla vyhrát více než tři utkání na tvrdém povrchu pod otevřeným nebem v řadě. Na turnaji porazila čtyři členky světové desítky a ve finále zdolala debutově i světovou jedničku. Bodový zisk ji posunul na nové kariérní maximum žebříčku WTA, když 20. srpna 2018 figurovala na 13. místě. Na US Open si po výhrách nad Kristýnou Plíškovou a americkou kvalifikantkou Francescou Di Lorenzovou poprvé zahrála třetí kolo. V něm však její osmizápasovou neporazitelnost ukončila 19letá Češka Markéta Vondroušová, figurující na 103. místě žebříčku, když o vítězce rozhodl až tiebreak závěrečné sady.\n\nBěhem asijské túry získala třetí sezónní trofej na Korea Open po závěrečném vítězství nad Ajlou Tomljanovićovou. Po skončení se posunula na nové kariérní maximum, 11. místo žebříčku. Pokles formy se poté projevil časnými prohrami na čtyřech turnajích. Ve druhém kole Wuhan Open podlehla Anastasiji Pavljučenkovové a ve třetí fázi China Open nestačila na Kateřinu Siniakovou. Po návratu do Evropy odešla poražena ve druhém utkání Upper Austria Ladies Linz od Margarity Gasparjanové a v témže kole Kremlin Cupu nenašla účinnou taktiku na Aljaksandru Sasnovičovou.\n\nPo odstoupení světové jedničky Halepové 18. října 2018 doplnila startovní pole Turnaje mistryň z pozice světové devítky. Jako debutantka singapurského WTA Finals postoupila z bílé skupiny do semifinále, když v ní obsadila druhé místo. Postup si zajistila výhrami nad světovou dvojkou Angelique Kerberovou a Naomi Ósakaovou, která duel po ztrátě úvodní sady skrečovala. Nestačila však na Sloane Stephensovou. v semifinále ji zastavila pozdější ukrajinská vítězka Elina Svitolinová po vyrovnaném třísetovém průběhu.\n\nSezónu rozehrála na Brisbane International, kde po výhře nad Elise Mertensovou podlehla Donně Vekićové. Navazující týden si zahrála semifinále Sydney International, v němž nestačila na Australanku Ashleigh Bartyovou ve třech setech. První major roku Australian Open jí na úvod přinesl výhru nad Američankou Alison Riskeovou, aby ve druhém utkání skončila na raketě Anastasiji Pavljučenkovové. Ve čtvrtfinále vypadla na Qatar Total Open. Do premiérového finále v sezóně postoupila na únorovém St. Petersburg Ladies' Trophy, kde postupně vyřadila Ysaline Bonaventureovou, Pavljučenkovovou a Arynu Sabalenkovou. V boji o osmý kariérní titul oplatila lednovou porážku Chorvatce Vekićové po dvousetovém průběhu. Na březnovém BNP Paribas Open v Indian Wells se poprvé probojovala do čtvrtého kola přes Magdu Linettevou a Johannu Kontaovou, než ji stopku v dlouhém třísetovém duelu vystavila Garbiñe Muguruzaová. Téže osmifinálové fáze dosáhla i na navazujícím Miami Open, kde přehrála čínskou hráčku Wang Si-jü a Viktórii Kužmovou. Cestu pavoukem však Nizozemce ukončila pozdější šampionka turnaje Ashleigh Bartyová.\n\nNa halové antuce Porsche Tennis Grand Prix přešla přes německou jedničku Angelique Kerberovou do semifinále, v němž nezvládla třísetovou bitvu se světovou trojkou Petrou Kvitovou. Premiérovou trofej z kategorie Premier Mandatory, a devátou celkově, si odvezla z květnového Mutua Madrid Open, kde startovala jako sedmá hráčka žebříčku. Ve třetím kole vyřadila lotyšskou turnajovou dvanáctku Anastasiji Sevastovovou, poté vrátila čerstvou prohru obhájkyni trofeje Kvitové a ani v semifinále ji nezastavila Američanka Sloane Stephensová. Na madridské antuce tak postoupila druhý rok v řadě do finále, v němž zdolala dvojnásobnou šampionku Simonu Halepovou. Poměr vzájemných zápasů vyrovnala na 3–3 a ukončila 14zápasovou neporazitelnost Rumunky na antuce. Stala se první vítězkou, která prošla celou soutěží bez ztráty setu. Po turnaji se posunula na nové kariérní maximum, 4. místo žebříčku WTA, jako nejvýše postavená Nizozemka v historii. \n\n"}
{"id": "796098", "url": "https://cs.wikipedia.org/wiki?curid=796098", "title": "Pavel Větrovec", "text": "Pavel Větrovec\n\nPavel Větrovec (* 27. července 1949 v Ústí nad Labem) je český klavírista, varhaník, hudební pedagog, dirigent, kapelník, hudební aranžér a skladatel.\n\n\nOd roku 1964 pracoval jako korepetitor ve Státním divadle v Ústí nad Labem, později od roku 1968 pracoval v ústeckém Kladivadle, kde spoluzaložil jazzové kombo. Základní vojenskou službu absolvoval v Litoměřicích v posádkové hudbě.\n\nNa počátku 70. let 20. století pracoval také jako kapelník Velkého tanečního orchestru, v letech 1971 až 1973 pak působil jakožto aranžér, klavírista a skladatel v Divadle Semafor v Orchestru Ferdinanda Havlíka (aranžoval zde, mimo jiné, hudbu ke hře \"Kytice\"). Poté řadu let pracoval ve svobodném povolání, kdy spolupracoval s mnoha významnými českými skladateli, sólisty i orchestry.\n\nOd roku 1982 člen Orchestru Ladislava Štaidla, po odchodu Ladislava Štaidla se stal i jejím kapelníkem. Orchestr přejmenoval na Karel Gott Band a doprovázel s ním Karla Gotta až do roku 2019 (do jeho smrti). Jako kapelník pro Karla Gotta napsal řadu písní. \n\nV současnosti je častým členem doprovodné kapely sopranistky Markéty Mátlové, člen skupiny J.I.P. a kapelník tria Dáši Zázvůrkové.\n"}
{"id": "796101", "url": "https://cs.wikipedia.org/wiki?curid=796101", "title": "Lymfoidní progenitor", "text": "Lymfoidní progenitor\n\nLymfoidní progenitor (common lymphoid progenitor, CLP) je lymfoidní multipotentní buňka v kostní dřeni vznikající z multipotentního progenitoru vznikajícího z pluripotentní hematopoetické kmenové buňky, dávající v průběhu hematopoezy (krvetvorby) vznik T-lymfocytům, B-lymfocitům a NK buňkám (natural-killer cells). \n<ref name=\"doi= 10.1038/35030112\">\n\n</ref> \n\nRegulace přežití buňky a buněčného růstu v průběhu hemato-lymfopoézy je primárně zajišťována cytokiny. Cytokinová signalizace je kritickým krokem k diferencianci buňky do lymfoidní linie. Lymfoidní progenitory mohou být přesměrovány k vývoji do myeolidní řady stimulací receptorů skrze exogenní expresi interleukinu (IL)-2 a GM-CSF (granulocyte/macrophage colony-stimulating factor). Signalizační dráhy jsou oddělené, čehož důkazem je spouštění diferenciace do granulocytů a monocytů různými cytoplazmatickými doménami. \nEndogenní myelomonocytové cytokinové receptory pro GM-CSF (granulocyte/macrophage colony-stimulating factor) a M-CSF (macrophage colony-stimulating factor) na lymfoidních progenitorech nejsou, u myeloidních jsou transkribovány až po indukci do myeloidní linie prostřednictvím IL-2. \n\nRozlišení velmi malých lymfoidních progenitorů je možné díky vícebarevné průtokové cytometrii a použití genetických markerů. Lymfoidní progenitory mají poměrně různorodé vlastnosti, jedna skupina má potenciál vytvořit jednotlivou linii (například T-lymfocytů), ovšem velmi rané progenitory si mohou zachovat určitý stupeň plasticity. To znamená, že jejich částečná progrese nevylučuje \"přeprogramování\" k jinému osudu. \n<ref name=\"doi= 10.1016/j.coi.2005.01.012\">\n\n</ref>\n\nAkutní lymfoblastická leukémie (ALL) tvoří 80% všech leukémií, přičemž průběh se liší v dětském a dospělém věku. ALL v dětském věku je důsledek opakovaného poškození chromozomální výbavy lymfoidního progenitoru, spolu s působením běžných bakteriálních a virových infekcí na které je ALL abnormální odpovědí. Leukémie z prekurzorů B lymfocytů tvoří 85% všech ALL, leukémie z prekurzorů T lymfocytů tvoří pak 15%. Druhým typem lymfoblastické leukémie je pak chronická lymfatická leukémie (CLL). \n"}
{"id": "796105", "url": "https://cs.wikipedia.org/wiki?curid=796105", "title": "Jan Jodl", "text": "Jan Jodl\n\nJan Jodl, podepisující se Jan Jodl Kralupský či Jan Křestitel Jodl Kralupský, (28. května 1791 Kralupy nad Vltavou – 28. ledna 1869 Kralupy nad Vltavou) byl český národní buditel a jazykovědec, bohemista, slavista a slavjanofil.\n\nNarodil se ve starém selském rodě v Kralupech jako jedno z 10 dětí. Kralupy v té době byly malou vesničkou s 21 či 18 staveními. Statek zvaný u Jodlů či Jodlovna, č. p. 16, patřil k nejstarším a největším ve vsi, Jodlovi zde byli usazeni od roku 1687. Patřilo k němu 65 strychů polí, výsadní hospoda a dvě velké zahrady.\n\nDo školy chodil v Minicích, v Praze pak vystudoval gymnázium a klasickou filologii. Pod vlivem Josefa Dobrovského se stal znalcem slovanských jazyků (ovládal je téměř všechny) a nadšeným slavjanofilem. Krom toho ovládal němčinu, italštinu, francouzštinu, latinu a řečtinu.\n\nPrvním jeho pedagogickým působištěm byl Písek, poté učil na gymnáziu v Jičíně. Od druhého pololetí školního roku 1815/1816 získal v konkurzu na gymnáziu v Litoměřicích (kde se usadil 16. února 1816) místo profesora, které se uvolnilo po 16letém působení Josefa Jugmanna, který odcházel do Prahy. V tomto školním roce byla na gymnáziích nařízením dvorské kanceláře zavedena čeština jako nepovinný předmět a proto byli za profesory přednostně přijímáni žadatelé, kteří ji ovládali. Češi tvořili na litoměřickém gymnáziu asi třetinu žactva a výuku češtiny zde Josef Jungmann zavedl již roku 1800, jako první v království.\n\nAčkoliv v roce Jodlova narození byla na pražské univerzitě otevřena katedra českého jazyka, Dobrovský i Jungmann psali své knihy o češtině německy nebo latinsky. K výuce byla k dispozici německy psaná mluvice \"Ausführliches Lehrgebäude der böhmischen Sprache\" od Josefa Dobrovského. Je známo, že tuto učebnici přeložil do češtiny v roce 1822 Václav Hanka. V. J. Nováček však našel v dopise, který psal František Palacký Josefu Jungmannovi 3. prosince 1818, zmínku o Jodlem psaném rukopisu české mluvnice, který Palacký obdržel v balíčku, což by podle Nováčka mohlo znamenat, že Dobrovského mluvnici přeložil do češtiny a zpracoval Jan Jodl už o 4 roky před Hankou. Další stopy tohoto Jodlova rukopisu se však badatelům nepodařilo nalézt. Mezi jeho žáky v Litoměřicích patřili pozdější církevní historik Josef Ginzel, hudební skladatel Václav Jindřich Veit, spolutvůrce Františkových Lázní Paul Cartellieri a další.\n\nV Litoměřicích pobyl jen dva a půl roku a odešel do Chorvatska, protože 14. dubna 1818 ve svých 27 letech se stal na základě konkurzu ředitelem gymnázia ve Vinkovcích a současně ředitelem veškerého školství tzv. Vojenské hranice, tedy nárazníkové oblasti mezi habsburskou monarchií a Osmanskou říší (jeho funkce nesla název „generální ředitel studií a všeho školství ve Vojenské hranici Slovanskořímské i v území Šajkášů v Království uherském“). Služební přísahu složil u Krajského úřadu v Litoměřicích a od zdejší vojenské pokladny získal i zálohu na cestovní náklady. S Dobrovským, Jungmannem, Hankou, Šafaříkem, Palackým či Klicperou nadále udržoval písemný styk. Celkem zde působil 7 let.\n\nV roce 1826 se vrátil do vlasti a nastoupil jako profesor na gymnáziu v Brně, kde v německojazyčném prostředí působil až do roku 1848. Toho roku se zúčastnil Slovanského sjezdu v Praze jako „posel národa českoslovanského k národu jihoslovanskému“, z následujících bojů na barikádách obležené Prahy pak unikl přes vltavský jez.\n\nMěl neustále konflikty v zaměstnání i v rodině. Kvůli své účasti v revolučních událostech byl 15. prosince 1848 zbaven místa na brněnském gymnáziu. Kvůli jeho vlasteneckým aktivitám se s ním rozešla i manželka a syn. Jeho jediný syn se odnárodnil a stal se rakouským důstojníkem.\n\nBěhem života se čtyřikrát pokusil o získání profesury na univerzitě, ale nikdy ji nezískal, což je přičítáno jeho vlastenectví a zaměření jeho literární činnosti.\n\nPřispíval do časopisů \"Lumír\" či \"Květy\". Psal odborná jazyková díla, například:\n\nSpolečně s Dobrovským, Koubkem a Jungmannem spolupracovali na edičním záměru \"Malé české encyklopedie\".\n\nNa přímluvu vlivných přátel získal nakrátko ještě místo na akademickém gymnáziu v Praze a roku 1851 (či 1861) byl penzionován. Nejprve žil opuštěný a sám s malou penzí v Praze, po deseti letech si ho jako sedmdesátiletého odvezl synovec Matěj Jodl na rodinný statek do Kralup a příbuzní mu zde poskytovali obživu. Napsal a vlastním nákladem roku 1866 vydal čítanku s názvem \"Děje- národo- a mluvopisný obzor česko-slovanský částečně i všeslovanský\", čímž se nesmírně zadlužil. Napsal také Českou mluvnici, která však tiskem nikdy nevyšla.\n\nZemřel 28. ledna roku 1869 roztrpčen a zklamán. Jeho pohřbu na minickém hřbitově se zúčastnili tři kněží a tisíce lidí z Podřipska a byl pohřben v rodinné hrobce Jodlů. Na později postaveném pomníku jsou vytesána jména 15 členů rodiny, ale jeho jméno mezi nimi chybí. Poslední potomci rodu prodali usedlost v Kralupech v roce 1919 či 1920 Sokolu, který zde sídlí dodnes. Na výstavbu zamýšleného velkého Sokolského domu na tomto pozemku však Sokol nikdy peníze nenašetřil. V roce 1932 byla na Jodlovně odhalena pamětní deska Janu Kř. Jodlovi Kralupskému. Ulice, v níž se dům nachází, dostala na počest Jana Jodla jméno Jodlova.\n\n"}
{"id": "796106", "url": "https://cs.wikipedia.org/wiki?curid=796106", "title": "Kylie Minogue (album)", "text": "Kylie Minogue (album)\n\nKylie Minogue je páté studiové album australské zpěvačky Kylie Minogue, vydané 19. září 1994 hudebním vydavatelstvím Deconstruction Records. Podle jednoho skladatele a producenta alba, Stevea Andersona, se alba prodalo na 2 miliony kopií po celém světě.\n\n\n"}
{"id": "796122", "url": "https://cs.wikipedia.org/wiki?curid=796122", "title": "Semenec", "text": "Semenec\n\nSemenec je betonová rozhledna, umístěna západně od Týna nad Vltavou. Je umístěna ve výšce 439 m n. m. a je vysoká 7 metrů, vyhlídka je v 4 metrech.\n\nRozhledna se jmenuje podle lesnatého kopce Semenec, na němž stojí. U rozhledny Semenec začínají 2 naučné stezky: Naučná lesní stezka Semenec, 5 km okruh pestrým lesem se zajímavými zastaveními s informačními tabulemi; a Stezka z Týna na Onen Svět - nejdelší naučná stezka v ČR.\n\n300 metrů od rozhledny směrem soutoku Lužnice s Vltavou navštivte Přírodovědné muzeum Semenec - přírodovědný areál s arboretem, geologickou expozicí, občerstvením a možností hry pro děti. \n\n\n"}
{"id": "796123", "url": "https://cs.wikipedia.org/wiki?curid=796123", "title": "Strání (zámek)", "text": "Strání (zámek)\n\nLovecký zámeček Strání stojí v obci Strání v okrese Uherské Hradiště. Je chráněn jako kulturní památka České republiky.\n\nPodle písemných pramenů, resp. záznamů v urbáři ostrožské panství, existoval v obci panský dvůr již kolem roku 1592. Krátce po roce 1650 nechal Gundakar z Lichtenštejna, jenž měl své sídlo v Uherském Ostrohu, zámeček přestavět v duchu renesance. Na přestavbu byl použit materiál z tvrze, která stála na místě hřbitova. Od počátku 18. století zde sídlila lesní správa, objekt byl také využíván jako zájezdní hostinec a jeho součástí byly stáje a vozovny. Během přestaveb v roce 1850 došlo ke zboření části západního křídla zámku a k přestavbě hospodářských budov, které se ovšem do současnosti nedochovaly a jejich existenci můžeme doložit jen dobovými plány. V roce 1948 byl objekt v majetku krajské správy lesů, lesní závod Luhačovice, která jej roku 1960 předala obci a následně jej do užívání získalo místní JZD. Na začátku 70. let 20. století se budova dočkala rekonstrukce do současné podoby. V patře došlo k otevření arkád a také byla k budově přistavěna schodišťová hala. Nad velkým sálem navíc přibyla ubytovna. V dalších letech byl zámeček pronajímán, jedním z posledních nájemců byl fotbalový klub FC Strání. Od roku 2003 procházel rozsáhlou rekonstrukcí a přeměnou na hotel. V interiéru se dochovaly ceněné historické prvky, včetně původních kleneb z doby barokní přestavby i zbytky výzdoby z poloviny 19. století nacházející se v patře zámečku.\n\n"}
{"id": "796131", "url": "https://cs.wikipedia.org/wiki?curid=796131", "title": "Lou Reed (ragbista)", "text": "Lou Reed (ragbista)\n\nLou Reed (* 10. září 1987) je velšský hráč ragby. Od roku 2006 hraje za Scarlets. V prosinci 2007 hrál v Rotherham R.U.F.C.. V roce 2011 byl členem velšské ragbyové reprezentace na Mistrovství světa v ragby 2011.\n"}
{"id": "796132", "url": "https://cs.wikipedia.org/wiki?curid=796132", "title": "Duben 2012", "text": "Duben 2012\n\n\n\n\n\n"}
{"id": "796133", "url": "https://cs.wikipedia.org/wiki?curid=796133", "title": "Arlene Schnitzer Concert Hall", "text": "Arlene Schnitzer Concert Hall\n\nArlene Schnitzer Concert Hall je koncertní sál v Portlandu v Oregonu. Divadlo bylo postaveno v roce 1928 za 500 000 dolarů. Původně byl sál určen převážně pro film, od roku 1972 se zde pořádají koncerty.\n\n"}
{"id": "796134", "url": "https://cs.wikipedia.org/wiki?curid=796134", "title": "Pickwick Records", "text": "Pickwick Records\n\nPickwick Records bylo americké hudební vydavatelství a distributor pro Velkou Británii. Vydavatelství bylo založeno v roce 1950 a v polovině šedesátých let pro něj pracoval například i Lou Reed a vyšly zde i jeho první nahrávky se skupinou The Primitives.\n"}
{"id": "796135", "url": "https://cs.wikipedia.org/wiki?curid=796135", "title": "Ladislav Pokorný (kněz)", "text": "Ladislav Pokorný (kněz)\n\nLadislav Pokorný (22. června 1915 Zdice – 12. května 2000 Praha) byl římskokatolický teolog, kněz, liturgista, spisovatel, redaktor, kanovník kapituly Všech svatých na Hradě pražském, děkan a vysokoškolský pedagog, člen katolickou církví zakázaného Sdružení katolických duchovních Pacem in terris kolaborujícího s komunistickým režimem.\n\nPocházel ze Zdic u Berouna. V Berouně absolvoval reálné gymnázium a maturoval v roce 1934. Po gymnáziu nastoupil ke studiu na bohosloveckou fakultu Karlovy univerzity v Praze, kterou dokončil v roce 1939. Po absolutoriu byl v roce 1939 vysvěcen na kněze, nastoupil do pastorace a vyučoval jako profesor na středních školách. Dne 12. prosince 1951 získal doktorát z teologie na Římskokatolické Cyrilometodějské bohoslovecké fakultě v Bratislavě. Jeho disertační práce měla název \"\"Péče moderní pastorace o některé obtížné případy\"\". K jeho dalším studiím patří: v letech 1946–1950 studium na Pedagogické fakultě Karlovy univerzity v Praze; 1964–1965 uměleckohistorický kurs PIS; 1964 a 1972 Ústřední politická škola ČSL a Liturgisches Institut v Curychu (v květnu 1971).\nOd 1. září 1949 do 20. června 1950 byl profesorem pedagogiky a katechetiky na diecézním bohosloveckém učilišti v Litoměřicích. Dne 2. října 1950 byl jmenován na Římskokatolické cyrilometodějské bohoslovecké fakultě v Praze státním docentem pro obor pedagogiky a katechetiky, s účinností od 1. září 1950. Dne 30. října 1951 byl pověřen tamtéž přednáškami pastorální teologie od zimního semestru roku 1951–1952, přednášel do konce roku 1952–1953. Jeho působení v akademickém prostředí bylo ukončeno dne 31. srpna 1953. Poté odešel do pastorace.\n\nDne 15. prosince 1965 byl jmenován na Římskokatolické cyrilometodějské bohoslovecké fakultě v Praze se sídlem v Litoměřicích lektorem pro obor pedagogika v roce 1965–1966, tento pracovní poměr trval v období od 1. září 1965 do 28. června 1968.\nDne 12. října 1970 byl jmenován na CMBF docentem pro obor křesťanské archeologie a liturgiky, s účinností od 1. října 1970. Habilitační řízení tamtéž pro obor liturgiky bylo ukončeno dne 2. srpna 1971, kdy předložil soubor prací. Dne 9. ledna 1973 jmenován na Římskokatolické cyrilometodějské bohoslovecké fakultě v Praze se sídlem v Litoměřicích vedoucím katedry praktických oborů, s účinností od 1. ledna 1973. Dne 21. května 1974 byl jmenován profesorem pro obor liturgika, s účinností od 1. června 1974. Dne 24. září 1974 byl na Římskokatolické cyrilometodějské bohoslovecké fakultě v Praze se sídlem v Litoměřicích jmenován děkanem pro roky 1974–1976. Dále byl opětovně jmenován děkanem 9. července 1976 pro roky 1976–1978 a 14. srpna 1978 byl jmenován proděkanem fakulty pro roky 1978–1980. Na svou funkci rezignoval 30. června 1979 a odešel do důchodu.\n\nOvšem ani pak nezahálel, takže 1. října 1979 byl přijat do krátkodobého pracovního poměru na Římskokatolické cyrilometodějské bohoslovecké fakultě v Praze se sídlem v Litoměřicích s místem působení v Cibulkově knihovně. Zde působil do 11. června 1980.\nOd července 1981 do konce února 1983 byl vedoucím Vydavatelství České katolické Charity a v letech 1983–1984 vedoucím redaktorem časopisu Duchovní pastýř. Poté se věnoval pastorační činnosti. \n\nV osmdesátých letech v médiích vícekrát prohlásil, že v komunistickém Československu neexistuje cenzura a náboženské publikace mohou vycházet neomezeně. Mimo jiné i proti tomuto jeho prohlášení v rozhlasovém rozhovoru z prosince 1981 se ohrazuje \"Protest Charty 77 proti porušování zákonů v oblasti náboženského života (obzvláště katolické církve)\" z 10. března 1982. \n\nV roce 1986 v režimem podporovaných Katolických novinách reagoval na mezinárodní protesty proti potlačování náboženského tisku v komunistickém Československu a popřel, že by v něm docházelo k cenzuře: \"„Už třicet let spolupracuji s Katolickými novinami, řídil jsem časopis Duchovní pastýř a vydavatelství Charity, vyšlo mi kolem 50 titulů knih […] a nikdy jsem nepozoroval, že by se mi přes rameno díval cenzor. A že existuje jakýsi ‚samizdat‘ dobře vím. Už v roce 1979 nás na sjezdu SKD Pacem in terris v Hradci Králové upozorňoval pan ministr dr. Milan Klusák, že je nutné, abychom rozšířili svou publikační činnost, uspokojovali věřící objektivními informacemi.“\" Katolický disident Augustin Navrátil v reakci na toto prohlášení přirovnal Pokorného k Jidášovi.\n\nZemřel 12. května 2000 v Domově sv. Karla Boromejského v Praze-Řepích. Rozloučení s ním se konalo 19. května 2000 v Praze-Řepích, odtud pak byl převezen do hrobky kanovníků Kolegiátní kapituly Všech svatých na Hradě Pražském v Bubenči a tam pohřben. V průběhu roku 2001 za něho kněžské společenství CCC, jehož byl členem, obětovalo mše svaté.\n\nČasopisecké studie, zejména: \"Duchovní pastýř\". Příspěvky ve sbornících.\n\n\n\n"}
{"id": "796137", "url": "https://cs.wikipedia.org/wiki?curid=796137", "title": "Benjamín Šrenkel", "text": "Benjamín Šrenkel\n\nBenjamín Šrenkel (* 10. října 1934) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1976 se profesně uvádí jako soustružník. Ve volbách roku 1976 zasedl do Sněmovny lidu (volební obvod č. 195 - Gelnica, Východoslovenský kraj). Mandát obhájil ve volbách roku 1981 (obvod Gelnica) a volbách roku 1986 (obvod Krompachy). Ve Federálním shromáždění setrval do ledna 1990, kdy byl odvolán v rámci procesu kooptací do Federálního shromáždění po sametové revoluci.\n\n"}
{"id": "796139", "url": "https://cs.wikipedia.org/wiki?curid=796139", "title": "Helena Štecková", "text": "Helena Štecková\n\nHelena Štecková (* 18. září 1948) byla československá politička Komunistické strany Slovenska ze Slovenska rusínské respektive ukrajinské národnosti a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do Sněmovny lidu (volební obvod č. 185 – Humenné, Východoslovenský kraj). Ve Federálním shromáždění setrvala až do konce funkčního období, tedy do voleb roku 1981.\n\n"}
{"id": "796141", "url": "https://cs.wikipedia.org/wiki?curid=796141", "title": "Václav Štix", "text": "Václav Štix\n\nVáclav Štix (* 27. února 1948) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1976 se profesně uvádí jako zámečník. Ve volbách roku 1976 zasedl do Sněmovny lidu (volební obvod č. 123 - Havířov, Severomoravský kraj). Mandát obhájil ve volbách roku 1981 (obvod Havířov) a volbách roku 1986 (obvod Havířov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "796143", "url": "https://cs.wikipedia.org/wiki?curid=796143", "title": "Kanton Aix-en-Provence-Centre", "text": "Kanton Aix-en-Provence-Centre\n\nKanton Aix-en-Provence-Centre (fr. \"Canton d'Aix-en-Provence-Centre\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho pouze střední část města Aix-en-Provence.\n"}
{"id": "796145", "url": "https://cs.wikipedia.org/wiki?curid=796145", "title": "Jindřich Bilan", "text": "Jindřich Bilan\n\nprof. Ing. Jindřich Bilan, CSc. (10. července 1923, Orlová – 19. dubna 2012) byl ředitel dolů Prezident Gottwald a Julius Fučík, akademik a děkan Hornicko-geologické fakulty Vysoké školy báňské-Technické univerzity v Ostravě.\n\nNarodil se v hornické rodině, v roce 1940 začal pracovat jako horník na dole Žofie. Po válce vystudoval Vysokou školu báňskou. Od roku 1959 do roku 1970 byl ředitelem dolu Prezident Gottwald v Horní Suché, následně se v roce 1970 stal ředitelem dolu Julius Fučík.\n\nOd roku 1963 byl členem vědecké rady Vysoké školy báňské v Ostravě, v roce 1979 byl jmenován profesorem. Nastoupil na katedru větrání a techniky bezpečnosti na Hornicko-geologické fakultě VŠB. V roce 1983 byl jmenován vedoucím katedry a taktéž děkanem fakulty. Aktivní pedagogickou činnost ukončil v roce 2000.\n\nJe autorem publikací z oblasti techniky bezpečnosti, od roku 1973 byl předsedou odborného výboru pro mechaniku hornin při Generálním ředitelství OKD.\n"}
{"id": "796146", "url": "https://cs.wikipedia.org/wiki?curid=796146", "title": "Kanton Aix-en-Provence-Nord-Est", "text": "Kanton Aix-en-Provence-Nord-Est\n\nKanton Aix-en-Provence-Nord-Est (fr. \"Canton d'Aix-en-Provence-Nord-Est\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho severní část města Aix-en-Provence a další čtyři obce.\n\n"}
{"id": "796147", "url": "https://cs.wikipedia.org/wiki?curid=796147", "title": "Kanton Aix-en-Provence-Sud-Ouest", "text": "Kanton Aix-en-Provence-Sud-Ouest\n\nKanton Aix-en-Provence-Sud-Ouest (fr. \"Canton d'Aix-en-Provence-Sud-Ouest\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho jižní část města Aix-en-Provence a další dvě obce.\n\n"}
{"id": "796149", "url": "https://cs.wikipedia.org/wiki?curid=796149", "title": "Kanton Berre-l'Étang", "text": "Kanton Berre-l'Étang\n\nKanton Berre-l'Étang (fr. \"Canton de Berre-l'Étang\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze tří obcí.\n\n"}
{"id": "796150", "url": "https://cs.wikipedia.org/wiki?curid=796150", "title": "Kanton Châteauneuf-Côte-Bleue", "text": "Kanton Châteauneuf-Côte-Bleue\n\nKanton Châteauneuf-Côte-Bleue (fr. \"Canton de Châteauneuf-Côte-Bleue\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze šesti obcí.\n\n"}
{"id": "796151", "url": "https://cs.wikipedia.org/wiki?curid=796151", "title": "Soudržnost (informatika)", "text": "Soudržnost (informatika)\n\nSoudržnost je v informatice způsob pro měření, jak vysoce je daný kus kódu zaměřený na specifickou funkcionalitu. Jedním ze základních pravidel moderního programování je tuto soudržnost maximalizovat. Cílem tohoto pravidla tedy je, aby každá vytvořená metoda dělala pouze takové operace, které směřují k předem danému výsledku metody, nikoliv však operace, které by měly být v jiné metodě či třídě. Čím více je vytvořený kód soudržný, tím lépe se nám s ním pracuje, výsledná aplikace je více flexibilní a kdokoliv po nás bude mít za úkol aplikaci rozšířit, bude pro něj snazší pochopit jednotlivé metody aplikace.\n\nSoudržnost v programování je rozdělena na několik typů. Jsou to:\n\nJednotlivé části komponenty jsou sdruženy do jedné, aniž by spolu měli cokoliv společného (běžné jsou třídy jako Utility, které obsahují pomocné metody)\nKomponenty, které vykonávají podobné funkce jsou sdruženy v samostatné komponentě (StringUtils).\nSdruženy jsou komponenty, které jsou v určitý čas za běhu programu spouštěny pospolu.\nProcedurální soudržnost je taková soudržnost, kde jsou seskupeny části, které jsou za běhu systému volány v předem dané posloupnosti.\nSoučásti modulu jsou seskupeny podle dat, se kterými pracují, tj. pracují nad stejnou bází dat.\nSekvenční soudržnost je seskupení částí tak, jak na sebe navazují při předávání dat mezi sebou. Příkladem můžou být metody, které jsou jakýmsi řetězem a výstup jedné metody je vstupem druhé metody.\nPři funkční soudržnosti jsou seskupeny části, které společně přispívají k jednomu předem specifikovanému cíli.\n\nJednoduchou ukázkou málo soudržného kódu může být metoda report(), která zpracovává data a dále je exportuje do výsledného formátu, který je uložen na disk počítače. Už z tohoto popisu je možné vidět, že metoda má na starosti více rozličných úkolů, než jen jeden specifický. Taková metoda by mohla vypadat následovně:\n\nJak již bylo řečeno, tato metoda není soudržná. Na jednom místě se řeší vytvoření výsledné podoby dat pro report, tvorba struktury souboru a následně jeho vytvoření a uložení. Někomu se takováto metoda může zdát užitečná, přece jen umí hodně věcí, ale už podle názvu metody by obsah měl vypadat jinak. Názvy metod jsou velmi důležitým faktorem v soudržnosti. Předchozí metoda se jmenuje „report“, takže by kdokoliv mohl předpokládat, že metoda bude pouze zobrazovat výsledky. Místo toho ale metoda dělá spoustu jiných věcí. Další chybou v příkladě je delegování kontroly směrem dolů. Až uvnitř metody se řeší, zda bude výsledek uložen nebo jen zobrazen uživateli. Takováto rozhodnutí by měla být prováděna o stupeň výš, ne být součástí jedné obecné metody. Jak tedy z takovéto nesoudržné metody udělat soudržnou? Řešení je jednoduché – rozdělit metodu na nezávislé metody, které budou odpovědné pouze za jednu specifickou funkci. V našem případě bychom mohli vytvořit metody processData(), createXMLStructure(), saveFile() a printFile(). Každá z těchto metod dělá přesně to, co se od ní očekává a co koresponduje s jejím názvem.\n\nV předchozím příkladě je ukázáno, jak by to při tvorbě metod vypadat nemělo a je nastíněno správné řešení. Může ale dojít také k situaci, kdy třída obsahuje sice samé vysoce soudržné metody, ale je jich příliš mnoho a tím se stává nepoužitelnou. Při navrhování metod by se měly dodržovat dvě základní pravidla – maximalizovat soudržnost a nepředávat kontrolu metodám na nižším stupni. Někdy to však není možné a v těchto případech je občas nutné jedno z pravidel porušit, běžné je však i porušení obou pravidel. Dobrým příkladem pro tento případ může být metoda pro zpracování stisku tlačítka. Metoda jako parametr dostane tlačítko, které bylo stisknuto a to poté zpracuje. Pokud takovouto metodu implementujeme přes switch(key) a dále pro každé tlačítko máme case příkaz, takováto metoda je jednoduše čitelná, stejně jako v případě, kde bychom měli pro všechna tlačítka vlastní metody handleAButton() atd.\n\nNa tomto příkladu je vidět, že dodržovat pravidla soudržnosti je dobré, ale programátor by se především měl řídit zdravým rozumem, jinak se může jednoduše stát, že kvůli soudržnosti nám vzniknou třídy s desítkami metod, což ne vždy vede k nejlepším výsledkům.\n\nSoudržnost má své právoplatné místo v programování a snažit se maximalizovat soudržnost je výhodné z více hledisek. Díky soudržnosti a správnému pojmenovávání metod je kód srozumitelný i pro lidi, kteří ho po vás převezmou. Zároveň je takovýto kód snadno udržovatelný a flexibilní. Přesto je tato metoda měření subjektivní a nemá představovat univerzální návod, jak správně psát metody.\n"}
{"id": "796152", "url": "https://cs.wikipedia.org/wiki?curid=796152", "title": "Chůva", "text": "Chůva\n\nChůva je žena, jejíž pracovní náplní je výchova dětí a starost o ně. Ke své činnosti je způsobilá vzděláním nebo zkušeností a pobírá za ni plat. Za chůvu se také označuje kojná.\n\nNa rozdíl od hospodyně nemá na starost chod domácnosti, nezastává tedy práci služky, pradleny, kuchařky a podobně. Oproti au pair jde o plnohodnotné zaměstnání, nikoli o dlouhodobého hosta.\n\nJan Amos Komenský v informatoriu školy mateřské na příkladech ilustroval důležitost správného výběru chůvy. Upozornil, že Caligulova ukrutnost šla ruku v ruce se zlobou a bezbožností jeho chůvy, stejně jako opilecká chůva vychovala z Tiberia pijana. B. Kočího Malý slovník naučný z roku 1925 uvádí definici, podle níž je chůva: „Ženská osoba, jež chová, též dozírá a odpovídá za svěřené děti; někdy i vychovatelka dětí. Proto důležito, aby chůva byla tělesně zdravá a mravně bezúhonna.“\n\nV České republice v Národní soustavě kvalifikací existuje autorizovaná zkouška \"Chůva pro děti do zahájení povinné školní docházky\" (kód: 69-017-M). Zkouška je až 4 hodinová a ověřuje se úroveň znalostí z\nPo úspěšném složení zkoušky je chůvě vystaveno potvrzení o autorizační zkoušce.\n\n"}
{"id": "796156", "url": "https://cs.wikipedia.org/wiki?curid=796156", "title": "HC Oceláři Třinec v české hokejové extralize 2012/2013", "text": "HC Oceláři Třinec v české hokejové extralize 2012/2013\n\nSezóna 2012/2013 je 18. sezónou HC Oceláři Třinec v české extralize. Hlavním trenérem je Josef Turek.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\nDo finále postoupil tým PSG Zlín, když zvítězil 4:2 na zápasy.\n"}
{"id": "796157", "url": "https://cs.wikipedia.org/wiki?curid=796157", "title": "Tomáš Berger", "text": "Tomáš Berger\n\nTomáš Berger (* 22. srpna 1985 Praha) je český fotbalový záložník syn českého fotbalisty a československého reprezentanta Jana Bergra. Téměř celou kariéru odehrál za mužstvo Dukla Praha, kde mu po sezoně 2015/16 skončila smlouva a jako volný hráč přestoupil do klubu Bohemians Praha.\n\nV dětství začínal s tenisem, ale později se začal věnovat fotbalu. Krátce hrál v mládežnických výběrech Sparty Praha. V roce 2007 odešel do týmu FK Dukla Praha, který v té době hrál pražský přebor. S týmem Dukly zvítězil v sezóně 2010/2011 v druhé fotbalové lize a postoupil do Gambrinus ligy. V lednu 2012 odešel na půlroční hostování s opcí do týmu FC Viktoria Plzeň..Po půl roce však klub na hráče opci neuplatnil a Berger se vrátil zpět do Dukly Praha.\n\nPo sezoně 2015/16 se rozhodl neprodloužit s klubem Dukla Praha smlouvu a přestoupil jako volný hráč do klubu Bohemians Praha, kde se upsal na dva roky.\n"}
{"id": "796160", "url": "https://cs.wikipedia.org/wiki?curid=796160", "title": "Předstih zážehu", "text": "Předstih zážehu\n\nPředstih zážehu nebo předstih zapalování je okamžik, kdy dojde k zažehnutí směsi benzínu a vzduchu před dosažením horní úvrati pístu v zážehovém spalovacím motoru. Hodnota předstihu se udává v milimetrech (vzdálenost pístu před horní úvratí), nebo ve stupních (úhel, o který se musí kliková hřídel pootočit, aby píst dosáhl horní úvrati).\n\nJde o regulační parametr zážehových motorů. Kladná hodnota znamená, že zapálení nastane ještě před horní úvratí t.j. při pohybu pístu nahoru a stlačování směsi ve válci. Předstih zapalování má výrazný vliv na průběh spalování a tím i na výkon a měrnou spotřebu paliva.\n\nHoření směsi ve válci trvá několik milisekund a pro účinnost motoru je důležité, aby proběhlo hned za horní úvratí pístu. Jinak by směs nemusela dohořet ve válci a hořela by ještě ve výfuku, což znamená nejen ztrátu výkonu a snížení účinnosti, ale i nadměrné tepelné namáhání výfuku. Proto se okamžik zážehu posouvá ještě před tuto úvrať. Kdyby se naopak zažehla příliš brzy před úvratí, působil by tlak výbuchu proti pohybu pístu (tzv. „klepání motoru“) a mohl by motor poškodit. Optimální okamžik zážehu ale závisí také na otáčkách motoru a okamžitém výkonu, proto se kromě pevného či základního nastavení předstih ještě automaticky zvětšuje při vyšších otáčkách motoru a při vyšším výkonu. U elektromechanických systémů zapalování se to děje mechanickým natáčením přerušovače a rozdělovače, u elektronických systémů se optimální předstih (stejně jako množství vstřikovaného paliva) průběžně vypočítává z různých parametrů (otáčky, výkon, teplota atd.)\n\nPožadavek na zapálení s předstihem vyplývá z kinetiky průběhu spalování. Spalování postupuje řetězovou reakcí, s progresivním rozvojem rychlosti reakce. Na začátku spalování, dokud ještě nereagovalo dostatečné množství molekul paliva a vzduchu se průběh neprojeví nárůstem tlaku ve válci. Tato fáze se nazývá průtah zapálení a jeho trvání je kompenzováno předstihem zapalování. Rychlost spalování nezávisí na otáčkách motoru. Závisí na nich úhel, o který se za dobu předstihu zapalování otočí klikový hřídel. Proto musí předstih zapalování s narůstajícícmi otáčkami narůstat.\n\nVelikost předstihu zapalování při daném průtahu zapálení má výrazný vliv na průběh tlaků a teplot ve válci. Při nízkém předstihu se spalování začne rozvíjet až při pohybu pístu dolů, čímž se dosáhnou nižší tlaky a teploty ve válci. Nárůst tlaku, který vyvolá rozpínání ohřátých spalin, je zmenšován zvětšováním objemu spalovacího prostoru nad pístem. To má za následek menší plochu indikátorového diagramu, menší účinnost spalování, více tepla odvedeného do výfuku, menší výkon a vyšší měrnou spotřebu paliva. Naopak, při vysokém předstihu zapalování může dojít k prudkému rozvoji reakci s vysokým nárůstem tlaků a teplot ještě v době, kdy je spalovací prostor příliš malý. To může mít za následek až detonační spalování, které opět snižuje výkon, zvyšuje měrnou spotřebu, má nepříznivý vliv na životnost motoru a zvyšuje hluk spalování.\n\nPro každý provozní režim motoru existuje optimální úhel předstihu zapalování. Při tomto nastavení je zároveň nejnižší měrná spotřeba paliva a nejvyšší výkon motoru.\n\n\n"}
{"id": "796165", "url": "https://cs.wikipedia.org/wiki?curid=796165", "title": "Maple Falls", "text": "Maple Falls\n\nMaple Falls je obec v okrese Whatcom v americkém státě Washington, ve které roku 2010 žilo 324 obyvatel.\n\nObec se nachází na silnici Mount Baker Highway východně od města Bellingham a pět kilometrů na východ od Kendallu, kde se nachází křižovatka se silnicí Washington State Route 547, která vede na sever přes horu Sumas Mountain do městečka Sumas a do kanadského Abbotsfordu.\n\nJedním z prvních osadníků na území dnešní obce byl Herbert Everant Leavitt z Melbourne v kanadské provincii Québec. Po odchodu z Kanady Leavitt nejprve pracoval jako truhlář v kalifornském Truckee, odkud ale krátce poté odcestoval na sever do státu Washington. V roce 1888 Leavitt zakoupil hospodářství na území dnešní obce, kam převezl všechny své zásoby po 50 kilometrů dlouhé cestě z Bellinghamu. Poté se věnoval svému hospodářství, ale také provozoval kovářskou dílnu v obci, byl vlastníkem jedné bellinghamské restaurace a dvou bellinghamských hotelů a po dobu 24 let sloužil jako okresní strážce zákona.\n\nObec má rozlohu 7,8 km², z čehož vše je souš. Ze 324 obyvatel, kteří zde žili roku 2010, tvořili 94 % běloši, 4 % obyvatelstva byla hispánského původu.\n"}
{"id": "796167", "url": "https://cs.wikipedia.org/wiki?curid=796167", "title": "Centrum občanského vzdělávání", "text": "Centrum občanského vzdělávání\n\nCentrum občanského vzdělávání (COV) je analyticko-aplikační pracoviště při Katedře studií občanské společnosti Fakulty humanitních studií Univerzity Karlovy v Praze, jehož posláním je poskytovat občanské vzdělávání, tj. zlepšovat orientaci občanů ve veřejném prostoru a podporovat jejich činnost v občanském životě.\n\nCentrum vzniklo v roce 2010 v Brně za podpory Ministerstva školství, mládeže a tělovýchovy jako nezávislé pracoviště Masarykovy univerzity. Do prosince 2012 působilo jako samostatné pracoviště v rámci rektorátu Masarykovy univerzity, od ledna 2013 pak jako součást Univerzitního centra Telč. V roce 2014 se přesunulo do Prahy.\n\n"}
{"id": "796168", "url": "https://cs.wikipedia.org/wiki?curid=796168", "title": "František Škvor", "text": "František Škvor\n\nFrantišek Škvor (11. prosince 1898 Varaždin, Království chorvatsko-slavonské – 21. května 1970 Praha) byl český dirigent a hudební skladatel.\n\nByl synem violisty orchestru Národního divadla Josefa Škvora. Vystudoval gymnázium v Praze na Vinohradech a práva na Karlově univerzitě . Vedle toho soukromě studoval hru na klavír u Adolfa Mikeše a kompozici v mistrovské třídě Vítězslava Nováka. \n\nV roce 1923 se stal korepetitorem Národního divadla a příležitostně komponoval. V roce 1926 přijalo Národní divadlo jeho balet \"Doktor Faust\", komponovaný na námět Heinricha Heineho. Skladatel byl pověřen jeho řízením a po velkém úspěchu díla byl jmenován dirigentem Národního divadla a v této funkci působil přes třicet let (1927–1960). Často vystupoval jako doprovazeč na koncertech členů Národního divadla a příležitostně komponoval scénickou hudbu pro činohru. Ve třicátých letech začal spolupracovat s filmem a v průběhu následujících 25 let komponoval hudbu k celé řadě vynikajících československých filmů.\n\nZa svou činnost získal dvě státní vyznamenání a krátce před smrtí, v roce 1969, byl oceněn titulem zasloužilý umělec.\n\n\n\n\n\n\n\n"}
{"id": "796173", "url": "https://cs.wikipedia.org/wiki?curid=796173", "title": "Ladislav Švehla", "text": "Ladislav Švehla\n\nLadislav Švehla (* 30. ledna 1934) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako předseda JZD. Do federálního parlamentu usedl roku 1975 po doplňovací volbě poté, co zemřel poslanec Eduard Diviš. Mandát obhájil ve volbách roku 1976, kdy usedl do Sněmovny lidu (volební obvod č. 37 - Písek, Jihočeský kraj), a ve volbách roku 1981 (obvod Písek). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "796175", "url": "https://cs.wikipedia.org/wiki?curid=796175", "title": "Judita Bavorská (795–843)", "text": "Judita Bavorská (795–843)\n\nJudita Bavorská nebo Judita Welfská (795/805 – 19. nebo 23. dubna 843) byla druhá manželka franského krále a císaře Ludvíka I. Pobožného.\n\nJudita se narodila jako dcera hraběte Welfa I. († 825) a Hedviky Bavorské (780–826), ženy z mocného saského rodu.\n\nV únoru roku 819 se v Cáchách provdala za ovdovělého císaře Ludvíka I. Pobožného (778–840), syna císaře Karla Velikého a jeho druhé manželky Hildegardy, dcery hraběte Gerolda z Vinzgouw (první manželka Ludvíkova, Ermengarda z Hesbaye, s níž měl tři syny a tři dcery, zemřela roku 818). Z manželství Ludvíka a Judity se narodily dvě děti, dcera a syn:\n\nLudvík již záhy po svém nástupu na trůn v roce 814, tedy ještě před smrtí své první manželky a následným uzavřením druhého manželství, rozdělil říši zděděnou po Karlu Velikém mezi své tři syny; toto rozdělení zajistil v srpnu roku 817 na sněmu v Cáchách tím, že nechal schválit přijetí aktu \"Ordinatio imperii (O uspořádání říše)\". Podle něj vláda v říši byla rozdělena mezi Ludvíka a jeho tři syny takto: nejstarší Lothar dostal největší část říše (Itálie, Neustrie, Austrasie a četné oblasti v Německu – pozdější Středofranská říše) a stal se otovým spoluvládcem. Druhorozený Pipin dostal Akvitánii, toulouskou marku a také čtyři hrabství: Carcassonne v Septimanii, Autun, Avalon a Nevers v Burgundsku (v podstatě Západofranská říše); nejmladší syn Ludvík dostal Bavorsko a Korutany (Východofranská říše). Rozdělení bylo doplněno řadou podmínek, např. že državy mladších synů Ludvíkových v případě jejich smrti nepřejdou na jejich dědice, ale budu rozděleny mezi Lothara a zbylé žijící bratry.\n\nSituace se ovšem změnila po uzavření nového manželství a narození dalšího syna. Judita zcela pochopitelně usilovala o zajištění nějakého podílu v říši a na vládě pro svého syna Karla. To ovšem vyvolalo konflikt s jejími nevlastními syny z Ludvíkova prvního manželství\n\nRoku 829 Ludvíkův nejstarší syn Lothar obvinil macechu z cizoložného svazku s Bernardem Septimanským, který údajně měl být i Karlovým otcem. Roku 830 další bratr, Pipin, oblehl otce a macechu v Compiègne. Císařský pár byl zajat a Judita byla zavřena do kláštera sv. Kříže v Poitiers. Vládu převzal nejstarší ze sourozenců Lothar, což se ovšem nelíbilo jeho mladším bratřím, Pipinovi i Ludvíku Němci, kteří otce osvobodili. Lothar byl po několikaleté válce, v níž ještě jednou v letech 833–834 získal vládu (Judita v té době byla ve vyhnanství v Tortoně), vypuzen do Itálie. Zřízení podílu pro Karla se uskutečnilo roku 838, po Pipinově smrti. Ludvík pominul dědická práva jeho syna, svého vnuka Pipina II. Akvitánského, a předal Akvitánii Karlovi.\n\nOd doby Juditiny začíná kariéra Welfů ve franské říši; byla první osobou z tohoto rodu, který sehrál v říši významnou roli. Díky jejímu vlivu oba její bratři získali v císařství vysoké postavení a její sestra Emma se roku 827, ještě před konfliktem s Juditinými nevlastními syny, provdala za nejmladšího z nich Ludvíka.\n\nJudita zemřela tři roky po svém manželovi, 19. dubna roku 843. Pohřbena byla v kostele sv. Martina v Tours.\n\n\n"}
{"id": "796179", "url": "https://cs.wikipedia.org/wiki?curid=796179", "title": "Greg Ham", "text": "Greg Ham\n\nGreg Ham (27. září 1953 – okolo 19. dubna 2012) byl australský hudebník a multiinstrumentalista. Od roku 1979 byl členem skupiny Men at Work, kde nahradil Grega Sneddona. 19. dubna 2012 byl nalezen mrtev ve svém bytě. Přesné datum jeho smrti není známo. Podle policejní zprávy spáchal ve svém bytě sebevraždu.\n"}
{"id": "796184", "url": "https://cs.wikipedia.org/wiki?curid=796184", "title": "Zdenka Švihálková", "text": "Zdenka Švihálková\n\nZdenka Švihálková (* 16. března 1926) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako účetní. Ve volbách roku 1976 byla zvolena do Sněmovny lidu (volební obvod č. 85 - Brno-město-jihozápad, Jihomoravský kraj). Mandát obhájila ve volbách roku 1981 (obvod Brno-město-jihozápad). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "796187", "url": "https://cs.wikipedia.org/wiki?curid=796187", "title": "Běhová chyba", "text": "Běhová chyba\n\nBěhová chyba aneb \"chyba runtime\" je chyba způsobená hardwarem či softwarem, která brání správné funkci programu. Pokud se vyskytne běhová chyba v průběhu činnosti programu, může dojít ke ztrátě informací v právě používaném souboru. Může ovšem dojít k takové chybě souboru, díky které je práce se souborem velmi omezená nebo může uživateli zcela zabránit v používání několika funkcní. Chyba runtime (běhová chyba) obvykle nezpůsobuje kolizi samotného programu, na rozdíl od chyby \"STOP\".\n\nBěhová chyba se může vyskytnout následkem problémů samotného počítače s pamětí, díky tzv. TSR (Terminate and Stay Resident) efektu, během současného spuštění dvou nekompatibilních programů nebo v případě nakažení počítače škodlivým softwarem (viry, červy atp.).\n\nTzv. Runtime error je počítačová chyba, která se obvykle zobrazí v podobě okna se zprávou obsahující konkrétní chybový kód spolu s odpovídajícími definicemi. Uživatel často může rozpoznat příchod běhové chyby, kdy se počítač nápadně zpomalí a poté přijde tato chyba. Jakmile se okno s chybovou hláškou zobrazí a uživatel jej uzavře tak software, který tuto chybu zobrazil, zpravidla tento program ukončí či sám zamrzne. V některých případech si dokonce operační systém vynutí restart.\n\nPostupy nezbytné k odstranění tohoto typu chyby se liší případ od případu. Pokud např. TSR způsobilo chybu při běhu programu, zkušený uživatel tento program může ukončit ve Správci úloh a vyhnout se tak nechtěnému zamrznutí či nutnému restartu operačního systému. Pokud se ale nepodaří tímto způsobem program ukončit a uživatel musí během této chyby restartovat operační systém, měl by uživatel navštívit internetové stránky vývojářů daného softwaru, případně internetové stránky svého operačního systému a zde vyhledat souvislost s chybovým kódem zobrazeným v okně běhové chyby. Uživatel by si měl obstarat potřebné aktualizace softwaru potřebné pro hladký průběh softwaru. Pokud jsou však již všechny aktualizace či záplaty nainstalovány a běhová chyba se o přesto zobrazuje, potom může pomoci odinstalace a následná čistá instalace softwaru.\n\nProblémy s operační pamětí obvykle způsobují jiné typy chyb. V tomto případě je dobré se nejprve obrátit na vývojáře aplikace, která způsobuje chybu. Velmi často programátor dokáže chybu opravit na základě výpisu chybového kódu, který je mu uživatelem poskytnut. Pokud se problém nedaří vyřešit softwarově, měl by se uživatel obrátit na výrobce počítače nebo základní desky a požádat technika o kontrolu hardwaru.\n\nŠkodlivé programy, jakými jsou například počítačový virus či jiné škodlivé procesy způsobují opět jiný typ běhových chyb. Tyto škodlivé programy jsou schopny v počítači měnit jeho nastavení tak, aby byly generovány běhové chyby záměrně. Proti takovým škodlivým programům se lze bránit použitím řádně aktualizované zabezpečovací aplikace (antivirový program, firewall a jiné). \n\nZde v tabulce je pro přehled výpis některých běhových chyb a jejich kódů vycházejících ze zpráv o běhové chybě. Pokud jste se někdy s takovou chybou setkali, naleznete zde popis chyby odpovídající chybovému kódu.\n"}
{"id": "796188", "url": "https://cs.wikipedia.org/wiki?curid=796188", "title": "Hana Tenglerová", "text": "Hana Tenglerová\n\nHana Tenglerová (5. května 1947 – září 2012) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zámečnice. Pracovala v podniku ČKD Kutná Hora.\n\nVe volbách roku 1976 byla zvolena do Sněmovny lidu (volební obvod č. 22 – Kutná Hora, Středočeský kraj). Mandát obhájila ve volbách roku 1981 (obvod Kutná Hora). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "796192", "url": "https://cs.wikipedia.org/wiki?curid=796192", "title": "Zdeněk Petr", "text": "Zdeněk Petr\n\nZdeněk Petr (21. září 1919 Kopřivnice – 5. prosince 1994 Praha) byl český hudební skladatel, hudební aranžér, hudební režisér a redaktor.\n\nZdeněk Petr pocházel z rodiny amatérského muzikanta, jeho otec byl amatérský houslista a dirigent. Na Karlově Univerzitě vystudova hudební vědu a estetiku, skladbu studoval soukromě. Po druhé světové válce působil do roku 1947 v orchestru R. A. Dvorského jako hudební aranžér, poté na rok odjel do Spojených států amerických. Po návratu do Československa v roce 1948, kdy se vrátil do Prahy, dlouhodobě spolupracoval s Orchestrem Karla Vlacha a pracoval jako hudební redaktor v Československém rozhlase a ve Státním hudebním nakladatelství. Spolupracoval s Divadlem ABC a Divadlem Rokoko.\n\n\n\n\n\n\n\n\n\n\n\n\n\n"}
{"id": "796194", "url": "https://cs.wikipedia.org/wiki?curid=796194", "title": "Stanislav Tichavský", "text": "Stanislav Tichavský\n\nStanislav Tichavský (* 7. května 1937) byl český a československý politik Komunistické strany Československa, poslanec Sněmovny lidu Federálního shromáždění a ředitel automobilky Tatra Kopřivnice za normalizace.\n\nK roku 1976 se profesně uvádí jako ředitel podniku. Byl ředitelem automobilky \"Tatra Kopřivnice\". V této funkci se připomíná ještě k roku 1989.\n\nVe volbách roku 1976 zasedl do Sněmovny lidu (volební obvod č. 124 – Nový Jičín, Severomoravský kraj). Mandát obhájil ve volbách roku 1981 (obvod Nový Jičín) a volbách roku 1986 (obvod Nový Jičín). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "796195", "url": "https://cs.wikipedia.org/wiki?curid=796195", "title": "Rozália Trencsíková", "text": "Rozália Trencsíková\n\nRozália Trencsíková (* 4. června 1947) byla československá politička ze Slovenska maďarské národnosti a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako pracovnice drůbežářské farmy.\n\nVe volbách roku 1976 zasedla do Sněmovny lidu (volební obvod č. 153 - Štúrovo, Západoslovenský kraj). Ve Federálním shromáždění setrvala až do konce funkčního období, tedy do voleb roku 1981.\n\n"}
{"id": "796197", "url": "https://cs.wikipedia.org/wiki?curid=796197", "title": "Házená na Letních olympijských hrách 1980", "text": "Házená na Letních olympijských hrách 1980\n\nTurnaj se odehrál v rámci XXII. olympijské hry ve dnech 20. - 30. července 1980 v Moskvě.\n\nTurnaje se zúčastnilo 12 mužstev, rozdělených do dvou šestičlenných skupin. Vítězové skupin hráli finále, týmy na druhém místě hrály o třetí místo, týmy na třetím místě o páté místo atd. Olympijským vítězem se stalo mužstvo NDR.\n\n Dánsko - Kuba 30:18 (18:8)\n\n20. července 1980 (17:00) – Moskva (Sokolniki)\n\n20. července 1980 (18:30) – Moskva (Sokolniki)\n\n20. července 1980 (20:00) – Moskva (Sokolniki)\n\n22. července 1980 (17:00) – Moskva (Dynamo)\n\n22. července 1980 (18:30) – Moskva (Dynamo)\n\n22. července 1980 (20:00) – Moskva (Dynamo)\n\n24. července 1980 (17:00) – Moskva (Sokolniki)\n\n24. července 1980 (18:30) – Moskva (Sokolniki)\n\n24. července 1980 (20:00) – Moskva (Sokolniki)\n\n26. července 1980 (17:00) – Moskva (Dynamo)\n\n26. července 1980 (18:30) – Moskva (Dynamo)\n\n26. července 1980 (20:00) – Moskva (Dynamo)\n\n28. července 1980 (17:00) – Moskva (Sokolniki)\n\n28. července 1980 (18:30) – Moskva (Sokolniki)\n\n28. července 1980 (20:00) – Moskva (Sokolniki)\n\n Jugoslávie - Alžírsko 22:18 (12:10)\n\n20. července 1980 (17:00) – Moskva (Dynamo)\n\n20. července 1980 (18:30) – Moskva (Dynamo)\n\n20. července 1980 (20:00) – Moskva (Dynamo)\n\n22. července 1980 (17:00) – Moskva (Sokolniki)\n\n22. července 1980 (18:30) – Moskva (Sokolniki)\n\n22. července 1980 (20:00) – Moskva (Sokolniki)\n\n24. července 1980 (17:00) – Moskva (Dynamo)\n\n24. července 1980 (18:30) – Moskva (Dynamo)\n\n24. července 1980 (20:00) – Moskva (Dynamo)\n\n26. července 1980 (17:00) – Moskva (Sokolniki)\n\n26. července 1980 (18:30) – Moskva (Sokolniki)\n\n26. července 1980 (20:00) – Moskva (Sokolniki)\n\n28. července 1980 (17:00) – Moskva (Dynamo)\n\n28. července 1980 (18:30) – Moskva (Dynamo)\n\n28. července 1980 (20:00) – Moskva (Dynamo)\n\n NDR - SSSR 23:22pp (10:10, 20:20)\n\n30. července 1980 (18:30) – Moskva (Sokolniki)\n\n Rumunsko - Maďarsko 20:18 (11:7)\n\n30. července 1980 (14:45) – Moskva (Dynamo)\n\n Španělsko - Jugoslávie 24:23 (12:7)\n\n30. července 1980 (14:00) – Moskva (Sokolniki)\n\n Polsko - Švýcarsko 23:22 (11:10)\n\n30. července 1980 (13:00) – Moskva (Dynamo)\n\n Dánsko - Alžírsko 28:20 (15:9)\n\n30. července 1980 (12:30) – Moskva (Sokolniki)\n\n Kuba - Kuvajt 32:24 (16:13)\n\n30. července 1980 (11:00) – Moskva (Dynamo)\n\n1. NDR\n2. SSSR\n3. Rumunsko\n\nTurnaj se odehrál v rámci XXII. olympijské hry ve dnech 20. - 30. července 1980 v Moskvě.\n\nTurnaje se zúčastnilo 6 družstev. Turnaj se odehrál v jedné skupině systémem každý s každým. Olympijským vítězem se stalo družstvo Sovětského svazu.\n\n21. července 1980 (17:00) – Moskva (Dynamo)\n\n21. července 1980 (18:30) – Moskva (Dynamo)\n\n21. července 1980 (20:00) – Moskva (Dynamo)\n\n23. července 1980 (17:00) – Moskva (Sokolniki)\n\n23. července 1980 (18:30) – Moskva (Dynamo)\n\n23. července 1980 (20:00) – Moskva (Dynamo)\n\n25. července 1980 (17:00) – Moskva (Sokolniki)\n\n25. července 1980 (18:30) – Moskva (Dynamo)\n\n25. července 1980 (20:00) – Moskva (Dynamo)\n\n27. července 1980 (17:00) – Moskva (Sokolniki)\n\n27. července 1980 (18:30) – Moskva (Dynamo)\n\n27. července 1980 (20:00) – Moskva (Dynamo)\n\n29. července 1980 (13:00) – Moskva (Sokolniki)\n\n29. července 1980 (14:30) – Moskva (Sokolniki)\n\n29. července 1980 (18:30) – Moskva (Sokolniki)\n\n1. SSSR \n2. Jugoslávie\n3. NDR\n5. Československo\n\n"}
{"id": "796198", "url": "https://cs.wikipedia.org/wiki?curid=796198", "title": "Věra Vacíková", "text": "Věra Vacíková\n\nVěra Vacíková (* 30. srpna 1951) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako technická úřednice.\n\nVe volbách roku 1976 byla zvolena do Sněmovny lidu (volební obvod č. 38 - Prachatice, Jihočeský kraj). Mandát obhájila ve volbách roku 1981 (obvod Prachatice). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "796199", "url": "https://cs.wikipedia.org/wiki?curid=796199", "title": "Jaroslava Vacková", "text": "Jaroslava Vacková\n\nJaroslava Vacková (* 4. listopadu 1946) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zootechnička. Ve volbách roku 1976 byla zvolena do Sněmovny lidu (volební obvod č. 21 – Kolín, Středočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796200", "url": "https://cs.wikipedia.org/wiki?curid=796200", "title": "Jiřina Sedláčková", "text": "Jiřina Sedláčková\n\nJiřina Sedláčková (14. května 1914 Přestavlky – 12. dubna 2002 Kamenice u Prahy) byla česká herečka, zpěvačka a manekýnka. Svou kariéru odstartovala díky svému půvabu právě jako modelka. Za války se provdala za hoteliéra Jaroslava Brandejse, který byl vlastníkem hotelu Esplanade. Tímto se vzdala herectví a věnovala se své rodině, mela dvě dcery. Její první manželství (byla provdaná jako Sternová), skončilo rozvodem. (pod jménem Sternová, je uváděná v titulcích filmu Ducháček to zařídí)\n\n\n"}
{"id": "796201", "url": "https://cs.wikipedia.org/wiki?curid=796201", "title": "Jaroslav Venhauer", "text": "Jaroslav Venhauer\n\nJaroslav Venhauer (* 14. února 1942) byl český a československý politik Komunistické strany Československa, poslanec České národní rady a Sněmovny lidu Federálního shromáždění za normalizace.\n\nK roku 1976 se profesně uvádí jako zámečník. Působil jako horník v národním podniku Důl J. Šverma Žacléř, bytem Žacléř.\n\nVe volbách roku 1971 se stal poslancem České národní rady. Ve volbách roku 1976 byl zvolen do Sněmovny lidu (volební obvod č. 82 - Trutnov, Východočeský kraj). Mandát obhájil ve volbách roku 1981 (obvod Trutnov) a volbách roku 1986 (obvod Trutnov). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\nVe volbách roku 1986 podal proti němu kandidaturu do Sněmovny lidu v obvodu Trutnov disident Pavel Wonka.\n\n"}
{"id": "796204", "url": "https://cs.wikipedia.org/wiki?curid=796204", "title": "Bohumínské usnesení", "text": "Bohumínské usnesení\n\nBohumínské usnesení bylo přijato jako 14. bod usnesení na 27. sjezdu České strany sociálně demokratické, který se konal v dubnu 1995 v Bohumíně. Je v něm potvrzen a konkretizován bod usnesení z předešlého 26. sjezdu, konaného v roce 1993 v Hradci Králové, podle něhož si ČSSD zakázala politickou spolupráci s několika extrémistickými politickými stranami. Konkrétně zní:\n\nVětšina zmíněných stran byla postupně marginalizována, problémem se stal význam a stabilizace Komunistické strany Čech a Moravy, takže bohumínské usnesení ČSSD teoreticky brání s touto stranou politicky spolupracovat. Nepanuje ovšem shoda na tom, zda zákaz spolupráce platí obecně, nebo jen na vládní úrovni.\n\nNěkteří sociálnědemokratičtí politici uvažují o zrušení bohumínského usnesení. Ačkoli takový návrh byl např. v březnu 2013 ostravským sjezdem ČSSD jednoznačně odmítnut, tamní krajská konference už v listopadu téhož roku znovu požadovala, aby bylo zrušeno. Tehdejší předseda strany Bohuslav Sobotka zrušení nepodporoval, ale dokázal si na toto téma představit vnitrostranické referendum a v roce 2017 už sám usnesení pokládal za překonané. Za zastaralé je už o dva roky dříve považovali i Mladí sociální demokraté.\n"}
{"id": "796205", "url": "https://cs.wikipedia.org/wiki?curid=796205", "title": "Bencijon Netanjahu", "text": "Bencijon Netanjahu\n\nProf. Bencijon Netanjahu (: בנציון נתניהו, rodným jménem Bencijon Mileikowsky; 25. března 1910 – 30. dubna 2012) byl izraelský historik, specializující se na dějiny španělských Židů. Mezi jeho syny patří izraelský premiér Benjamin Netanjahu a izraelský národní hrdina a padlý velitel operace Entebbe, Jonatan Netanjahu.\n\nNarodil se ve Varšavě do rodiny Sáry (Lurie) a Natana Mileikowských. Jeho otec byl spisovatel, rabín a sionistický aktivista, který v Evropě a Spojených státech obhajoval sionismus. V roce 1920 podnikl s rodiči a bratrem Elišou (později matematik a děkan přírodovědecké fakulty na Technionu) aliju do britské mandátní Palestiny. Tam s rodinou žil po nějaký čas v Jaffě, Tel Avivu a Safedu, než se nakonec trvale usídlili v Jeruzalémě. Vystudoval učitelský seminář Davida Jelina a Hebrejskou univerzitu (1933). Jeho otec Natan publikoval články, z nichž některé podepisoval jménem \"Netanjahu\", což je hebrejský překlad jeho rodného jména Natan (doslova znamená „Hospodinův dar“). Mezi Židy v zemi izraelské šlo o běžnou praxi hebraizace příjmení a toto příjmení následně přejal i jeho synové Bencijon a Eliša.\n\nV roce 1944 se Bencijon oženil s Cilou Segalovou, s níž měl tři syny. Nejstarší Jonatan (* 1946) byl velitelem elitní úderné jednotky Sajeret Matkal, který byl v roce 1976 zabit v boji během záchranné operace Entebbe v Ugandě. Jejich druhý syn Benjamin (* 1949) je politik a izraelský ministerský předseda. Nejmladší syn Ido (* 1952) je lékař, spisovatel a dramatik. V roce 2000 ovdověl, když jeho manželka Cila zemřela ve věku 87 let. Sám Bencijon Netanjahu zemřel 30. dubna 2012 ve svém jeruzalémském domě ve věku 102 let. Téhož dne byl pohřben na hřbitově Har ha-Menuchot v Jeruzalémě.\n\nBěhem studií se stal aktivním v kruzích revizionistických sionistů a blízkým přítelem ideologa tohoto hnutí Abby Achime'ira. V letech 1933 až 1934 byl spolueditorem revizionistického měsíčníku \"Bejtar\" a následně v letech 1934 až 1935 editorem revizionistického deníku \"ha-Jarden\". Posléze v letech 1935 až 1940 působil jako editor sionistické politické knihovny v Jeruzalémě a Tel Avivu. Poté odcestoval do New Yorku, kde se stal v roce 1940 tajemníkem Ze'eva Žabotinského. Po Žabotinského smrti v srpnu téhož roku zůstal v New Yorku a pokračoval ve svých revizionistických aktivitách. V letech 1940 až 1948 byl výkonným ředitelem New Zionist Organization of America, jež byla politickým rivalem Zionist Organization of America. Během druhé světové války byl jedním z vůdců revizionistického hnutí ve Spojených státech. Ve stejném období získal doktorát (Ph.D.) na Dropsie College ve Filadelfii (1947), kde sepsal disertační práci o jednom z posledních středověkých židovských filosofů Jicchaku Abravanelovi.\n\nNetanjahu věřil v myšlenku Velkého Izraele. Když byl v listopadu 1947 schválen plán OSN na rozdělení Palestiny, podepsal se pod petici namířené proti tomuto plánu, která byla zveřejněna v deníku \"The New York Times\". O dva roky později se vrátil již do nově vzniklého Izraele, kde se pokusil neúspěšně vstoupit do politiky.\n\nV dubnu 2009 přinesl izraelský deník \"Ma'ariv\" rozhovor s Netanjahuem, který se v něm kriticky vyjádřil vůči Arabům:\nPo svém návratu ze Spojených státu do Izraele pokračoval v akademické činnosti. Z řady různých důvodů se mu nepodařilo integrovat mezi akademický sbor Hebrejské univerzity. Jeho mentor, Josef Klausner, mu doporučil, aby se stal jedním z redaktorů \"Hebrejské encyklopedie\" a po Klausnerově smrti stanul dokonce v pozici jejího hlavního redaktora.\n\nVrátil se na Dropsie College ve Filadelfii, nejprve jako profesor hebrejštiny a hebrejské literatury, posléze jako vedoucí katedry (1957–1966) a nakonec jako profesor židovských středověkých dějin a hebrejské literatury (1966–1968). Působil však i na jiných pozicích v rámci různých amerických institucí. Nejprve na University of Denver jako profesor hebraistiky (1968–1971), následně jako redaktor Židovské encyklopedie a nakonec jako profesor židovských studií a vedoucí katedry semitských jazyků a literatury na Cornell University (1971–1975). Po smrti syna Jonatana, během záchranné operace v ugandském Entebbe v roce 1976, se s rodinou vrátil do Izraele. V té době působil jako docent na Academy for Jewish Research, byl členem Akademie výtvarných umění a emeritním profesorem na Hebrejské univerzitě Cornell University.\n\nSpecializoval se na zlatý věk španělského židovstva a je znám pro své dílo \"Origins of the Inquisition in Fifteenth Century Spain\" (doslova „Příčiny inkvizice ve Španělsku 15. století“. Netanjahu se jím dostal do vědecké pře s Jicchakem Baerem. Baer, v souladu s existujícím názorem, považoval donucené konvertity ke křesťanství (\"anusim\") za případ \"kiduš ha-Šem\" (posvěcení Hospodinova jména – tj. zemřít či riskovat život k zachování Hospodinova jména). Podle Baera proto konvertité riskovali, zvolili si dvojí život, přičemž udržovali svou původní víru (judaismus). Netanjahu naproti tomu zpochybnil představu, že obvinění inkvizicí byla pravdivá a považoval většinu konvertitů za \"mitbolelim\" (kulturní asimilanty) a dobrovolné konvertity ke křesťanství. Malá část donucených konvertitů, která nepřilnula k novému náboženství a tajně udržovala své původní vyznání, podle něj byla využita inkvizicí k propagandistickým účelům. Podle Netanjahua křesťanská společnost nové konvertity nikdy nepřijala, a to z důvodů ekonomické a rasové zášti.\n\nBencijon Netanjahu byl členem American Academy for Jewish Research, Institute for Advanced Religious Studies a American Zionist Emergency Council.\n\n\n"}
{"id": "796208", "url": "https://cs.wikipedia.org/wiki?curid=796208", "title": "Cesta válečníka", "text": "Cesta válečníka\n\n„Cesta válečníka“ (v originále „The Way of the Warrior“) je v pořadí první a druhá epizoda čtvrté sezóny seriálu \"\".\n\nZatímco se Klingoni na Deep Space Nine připravují na invazi do Cardassie, přichází na stanici nadporučík Worf, aby pomohl v rozporech mezi osádkou a obyvateli stanice a klingonskými válečníky.\n\nNa stanici Deep Space Nine se nachází mnoho Klingonů, kteří přiletěli pomoci Hvězdné flotile v boji proti Dominionu. Vede je generál Martok, který ale není vůči kapitánu Siskovi sdílný ohledně klingonských plánů. Martokovi vojáci vyvolají na stanici několik potyček, zaútočí též na cardassisjkého krejčího Garaka a začnou bez povolení prohledávat lodě v bajorském prostoru. Kapitán Sisko proto požaduje po Flotile důstojníka se zkušenostmi v jednání s Klingony. Na stanici tak dorazí nadporučík Worf, který se připojí k osádce stanice poté, co \"Enterprise\"-D.\n\nWorf se vmísí mezi Klingony na stanici a získá od nich nějaké informace, které navzdory tomu, že by se měl řídit i příkazy Klingonské říše, předá Siskovi. Ten zjistí, že Klingoni se chystají zaútočit na Cardassii, protože věří, že cardassijská civilní vláda byla infiltrována Dominionem. Protože nemají žádné důkazy pro toto tvrzení, pokusí se kapitán přemluvit generála Martoka, že je to špatný nápad. Ten však jeho prosby odmítne a s klingonskou flotilou na Cardassii skutečně zaútočí.\n\nPoté, co Garak informuje Dukata o hrozícím útoku, jsou Cardassiané schopní se částečně stmelit a bránit se. Spojená federace planet tento útok odsoudí, Klingoni naopak odstoupí od , mírové smlouvy mezi Federací a Klingonskou říší. Kancléř Gowron, vůdce Klingonské říše, přiletí na stanici, aby získal do svých řad Worfa.\n\nWorf jeho nabídku ale odmítne a Gowron vydá ultimátum: buď se připojí ke Klingonům nebo se stane pro svůj lid zrádcem bez cti. Nadporučík zůstane věrný Flotile, Gowron vyhlásí zneuctění Worfovy rodiny a vykáže jeho bratra Kurna z Klingonské vysoké rady. Když se poté Worf pokusí předat svoji rezignaci na důstojníka kapitánu Siskovi, ten ji odmítne. Nadporučík se připojí k posádce na \"Defiantu\", který vyrazí do bitevní zóny mezi Klingony a Cardassiany. Loď je při boji s klingonskými plavidly poškozena, poškozeno je i její maskovací zařízení, posádka ale musí zachránit členy cardassijské vlády. Když jsou politici úspěšně transportováni z vlastní ochromené lodě, \"Defiant\" opustí bitevní pole. Při cestě zpět na stanici je pronásledují klingonské lodě, které poté obklíčí Deep Space Nine. Na stanici je vyhlášen poplach, generál Martok vyžaduje vydání členů cardassijské vlády, kteří ale byli mezitím testování a bylo zjištěno, že se nejedná o měňavce. Rozzuření Klingoni následně začnou stanici ostřelovat.\n\nStanice Deep Space Nine byla na obranu proti Dominionu dodatečně vyzbrojena (včetně 5000 fotonovými torpédy), proto se dokáže i přes značné škody účinně bránit. Klingonští válečníci se transportují na palubu a zaútočí svými bat'lethy i na posádku v operačním středisku. Ještě před příletem šesti lodí Hvězdné flotily začne Sisko jednat s Gowronem, že tato situace je nejlepší pro jejich společného nepřítele, Dominion. Zatímco dvě největší mocnosti alfa kvadrantu válčí mezi sebou, otvírá se pro Dominion volný prostor. Rozzuřený Gowron souhlasí, Klingoni ustoupí, kancléř však kapitána varuje: „Postavili jste se v bitvě proti nám a to nemůžeme odpustit – ani zapomenout!“\n\nKlingoni se ale odmítnou vzdát cardassijských území, která dobyli. A protože je potřeba v blízké budoucnosti udělat ještě hodně práce, zůstane nadporučík Worf na Deep Space Nine jako důstojník pro strategické operace.\n\n\n"}
{"id": "796210", "url": "https://cs.wikipedia.org/wiki?curid=796210", "title": "Stařeček", "text": "Stařeček\n\nStařeček může být:\n\n\n\n\n\n"}
{"id": "796212", "url": "https://cs.wikipedia.org/wiki?curid=796212", "title": "Amiot 354", "text": "Amiot 354\n\nAmiot 354 představoval poslední verzi ze série rychlých dvoumotorových bombardérů rodiny letounů Amiot 350, který bojoval v rámci francouzského letectva v omezených počtech během bitvy o Francii v roce 1940 na počátku 2. světové války.\n\nSérie letounů Amiot 350 má svůj původ ve stejných požadavcích francouzské vlády jako jeho hlavní rival Lioré-et-Olivier LeO 451. Letoun byl poprvé představen jako maketa poštovního letounu na letecké výstavě \"„Salon l´Aéronautique“\" v roce 1936. Nový aerodynamický celokovový středoplošník se zatahovacím podvozkem vzbudil velkou pozornost a představoval výrazný odklon od předchozích zastaralých typů. V roce 1935 konstruktéři spočítali teoretické výkony navrhovaných typů Amiot 340 a Amiot 341, které se lišily jen skladbou výzbroje a umístěním pilotní kabiny – Amiot 341 ji měl v ose trupu. Vývoj pokračoval i nadále, ačkoliv poměry ve francouzském leteckém průmyslu byly v druhé polovině 30. let 20. století víc než složité. Letecký průmysl byl zahlcen množstvím nejrůznějších objednávek, studií a programů od mnoha státních institucí. Nesporné kapacity francouzského leteckého průmyslu se tak tříštily v množství prototypů a návrhů, které se nikdy nedostaly do výroby.\n\nV roce 1936 bylo rozhodnuto oslavit desáté výročí přeletu Atlantského oceánu Lindberghem rekordním letem z Paříže do New Yorku. Pro tento účel byl vybrán vyvíjený stroj Amiot 340. Tak vznikl letoun Amiot 370, který byl poháněn dvojicí motorů Hispano-Suiza 12Yjrs/Ykrs s výkonem 632 kW (860 hp). Letoun, který neměl vystouplý kryt pilotní kabiny, byl poprvé zalétán 25. července 1937. K plánovanému letu nakonec nedošlo, ale Francie s tímto letounem získala několik leteckých rekordů.\n\nKonstruktéři museli zohlednit další požadavky vládní institucí, které požadovaly letoun se zdvojenou svislou ocasní plochou pro lepší ovladatelnost letounu a větší střelné pole hřbetního střelce. V té samé době byla zrušena kategorie letounů B5 (pětimístný bombardovací) a nahrazena kategorií B4. Také tomu se musel nový letoun přizpůsobit. V průběhu roku 1937 tak vznikl projekt série čtyřmístných letounů pod názvy \"Amiot 341, 342\" (bombardéry), \"343\" (silná obranná výzbroj), \"344\" (bitevní letoun), \"345\" (dálkový bombardér), \"346 a 347\" (torpédové bombardéry). Drtivá většina však zůstala jen na papíře.\n\nS téměř ročním zpožděním za konkurenčním letounem LeO.45 vzlétnul prototyp Amiot 340-01 6. prosince 1937. Tento prototyp se zúčastnil propagandistického dezinformačního recipročního letu do Berlína v roce 1938, aby přesvědčil Němce, že Francie má ve službě moderní bombardéry. Po dalších zkouškách byl letoun v roce 1938 upraven na prototyp Amiot 351-01 se zdvojenou ocasní plochou.\n\nTak vznikla typová řada 350, která zahrnovala letouny Amiot 350 (bombardér s motory Hispano-Suiza 12Y-50/51), Amiot 351 (motory Gnome-Rhône 14N-38/39), Amiot 352 (motory Hispano-Suiza 12Y-50/51), Amiot 353 (britské motory Rolls-Royce Merlin III), Amiot 354 (motory Gnome-Rhône 14N-48/49), Amiot 355 (Gnome-Rhône 14R-2/3), Amiot 356 (britské motory Rolls-Royce Merlin X) a Amiot 357-A4 (průzkumná verze s motory Hispano-Suiza 12Z-89 nebo 12Y-89).\n\nSériová výroba se však rozbíhala velice pomalu a typová řada musela být s přicházející 2. světovou válkou výrazně redukována. Nakonec bylo rozhodnuto o stavbě strojů Amiot 351 (s dvojitou ocasní plochou) a Amiot 354 (s jednoduchou ocasní plochou). Objednávka těchto moderních strojů dosáhla čísla 880. Nicméně skutečně bylo dodáno kolem 87 strojů.\n\nPrvní sériový letoun Amiot 351-B4 byl dodán v červenci 1939. Výroba se však soustředila na typ Amiot 354. Do zahájení německého útoku v roce 1940 jich bylo dokončeno jen 42 kusů.\n\nAmiot 351 měl být osazen po jednom kulometu 7,5 mm MAC 1934 v nose letounu a na břiše letounu. Na hřbetu letounu měl být namontován jeden letecký kanón Hispano-Suiza HS.404 ráže 20 mm. Kvůli technickým problémům s instalací výzbroje mnoho letounů vstupovalo do služby u operačních jednotek pouze s lehkým kulometem Darne nebo MAC 1934 ráže 7,5 mm na této pozici.\n\nV květnu 1940 byly letouny Amiot 351/354 právě vybavovány dvě bombardovací \"„groupes“\" – GB 1/21 (6 strojů) a GB II/21 (2 stroje) na základně v Avignonu. Dalších 5 strojů sloužilo u GB I/34. Zbytek boje schopných strojů byl rozptýlen po skladech, ve zkušebních a výcvikových střediscích. Několik desítek letounů bylo v té době rozpracováno v továrnách v konečné fázi výroby. Tato situace byla dána tím, že letouny byly vyráběny ve třech továrnách. Dvě z nich byly později bombardovány Němci. 16. května 1940 provedly Amioty 351/354 ozbrojené průzkumné lety nad nizozemským Maastrichtem, což byly první akce letounů tohoto typu.\n\nOd června byly Amioty 351/354 dodávány i k GB II/34. Letuschopné stroje byly používány na málo účinné noční nálety a průzkumné akce. K 5. červnu 1940, kdy byla zahájena 2. fáze německého tažení, měly zmíněné skupiny ve stavu 25 letounů, z kterých bylo 13 operačně způsobilých. V té době všechny Amioty 351/354 působily v severní Francii. Tři byly ztraceny v boji a dalších 10 při nehodách. Opožděné dodávky letounů Amiot 351-B4 byly zahájeny až 25. května 1940.\n\nLetouny se účastnily poslední akce v noci ze 14. na 15. června a všechny dostaly 17. června 1940 rozkaz k evakuaci do Afriky, kam jich odletělo 39. Po podepsání příměří se jich do Francie vrátilo 29. Protože byl jejich počet příliš malý, Itálie o letouny neměla zájem. Proto byla většina v srpnu 1940 zrušena.\n\nPět letounů Amiot 351/354 pokračovalo ve službě i po bitvě o Francii jako poštovní letouny. Čtyři letouny Amiot 351/354 byly převeleny k Luftwaffe jako transportní letouny a sloužily i u speciální německé jednotky KG200.\n\nMotory odebrané z těchto letounů byly později použity na transportních letounech Messerschmitt Me 323.\n\nAmiot 340.01\n\nAmiot 350\n\nAmiot 351.01\n\nAmiot 351\n\nAmiot 352\n\nAmiot 353\n\nAmiot 354\n\nAmiot 355.01\n\nAmiot 356.01\n\nAmiot 357\n\nAmiot 358\n\nAmiot 370\n\n\"Technické údaje pocházejí z publikací „Letadla 1939–45: Stíhací a bombardovací letadla Francie a Polska“ a „War Planes of the Second World War: Volume Seven Bombers and Reconnaissance Aircraft“.\"\n\n\n\n\n Francie\n Třetí říše\n\n\n\n"}
{"id": "796234", "url": "https://cs.wikipedia.org/wiki?curid=796234", "title": "Seznam držitelů čestných doktorátů Masarykovy univerzity", "text": "Seznam držitelů čestných doktorátů Masarykovy univerzity\n\nToto je seznam držitelů čestných doktorátů (doctor honoris causa) Masarykovy univerzity v Brně (v letech 1960–1990 fungující pod názvem \"Universita Jana Evangelisty Purkyně\"):\n"}
{"id": "796236", "url": "https://cs.wikipedia.org/wiki?curid=796236", "title": "Švédsko na Letních olympijských hrách 1924", "text": "Švédsko na Letních olympijských hrách 1924\n\nŠvédsko na Letních olympijských hrách 1924 v Paříži reprezentovalo 159 sportovců, z toho 146 mužů a 13 žen. Nejmladším účastníkem byl Olle Rinman (16 let, 114 dní), nejstarší pak Ernst Linder (56 let, 91 dní). Reprezentanti vybojovali 29 medaile z toho 4 zlaté, 13 stříbrných a 12 bronzových.\n\n"}
{"id": "796237", "url": "https://cs.wikipedia.org/wiki?curid=796237", "title": "Kanton Arles-Est", "text": "Kanton Arles-Est\n\nKanton Arles-Est (fr. \"Canton d'Arles-Est\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze tří obcí.\n\n"}
{"id": "796238", "url": "https://cs.wikipedia.org/wiki?curid=796238", "title": "Kanton Arles-Ouest", "text": "Kanton Arles-Ouest\n\nKanton Arles-Ouest (fr. \"Canton d'Arles-Ouest\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se pouze ze západní části města Arles.\n"}
{"id": "796239", "url": "https://cs.wikipedia.org/wiki?curid=796239", "title": "Kanton Aubagne-Est", "text": "Kanton Aubagne-Est\n\nKanton Aubagne-Est (fr. \"Canton d'Aubagne-Est\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze šesti obcí.\n\n"}
{"id": "796240", "url": "https://cs.wikipedia.org/wiki?curid=796240", "title": "Kanton Aubagne-Ouest", "text": "Kanton Aubagne-Ouest\n\nKanton Aubagne-Ouest (fr. \"Canton d'Aubagne-Ouest\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se pouze ze západní části města Aubagne a obce La Penne-sur-Huveaune.\n"}
{"id": "796242", "url": "https://cs.wikipedia.org/wiki?curid=796242", "title": "Kanton Pélissanne", "text": "Kanton Pélissanne\n\nKanton Pélissanne (fr. \"Canton de Pélissanne\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z devíti obcí.\n\n"}
{"id": "796243", "url": "https://cs.wikipedia.org/wiki?curid=796243", "title": "Kanton Eyguières", "text": "Kanton Eyguières\n\nKanton Eyguières (fr. \"Canton d'Eyguières\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze sedmi obcí.\n\n"}
{"id": "796245", "url": "https://cs.wikipedia.org/wiki?curid=796245", "title": "Kanton Roquevaire", "text": "Kanton Roquevaire\n\nKanton Roquevaire (fr. \"Canton de Roquevaire\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z devíti obcí.\n\n"}
{"id": "796246", "url": "https://cs.wikipedia.org/wiki?curid=796246", "title": "Kanton Peyrolles-en-Provence", "text": "Kanton Peyrolles-en-Provence\n\nKanton Peyrolles-en-Provence (fr. \"Canton de Peyrolles-en-Provence\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z pěti obcí.\n\n"}
{"id": "796247", "url": "https://cs.wikipedia.org/wiki?curid=796247", "title": "Světový pohár v rychlobruslení 2003/2004", "text": "Světový pohár v rychlobruslení 2003/2004\n\nSvětový pohár v rychlobruslení 2003/2004 byl 19. ročník Světového poháru v rychlobruslení. Konal se v období od 8. listopadu 2003 do 29. února 2004. Soutěž byla organizována Mezinárodní bruslařskou unií (ISU).\n\nNově byly do programu světového poháru zařazeny závody na 100 m, ukázkově byly na třech mítincích předvedeny i stíhací závody družstev.\n\n pouze ukázková disciplína\n\n"}
{"id": "796248", "url": "https://cs.wikipedia.org/wiki?curid=796248", "title": "Kanton Port-Saint-Louis-du-Rhône", "text": "Kanton Port-Saint-Louis-du-Rhône\n\nKanton Port-Saint-Louis-du-Rhône (fr. \"Canton de Port-Saint-Louis-du-Rhône\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se pouze z jediné obce Port-Saint-Louis-du-Rhône.\n"}
{"id": "796251", "url": "https://cs.wikipedia.org/wiki?curid=796251", "title": "Kanton Marignane", "text": "Kanton Marignane\n\nKanton Marignane (fr. \"Canton de Marignane\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze dvou obcí.\n\n"}
{"id": "796255", "url": "https://cs.wikipedia.org/wiki?curid=796255", "title": "Antonín Salajka", "text": "Antonín Salajka\n\nR.D. Prof. ThDr. Antonín Salajka (24. dubna 1901, Moravská Nová Ves – 2. srpna 1975, Praha) byl katolický teolog, kněz, čestný konzistorní rada, vysokoškolský pedagog, rusista, znalec staroslověnštiny a spirituality křesťanského Východu.\n\nStředoškolské vzdělání získal na české vyšší reálce v Hodoníně, kde maturoval v roce 1920. V roce 1922 absolvoval ještě doplňující maturitu z latiny a v roce 1924 z řečtiny. Rozhodl se pro kněžskou službu v pražské arcidiecézi a vstoupil tedy do pražského semináře se studiem na teologické fakultě Karlovy univerzity v Praze. Svá pražská bohoslovecká studia zakončil v roce 1925 a v témže roce byl vysvěcen na kněze. Dále jako první Čech absolvoval doktorandské studium na Papežském východním ústavu v Římě (\"Pontificium Institutum Orientalium\") a 12. června 1930 zde promoval.\nDalší doktorát teologie získal na teologické fakultě Karlovy univerzity, kde po obhájení disertační práce s názvem: \"Místa Písma svatého o vycházení Ducha svatého se zvláštním zřetelem k výkladu východních odloučených theologů\" 29. února 1936 promoval. Následně se stal středoškolským profesorem náboženství a katechetiky v Praze-Vršovicích a v Karlíně, kde vyučoval v letech 1935–1950.\nDne 27. listopadu 1945 se habilitoval na pražské katolické teologické fakultě Univerzity Karlovy pro obor orientální teologie. Jeho habilitace, která vyšla tiskem již v roce 1936, nese název: \"Nauka východních odloučených theologů zvláště ruských o Kristově vykoupení\". Schválena byla MŠVU (ministerstvo školství) dne 26. března 1946.\nV letech 1945–1946 přednášel jako soukromý docent východní teologii a ruštinu. Na diecézním učilišti v Brně v letech 1949–1950 měl přednášky o křesťanském Východu a východní teologii. Dne 11. listopadu 1949 byl navržen na mimořádného profesora východního bohosloví, poté co prezentoval svůj spis \"O církvi\" (díl 1.), ale ke jmenování nedošlo.\nPo reformních změnách v bohovědných studiích byl 2. října 1950 jmenován na Římskokatolické cyrilometodějské bohoslovecké fakultě v Praze (od roku 1953 se sídlem v Litoměřicích) profesorem církevní slovanštiny s účinností od 1. září 1950. Zde působil až do roku 1973.\nVedle výuky staroslověnštiny suploval ve školním roce 1950–1951 dogmatiku, ve školním roce 1951–1952 morálku, ve školním roce 1952–1953 dogmatiku a v letech 1953–1955 morálku. Dne 1. října 1955 byl jmenován na CMBF v Praze se sídlem v Litoměřicích profesorem staroslověnštiny a věrouky, od 4. února 1956 se stal vedoucím katedry dogmaticko–morální, kde od roku 1951 zastával místo zástupce vedoucího (od roku 1950 neobsazené). 12. prosince 1970 byl jmenován proděkanem pro roky 1970–1972. V roce 1971 jej litoměřický biskup Štěpán Trochta jmenoval čestným konzistorním radou v Litoměřicích. Jeho akademické působení bylo ukončeno po tzv. \"\"čestném roce\"\" 31. srpna 1973. Od 1. října do 31. prosince 1972 byl zaměstnán na CMBF jako externí učitel – lektor pro obor staroslověnština. Zemřel 2. srpna 1975 v Praze.\nŠíře jeho vědeckého zájmu a přednášených předmětů byla veliká: ruština, staroslověnština, cyrilometodějské otázky, katolická dogmatika, orientální dogmatika a obecně křesťanský východ a morální teologie. Z dogmatické teologie se podrobněji zabýval christologií, soteriologií, ekleziologií a ekumenismem.\n\nBibliografický soupis má přes 500 položek. Jeho písemná pozůstalost je v současné době archivována a podrobně zpracována v Centru dějin české teologie při KTF UK v Praze (CDČT).\n\n\n\n"}
{"id": "796258", "url": "https://cs.wikipedia.org/wiki?curid=796258", "title": "Jicchak Baer", "text": "Jicchak Baer\n\nJicchak Baer (: יצחק בער, ‎20. prosince 1888 – 22. ledna 1980) byl německo-izraelský historik a odborník na středověké dějiny španělských Židů.\n\nNarodil se v německém Halberstadtu a vystudoval filosofii, historii a klasickou filologii na Berlínské univerzitě, Štrasburské univerzitě a Freiburské univerzitě. V roce 1930 podnikl aliju do britské mandátní Palestiny, kde začal přednášet středověké židovské dějiny na Hebrejské univerzitě v Jeruzalémě. V letech 1932 až 1945 na této univerzitě působil jako profesor středověkých dějin.\n\n\n"}
{"id": "796264", "url": "https://cs.wikipedia.org/wiki?curid=796264", "title": "Lauren Socha", "text": "Lauren Socha\n\nLauren Marie Socha (* 9. června 1990, Derby, Derbyshire, Anglie, Spojené království) je britská herečka. Její nejznámější role je Kelly v seriálu \"\".\n\nNarodila se ve městě Derby Robertovi a Kathleen Sochovým. Má staršího bratra Michaela, který je také hercem. Navštěvovala St. George's RC Primary School, Burton College a Saint Benedict School and Performing Arts College, kde studovala jako zpěvačka. Učila se na televizním workshopu Iana Smithe se sídlem v Nottinghamu.\n\nAgenti a castingoví vedoucí ji objevili na místním hereckém workshopu, ke kterému ji inspiroval její starší bratr. Zanedlouho přišla její první role. V roce 2006 byla ve svých patnácti letech obsazena do videoklipu Arctic Monkeys s názvem „When the Sun Goes Down“.\n\nV roce 2009 se svou hereckou kariérou pokračovala, když si zahrála ve filmu \"Nemilovaná\". Film byl režijním debutem Samanthy Morton a Socha zde hraje šestnáctiletou dívku v pečovatelském domě. Za tuto roli byla nominována na cenu BAFTA v kategorii nejlepší herečka ve vedlejší roli. O týden později byla na konkurzu na roli Kelly Bailey v britském komediálním a dramatickém seriálu \"\" a roli získala.\n\nV roce 2010 hrála vedle Tim McInnerny v krátkém filmu \"Missing\". Také měla menší roli v televizní minisérii \"Five Daughters\", který je založený na sériových vraždách v městě Ipswich.\n\nV květnu 2011 získala cenu BAFTA v kategorii nejlepší televizní herečka ve vedlejší roli za roli Kelly v \"\". Později se objevila v krátkém filmu \"The Child\", kde si zahrála verzi Marilyn Monroe. Také hrála v naučném projektu BBC s názvem „Off By Heart Shakespeare“, kde hrála Julii ze hry \"Romeo a Julie\".\n\nŽije v Derby. Má tři tetování: tři hvězdičky na krku, luk na zádech a její iniciály s hvězdičkou na zápěstí.\n\nDne 23. ledna 2012 bylo ohlášeno, že byla obviněna z rasistického útoku na taxikáře z Derby, který se odehrál v říjnu 2011 na taxikáře Sakandara Iqbala. K činu se přiznala a byla odsouzena na čtyři měsíce ve vězení.\n\nV říjnu 2015 přes sociální síť Twitter prozradila, že se svým přítelem čeká první dítě. V dubnu 2016 oznámila, že porodila dívku jménem ReenieRae.\n\n\n"}
{"id": "796265", "url": "https://cs.wikipedia.org/wiki?curid=796265", "title": "Cvi Hirš Chajes", "text": "Cvi Hirš Chajes\n\nCvi Hirš Chajes (20. listopadu 1805, Brody – 12. října 1855, Lvov) byl jeden z předních haličských talmudistů. Jeho nejznámějším dílem je komentář a úvod do talmudu vydaný pod názvem \"Mevo ha-Talmud\" (Úvod do Talmudu). Chajes je také známý pod jménem Maharac Chajes (מהר״ץ חיות), což je hebrejský akronym slov „náš učitel, rabi Cvi Chajes“. Byl jediným z komentátorů zapojených do přípravy vilenského vydání Talmudu, který byl nositelem doktorského titulu.\n\nChajes se narodil v Brodech. Studoval u řady významných učenců své doby, zejména u rabi Efrajima Zalmana Marguliese. Kromě tradičního talmudického vzdělání studoval také moderní a klasické jazyky a literaturu, geografii, dějiny a filosofii. Od r. 1846 byli podle rakouského práva uchazeči o post okresního rabína (\"\") povinni získat kvalifikaci v sekulárních disciplínách. Chajes získal doktorát z filosofie na Lvovské univerzitě.\n\nVe věku 22 let byl jmenován na významný rabínský post v haličském okrese Žovkva. V této pozici potíral změny, které do judaismu vnášelo reformní hnutí; současně byl však i odpůrcem narůstajícího konzervatismu u svých přísně ortodoxních kolegů. Zemřel předčasně ve věku 50 let, pouhé tři roky po svém jmenování na přestižní post kaliszského rabína.\n\nChajes napsal mnoho vědeckých studií o judaismu, které byly věrné tradici, ale moderní svou orientací a strukturou. V tomto pojetí se přiblížil Nachmanu Krochmalovi a pozdějšímu pražskému rabínovi Šlomo Jehuda Rapoportovi.\n\nStěžejní Chajesovo dílo \"Mevo ha-Talmud\" se zabývá jak halachou, právními aspekty Talmudu, tak i agadou, jeho výpravnými částmi. V tomto díle Chajes probírá podrobné dějiny a klasifikaci Talmudu a ústní tradice jakožto jeho podkladu. Toto dílo je prvním moderním pokusem ze strany ortodoxního judaismu formulovat povahu, rozsah a závaznost ústní tradice.\n\nDalší Chajesova díla:\n\n"}
{"id": "796266", "url": "https://cs.wikipedia.org/wiki?curid=796266", "title": "Švédsko na Letních olympijských hrách 1920", "text": "Švédsko na Letních olympijských hrách 1920\n\nŠvédsko na Letních olympijských hrách 1920 v Antverpách reprezentovalo 260 sportovců, z toho 247 mužů a 13 žen. Nejmladším účastníkem byl Nils Skoglund (14 let, 8 dní), nejstarší pak Oscar Swahn (72 let, 281 dní). Reprezentanti vybojovali 64 medaile z toho 19 zlatých, 20 stříbrných a 25 bronzových.\n\n"}
{"id": "796270", "url": "https://cs.wikipedia.org/wiki?curid=796270", "title": "Nathan Stewart-Jarrett", "text": "Nathan Stewart-Jarrett\n\nNathan Stewart-Jarrett, celým jménem Nathan Lloyd Stewart-Jarrett (* 4. prosince 1985, Londýn, Anglie, Spojené království) je britský herec. Jeho nejznámější role je Curtis Donovan v britském komediálním a dramatickém seriálu \"\".\n\nNavštěvoval Central School of Speech and Drama, kde absolvoval v roce 2006.\n\n"}
{"id": "796275", "url": "https://cs.wikipedia.org/wiki?curid=796275", "title": "Klíček (film)", "text": "Klíček (film)\n\nKlíček je film režiséra Jána Nováka natočený roku 2009 v prostředí uherskohradišťské věznice. Děj se odehrává v 50. letech 20.století, tedy v dobách, kdy ji využívala komunistická StB v čele s Ludvíkem Hlavačkou či Aloisem Grebeníčkem.\n\nFilm vznikl během natáčení Příběhů železné opony v opuštěném vězení v Uherském Hradišti. Od skutečnosti se příliš neliší – vězení v Uherském Hradišti bylo ve své době (tedy obzvláště v letech 1948–1950) tím nejkrutějším v celé Evropě. Při srovnání s praktikami používanými tou dobou v SSSR, lze zjistít, že v Sovětském Svazu se používalo „jen“ bití, naproti tomu v Československu bylo „takřka běžné“ mučení elektrickým proudem. O brutalitě tehdejších vyšetřovatelů svědčí mimo jiné i to, že mnozí z vyšetřovaných vyšetřování nepřežili.\n"}
{"id": "796276", "url": "https://cs.wikipedia.org/wiki?curid=796276", "title": "Číška (zbraně)", "text": "Číška (zbraně)\n\nČíška je část sportovní (šermířské) zbraně chránící ruku šermíře před zásahem soupeře.\n\nVznikla postupným vývojem z pleteného koše (koše ze železných úponků). Koš se začal prosazovat v době postupného rozšiřování palných zbraní, kdy nemohla být ruka chráněna železnou rukavicí, aby mohla manipulovat se spouští zbraně. Koš se tak stal hlavní ochranou před zásahy do prstů.\nDnes se používá také při klasickém krytu, kdy je soupeřova čepel uchycena na dvou bodech zbraně vlastní – jeden z bodů je umístěn zhruba v jedné třetině čepele (měřeno od číšky), zatímco druhý je na okraji číšky. Tím vzniká stabilní „úchop“ zbraně soupeře poskytující výhodnou páku pro její usměrnění mimo vlastní zásahovou plochu. Pokud soupeř navíc pokračuje v dopředném pohybu, dochází k posunu průsečíku čepelí směrem k číšce kryjícího šermíře, což způsobuje stále větší výchylku jeho hrotu.\n\nČíška je pravidly popsána v materiálové části (m. 5 a navazující) a liší se dle jednotlivých zbraní. Obecně platí, že může být vypuklá, vyrobená z lehce lesklého materiálu a nesmí obsahovat žádnou část, o kterou by se mohla zachytit soupeřova čepel. To se týká zejména okrajů číšky, které nesmějí být zdviženy.\nZa součást číšky se považuje i elektroinstalace zbraně, tedy můstek sloužící k zapojení elektrické šňůry a ve fleretu a v kordu dráty izolované od průsečíku čepele a číšky až k ukotvení v můstku.\nVe fleretu a kordu je navíc povinné používat polstrování o šířce nejvýše 2 cm, které kryje elektroinstalaci a tlumí nárazy. Polstrování nesmí v žádném případě zvyšovat ochranu ruky šermíře před zásahy soupeře.\n\nFleretová číška poskytuje ruce nejmenší ochranu. Na rozdíl od šavle a kordu je číška symetrická, tedy konstruována tak, aby čepel procházela jejím středem. Šířka číšky musí být v rozmezí 9,5 až 15 cm (celá zbraň musí beze zbytku projít dutým válcem o průměru 12 cm a délce 15 cm, přičemž osa válce musí být souběžná s osou čepele).\nFleretová číška je mělká, jen lehce vypouklá. \nU kordu musí zbraň projít válcem o průměru 13,5 cm a délce 15 cm, což omezuje její šířku na 13,5 cm. Na rozdíl od fleretu je číška excentrická a hluboká 3–5,5 cm. Excentričnost je omezena na 3,5 cm (tedy čepel nesmí procházet číškou dále než 3,5 cm od jejího středu).\n\nŠavle jako jediná ze sportovních zbraní používá číšku, která není kruhového tvaru. Musí mít plynulý konvexní tvar bez záhybů nebo otvorů, o šířce maximálně 14 cm a výšce do 15 cm. Celá číška se musí vejít do kvádru o šířce 14 cm, vysokého a dlouhého 15 cm.\n\n"}
{"id": "796279", "url": "https://cs.wikipedia.org/wiki?curid=796279", "title": "Rudolf Vítek", "text": "Rudolf Vítek\n\nRudolf Vítek (* 4. března 1943) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako brusič skla. Ve volbách roku 1976 zasedl do Sněmovny lidu (volební obvod č. 170 – Poltár, Středoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796285", "url": "https://cs.wikipedia.org/wiki?curid=796285", "title": "Petr Votruba", "text": "Petr Votruba\n\nPetr Votruba (* 8. května 1948) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1976 se profesně uvádí jako opravář v JZD. Ve volbách roku 1976 zasedl do Sněmovny lidu (volební obvod č. 156 - Děčín-sever, Severočeský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796287", "url": "https://cs.wikipedia.org/wiki?curid=796287", "title": "Vojtěch Šanda", "text": "Vojtěch Šanda\n\nVojtěch (Adalbert) Šanda (15. října 1873 Kvílice u Slaného – 24. prosince 1953 Praha) byl český římskokatolický kněz, vysokoškolský pedagog, děkan teologické fakulty, profesor semitských jazyků, kanovník a děkan Kolegiátní kapituly Všech svatých na Pražském hradě, biblista a orientalista.\n\nPocházel z dělnické rodiny z Kvílic u Slaného, jeho mladší bratr Karel byl u Milosrdných bratří. Studoval na německém gymnáziu v Bohosudově a v Litoměřicích. Teologii studoval v Innsbrucku (doktorát 1897). Dne 3. října 1897 byl v Litoměřicích vysvěcen na kněze. Na další studium orientované na filologii semitských jazyků, biblistiku a exegezi byl v letech 1897–1902 vyslán do Bejrútu, Jeruzaléma a Berlína. Roku 1902 se stal profesorem na bohosloveckém ústavě v Litoměřicích, kde přednášel semitské řeči, dogmatiku a církevní právo. Před rokem 1918 byl aktivním členem reformního hnutí Jednota katolického duchovenstva (účastnil se známé delegace Jednoty do Říma v roce 1919). V roce 1918 byl ustanoven řádným profesorem Teologické fakulty pražské univerzity pro obor dogmatická teologie. V souvislosti s nevyjasněnou abdikací pražského arcibiskupa Kordače v roce 1931 a pro rozdíly v názorech s pražským nunciem Ciriacim byl za své veřejné výroky suspendován (\"suspense a divinis\") a přinucen odejít na dlouhodobou dovolenou. V roce 1934 plně z fakulty odchází a začíná učit jako soukromý docent na Filozofické fakultě UK, kde se mezitím habilitoval pro obor semitské řeči a přednášel zde v letech 1934–1938 arabštinu, hebrejštinu, aramejštinu a syrštinu. V roce 1935 byl zvolen činným členem Orientálního ústavu v Praze. Zbaven \"suspense a divinis\" byl až v roce 1943. Po reformních změnách v bohovědných studiích v roce 1950 projevil zájem o návrat a o místo profesora na teologické fakultě, což bral jako zadostiučinění pro vynucený odchod ve 30. letech. V roce 1950 byl navržen a později i jmenován děkanem nově koncipované teologické fakulty. Přenášel zde opět semitské řeči. Na podzim roku 1950 byl iniciátorem udělení čestných doktorátů Josefu Plojharovi a A. Horákovi. V roce 1951 byl vládou jmenován děkanem Kolegiátní kapituly Všech svatých na Pražském hradě. V roce 1952 z fakulty definitivně odchází a po krátké nemoci umírá v prosinci 1953.\n\nŠíře jeho odborného působení byla dosti široká: biblistika, orientální a semitská filologie, dogmatika, církevní právo a patrologie. V počátcích svého akademického působení se zaměřuje na biblistiku, jako absolvent \"École biblique\" v Jeruzalémě byl příznivcem moderního pojetí exegeze a biblistiky: \"Die Bücher der Könige. Übersetzt und erklärt\" (2 díly – Münster 1911 a 1912), \"Die Aramäer\" (Leipzig 1902), \"Starosemitské nápisy\" (Praha 1912), \"Salamo und seine Zeit\" (Münster 1913). Po vstupu na pražskou bohosloveckou fakultu se orientoval na dogmatickou teologii, když vydal vynikající dogmatický manuál podle kterého se učilo v USA, v západní Evropě, Německu i v Čechách (\"Synopsis theologiae dogmaticae specialis\", 2 díly, Friburg 1916 a 1922). Ve dvacátých letech se odborně navrátil k biblickým vědám, ovšem již jako zastánce konzervativního proudu (viz \"Moses und der Pentateuch\"; Münster 1924). Na přelomu dvacátých a třicátých let se věnoval přípravám vydání význačných děl k dějinám dogmatické teologie. Připravil tak v kritické edici díla monofyzitských a nestoriánských patriarchů a teologů: \"Severi Philalethes, syriace et latine\" (Beryti Phoeniciorum 1928, 264 s.), \"Severi Antiiulianistica I., syriace et latine\" (Beryti Phoeniciorum 1928, 464 s.), \"Opuscula monophysitica Ioannis Philoponi\" (Beryti Phoeniciorum 1930, 310 s.). K vydání měl ještě připravena: \"Joannis Darensis Opera\" (připraveno v roce 1933, cca 1000 stran), \"Severi Antiiulianistica II., syriace et latine\" (připraveno v roce 1933, cca 700 stran), \"Teodoti Ancyrani libri contra Nestorium\" (připraveno v roce 1933, nejméně 200 s.), \"Tractatus christologici diversorum auctorum\" (připraveno v roce 1933, cca 600 stran) a \"Christoduli, Coptorum patriarchae, Liber confessionis Patrum, arab. et lat.\" (připraveno v roce 1933, cca 1000 stran). Je nutné zmínit, že v českém jazyce publikoval velmi sporadicky (Duchovní pastýř, Archiv orientální). Klenotem byla jeho soukromá knihovna. Po jeho úmrtí byl dokonce vydán tiskem její soupis se zaměřením na orientalistiku.\n\nČasopisecké studie, zejména: \"Časopis katolického duchovenstva\", \"Duchovní pastýř\".\n\n\n\n"}
{"id": "796290", "url": "https://cs.wikipedia.org/wiki?curid=796290", "title": "Jaroslav Plesl (herec)", "text": "Jaroslav Plesl (herec)\n\nJaroslav Plesl (* 20. října 1974 Hradec Králové) je český divadelní, filmový a televizní herec. Je absolventem divadelní fakulty Janáčkovy akademie múzických umění v Brně. Od roku 2001 je členem souboru Dejvického divadla.\n\n\n\n\n\n"}
{"id": "796291", "url": "https://cs.wikipedia.org/wiki?curid=796291", "title": "Vlajka bisexuální hrdosti", "text": "Vlajka bisexuální hrdosti\n\nVlajka bisexuální hrdosti, též vlajka hrdosti bisexuálů, je vlajka bisexuální komunity, kterou v roce 1998 navrhl Michael Page, aby tato komunita měla vlastní symbol srovnatelný s duhovou vlajkou zastřešujícího LGBT hnutí. Jeho cílem bylo zviditelnit bisexuály ať již v rámci společnosti jako celku, tak v rámci LGBT hnutí.\n\nVlajka sestává ze tří barevných pruhů. V její horní části je horizontální pruh v barvě magenta (purpurová), tvořící asi dvě pětiny vlajky. Představuje sexuální přitažlivost mezi osobami stejného pohlaví. Ve spodní části je horizontální pruh vyvedený v královské modři, rovněž tvořící asi dvě pětiny vlajky. Ten naopak reprezentuje sexuální přitažlivosti mezi osobami různého pohlaví. Zbývající pětinu uprostřed vlajky tvoří fialový či levandulový pruh, představující sexuální přitažlivost k oběma pohlavím. Poměr stran vlajky není fixně stanoven, nicméně používá se jak 2:3 či 3:5.\n\n"}
{"id": "796294", "url": "https://cs.wikipedia.org/wiki?curid=796294", "title": "Elizabeth Jane Gardnerová", "text": "Elizabeth Jane Gardnerová\n\nElizabeth Jane Gardnerová (4. října 1837, Exeter, New Hampshire, USA - 28. ledna 1922, Saint-Cloud, Francie) byla francouzská malířka původem z USA.\n\nV zimě 1866/1867 přišla Gardnerová do Paříže na Julianovu akademii a studovala u Williama Adolphe Bouguereau, Julese-Josepha Lefebvra a Huguese Merleho. Díky podpoře učitelů se v roce 1872 jako první zahraniční umělkyně zúčastnila každoroční výstavy Salon de Paris, kde byla jako první malířka v historii oceněna zlatou medailí. Gardnerové se ale nikdy nepodařilo vystoupit ze stínu svého učitele Bouguereau, a tak byly čas od času její obrazy připisovány jemu. V roce 1896 se Gardnerová za svého bývalého učitele Williama Adolphe Bouguereau vdala a později se s ním usadila v Saint-Cloud v blízkosti Paříže, kde také zemřela.\n\n"}
{"id": "796297", "url": "https://cs.wikipedia.org/wiki?curid=796297", "title": "Silnice II. třídy", "text": "Silnice II. třídy\n\nSilnice II. třídy v Česku jsou podle zákona o pozemních komunikacích (č. 13/1997 Sb., § 5) určeny pro dopravu mezi okresy. Silnice II. třídy stejně jako silnice III. třídy musí v České republice na základě zákona o pozemních komunikacích vlastnit kraj, na jehož území se silnice nachází.\n\nSpráva silnic byla legislativně upravena v roce 1864 v Čechách, v roce 1877 na Moravě a v roce 1887 ve Slezsku. Za první republiky bylo na základě tzv. inkameračního programu mnoho okresních silnic převedeno do sítě státních silnic, čímž byla vyrovnána hustota státních silnic v jednotlivých regionech. Zákonem 147/1949 Sb. byly dosavadní zemské, okresní a vicinální silnice (a některé další veřejné silnice a cesty stanovené ministerstvem techniky) zestátněny bez náhrady. Tentýž zákon v § 3 stanovil, že se státní silnice dělí na tři třídy podle důležitosti, kterou mají pro dopravu, a zmocnil ministerstvo techniky, aby zařadilo státní silnice do jednotlivých tříd vyhláškou v Úředním listě, a to v dohodě s ministerstvy národní obrany a dopravy a po slyšení příslušných krajských a okresních národních výborů. V roce 1950 byla vydána vyhláška, která silnice roztřídila do tří tříd a očíslovala, přičemž za základ vzala číslování silnic I. třídy z roku 1946. Zákonem č. 132/2000 Sb., jímž byl novelizován zákon č. 13/1997 Sb., o pozemních komunikacích, v souvislosti se zřízením samosprávných krajů přešly silnice II. a III. třídy ke dni 1. října 2001 z vlastnictví státu do vlastnictví krajů.\n\nOznačují se trojmístným číslem, tedy číslem od 101 do 999. Číslo silnice může být doplněno indexem (malým písmenem). Ve správních dokumentech a jiných textech se obvykle před číslo silnice přidává ještě římské číslo II oddělené lomítkem.\n\nČíslo silnice představuje obvykle ucelenou trasu, mnohdy sestavenou z úseků s různou stavební historií a různého stavebního provedení. Extrémním a zvláštním případem je silnice II/101, což je aglomerační okruh kolem širšího okolí hlavního města Prahy.\n\nSystém číslování není zákonem ani prováděcí obecně závaznou vyhláškou stanoven. Základní číslování je nezávislé na číslování silnic I. třídy a probíhá tímto směrem: Praha – Čechy jižně od Prahy – západně od Prahy – severně od Prahy – východně od Prahy – Vysočina – jihozápadní Morava – jižní Morava – střední Morava – Slezsko – (jiho)východní Morava (řada plynule pokračuje na západním Slovensku). Takto jsou dána čísla až po 498 (někdejší 499 byla přečíslována na 71). Čísla počínající pětkou (5xx) jsou použita rozptýleně na různé spojovací a doplňkové úseky; řada je nespojitá vlivem dřívější jednoty se Slovenskem, kde byla (a dosud je) většina jejích čísel použita pro „běžné“ silnice II. třídy. Řada 6xx je pak systematicky používána pro označování bývalých silnic I. třídy (předřazením 6(0)- před původní číslo), zpravidla degradovaných na II. třídu po nahrazení dálnicí nebo jinou novou silnicí, výjimečně i bez náhrady (II/639, II/644). Neplatí to výhradně; některé degradované silnice mají i jiné očíslování (část bývalé I/2 je II/425, část bývalé I/47 je II/430).\n\nPo přečíslování v roce 1997, kdy bylo několik silnic I. třídy převedeno (bez náhrady) do kategorie II. třídy (a naopak), dostaly tyto nové silnice II. třídy čísla buď jako prodloužení navazující stávající silnice II. třídy nebo použitím blízkého čísla, které bylo uvolněno přečíslováním jiné silnice. Tak například degradované úseky silnice I/18 mají číslo II/150, které bylo uvolněno povýšením původní II/150 na I/24.\n\nSilnice III. třídy mají čtyřciferná nebo pěticiferná čísla, v nichž prvním trojčíslím je číslo některé silnice I. nebo II. třídy, z níž tato silnice odbočuje.\n\nČísla silnic I. a II. třídy se (na rozdíl od čísel silnic III. třídy, až na výjimky) uvádějí na svislém dopravním značení, a to bílým číslem v modrém poli buď na samostatné tabulce (za křižovatkou), nebo v rámci ukazatele směru (před křižovatkou). Kromě toho se čísla silnic používají v evidenci, ve správních rozhodnutích týkajících se dotyčných silnic a podobně. Číslo silnice je též součástí čísel, jimiž jsou označeny některé objekty na komunikaci (mosty, tunely ap.). Na silnicích II. třídy se však na rozdíl od silnic I. třídy neumisťují kilometrovníky.\n\nČísla silnic II. třídy se vyznačují také v podrobnějších (auto)mapách a autoatlasech.\n\nOpenStreetMap zapracoval trasy všech silnic v České republice do února 2009. Zatímco silnice I. a II. třídy importoval odjinud, silnice III. třídy zpracoval úsilím vlastních uživatelů.\n\nK 1. lednu 2013 bylo v České republice evidováno 14 542,9 km silnic II. třídy (k 1. lednu 2005 to bylo 14 669 km).\n\nDélka silnic II. třídy k 1. lednu 2013 podle krajů:\n\nNa českých silnicích II. třídy se k 1. lednu 2013 nacházelo 4516 mostů, 561 podjezdů a 670 železničních přejezdů.\n\nSilniční ochranné pásmo k ochraně silnice II. třídy a provozu na ní mimo souvisle zastavěné území obcí tvoří prostor ohraničený svislými plochami vedenými do výšky 50 m ve vzdálenosti 15 m od osy vozovky nebo od osy přilehlého jízdního pásu – což je shodné vymezení jako u silnic III. třídy a místních komunikací II. třídy.\n\nPůsobnost silničních správních úřadů je pro silnice II. třídy stanovena shodně jako pro silnice III. třídy. Krajský úřad rozhoduje o zařazení silnice do třídy, se souhlasem ministerstev dopravy a obrany rozhoduje o zrušení silnice II. nebo III. třídy, rozhoduje o zvláštním užívání těchto silnic nadměrnými vozidly apod. v rámci kraje a uplatňuje své stanovisko v územně plánovací dokumentaci a v územním řízení ohledně těchto silnic. Obecní úřad obce s rozšířenou působností vykonává působnost speciálního stavebního úřadu ve věcech silnic II. a III. třídy a projednává správní delikty ve věcech silnic.\n\nBěžná prohlídka, kterou se zjišťuje především správná funkce dopravního značení, bezpečnostního zařízení a závady ve sjízdnosti (schůdnosti), se na silnicích II. třídy má provádět dvakrát měsíčně (na silnicích III. třídy jednou měsíčně, na silnicích I. třídy dvakrát týdně). Pro účely zimní údržby jsou dopravně významné silnice II. třídy zařazeny do I. pořadí (ošetření do 3 hodin od výjezdu sypačů) a ostatní silnice II. třídy do II. pořadí (ošetření do 6 hodin). Jarní čištění musí na silnicích II. a III. třídy proběhnout nejpozději do 31. května, podzimní čištění (zaměřené na průchodnost odvodnění vzhledem ke spadanému listí) do 30. listopadu.\n\nV noci (od 23 do 4 hodin) je na silnicích I. i II. třídy zakázána jízda s potahovými vozidly a s ručními vozidly širšími než 600 mm. Od soumraku do svítání je zakázáno používat silnice I. a II. třídy k jízdě na zvířeti a k vedení nebo hnaní zvířat.\n\n\n"}
{"id": "796302", "url": "https://cs.wikipedia.org/wiki?curid=796302", "title": "Kopějka", "text": "Kopějka\n\nKopějka (rusky: \"копейка\", ukrajinsky: \"копійка\", bělorusky: \"капейка\", azersky: \"qəpik\") je nižší měnová jednotka v Rusku, Bělorusku, Ázerbájdžánu, mezinárodně neuznaném Podněstří a na Ukrajině, dříve v Ruském impériu, raných sovětských republikách a Sovětském svazu. Zavedena po měnové reformě matky Ivana Hrozného Jeleny Glinské roku 1534. Název je zřejmě odvozen od ruského výrazu \"копьё\" — kopí, jelikož na aversu prvních kopějek byl vyobrazen svatý Jiří probodávající kopím zmiji.\n\n"}
{"id": "796314", "url": "https://cs.wikipedia.org/wiki?curid=796314", "title": "Stadion S11", "text": "Stadion S11\n\nStadion S11 (familiárně označován jako \"kozí dech\") byl následovníkem, nebo spíše drobnou modifikací, mopedu Stadion S1, kterého bylo vyrobeno pouze 2000 kusů. Jediné, čím se tyto dva modely od sebe lišily, jsou drobné technické úpravy, kde se pouze tzv. \"vychytaly mouchy\". Stadion S11 tedy byl prvním, široce rozšířeným, sériově vyráběným mopedem československého podniku n. p. MOTOR České Budějovice a byl montován v jeho dceřiném závodě Stadion Rakovník. Označení stadionu S11 znamená, že se jedná o první sérii (řadu) - celá první série nesla označení S11. Následné série nesly označení S22 (rok zahájení výroby 1960) a S23 (rok zahájení výroby 1962).\n\nPrvní stadiony modelu S11 byly vyrobeny v roce 1957, ale sériová výroba se naplno rozběhla až v roce 1958. Před zahájením sériové výroby provázely Stadion potíže. První prototypy Stadionu byly vyrobeny s motory od západoněmecké firmy Fichtel a Sachs, přičemž se předpokládalo, že tyto motory budou standardně montovány do všech Stadionů. To ale nebylo vzhledem k tehdejší politické situaci možné. Nakonec se tento problém vyřešil tím, že byl vyvinut motor Jawa, typ 552, který byl vyráběn v mateřském podniku Stadionu Rakovník, v n. p. MOTOR České Budějovice.\n\nStadion S11 je velice úspěšný model Stadionu, který si získal oblibu mezi motoristickou veřejností. Celkově bylo vyrobeno přes 150 tisíc kusů Stadionu S11 a tím se stal nejúspěšnějším mopedem vyrobeným Stadionem Rakovník. Další modelové řady, které měly navázat na úspěch modelu S11, nikdy jeho úspěch nepřekonaly a ani nikdy nebyly tak oblíbené, jako již zmiňovaná \"S11\".\n\nKonstrukce Stadionu S11 je poměrně jednoduchá. Stadion S11 je otevřené konstrukce (na rozdíl od dalších řad není kapotovaný). Rám stadionu je svařený z trubek kruhového průřezu. Na spodní části rámu (u šlapek) jsou navařená držadla, která měla sloužit k snadnému přenášení mopedu. Přední vidlice Stadionu S11 má jednoduché odpružení, které ze začátku bylo provedeno pomocí tzv. tlačných ramen, ale ta byla později kvůli poruchovosti nahrazena jednoduchými tlačnými vahadly, na kterých je přiděláno přední kolo. Motor (motor Jawa, typ 552) je zavěšený zespodu na rámu stadionu, přičemž do něj je veden benzín pomocí krátké hadičky, která vede z nádrže. Nádrž stadionu je \"posazená\" shora na rámu a má obsah 3 litry.\n\n\nPřestože výroba Stadionu s modelovým označením S11 skončila v roce 1960, moped Stadion S11 si stále dokáže získat srdce mnoha lidí. V současnosti existuje mnoho nadšenců, kteří objíždějí vesnice a od lidí nakupují Stadiony , které už dlouhé roky leží ve stodolách, garážích atd. Tyto Stadiony jsou posléze renovovány a jejich hrdí majitelé s nimi absolvují \"spanilé\" jízdy. V České republice existuje mnoho různých sdružení, které sdružují majitele Stadionů , kteří mají ve většině případů právě \"S11\" a kteří společně vyrážejí na různé výstavy, projížďky, atd.\n\nDůvodů, proč si Stadion S11 získal takovou oblibu, může být několik. Jedním z hlavních důvodů je ten, že Stadiony jsou v dnešní době rarita a mnoho lidí v nich vidí zalíbení právě z tohoto důvodu. Dalším důvodem, který hlavně stojí za oblibou Stadionu S11 v době svého vzniku, může být již zmiňovaná jednoduchost konstrukce – Stadion S11 v podstatě vypadá jako kolo s motorem a nádrží. Jediným rozdílem mezi motokolem a „S11“ je ten, že motokola mohou fungovat i bez motoru (stačí motor sundat a zůstane vám obyčejné kolo), ale mopedy nikoliv. Toto nicméně nemění fakt, že jsou si motokola a mopedyStadion S11 velice podobné a nepotřebují žádnou extra údržbu. To znamená, že každý, kdo umí opravit obyčejné kolo, opraví i „S11“. Dalším důvodem je ten, že jediné co k provozu „S11“ potřebujete, je řidičský průkaz typu AM (malý motocykl do 50 cm³,možno získat od 15 let) či průkaz typu B. Tedy ten kdo má řidičský průkaz na auto, může řídit tento moped, aniž by si musel dělat řidičský průkaz na motorku. Stejně tak se nemusí Stadiony nikde registrovat, protože podle platných českých zákonů, nepotřebují mopedy státní poznávací značku (SPZ). To má své nepopiratelné výhody i nevýhody.\n\n"}
{"id": "796318", "url": "https://cs.wikipedia.org/wiki?curid=796318", "title": "Eric Dane", "text": "Eric Dane\n\nEric Dane (* 9. listopadu 1972, San Francisco, Kalifornie, USA) je americký herec. Nejvíce se proslavil rolí Doktora Marka Sloana v televizním seriálu stanice ABC \"Chirurgové\". Dále se proslavil díky rolí ve filmech \"Marley a já\"\", Na sv. Valentýna a Variaté a v \nAmerickém seriálu Poslední loď (The last ship) jako kapitán Tom Chandler.\n\nNarodil se v San Franciscu v Kalifornii matce v domácnosti, Leah, a interiérovému designerovi a architektovi . Má mladšího bratra. Dane byl vychován podle matčina židovského náboženství. Chodil na Sequoia High School v Redwood City v Kalifornii, od roku 1987 do roku 1990 a na San Mateo střední školu v San Mateu v Kalifornii, od roku 1990 do roku 1991, kde také promoval. Dane se na střední škole věnoval vodnímu pólu , ale rozhodl se věnovat herectví po účinkování ve středoškolské hře od Arthura Millera \"Všichni mí synové\".\n\nV roce 1993 se Eric Dane přestěhoval do Los Angeles, kde získal menší role v televizních seriálech \"Saved by the Bell\", \"Báječná léta\", \"Roseanne\", a \"Ženatý se závazky\" a další. V roce 2000 podepsal smlouvu na dvě sezóny v seriálu \"Čarodějky\" a následně hrál v seriálu \"Gideon's Crossing\". Televizní filmy, ve kterých účinkoval, jsou v našich končinách téměř neznámé, mezi známější patří například Tajná služba“ (Serving in Silence: The Margarethe Cammermeyer Story, 1995), „Hlava nehlava“ (Helter Skelter, 2004), kde hraje jednoho ze členů sekty nejznámějšího masového vraha Charlese Mansona. Hrál například i ve filmech \"The Basket\" (1999), \"Zoe, Duncan, Jack & Jane\", \"Sol Goode\", \"Feast\", \"Open Water 2\", a \"\".\n\nV roce 2005 hostoval v seriálu Chirurgové. Jeho role dr. Marka Sloana sklidila natolik pozitivní reakce od diváků, že se Eric Dane stal jednou z hlavních postav 3. sezóny. Jeho první scéna, ve které vešel z koupelny jen se strategicky ovázaným ručníkem byla označena jako \"watercooler moment.\" .\n\nV prosinci 2006 účinkoval ve filmu \"Svatební války\". Hrál zde bratra gaye, který se zúčastnil protestu na podporu svatební rovnosti homosexuálů. Po boku Patricka Dempseyho si zahrál v romantické komedii \"Na sv. Valentýna\"..V říjnu 2012 byl obsazen do dramatického seriálu stanice TNT \"Poslední loď.\"\n\nEric Dane se 29. října 2004 oženil s herečkou Rebeccou Gayheart. Jejich první dítě, dcera Billie Beatrice, se narodila 3. března 2010 28. prosince 2011 se páru narodila druhá dcera Georgia Geraldine. V únoru roku 2018 Gayheart zažádala o rozvod.\n\nEric Dane se v červnu roku 2011 zapsal na odvykací léčbu a po 30 dnech terapie se vrátil do práce. Dane se přihlásil do Kalifornského odvykacího centra po uvědomění si své závislosti na lécích, které užíval po sportovním zranění.\n\n"}
{"id": "796321", "url": "https://cs.wikipedia.org/wiki?curid=796321", "title": "Hišám Arází", "text": "Hišám Arází\n\nHíšám Arází ( \"Hicham Arazi\"; narozený 19. října 1973 Casablanca) je bývalý marocký profesionální tenista, hrající na profesionální úrovni v letech 1993–2007. Ve své kariéře vyhrál na okruhu ATP Tour jeden turnaj ve dvouhře, když v březnu 1997 trumfoval v Casablance. Na challengerech ATP a okruhu Futures získal tři tituly ve dvouhře, všechny během sezóny 1996.\n\nNa žebříčku ATP byl ve dvouhře nejvýše klasifikován v listopadu 2001 na 22. místě a ve čtyřhře pak v červnu 2004 na 144. místě. Trénoval jej bývalý tenista Thierry Champion.\n\nZahrál si jedno finále události z kategorie ATP Masters 1000, když na Monte-Carlo Rolex Masters 2001 podlehl v boji o titul Brazilci Gustavu Kuertenovi ve třech setech.\n\nMaroko reprezentoval na Letních olympijských hrách v Atlantě 1996 a v Athénách 2004.\n\n"}
{"id": "796327", "url": "https://cs.wikipedia.org/wiki?curid=796327", "title": "Pericyt", "text": "Pericyt\n\nPericyt neboli Rougetova buňka je buněčný typ nacházející se v centrálním nervovém systému (CNS). Pericyty obklopují vrstvy endoteliálních buněk v kapilární síti mozku. Mají důležitou roli v udržování hematoencefalické bariéry stejně jako v několika dalších homeostatických a hemostatických funkcích mozku.\n\nPericyty jsou také klíčové součásti neurovaskulárního svazku, skládajícího se dále z endoteliálních buněk, astrocytů a neuronů.\nV centrálním nervovém systému pericyty obalují endoteliální buňky, které přiléhají na vnější stranu kapilár. Tyto dva buněčné typy jsou od sebe snadno rozlišitelné díky odlišným jádrům - nápadné kulaté jádro pericytu oproti plochému podlouhlému jádru endoteliální buňky.\nPericyty tvoří také prstovité výběžky okolo kapilárních stěn, které jim umožňují regulaci průtoku krve.\nPericyty i endoteliální buňky sdílejí bazální membránu, která zprostředkovává nejrůznější intercelulární spoje. Komunikaci mezi pericyty a endoteliálními buňkami zprostředkovávají integriny. Pericyty mohou také vytvářet přímé spojení se sousedícími buňkami formováním struktury podobné kloubnímu spojení - pomyslná hlavice a jamka (tzv. \"peg-and-socket joint\"), kde se části buněk vzájemně proplétají. Na těchto místech styku se mohou také vytvořit vodivé spoje \"(gap junctions)\", pericyty si tedy se sousedícími buňkami mohou vyměňovat ionty a malé molekuly. Důležitými molekulami v této výměně zahrnují N-kadherin, fibronektin, konexin a nejrůznější integriny. V některých částech bazální membrány se mohou vyskytovat malé vrstvy fibronektinu, které usnadňují spojení s cytoskeletárním systém z aktinových filament, plasmatickou membránou pericytů a endoteliálních buněk.\n\nPericyty mají mnoho funkcí - regulují průtok krve kapilárami, odstraňují a fagocytují rozpadlé buněčné struktury, regulují propustnost hematoencefalické bariéry. Pericyty také pomáhají stabilizovat a monitorovat zrání endoteliálních buněk díky přímé komunikaci mezi buněčnými membránami nebo pomocí parakrinní signalizace.\n\nV nedávných studiích bylo prokázáno, že nedostatek pericytů v CNS může způsobit poruchu hematoencefalické bariéry a může vést k jiným degenerativním změnám v mozku. \n\nPericyty hrají klíčovou roli ve formování a správné funkci přechodu mezi cévním systémem a centrálním nervovým systémem. Tento přechod je výběrově propustný a nazývá se hematoencefalická bariéra. Tato bariéra, tvořená především vrstvou pevně spojených endoteliálních buněk, zajišťuje ochranu a funkčnost CNS a mozku. Za její postnatální utváření jsou zodpovědné právě pericyty, které také stojí za formací těsných spojů \"(tight junctions)\" a umožňují přenos membránových váčků mezi endoteliálními buňkami. \nBuňky imunitního systému v mozku by mohly formování hematoencefalické bariéry zničit, proto pericyty inhibují jejich činnost redukcí exprese těch molekul, které zvyšují cévní propustnost.\nPericyty jsou spojovány také s diferenciací endoteliálních buněk, jejich dělením, utvářením cévní sítě (angiogeneze), přežitím apoptických signálů a cestováním celým tělem. Určité pericyty, známé jako mikrovaskulární, se vyvíjejí okolo kapilárních stěch a pomáhají správné funkci těchto endoteliálních buněk. Mikrovaskulární pericyty nejsou kontraktilní buňky, protože postrádají alfa-aktinové izoformy - struktury běžné mezi jinými kontraktilními buňkami. Tyto buňky komunikují s endoteliálními buňkami skrz vodivé spoje a dávají jim signály k proliferaci nebo způsobují jejich selektivní inhibici. Bez tohoto procesu nastává hyperplazie a abnormálním cévní morfogeneze. Tyto typy pericytů dokáží také fagocytovat exogenní proteiny, což napovídá jejich přeměně z mikroglií.\n\nPericyty se starají hlavně o plasticitu a dokáží diferencovat do několika dalších buněčných typů jako buňky hladké svaloviny, fibroblasty a další mezenchymální kmenové buňky. Taková všestrannost je velmi užitečná pro aktivní remodelaci cévní sítě po celém těle, pericyty pak mohou homogenně splynout s lokálními tkáněmi. \nKromě vytváření a remodelaci cévní sítě pericyty také chrání endoteliální buňky před apoptickou smrtí a cytotoxickými elementy. Pericyty studované in vivo produkovaly hormon amimopeptidasa N/pAPN, který pomáhá zvýšit angiogenezi. Když byl tento hormon smíchán s mozkovými endoteliálními buňkami nebo astrocyty, pericyty se začaly shlukovat do struktur připomínajících kapiláry. Při stejném pokusu, kdy byly ale pericyty vynechány, endoteliální buňky podstoupily apoptózu. Na základě těchto pokusů bylo zjištěno, že ke správnému fungování endoteliálních buněk jsou pericyty nezbytné, stejně jako přítomnost astrocytů, které zajišťují jejich setrvání v kontaktu. Pokud tomu tak není, nemůže angiogeneze správně proběhnout.\n\nPericyty se také podílejí na přežití endoteliálních buněk tím, že sekretují protein Bcl-w během tzv. \"crosstalk\"u (kdy jedna nebo více komponent signální dráhy ovlivní další signální dráhy). Bcl-w je základní protein při aktivaci exprese VEGF-A a blokování apoptózy.\n\nVEGF-A je zodpovědný za modulaci apoptických signálních kaskád a inhibici aktivace apoptózy vyvoláním sekrece enzymů.\nPo zranění v CNS se objevuje zjizvení \"(scarring)\" pro zachování soudržnosti přilehlých buněk. Obvykle jsou s tímto procesem spojovány astrocyty, jizvám se potom říká gliové jizvy. V jizvě je ale také stromální a negliová komponenta a byla dokázána klíčová role perivaskulárních perycitů v asistenci formování jizvy.\nZjizvení je vysoce kompartmentalizováno. Pericyty tvoří jádro jizvy, ependymální buňky formují druhou vrstvu a třetí vrstvu tvoří astrocyty, které vznikly dělením.\n\nPericyty mají klíčovou roli v udržování a regulaci endoteliálních buněčných struktur a krevního řečiště, v jejich fungování je známo také mnoho patologií. Mohou být přítomny v přebytku, vedoucí k onemocněním jako hypertenze a nádorové bujení, nebo v nedostatku, vedoucí k neurodegenerativním poruchám. \n\nHemangiopericytoma je vzácný cévní novotvar nebo abnormální růst, který může být benigní nebo maligní. V případě maligní formy se tvoří metastáze v plících, játrech a mozku. Nejvíce se vytváří ve stehenní a holenní kosti jako kostní nádor, který se obvykle projevuje až ve starším věku, ačkoliv jsou známé případy i u dětí. Hemangiopericytoma je způsobena navyšujícími se vrstvami pericytů okolo nedokonale vytvořených krevních větví. Diagnostika tohoto nádoru je složitá kvůli obtížnému rozeznání pericytů od jiných buněk při použití světelné mikroskopie. Léčba může vyžadovat chirurgický zákrok a radiologické ozařování s přihlédnutím na pokročilost penetrace kosti a stadiu vývoje nádoru.\n\nSítnice u diabetiků často vykazuje ztrátu pericytů a tato ztráta je charakteristickým faktorem raných stadií diabetické retinopatie. Pericyty jsou u diabetiků nutné pro protekci endoteliálních buněk od retinálních kapilár. Bez pericytů se v kapilárách formuje mikroaneurisma. V odpovědi na to sítnice buď zvýší svou cévní propustnost, což vede k zvětšení oka kvůli edému žluté skvrny, nebo vytváří nové cévní větve, které se rozšiřují do membrány sklivce v oku. Každopádně se zhorší nebo ztratí zrak.\n\nZtráta pericytů v dospělém nebo starším věku vede k narušení správného mozkového prokrvení a udržování hematoencefalické bariéry, způsobující neurodegeneraci a neuroinflamentaci. Apoptóza pericytů ve stárnoucím mozku může být důsledek chybné komunikace mezi faktory růstu a receptory na pericytech. Růstový faktor B odvozený od krevních destiček (PDGF-B) je vysílán endoteliálními buňkami v mozkových cévách a váže se na receptor PDGFR-Beta na pericytech, iniciuje jejich proliferaci a migraci důležitou pro správné cévní zásobení. Když je tato signalizace porušena, pericyty podstupují apoptózu, vedoucí k mnoha neurodegenerativním onemocněním jako Alzheimerova choroba a roztroušená skleróza.\n"}
{"id": "796329", "url": "https://cs.wikipedia.org/wiki?curid=796329", "title": "Divy světa", "text": "Divy světa\n\nRůzné seznamy divů světa vznikají dodnes již od antických dob a obsahují nejvíce obdivované přírodní divy a lidské stavby.\n\nNejznámější je seznam sedmi divů antického světa, jehož původ se nachází již ve starověku. Současný seznam byl zkompilován během středověku, kdy některé z uváděných staveb již nestály. Do dnešních dnů se dochovala pouze Velká pyramida v Gíze. Seznam obsahuje tyto stavby:\n\nDřívější seznamy obsahovaly místo majáku na ostrově Faru Ištařinu bránu.\n\nV průběhu 19. a začátku 20. století vzniklo několik seznamů divů středověkého světa. Mnoho z uvedených staveb však vzniklo dávno před středověkem, což však bylo v té době známo. Typickými představiteli těchto seznamů jsou:\n\nDalší zdroje uvádí též např. stavby, jako jsou:\n\nAmerican Society of Civil Engineers (\"Americká společnost stavebních inženýrů\") vytvořila seznam divů moderního světa:\n\nV letech 2001–2007 probíhala anketa o nových sedm divů světa (\"New7Wonders of the World\").\n\nV listopadu 2006 vyhlásily americké noviny \"USA Today\" ve spolupráci s televizním pořadem \"Good Morning America\" sedm nových divů světa, ke kterým diváci na základě hlasování přidali osmý.\n\nVznikají též různé seznamy přírodních divů světa. Jeden takový vytvořila stanice CNN:\n\nV letech 2007–2011 vznikl na základě hlasování lidí z celého světa seznam nových sedmi přírodních divů (\"New7Wonders of Nature\"):\n\nSedm divů podmořského světa bylo v roce 1989 vyhlášeno CEDAM International, americkou neziskovou potápěčskou organizací:\n\nSedm divů industriálního světa vybral britský autor Deborah Cadbury do své knihy, podle které natočila BBC sedmidílný televizní dokument.\n"}
{"id": "796330", "url": "https://cs.wikipedia.org/wiki?curid=796330", "title": "Kostel svatého Bartoloměje (Veselí nad Moravou)", "text": "Kostel svatého Bartoloměje (Veselí nad Moravou)\n\nKostel sv. Bartoloměje ve Veselí nad Moravou je barokní stavba, která byla v letech 1733–1741 postavena na místě tří měšťanských domů na dnešním Bartolomějském náměstí. K vysvěcení kostela došlo 8. září 1742. Patrocinium sv. Bartoloměje již dříve nesl nejstarší veselský kostel Panny Marie. Současně s vysvěcením se kostel sv. Bartoloměje stal kostelem farním a tím zůstal až do roku 1858, kdy byl za farní prohlášen kostel svatých andělů strážných. V interiéru kostela se nachází malířská výzdoba a původní varhany. Sochy sv. Františka z Pauly a sv. Jana Nepomuckého umístěné při vchodu kostela původně stávaly na prvním zděném mostě přes Moravu, pro který je u sochaře Franze Breitenmauera ve Vídni nechal zhotovit a v roce 1821 měšťanům věnoval hrabě František Kajetán Chorinský.\n\n"}
{"id": "796331", "url": "https://cs.wikipedia.org/wiki?curid=796331", "title": "Rick Rosenthal", "text": "Rick Rosenthal\n\nRichard L. „Rick“ Rosenthal, Jr. (* 15. června 1949, New York, USA) je americký filmový režisér, producent, scenárista a herec. Jeho nejznámějšími filmy jsou \"Halloween 2\" (1981) a \"\" (2002).\n\nNarodil se v New Yorku jako syn \"Hindy\" a \"Richarda L. Rosenthala, Sr\". Absolvoval The Choate School a Americký filmový institut. S režisérem Robem Zombiem je jediný z režisérů, který režíroval více než jeden film z americké hororové série \"Halloween\".\n\nPomohl rozjet kariéru Seana Penna, když byl obsazen do role ve filmu \"Zlí hoši\" (1983), tehdy ještě jako neznámý herec. Je vítězem Independent Spirit John Cassavetes Award. V poslední době je zaměřený na režii a produkci nezávislých filmů.\n"}
{"id": "796332", "url": "https://cs.wikipedia.org/wiki?curid=796332", "title": "Stanislav Weinlich", "text": "Stanislav Weinlich\n\nStanislav Weinlich (* 24. července 1930) byl český a československý generál ČSLA, politik Komunistické strany Československa, poslanec Sněmovny lidu Federálního shromáždění za normalizace.\n\nK roku 1976 se profesně uvádí jako člen ČSLA. Základní vojenskou službu absolvoval v letech 1951-1953. Potom působil na postu výchovného náčelníka 3. pevnostního praporu v Pohořelicích. Po roce přešel na nadřízené velitelství 8. pěší brigády do Rajhradu a stal se instruktorem politického oddělení. V roce 1955 se stal instruktorem politického oddělení na velitelství 16. střelecké divize v Brně. Od roku 1957 působil coby inspektor (od roku 1959 starší inspektor) u politické správy velitelství 2. vojenského okruhu v Trenčíně. V roce 1960 přešel na post zástupce náčelníka (od roku 1961 náčelníka) oddělení stranickoorganizační práce okruhové politické správy. V letech 1964-1965 absolvoval nejvyšší ročník Vojenské politické akademie Klementa Gottwalda v Praze, kterou předtím od roku 1961 studoval dálkově. Následně se stal náčelníkem politického oddělení 19. motostřelecké divize v Plzni. Od roku 1968 pracoval na Hlavní politické správě v Praze, kde vedl politickoorganizační oddělení. V roce 1969 byl vyslán do přípravné školy pro studium v zahraničí a pak studoval na Vojenské akademii Generálního štábu ozbrojených sil SSSR K. J. Vorošilova v Moskvě. Po návratu ze studií nastoupil roku 1971 jako zástupce velitele pro bojovou přípravu u 14. tankové divize v Prešově a roku 1972 převzal velení této divize. 1. října 1974 byl povýšen na generálmajora a následně jmenován náčelníkem štábu – 1. zástupce velitele Východního vojenského okruhu v Trenčíně. Koncem roku 1975 převzal velení 1. armády v Příbrami. V letech 1975-1977 zastával post velitele Západního vojenského okruhu ČSLA. Po dvou letech byl ovšem z této funkce odvolán a přešel k Vojenské politické akademii Klementa Gottwalda do Bratislavy, kde vykonával funkci zástupce náčelníka pro učební a vědeckou činnost, od roku 1979 coby zástupce náčelníka pro učební činnost. Do zálohy odešel koncem roku 1989.\n\nByl aktivní i politicky. XV. sjezd KSČ ho zvolil kandidátem Ústředního výboru KSČ. Ve volbách roku 1976 byl zvolen do Sněmovny lidu (volební obvod č. 20 – Slaný, Středočeský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796333", "url": "https://cs.wikipedia.org/wiki?curid=796333", "title": "Kateřina Zdvořáková", "text": "Kateřina Zdvořáková\n\nKateřina Zdvořáková (* 25. listopadu 1931) byla československá politička zvolená v českých zemích slovenské národnosti a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako skladnice. Ve volbách roku 1976 byla zvolena do Sněmovny lidu (volební obvod č. 67 - Teplice-jih-Louny, Severočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796334", "url": "https://cs.wikipedia.org/wiki?curid=796334", "title": "Ivan Steiger", "text": "Ivan Steiger\n\nIvan Steiger (* 26. ledna 1939 Praha) je český karikaturista, ilustrátor, malíř, spisovatel a režisér, který od roku 1969 žije a působí v Německu. Založil také Muzeum hraček na Pražském Hradě a v Mnichově.\n\nNarodil se v Praze, kde vyrůstal v Petrské čtvrti. V knize Mýtus zvaný Stínadla barvitě vzpomíná, jak patřil k tzv. \"Petrákům\", tj. klukům z okolí Petrského náměstí, s nimiž vedl velké klukovské války proti klukům z oblasti Na Františku. Tyto dva světy rozdělené po několik klukovských generací, inspirovaly kdysi spisovatele Jaroslava Foglara k sepsání jeho stínadelských románů o Vontech a klucích z \"Druhé strany\".\n\nOd roku 1958 studoval na FAMU dramaturgii a scenáristiku a psal básně a povídky. Od roku 1961 začal pravidelně kreslit pro Literární noviny a jeho kresby se začaly objevovat i v zahraničních časopisech a novinách. Jeho kresba pařezu, z něhož vyrůstá malá květinka, se stala ve světě jedním ze symbolů okupace. Roku 1969 odešel do Mnichova, kreslil pro \"Süddeutsche Zeitung\" a od roku 1972 pravidelně pro \"Frankfurter Allgemeine Zeitung\", kde do roku 2011 uveřejnil 9000 kreseb. Jeho drobné a prosté kresby, které vybízejí k přemýšlení, se objevily v mnoha světových novinách, v Evropě i v USA.\nSteiger je kromě Süddeutsche Zeitung kreslířem Abendzeitung, Twen, a tuctu dalších západoevropských a amerických novin a časopisů. Dlouhodobě spolupracuje s Chicago Tribune Magazine, The Christian Science Monitor, Daily Mirror, Die Welt, Die Weltwoche, Los Angeles Herald Examiner. Jeho kresby se objevují i na prvních stránkách londýnských Times a pařížského Le Figaro. Dnes je Steiger především stálým karikaturistou deníků Frankfurter Allgemeine Zeitung a turínské La Stampa.\nMezi jeho nejvýznamnější díla patří soubor kreslených ilustrací k Bibli. Ilustroval knihy Oty Filipa, Karla Kryla a několik sbírek vtipů a anekdot. Sbírku anekdot o Radiu Jerevan také sám napsal. Jako autor i režisér realizoval 27 krátkých i hraných filmů a v posledních letech maluje také obrazy.\n\nRoku 2009 byl tento karikaturista, který „nekreslí dlouhé nosy a bradavice“, vyznamenán Záslužným křížem Spolkové republiky a medailí Za zásluhy.\n\nPo roce 1980 se začal zabývat sbíráním dětských hraček, roku 1983 otevřel muzeum hraček v Mnichově a od roku 1994 je jeho sbírka hraček, jedna z největších na světě, vystavena v Muzeu hraček v budově Nejvyššího purkrabství na Pražském hradě.\n\n\n"}
{"id": "796336", "url": "https://cs.wikipedia.org/wiki?curid=796336", "title": "Odile Vuillemin", "text": "Odile Vuillemin\n\nOdile Vuillemin (* 8. července 1976, Méty, Francie) je francouzská herečka.\n\nNarodila se v Métách do rodiny inženýra a matky v domácnosti. Spolu s Odile se její matka starala o další čtyři dcery. V Paříži studovala sociologii, psychologii a cizí jazyky. Než se dostala k divadlu, chtěla se stát etnoložkou.\n\nPoprvé se před kamerou objevila v roce 2002, a to konkrétně ve snímku \"Le doux amour des hommes\". Českým divákům může být známá z celovečerních snímků jako \"Superstar\" nebo \"Švihák ajťák\".\n\nNejvětší úspěch jí však přinesla role psycholožky Chloé Saint-Laurent v seriálu \"Profil zločinu\".\n\n\n\n"}
{"id": "796337", "url": "https://cs.wikipedia.org/wiki?curid=796337", "title": "POGE", "text": "POGE\n\nPrincip POGE je zkratka anglického výrazu \"Principle of Good Enough!\" (tj. „Princip dostatečně dobrého“). Je to obecný návrhový vzor aplikovatelný na návrh řešení v nejrůznějších odvětvích. Tento článek se ovšem bude věnovat využití tohoto principu v softwarovém inženýrství.\n\nMéně je někdy více. Princip uvádí, že dostatečně dobré řešení má vše, co je nezbytně nutné a vyhrává nad komplexním řešením ve své jednoduchosti, snazší spravovatelnosti a nižší finanční náročnosti. Proto bychom se měli držet zadání a nevymýšlet si další funkcionalitu, kterou stejně nejspíš nedostaneme zaplacenou, ale komplikujeme si s ní implementaci i následnou údržbu.\n\nZákazníci většinou nikdy nevyužijí všechny funkce, které produkt nebo služba nabízí. Nejčastěji pak využívají dokonce pouze zlomek jejich funkčnosti.\n\nPro zákazníky je lepší, když budou mít jednoduchý a vždy dostupný produkt nebo službu, než aby trávili spoustu času a spotřebovali spoustu energie při odemykání a zkoumání všech funkcí, které by produkt nebo služba mohly mít.\n\nZákazníci jsou velmi nároční na cenu produktu, proto dvakrát přemýšlí, než za něj vydají vysokou částku. „Dostatečně dobré“ produkty snižují prahovou hranici pro nákup a i tak poskytují dobrou kvalitu.\n\n\n"}
{"id": "796339", "url": "https://cs.wikipedia.org/wiki?curid=796339", "title": "Terézia Andrejová", "text": "Terézia Andrejová\n\nTerézia Andrejová (4. listopadu 1940 – 5. května 2016) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do slovenské části Sněmovny národů (volební obvod č. 140 - Poprad, Východoslovenský kraj). Byla tehdy evidována jako bezpartijní poslankyně. Mandát obhájila ve volbách roku 1981 (obvod Poprad), nyní již jako členka KSS, a volbách roku 1986 (obvod Poprad). Ve Federálním shromáždění setrvala až do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "796353", "url": "https://cs.wikipedia.org/wiki?curid=796353", "title": "Josef Andrš", "text": "Josef Andrš\n\nJosef Andrš (16. dubna 1932 Tis u Rychnova n. Kněžnou – 4. června 2007 Hradec Králové) byl český a československý politik Československé strany lidové, její ústřední tajemník a poslanec Sněmovny národů Federálního shromáždění za normalizace.\n\nPůvodní profesí byl textilním dělníkem. V roce 1951 absolvoval průmyslovou školu tkalcovskou v Náchodě. V letech 1970–1977 dálkově studoval Právnickou fakultu Univerzity Karlovy v Praze. Od roku 1951 byl členem ČSL, přičemž v letech 1951–1965 zastával post tajemníka okresní organizace ČSL v Hradci Králové, v období let 1965–1972 byl zástupcem krajského tajemníka ČSL pro Východočeský kraj. Od roku 1973 působil v stranické centrále v Praze. V letech 1973–1977 coby tajemník a vedoucí sekretariátu Ústředního výboru ČSL, v letech 1977–1989 jako ústřední tajemník ČSL.\n\nJeho nástup do funkce ústředního tajemníka byl součástí výměny kádrů v souvislosti s volbou Zbyňka Žalmana předsedou ČSL. V rámci strany patřil ke konzervativnímu, prokomunistickému křídlu. V 2. polovině 80. let proti němu vystupovala reformní skupina funkcionářů, kterou vedl Richard Sacher, a požadovala jeho odchod. Podpisová akce proti Adršovi ovšem byla vyzrazena a Státní bezpečnost pak varovala opoziční frakci před následky takového kroku. Státní bezpečnost ho evidovala jako tajného spolupracovníka (krycí jméno \"Petr\").\n\nVe volbách roku 1976 zasedl do české části Sněmovny národů (volební obvod č. 44 – Rychnov nad Kněžnou, Východočeský kraj). Mandát znovu získal ve volbách roku 1981 (obvod Rychnov nad Kněžnou) a volbách roku 1986 (obvod Ústí nad Orlicí). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci. Jeho poslanecký mandát převzal Josef Lux. V roce 1990 odešel do důchodu.\n\n"}
{"id": "796354", "url": "https://cs.wikipedia.org/wiki?curid=796354", "title": "Irena Aulitisová", "text": "Irena Aulitisová\n\nIrena Aulitisová (* 1. ledna 1936) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako pediatrička. Ve volbách roku 1976 zasedla do slovenské části Sněmovny národů (volební obvod č. 81 - Pezinok, Západoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796355", "url": "https://cs.wikipedia.org/wiki?curid=796355", "title": "Locus perennis", "text": "Locus perennis\n\nLocus perennis (též nazvaný Věčné místo, střed Evropy nebo expresivně pupek světa) je pomník a starý nivelační bod jihozápadně od Lišova v okresu České Budějovice. Pomník stojí v bývalém rulovém lomu 100 metrů jižně od silničního tahu České Budějovice – Lišov (I/34 – E49, E551) a 150 metrů jihovýchodně od odpočívadla. Původně bod stával na okraji lomu a hrozilo zřícení. Rozsáhlou úpravou prostranství okolo bodu bylo zřízeno klidové a památné místo.\n\nPomník vznikl roku 1890 v rámci výškového měření Rakousko-Uherska prováděného v letech 1872–1896 vojenským zeměpisným ústavem ve Vídni. Skládá se ze tří granulitových bloků: spodního nízkého kvádru se čtvercovým půdorysem, středového vyššího kvádru a vrchního hranolu s jehlanovitým zakončením. Celková výška odpovídá zhruba 1,8 metru.\n\nStředový kvádr nese latinský nápis:\nNepřesně přeloženo: LOCUS PERENNIS, hlavní pevný bod přesné nivelace Rakousko-Uherska zřízený ve spojení se stupňovým měřením v Evropě. 1889.\n\nTehdejší nadmořská výška byla určena podle hladiny Jaderského moře v Terstu na 565,1483 m, dnes je stanovena na 564,759 m n. m. (v systému Baltský po vyrovnání). Samotný bod v podobě leštěné destičky 10 × 10 centimetrů, který byl do soustavy zapojen v letech 1878–1879, je kryt samotným pomníkem. Ten obsahuje skleněný válec zakrytý mosazným poklopem a utěsněný parafínem. Uvnitř byly uloženy dobové dokumenty.\n\nPomník je (podobně jako další jihočeské nivelační body z téže doby) považovaný mylně za střed Evropy. Z této doby pocházejí i triangulační body na vrchu Kohout (869 m n. m.), Praha (196,8754 m n. m.), Ládví na severu Prahy (356 m n. m.), Bezděz (603 m n. m.), Veliš u Jičína (430 m n. m.), Pecný u Ondřejova (546 m n. m.), Vysoká u Kutné Hory (470 m n. m.) a Melechov u Ledče nad Sázavou. Některé z nich jsou taktéž omylem považované za střed Evropy, například zmíněný pomník na vrchu Kohout (869 m n. m.), případně kamenný sloupec umístěný na vrcholu kopce Melechova (720 m n. m.) u Koňkovic.\n\nObelisk je jedním ze sedmi hlavních fixních bodů přesného výškového měření. Byl vybudován jako trvalé a spolehlivé východisko pro přesná hypsometrická měření (měření nadmořské výšky podle tlaku vzduchu) a měl sloužit pro konečné zodpovězení otázky o sekulárním pohybu zemského povrchu a dále změn ve výši od hladiny Jaderského moře v Terstu.\n\n\n"}
{"id": "796358", "url": "https://cs.wikipedia.org/wiki?curid=796358", "title": "Třezalka čtyřkřídlá", "text": "Třezalka čtyřkřídlá\n\nTřezalka čtyřkřídlá (\"Hypericum tetrapterum\") je bylina charakteristická úzce čtyřkřídlou lodyhou, jako třezalka je známá pro své farmaceutické a léčebné využití, ale na rozdíl od nejznámější třezalky tečkované (\"hypericum perforatum\") má především menší siličné žlázky, proto není tolik farmaceuticky a i v lidovém léčitelství využívána. Je také náročnější na půdu, tudíž ji nenalezneme tak často jak již zmíněnou třezalku tečkovanou (\"Hypericum perforatum\").\n\nVelikost třezalky čtyřkřídlé je 20–80 cm. Její lodyha je přímá, jednoduchá s typicky silně výraznými lištami, ty jsou u báze červenohnědě naběhlé. Tato lysá bylina s četnými výběžky má poloobjímavé listy, které jsou většinou široce eleptické. Na sobě mají hustě tečkované siličné nádržky. Dále nalezneme na okrajích a špičce černé tečkovité žlázky. Hlavní větve květenství jsou řídké a koncové vidlany hustě směstnané. Velikost květů je v průměru 10–15 mm. Kališní lístky jsou úzce kopinaté, korunní pak vejčité, tvarově mírně asymetrické. Zbarvení je světle žluté a ve špičce žláznatě tečkované. Plod je tobolka s řídce se vyskytujícími lištami.\n\nTřezalka čtyřkřídlá je rozšířená v Evropě, hlavně ve Střední Evropě a Středomoří, tam ji ale rozhodně nenajdeme ve vyšších oblastech. Dále její hranice určují jižní Švédsko, ruský Černigov, dokonce i západní Afrika.\n\nTato třezalka k ideálním podmínkám potřebuje být ve vlhké a živinami bohaté půdě. Zejména obývá mokré louky, rašeliniště, lesní mokřady a také se vyskytuje podél potoků. Typické pro ni je, že kvete od června do srpna.\n\nNať (Herba hyperici) a květ (Flos hyperici)\n\nNať se sbírá v době květů, tedy v době července a srpna. Celá rostlina musí být olistěná. Svazuje se v kytice a rozvětvuje se ve stínu na provaze nebo na tyčích a bez obracení se rychle suší. Umělá teplota při sušení nemá přesáhnout 35 stupňů Celsia. Tzv. droga z této rostliny je bez pachu a má trpce nahořklou chuť. Nemají v ní být plody. Květy se často zabarvují a hnědnou. Je nutno ji občas prohlížet, eventuálně přesušit. (Naše rostliny v lékařství, Korbelář, Endris, Avinecum zdravotnické nakladatelství Praha,1981,šesté vydání viz Literatura)\nJako účinné látky jsou hlavně silice, flavonové glykosidy, důležitá barviva,katechinové třísloviny a látky doprovodného charakteru. Obsah a vzájemný poměr barviv kolísá podle lokality. Bylina působí příznivě na látkovou výměnu a na vylučování žluči, zlepšuje krevní oběh a zmírňuje dráždění. Vyznačuje se i mírným sedativním efektem. Má také hojivý a protizánětlivý účinek.\n\nVnitřně v nálevu jako sedativum, antiflogistikum a mírné diuretikum, podává se při potížích trávicí soustavy s nedostatečnou činností žaludku, jater, žlučníku, při dráždivosti, neklidném spánku a při nemocech ledvin.\nZevně slouží jako adstringens nejčastěji v oleji, dobře hojí popáleniny i kůži spálenou sluncem, těžce se hojící rány a hemeroidy.\nTřezalkový olej se připraví macerací 100g čerstvě rozřezané kvetoucí natě ve 250g lněného oleje nebo oleje olivového, popřípadě slunečnicového. Láhev s olejem a drogou se vystaví na 14 dní na slunce. V té době je nutno občas protřepat.\n\nU třezalky po rozemletí čerstvých listů a květů se uvolňuje červené barvivo („krev svatého Jana“), z toho vzniklo mnoho pověr o zázračném účinku třezalky, které se říkalo bylina sv. Jana.\n\n\n\n\n \n"}
{"id": "796359", "url": "https://cs.wikipedia.org/wiki?curid=796359", "title": "Štefan Babinec", "text": "Štefan Babinec\n\nŠtefan Babinec (31. prosince 1919 – ???) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nV roce 1964 se zmiňuje coby účastník zasedání Ústředního výboru Komunistické strany Slovenska. K roku 1976 se profesně uvádí jako předseda JZD.\n\nVe volbách roku 1976 zasedl do slovenské části Sněmovny národů (volební obvod č. 131 - Humenné, Východoslovenský kraj). Mandát obhájil ve volbách roku 1981 (obvod Humenné). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "796361", "url": "https://cs.wikipedia.org/wiki?curid=796361", "title": "Antonie Bajerová", "text": "Antonie Bajerová\n\nAntonie Bajerová (* 6. září 1927) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako skladnice, bytem v obci Letovice.\n\nVe volbách roku 1976 zasedla do české části Sněmovny národů (volební obvod č. 49 - Blansko-Brno-venkov, Jihomoravský kraj). Mandát obhájila ve volbách roku 1981. Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "796362", "url": "https://cs.wikipedia.org/wiki?curid=796362", "title": "Jonathan Coulton", "text": "Jonathan Coulton\n\nJonathan Coulton (* 1. prosince 1970, New York City, Spojené státy) je americký zpěvák-skladatel, známý písničkami o geekovské kultuře a použitím internetu k přitáhnutí fanoušků. Jeho nejpopulárnější písničky jsou Code Monkey, , Still Alive a Want You Gone.\n\nBývalý počítačový programátor zaměstnán v Cluenu, newyorské softwarové společnosti, a samozvaný geek, píše nepředvídatelné, volné texty o science fiction a technologii.\n\n\n\n\n"}
{"id": "796363", "url": "https://cs.wikipedia.org/wiki?curid=796363", "title": "Mária Baleszová", "text": "Mária Baleszová\n\nMária Baleszová (* 31. října 1936) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako pracovnice prasečí farmy. Ve volbách roku 1976 zasedla do slovenské části Sněmovny národů (volební obvod č. 95 - Štúrovo, Západoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796365", "url": "https://cs.wikipedia.org/wiki?curid=796365", "title": "Okrouhlík", "text": "Okrouhlík\n\nOkrouhlík je skalnaté jádro opuštěného meandru, vyvýšený útvar mezi prorvanou šíjí meandru a mrtvým ramenem. Při říční erozi dochází v některých případech k výraznému úbytku materiálu na protilehlých výsepních březích, až voda zeslabenou šíji meandru protrhne a tok řeky se zkrátí. Pokud bylo jádro opuštěného meandru tvořené odolnějšími horninami, vznikne ostrovní pahorek zvaný okrouhlík.\n\nOkrouhlíky jako geomorfologické tvary erozně denudačního původu se v přírodě vyskytují spíše ojediněle.\n\nV Čechách se vyskytuje nejvíce okrouhlíků v údolí Ohře mezi Nechranicemi a Libočany, u Žatce, Skupic, Lišan, Staňkovic a Postoloprt. Tyto okrouhlíky v Mostecké pánvi se nacházejí v jádrech meandrů, které byly opuštěny v období středního pleistocénu až holocénu. Známý je okrouhlík na Kralovickém potoce u Kozojed v Plzeňském kraji, který je chráněn jako přírodní památka Čertova hráz..Ojediněle se vyskytují okrouhlíky v údolí Kocáby, na Kamenici u Vysoké Lípy v okrese Děčín nebo v údolí Divoké Orlice u Potštejna ve východních Čechách. Pokud měly okrouhlíky vyvýšené skalnaté jádro, představovaly v minulosti vhodné místo k vybudování pevnůstky či hradu.\n\nV sousedních zemích lze okrouhlíky nalézt například v Německu v opuštěných meandrech v údolí Neckaru u Lauffenu. Na Slovensku u obce Hrádok v okrese Nové Mesto nad Váhom se nachází pozoruhodně vyvinutý okrouhlík, který je chráněn jako přírodní památka Obtočník Váhu. Další velmi výrazný okrouhlík se skalnatým jádrem se nachází u vesnice Porúbka v okrese Žilina. Vznikl v opuštěném meandru říčky Rajčianky a je chráněn jako přírodní památka Turská skala. \n"}
{"id": "796368", "url": "https://cs.wikipedia.org/wiki?curid=796368", "title": "Šiba", "text": "Šiba\n\nŠiba je obec na Slovensku v okrese Bardejov. Na konci roku 2016 měla 615 obyvatel, první písemná zmínka pochází z roku 1427. Nachází se zde římskokatolický kostel svatých Kosmy a Damiána z let 1986 až 1991.\n\n"}
{"id": "796371", "url": "https://cs.wikipedia.org/wiki?curid=796371", "title": "Mikuláš Beňo", "text": "Mikuláš Beňo\n\nMikuláš Beňo (* 12. listopadu 1930 Bošáca) je bývalý slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nV roce 1963 a 1971 se zmiňuje coby účastník zasedání Ústředního výboru Komunistické strany Slovenska. V letech 1968-1969 byl pracovníkem ÚV KSS, v letech 1969-1970 tajemníkem Krajského výboru KSS pro Středoslovenský kraj. Působil i v celostátních stranických strukturách. V letech 1970-1971 byl zástupcem vedoucího oddělení Ústředního výboru KSČ, 1971-1973 zástupcem vedoucího a v období let 1973-1977 vedoucím sekretariátu generálního tajemníka ÚV KSČ. Členem Ústředního výboru KSČ ho zvolil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ, přičemž v období prosinec 1977 – prosinec 1988 byl členem sekretariátu ÚV KSČ a zároveň tajemníkem ÚV KSČ. V roce 1980 získal Řád republiky.\n\nPo volbách roku 1976 zasedl do slovenské části Sněmovny národů (volební obvod č. 94 – Nové Zámky, Západoslovenský kraj). Křeslo nabyl až dodatečně v dubnu 1978 po doplňovacích volbách poté, co zemřel poslanec Michal Šucha. Mandát obhájil ve volbách roku 1981 (obvod Trenčín) a volbách roku 1986 (obvod Trenčín). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "796373", "url": "https://cs.wikipedia.org/wiki?curid=796373", "title": "Okrouhlík (rozcestník)", "text": "Okrouhlík (rozcestník)\n\nSlovo okrouhlík může mít několik významů:\n\nsídla:\nkopce:\na v jejichž názvu se vyskytuje:\n\nvodní plochy a toky:\n\npřírodní památky a další objekty:\n\ntaké v názvech ulic:\n\n\n\n"}
{"id": "796374", "url": "https://cs.wikipedia.org/wiki?curid=796374", "title": "Květoslava Bernášková", "text": "Květoslava Bernášková\n\nKvětoslava Bernášková (* 25. června 1931) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako jeřábnice. Ve volbách roku 1976 zasedla do české části Sněmovny národů (volební obvod č. 30 – Ústí nad Labem-Litoměřice, Severočeský kraj). Mandát obhájila ve volbách roku 1981 (obvod Ústí nad Labem-Litoměřice). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "796375", "url": "https://cs.wikipedia.org/wiki?curid=796375", "title": "Tarnov (okres Bardejov)", "text": "Tarnov (okres Bardejov)\n\nTarnov je obec na Slovensku v okrese Bardejov. Na konci roku 2016 měla 382 obyvatel, první písemná zmínka pochází z roku 1355.\n\nNachází se zde římskokatolický kostel svaté Kateřiny Alexandrijské z roku 1826, který je národní kulturní památkou Slovenské republiky.\n\n"}
{"id": "796376", "url": "https://cs.wikipedia.org/wiki?curid=796376", "title": "Tročany", "text": "Tročany\n\nTročany jsou obec na Slovensku v okrese Bardejov. Na konci roku 2016 měly 295 obyvatel, první písemná zmínka pochází z roku 1270. Nachází se zde římskokatolický kostel Štěpána Uherského z roku 1757 a dále pak dřevěný řeckokatolický chrám svatého Lukáše z roku 1739, který je národní kulturní památkou Slovenské republiky.\n\n"}
{"id": "796377", "url": "https://cs.wikipedia.org/wiki?curid=796377", "title": "Třískolupy (Výškov)", "text": "Třískolupy (Výškov)\n\nTřískolupy () jsou katastrální území a zaniklá vesnice v okrese Louny. Vesnice byla vysídlena a zbourána kolem roku 1970 při výstavbě Elektrárny Počerady. Katastrální území Třískolupy s výměrou 3,38 km² je součástí obce Výškov.\n\n"}
{"id": "796380", "url": "https://cs.wikipedia.org/wiki?curid=796380", "title": "Service Oriented Architecture", "text": "Service Oriented Architecture\n\nService Oriented Architecture (SOA, česky \"architektura orientovaná na služby\") je sada principů a metodologií, která doporučuje skládat složité aplikace a jiné systémy ze skupiny na sobě nezávislých komponent poskytujících služby. V softwarovém inženýrství je založena na spolupráci nezávislých služeb. Služba je určitá část funkčnosti z informačních systémů organizace, zpřístupněná pomocí standardního rozhraní. Každý jednotlivý informační systém může poskytovat i větší množství služeb svému okolí.\n\nZkratka SOA znamená v překladu z angličtiny architekturu orientovanou na služby. Službou zde myslíme něco, co poskytne přidanou hodnotu, v rámci firmy tedy jde o jasně definovanou podnikovou činnost jako například objednání zboží od dodavatele. V rámci aplikace to může být dílčí úkol, který je nutno splnit při obsluze uživatele.\n\nJako příklad může posloužit aplikační mini modul, jenž zaokrouhluje čísla zobrazující se uživateli jako výsledek výpočtu. Při správném návrhu aplikace orientované na služby lze poté tuto komponentu odpojit a zapojit jinou, která bude zaokrouhlovat odlišně, aniž bychom nějak zasahovali do zbytku aplikace. Jednotlivé komponenty lze zpravidla různě kombinovat, doplňovat, případně nahrazovat jednu za druhou.\n\nTímto přístupem se prvky v systému stávají samostatnými, systém je tedy stabilnější a také je zde výhodné rozložení zátěže na více komponent. Při výpadku jedné komponenty může být nahrazena jinou, funkční. Systém se pak lépe spravuje (při poruše komponenty lze jednoznačně určit, kde se vyskytla chyba), a také se pak snáze vylepšuje, jelikož je potřeba zasahovat jen do určité komponenty a ne do celého systému. Při dodržení principů SOA ve fázi návrhu lze výsledný systém přirovnat ke známé stavebnici Lego, jejíž součásti představují jednotlivé komponenty.\n\nV dnešní době se většina informačních technologií stěhuje do prostředí webu, čímž se zajišťuje maximální dostupnost služeb a maximalizuje se tak počet uživatelů a tím i potenciál aplikace. Informační technologie, jakkoliv se od sebe jedna od druhé odlišují, jsou nyní postupně svazovány k sobě. Základním pojítkem, které toto umožňuje, je právě SOA, tedy principy, které pojí i platformně jinak závislé technologie. Trendy v IT systémech se jednoznačně orientují na samostatné služby a jejich skládání.\n\nZa službou v SOA stojí většinou poměrně velké množství programového kódu a jakkoliv je princip volání služeb podobný volání metod/procedur v programovacích jazycích, probíhá zde na vyšší úrovni granularity. Např. systém pro správu bankovních účtů může poskytovat několik základních služeb: založení a zrušení účtu, převod peněz z účtu na účet a výběr a uložení peněz. Přestože tyto operace nereprezentují veškerou funkčnost takového systému, jedná se o jeho části, které mohou být důležité nebo zajímavé pro další, spolupracující informační systémy (např. při obchodu s akciemi v burzovním obchodním systému budeme potřebovat pracovat s běžnými účty jednotlivých klientů při nákupu/prodeji akcií). Při složitější spolupráci informačních systémů se mohou zřejmě jednotlivé IS střídavě nacházet v pozici klienta nebo poskytovatele služby. Rozhraní služby (jaké funkčnosti nabízí, jaké parametry tyto funkčnosti potřebují na vstupu a v jaké podobě je vytvářen výstup) může být definováno nějakým obecně respektovaným standardem (aby např. všechny systémy pro správu bankovních účtů byly použitelné s burzovními systémy), nebo je vytvořen pro účely integrace konkrétních IS.\n\nStandardní je ale ve většině případů technologie (přenosové síťové protokoly, způsoby kódování parametrů/výstupů, způsoby definice rozhraní), téměř synonymem pro SOA je dnes pojem Web Services - přestože se jedná jen o jednu možnou implementaci myšlenek SOA do konkrétních technologií. Pro implementaci je nejjednodušší případ, kdy je na servisní rozhraní myšleno již při vytváření informačního systému. Časté je ale i doplňování rozhraní do existujících systémů, buď jako součást servisní podpory nebo v rámci čistě integračních projektů. Nic nevylučuje ani existenci samostatných služeb, přístupných v rámci organizace (představte si třeba službu pro posílání dopisů, která je na základě adresy a textu schopná nechat vytvořit naplněnou obálku se známkou, taková služba není sama o sobě kompletním informačním systémem, přesto zapouzdřuje důležitou funkčnost.\n\nSamotná existence služeb se standardním rozhraním již umožňuje přímou komunikaci mezi klientem a službou, pro její využití ale musí klient dopředu vědět, jakým způsobem se ke službě připojit (tedy že fyzicky běží na serveru s určitou adresou apod.). To jsou informace, které bychom sice měli být schopni v jednotlivých systémech konfigurovat (jinak se prostě jedná o špatně napsané systémy), představte si ale větší firmu s desítkami služeb, umístěných na různých strojích, v systémech, které jsou navzájem propojené – ve chvíli, kdy dojde třeba k drobné reorganizaci podnikové sítě, je nutné měnit konfiguraci řady systémů, starat se případně o jejich restart, aby se změny projevily atp.\n\nMyšlenka existence registru služeb naproti tomu umožňuje mít jedno centrální místo, které umožňuje vyhledávání služeb. K vyhledávání bude typicky docházet podle požadovaného rozhraní (klient si tedy od registru vyžádá službu s určitým rozhraním, tedy nabízející danou funkčnost s určitými parametry a výstupními hodnotami). Nejen, že registr umožní jednodušší stěhování služeb (jediné místo, kde je nutné provést konfiguraci po přestěhování služby na jiný server je právě registr služeb), dokáže také zprostředkovat výběr z více současně běžících implementací požadované služby. V některých případech více instancí služby sice smysl nedává (služby, poskytované IS pro správu bankovních účtů jsou vázané na konkrétní data bankovních účtů a nikdo jiné je tedy poskytovat nemůže), jinde to ale umožňuje zdravou konkurenci. Pokud nás konkurence zajímá jen po čistě technologické stránce, může znamenat rozložení pracovní zátěže mezi více serverů (na kterých daná služba běží) a zabrání tak jejich přetížení. Může se ale jednat také o pravou konkurenci ve smyslu soupeření a zákazníka/klienta. K tomu slouží další zajímavá vlastnost registrů služeb – službě je kromě jejího rozhraní možné při registraci přidělit ještě libovolné atributy, ty mohou zahrnovat informace o kvalitě služby (rychlost, spolehlivost) nebo její ceně. Klient pak při vyhledávání služby může preferovat některá kritéria v závislosti na aktuální situaci (někdy potřebuje rychlou službu za každou cenu, jindy raději využije méně spolehlivou službu zdarma), stejné rozhraní mezi všemi implementacemi zajistí, že po vlastním vyhledání služby je komunikace s ní vždy totožná.\n\nDokud se psaly desktopové aplikace, bylo to většinou pro určitou platformu, navíc vývojáři byli specializováni na svůj programovací jazyk, ve kterém byla celá aplikace realizována. V této době také vznikl a vyvinul se až do současné podoby objektově orientovaný přístup ve tvorbě IT systémů. Jelikož byl celý systém provozován na jedné platformě, stačilo pro komunikaci s okolím definovat hranice systému pomocí API dané technologie. Na toto API se poté případně napojovaly další systémy či komponenty.\n\nV současné době je již situace odlišná. Objektový přístup při návrhu a tvorbě informačních systémů sice zůstal, změnily se ale požadavky na hranice vyvíjených systémů. Dnes systémy, aby se uplatnily na trhu, musí komunikovat i mezi různými verzemi, platformami apod., nestačí tedy definovat API jedné technologie. Pryč je také doba, kdy se vývojáři specializovali na jednu jedinou technologii. Důvodem těchto změn je bezesporu snaha o kompletní pokrytí business procesů informačními systémy, čehož je dosahováno jen kombinací několika technologií. Tyto aspekty a některé další se zapříčinily k prudkému rozvoji SOA přístupu, kdy se hranice systému definují prostřednictvím specifikovaného formátu předávaných dat, které daná služba produkuje či přijímá. V současnosti v drtivé většině případů ke specifikaci přenášených dat dochází prostřednictvím formátu XML, jelikož je velmi dobře strojově čitelný. Dalším důležitým krokem k rozšíření využití SOA bylo zavedení popisu existujících služeb. Každou již existující službu lze vystavit světu pomocí strojem čitelného XML kódu jazyka WSDL (web service description language). Tento jazyk popisuje, jak lze službu volat, jaká data vrací a v jakém formátu.\n\nKomunikace mezi službami probíhá přes SOAP protokol postavený na XML, který pro síťovou komunikaci využívá další protokoly aplikační síťové vrstvy. Nejčastěji HTTP, který bývá povolen na většině firewallů a nasazení je tak méně problematické.\n\nRůzní autoři mluví o lehce odlišných principech, všechny tyto principy jsou spolu ale konzistentní, jedná se tedy o popis dané situaci více způsoby. Dle http://www.soaprinciples.com existuje 8 hlavních principů.\n\nServisní kontrakt poskytované služby je jasně definovaný. Proto je již při návrhu SOA komponenty třeba zvážit technické rozhraní a formát dat, který bude služba přijímat/odesílat. Kontrakt je brán jako slib dané služby svému okolí, co bude poskytovat.\n\nVazby mezi jednotlivými komponentami při návrhu SOA mají být co nejtenčí. Tento princip spočívá v tom, že jsou závislosti dodefinovány těsně před použitím a navíc externě, tedy mimo vyvinutou službu, čímž se redukuje závislost kontraktu služby, její implementační logiky a konzumentů.\n\nJeho úkolem je co nejvíce skrýt implementační detaily služby/komponenty. Tento princip hraje primární roli také v poskládání složitých systémů a také poskytuje podporu pro předchozí princip volných vazeb. Dobře použitý princip abstrakce zlepšuje granularitu systému a hlavně dovoluje a velmi usnadňuje správu a případné pozdější úpravy systému.\n\nPři návrhu jakékoliv služby či komponenty by se mělo počítat s jejím využitím i jinde, než pro aktuální projekt, čímž se maximalizuje použitelnost vyvíjené části. Pro zajištění tohoto principu je třeba dbát na dobrý architektonický návrh systému.\n\nAby mohla služba zajistit správné fungování, tedy dodržení definovaného kontraktu, musí v sobě obsahovat vnitřní nezávislou logiku pro správu zdrojů, ze kterých čerpá. Tento princip také vyžaduje dodržení určitých pravidel při návrhu, aby bylo možné správné zasazení komponenty do daného implementačního prostředí. V případě SOA se zde mluví o izolaci, normalizaci služeb. Zajištění nezávislost komponenty/služby je důležité pro umožnění principu znovupoužití.\n\nPrincip bezstavovosti se začal promítat do návrhů systémů s rozvojem podnikových systémů, které obsluhují velký počet uživatelů. Bezstavovost v tomto případě přímo umožňuje znovupoužití, protože komponenty, které si nepamatují stav lze bez jakýchkoliv inicializačních požadavků okamžitě využít i jinde. Tento princip zajišťuje také větší možnosti škálovatelnosti systému v budoucnu.\n\nTento princip má spíše své ekonomické opodstatnění. Služba lehce identifikovatelná a tím i s lehce zjistitelným způsobem jejího použití, má obrovskou výhodu na trhu. Takovéto služby přinášejí větší zisk než služby často mnohem kvalitnější, ale málo využívané kvůli jejich nepřístupnosti široké veřejnosti. Identifikovatelnost v SOA je zajištěna WSDL jazykem.\n\nV SOA je tímto principem zajištěno možné seskládání jednotlivých služeb a zajištění jejich vzájemné synergie. Kromě již zmiňovaných výhod postupného složení nezávislých komponent/služeb, jde navíc ruku v ruce s odvěkým pravidlem pro řešení komplexních problémů. A sice jejich rozložení na malé, lehce řešitelné podproblémy. Jednotlivá řešení jsou potom seskládána do výsledného systému tak, aby dokázaly zvládnout komplexní problém.\n\nPrincip, který by zde neměl chybět a který zároveň zastřešuje všechny již zmiňované, takže je uveden na devátém místě, přestože bylo v nadpisu avizováno 8 principů. Když se nad tím zamyslíme, zjistíme, že každý z principů z předchozí kapitoly napomáhá k dodržení tohoto posledního, zastřešujících principu. Například definovaný servisní kontrakt zajišťuje znovupoužití služby v různých podmínkách, princip slabých vazeb podporuje orientaci na služby a zajišťuje možnost jejich různých kombinací, které si lze vybrat až v momentě použití služeb atd.\n\nLidé pohybující se v IT oboru si jistě povšimnou, že principy, o které se SOA opírá, známe již z učebnic objektově orientovaného programování. Přestože jsou ale principy podobné, jsou realizovány v jiné vrstvě architektury. V servisně orientovaných aplikacích je primárním artefaktem služba, tedy procedurální prvek, který zpracovává či poskytuje data. Data a business logika jsou zde oddělené. Návrhové vzory považované za „best-practices“ v servisně orientovaném návrhu jsou v objektově orientovaném návrhu často považované za anti-vzory a naopak. Jistě stojí za úvahu, zdali jsme se spontánním přechodem k servisně orientované architektuře nevědomky neochudili o nějaký důležitý či užitečný koncept ze světa objektového návrhu.\n\nPro ilustraci lze uvést příklad webové aplikace pro ukládání a úpravu fotografií. Uvažujme případ užití, ve kterém si uživatel zobrazí vybranou fotografii. Na stránce s fotkou má k dispozici kontrolky, pomocí kterých může měnit různé vlastnosti a parametry fotky, například rozměr.\n\nAplikace navržená v intencích SOA paradigmatu bude poskytovat služby pro vyhledání fotografií, pro jejich úpravu, uložení atp. Fotka samotná bude reprezentovaná prostou datovou strukturou bez metod (tzv. anemický objekt). Pokud si uživatel přeje provést nějaké úpravy, aplikace zavolá odpovídající službu, které předá objekt fotografie. Služba vrátí upravený objekt a prezentační vrstva jej zobrazí uživateli. Pokud je uživatel s úpravami spokojen, uloží změny prostřednictvím služby pro ukládání fotografií. Objekt fotografie je po většinu času tzv. odpojený, neboli bez spojení na databázi. Výhody s tím spojené mohou být snadno převáženy komplikovaným a výkonnostně náročným slučováním pozměněného objektu se stávající verzí v databázi během ukládání. Tento problém je obzvlášť citelný v případě rozměrných objektů, jako například právě fotografií.\n\nPodívejme se nyní na stejnou aplikaci, tentokrát navrženou v objektovém paradigmatu. Na rozdíl od servisně orientované architektury, kde je primárním artefaktem služba, zde je v centru pozornosti objekt fotografie. Ten neobsahuje pouze prostá data, ale současně s sebou nese také operace pro manipulace s daty (zapouzdření). Požadavek na přeformátování fotografie se nepředává specializované službě, nýbrž se o přeformátování požádá samotný objekt fotografie. Takový design je velmi intuitivní a přirozený, neboť vystihuje naše vrozené vnímání objektů z okolního světa coby autonomní entity. Významným rozdílem je také skutečnost, že objekt je po celou dobu tzv. připojený, neboli v kontaktu s perzistentní vrstvou. Nedochází zde tudíž k onomu komplikovanému a náročnému slučování verzí. Objektový návrh se také elegantněji vypořádává s požadavkem na odlišné zpracování požadavku v závislosti podle typu objektu (polymorfismus). Lze si představit, že změna rozměrů nějaké speciální fotografie, např. fotky do pasu, bude na rozdíl od obyčejné fotografie provádět jakési dodatečné kontroly na povolené rozměry. Využitím dědičnosti (jejíž podpora je součástí programovacího jazyka) lze tohoto chování snadno docílit. V servisně orientovaném návrhu vede řešení takového požadavku k složitému a předpotopnímu řešení pomocí větvení kódu.\n\n\n"}
{"id": "796382", "url": "https://cs.wikipedia.org/wiki?curid=796382", "title": "Reciproký polynom", "text": "Reciproký polynom\n\nReciproký polynom je mnohočlen vyznačující se symetrií svých koeficientů (i kořenů). Tato vlastnost pak pomáhá určit některé jeho kořeny.\n\nNechť je dán mnohočlen\n\nformula_1 \n\npak jej nazýváme\n\nZ definice reciprokého polynomu plyne, že je-li kořenem číslo formula_4, potom je kořenem také převrácené (reciproké) číslo formula_5, odtud název. Reciproký polynom zřejmě nemůže mít nulový kořen.\n\nNaopak pokud tato podmínka platí pro všechny kořeny mnohočlenu, musí se již jednat o reciproký mnohočlen.\n\nHledání kořenů reciprokého polynomu je hledáním řešení reciproké rovnice.\n\nReciproký polynom druhého druhu má vždy kořen formula_6.\n\nReciproký polynom prvního druhu lichého stupně má kořen formula_7.\n\nU polynomu prvního druhu sudého stupně se používá substituce:\n\n"}
{"id": "796389", "url": "https://cs.wikipedia.org/wiki?curid=796389", "title": "Miloslav Blahník", "text": "Miloslav Blahník\n\nMiloslav Blahník (* 22. prosince 1927 Plzeň) byl český a československý generál, náčelník generálního štábu ČSLA, politik Komunistické strany Československa a poslanec Sněmovny národů Federálního shromáždění za normalizace.\n\nOd roku 1950 byl důstojníkem československé armády. Od 2. poloviny 50. let působil na operační správě Generálního štábu. V období let 1962-1968 byl nasazen u 4. tankové divize v Havlíčkově Brodě, zpočátku coby náčelník operačního oddělení, posléze jako náčelník štábu divize. Absolvoval Vojenskou akademii Generálního štábu ozbrojených sil SSSR K. J. Vorošilova v Moskvě a v roce 1970 se stal náčelníkem štábu 1. armády. Od roku 1971 byl velitelem 1. armády. V roce 1975 pak dosáhl postu zástupce náčelníka Generálního štábu. Od listopadu 1979 do října 1987 působil na postu náčelníka generálního štábu ČSLA a zároveň byl prvním zástupcem Ministra národní obrany ČSSR a členem Rady obrany státu. V roce 1980 byl povýšen do hodnosti generálplukovníka. Po odchodu z postu náčelníka generálního štábu pracoval v Moskvě coby zástupce náčelníka štábu spojených ozbrojených sil členských států Varšavské smlouvy. Do zálohy odešel roku 1990.\n\nAngažoval se i politicky. XVI. sjezd KSČ ho zvolil za člena Ústředního výboru KSČ. Ve funkci ho potvrdil XVII. sjezd KSČ. V roce 1977 získal Řád práce. Po volbách roku 1976 zasedl do české části Sněmovny národů (volební obvod č. 50 - Brno-venkov, Jihomoravský kraj). Křeslo ovšem nabyl až dodatečně v říjnu 1979 po doplňovacích volbách. Mandát získal opět ve volbách roku 1981 (obvod Brno-venkov) a volbách roku 1986 (obvod Hodonín). Ve Federálním shromáždění setrval do prosince 1988, kdy rezignoval na svůj mandát.\n\n"}
{"id": "796391", "url": "https://cs.wikipedia.org/wiki?curid=796391", "title": "Operace Damokles", "text": "Operace Damokles\n\nOperace Damokles byla tajná kampaň izraelské zpravodajské služby Mosad z let 1962 a 1963, zacílená proti německým vědcům a technikům, dříve pracujícím v raketovém programu nacistického Německa, kteří v Egyptě vyvíjeli rakety ve vojenské základně, známé jako továrna 333. Podle Otto Joklika, rakouského vědce, zapojeného do tohoto projektu, byly vyvíjené rakety konstruovány tak, aby mohly nést radioaktivní odpad.\n\nHlavní taktikou operace Damokles byly dopisové bomby a únosy. Po veřejném odhalení některých aspektů operace požadoval tehdejší izraelský premiér David Ben Gurion v březnu 1963 rezignaci ředitele Mosadu, Isera Har'ela, čímž operace fakticky skončila. Jak vlastní operace, tak diplomatický tlak nakonec vyhnal vědce z Egypta ke konci roku 1963.\n\nEgyptský prezident Gamál Násir se nechtěl v případě raket spoléhat na Západ či Sovětský svaz, jelikož takový postup by nebyl konzistentní s egyptskou politikou nepřiklánění se ani k jedné straně Studené války. Vlastní raketový program tak představoval jedinou možnost, díky níž by se mohl Egypt technologicky vyrovnat svému dlouholetému nepříteli – Izraeli. V té době byla raketová technologie na Blízkém východě nedostatkovým zbožím, a tak se Egypt musel poohlédnout po materiálech a odborných znalostech v evropských zemích. Materiál a lidské zdroje Egyptu zprostředkoval egyptsko-švýcarský překupník se zbraněmi Hasan Sajid Kamil, přičemž oboje pocházelo ze Spolkové republiky Německo a Švýcarska, tedy zemí, jejichž zákony zakazovaly poskytování zbraní blízkovýchodním zemím. Mnoho západoněmeckých vědců pracovalo během druhé světové války v raketovém programu nacistického Německa na vývoji rakety V-2 v Peenemünde a někteří pracovali v poválečném období ve francouzském raketovém programu.\n\nEgyptský raketový program upoutal světovou pozornost úspěšným testem rakety v červenci 1962 a následným představením dvou nových typů raket v ulicích Káhiry. Příliv raketových expertů ze Spolkové republiky do Egypta poškodil izraelsko-německé vztahy, nicméně nedošlo k přerušení vyplácení reparací a zasílání tajných dodávek zbraní ze Spolkové republiky do Izraele. Izrael byl v souvislosti s raketovým programem silně znepokojen zejména poté, co roztrpčený rakouský vědec, podílející se na projektu, předal izraelským tajným službám informaci, že se Egypťané pokouší rakety vybavit radioaktivním odpadem a pracují na výrobě jaderných hlavic. V polovině srpna téhož roku se Mosadu podařilo získat dokument psaný německým vědcem Wolfgangem Pilzem, detailně popisující jisté aspekty továrny 333, počet doposud vyrobených raket (celkem 900) a konečně slabší důkazy, že existují plány na výrobu hlavic pro použití chemických a biologických zbraní. Aby získal podporu izraelské veřejnosti, rozšířil ředitel Mosadu informaci, že němečtí vědci v Egyptě vyvíjí hrozivé zbraně.\n\nHlavní taktikou používanou proti vědcům byly dopisové bomby a únosy. Jejich rodinám bylo vyhrožováno násilím, s cílem přesvědčit tak vědce k návratu do Evropy. Mosad pro operaci poskytl malou operativní jednotku, vedenou budoucím izraelským premiérem Jicchakem Šamirem, ale jelikož v té době ještě postrádal operační divizi, využil k provedení útoků především jednotky zpravodajské služby Šin Bet (Šabak). Součástí operace byly následující akce:\n\n\nVe Švýcarsku byli zatčeni dva agenti Mosadu (Izraelec Josef Ben Gal a Rakušan Otto Joklik) kvůli vyhrožování Heidi Goerckeové, dceři západoněmeckého vědce Paula-Jense Goerckeho, experta na elektronické navádění z továrny 333. Nařídili jí přesvědčit otce k návratu do Spolkové republiky, přičemž jí vyhrožovali. Oba byli uvězněni za vyvíjení nátlaku a ilegální jednání jménem cizího státu. Švýcarská vyšetřování odhalila, že oba zmínění byli rovněž zapleteni do únosu Kruga a pokusu o atentát na Kleinwachtera. Jejich uvěznění způsobilo v Izraeli skandál. Izrael veřejně popřel tato nařčení a tvrdil, že jeho agenti použili pouze metody „nenásilného přesvědčování“.\n\nOperace Damokles skončila, když tehdejší izraelský premiér David Ben Gurion požadoval přerušení akcí Mosadu v obavě nad jejich důsledky na izraelsko-německé vztahy. Tehdejší ministryně zahraničí Golda Meirová a izraelští diplomaté, snažící se vybudovat vztahy mezi Spolkovou republikou a Izraelem kvůli útokům zuřili. Har'el byl donucen rezignovat a jeho nástupce Me'ir Amit prohlásil, že Har'el přecenil riziko, představované egyptským raketovým programem. Na protest proti Har'elovu odejití rezignoval Jicchak Šamir a několik jeho kolegů. Premiér Ben Gurion opustil svůj úřad o tři měsíce později.\n\nKombinace hrozeb smrtí a diplomatický tlak nakonec ke konci roku 1963 úspěšně vedla k vypuzení vědců z Egypta. V roce 1967 se egyptský raketový program zcela zastavil a Egypt se obrátil na Sovětský svaz, který mu dodal rakety Scud B.\n"}
{"id": "796393", "url": "https://cs.wikipedia.org/wiki?curid=796393", "title": "Iwan Rheon", "text": "Iwan Rheon\n\nIwan Rheon (* 13. května 1985, Carmarthen, Wales, Spojené království) je velšský divadelní, filmový a televizní herec, zpěvák a skladatel. Vyhrál cenu Laurence Oliviera a absolvoval London Academy of Music and Dramatic Art.\n\nNarodil se Einir a Tomosovi Rheonovým ve městě Carmarthen. Má staršího bratra Aleda. Když mu bylo pět let, jeho rodina se přestěhovala do Cardiffu. Navštěvoval Ysgol Gyfun Gymraeg Glantaf a ve svých sedmnácti letech začal s hraním, když získal role ve školních divadelních představeních a zúčastnil se slavnosti National Eisteddfod of Wales, před tím, než studoval na London Academy of Music and Dramatic Art.\n\nVe svých sedmnácti letech měl svou první televizní roli ve velšském seriálu \"Pobol Y Cwm\". Hrál Macsena Whita, ale seriál později opustil, aby mohl studovat na Londýnské akademii múzických a dramatických umění. Jeho první významná divadelní role přišla ve hře Eight Miles High, která se v roce 2008 hrála v Royal Court Theatre v Liverpoolu.\n\nPozději v roce 2008 byl obsazen do role Moritze Stiefla v londýnské produkci rockového muzikálu \"Probuzení jara\", který získal cenu Tony. Svou roli hrál od ledna 2009 v Lyric Hammersmith a po přemístění i v Novello Theatre, než byla v květnu 2009 derniéra, o pět měsíců dříve, než se plánovalo. Získal nominaci na What's On Stage Award v kategorii nejlepší herec ve vedlejší roli v muzikálu. V roce 2010 za své ztvárnění role získal cenu Laurence Oliviera v kategorii nejlepší mužský herecký výkon v muzikálu ve vedlejší roli.\n\nIhned po muzikálu \"Probuzení jara\" byl obsazen do seriálu \"\". Seriál vyhrál cenu BAFTA a časopis 247 Magazine ho popsal jako \"směs Skins a Heroes\". Iwan hraje nervózního a plachého Simona Bellamyho, který získá schopnost neviditelnosti. 20. prosince 2011 oznámil přes sociální síť Twitter, že seriál opouští spolu se svou kolegyní ze seriálu, Antoniou Thomas.\n\nHostoval jako Ben Theodore v komediálním seriálu \"Grandma's House\". V roce 2011 se také objevil ve finálové epizodě seriálu \"Tajný deník call girl\". Ve stejný rok byl nominován na cenu Golden Nymph v kategorii nejlepší herec v dramatickém seriálu za svou roli Simona Bellamyho v seriálu \"\".\n\nOd roku 2013 do roku 2016 hrál v seriálu \"Hra o trůny\" postavu jménem Ramsay Bolton. V roce 2017 bylo oznámeno, že si zahraje jednu z hlavních rolí v seriálu \"Inhumans\".\n\nS psaním písní a zpíváním začal v šestnácti letech, když byl hlavní zpěvákem skupiny The Convictions, ale skupinu opustil, aby se mohl věnovat své herecké kariéře. V roce 2010 nahrál svoji první sólovou práci, EP nazvanou \"Tongue Tied\" v RAK Studios v Londýně. EP produkovali Jonathan Quarmby a Kevin Bacon a digitálně vyšlo v červnu 2010. V dubnu 2011 se do RAK Studios vrátil, aby nahrál svoje druhé EP \"Changing Times\". Opět ho produkovali Quarmby a Bacon a přidali se zde 3 doprovodní hudebníci. Changing Times vyšlo 10. října 2011. V únoru 2012 na rádiovém chatu s AWAL OnAir Radio Rheon oznámil, že právě pracuje na plném albu.\n\nRheon žije v Londýně se svojí přítelkyní Zoë Grisedale. Dvojici se narodilo dítě v srpnu 2018.\n\n\n"}
{"id": "796402", "url": "https://cs.wikipedia.org/wiki?curid=796402", "title": "Zvonek český", "text": "Zvonek český\n\nZvonek český (\"Campanula bohemica\"), poměrně nízká bylina s fialově modrými květy, je ohroženým druhem rodu zvonek jehož taxonomické pojetí se v průběhu historie často měnilo. V roce 1819 jej bratři Preslové (Jan Svatopluk Presl a Karel Bořivoj Presl) určili jako \"Campanula linifolia\" auct. non Haenke a roku 1840 ho označil Franz Elfried Wimmer jako \"Campanula rotundifolia\" var.\"grandiflora\". Následně roku 1930 rostlině dal Johan Hruby jméno \"Campanula bohemica\" a v roce 1953 ji přejmenoval Josef Šourek na \"Campanula corcontica\". Dnes je platné pojmenování \"Campanula bohemica\" Hruby.\n\nJe endemitem Krkonoš, vyskytuje se nevelkém území nacházejícím se na české i polské straně nejvyššího českého pohoří v montánním až subalpínském vegetačním stupni. Roste na horských loukách, v přirozených alpínských trávnících nad horní hranicí lesa a v ledovcových karech, vzácně i v porostech kosodřeviny. Nejvíce mu vyhovují stanoviště dobře osluněná s vlhčí a živinami středně zásobenou půdou. Často se nachází v lemech horských cest a v okolí horských chat. Nejnižší jeho lokalita je Harrachov-Rýžoviště (cca 760 m n. m.) a nejvyšší leží na Sněžce (cca 1600 m n. m.).\n\nTento druh byl v minulosti v Krkonoších hojný, dnes je na ústupu. Zaniklo několik lokalit s jeho stabilním výskytem z důvodů stavební činnosti a hlavně zásadní změny v obhospodařování krajiny. Po ukončení běžného, extenzivního využívání luk došlo k jejich zarůstáním náletovými dřevinami nebo k eutrofizaci. Zatím spíše potenciálním rizikem je možnost křížení se zvonkem okrouhlolistým. Jedna taková hybridní populace, pojmenována \"Campanula ×pilousii\", již byla objevena v Obřím dolu.\n\nTéměř všechny jeho lokality leží na území Krkonošského národního parku, ve vyšších polohách jsou součásti prvé, nepřísněji chráněné zóny. Postupně se uvádějí do života procesy, které mají vrátit krajinu do stavu před devastaci v posledním půlstoletí. Louky na kterých roste jsou jednou ročně sečeny a postupně se na ně zavádí chov ovcí, které mimo spásání konkurenčních rostlin mělkým narušováním povrchu půdy usnadňují růst nových semenáčků.\n\nZvonek český je vyhláškou MŽP ČR č. 395/1992 Sb ve znění vyhlášky č. 175/2006 Sb. stejně jako \"Černým a červeným seznamem cévnatých rostlin ČR z roku 2000\" zařazen do kategorie ohrožený druh (EN).\n\nVytrvalá rostlina vytvářející řídké trsy vzpřímených až vystoupavých lodyh dorůstajících do výšky 15 až 25 cm, ojediněle až 40 cm. Spíš nevětvené lodyhy vyrůstající z tenkého, rozvětveného kořene s plazivým mnohohlavým oddenkem jsou tuhé, ve spodní části hranaté a na hranách krátce brvité. Těsně nad zemí vyrůstají z kořenů přízemní listy které jmají dlouhé řapíky a čepele okrouhle srdčité, někdy vroubkované a jindy celokrajné a v době kvetení již zpravidla usychají. Dolní listy květných lodyh vyrůstající hustě nahloučené a jsou řapíkaté s čepelemi úzce podlouhlými až úzce kopinatými tupě zakončenými, celokrajnými až pilovitými, u báze brvitými. Střední a horní listy, úzkými bázemi k lodyze přisedající, mají celokrajné čepele úzce až čárkovitě kopinaté a směrem k vrcholu lodyhy se šíře čepelí ještě zužují.\n\nOboupohlavné, robustní pětičetné nící květy vyrůstají jednotlivě nebo jsou sestaveny po dvou až pěti do chudého květenství hroznu, bývají vzpřímené nebo obloukovitě skloněné. Dolní květy mají stopky dlouhé, horní o poznání kratší.Vytrvalé kališní lístky jsou rozestálé, rovné až nazpět zahnuté, trojúhelníkovitě kopinaté a dosahují okolo 1/3 délky zvonkovité až trubkovité koruny. Ta bývá dlouhá 16 až 25 mm a její rozestálé korunní lístky jsou barvy fialově modré. Pět volných, vespod ztloustlých tyčinek má prašníky které jsou o málo delší než nitky. Spodní semeník je lysý a vystupuje z něj čnělka s trojlaločnou bliznou, na semeníku jsou nektaria. Opylení zajišťuje hmyz, proti samoopylení jsou květy chráněny protandrií (pyl uzrává dřív než vajíčka). Vykvétá od července do srpna, vzácně i v září.\n\nPlodem je podlouhle kuželovitá blanitá, svěšená tobolka, obalena vytrvalým kalichem, o délce 6 až 8 mm a otvírající se třemi děrami u báze. Obsahuje semena elipsoidního tvaru 0,8 až 1,0 mm dlouhá o hmotnosti 0,05 g dosahující za příznivých podmínek až 70 % klíčivosti\n\nZvonek český lze lehce zaměnit za zvonek okrouhlolistý (\"Campanula rotundifolia\") od kterého se odlišuje větším vzrůstem i většími květy a širšími a kratšími lodyžními listy.\n"}
{"id": "796420", "url": "https://cs.wikipedia.org/wiki?curid=796420", "title": "Júnis Al Ajnáví", "text": "Júnis Al Ajnáví\n\nJúnis Al Ajnáví ( \"Younès El Aynaoui\"; narozený 12. září 1971 Rabat) je bývalý marocký profesionální tenista, jenž na mužském okruhu hrál v letech 1990–2010. Ve své kariéře vyhrál na ATP Tour pět turnajů ve dvouhře. Na challengerech ATP získal patnáct titulů ve dvouhře a na okruhu Futures pak dvě singlové výhry.\n\nNa žebříčku ATP byl ve dvouhře nejvýše klasifikován v březnu 2003 na 14. místě a ve čtyřhře pak v červenci stejného roku na 85. místě.\n\nMaroko reprezentoval na Letních olympijských hrách v Barceloně 1992 a v Athénách 2004.\n\nProfesionálem se stal v roce 1990, ve věku osmnácti let, a to po prvním týdnu stráveném v americkém Brandetonu, kde začal trénovat v Tenisové akademii Nicka Bollettieriho. V ní strávil další dva roky přípravy.\n\nJeho kariéra byla opakovaně přerušována zraněními. Po fraktuře pravého hlezna podstoupil v listopadu 1996 operační zákrok. Nehrál dalších sedm měsíců, aby po potížích absolvoval druhou operaci v únoru 1998. Na dvorce se vrátil v létě sezóny 1998. Následně dokázal vyhrát pět challengerů a probojovat se do finále události z kategorie ATP International Series v chilském Santiagu. Ze 444. místa žebříčku ATP tak postoupil až na 49. příčku na konci sezóny a ATP Tour tento výkon vyhlásila Návratem roku.\n\nDalší dlouhé absence pro zranění prožil mezi lety 2004–2007, kdy vynechal tři sezóny, a poté opět od září 2008 do ledna 2010.\nDo historických tenisových tabulek se zapsal čtvrtfinálovým zápasem ve dvouhře na Australian Open 2003. Do tohoto utkání postoupil po osmifinálové výhře nad světovou jedničkou Australanem Lleytonem Hewittem, když jej zdolal výsledkem 6–7, 7–6, 7–6, 6–4.\n\nČtvrtfinále odehrál s Američanem Andy Roddickem. Oba aktéři vytvořili rekord nejvyššího počtu odehraných gamů v jediném zápase od zavedení tiebreaku, když absolvovali 83 her. Zápas vyhrál Roddick poměrem setů 4–6, 7–6(5), 4–6, 6–4 a 21–19 v rozhodující sadě, když oba předtím odvrátili mečbol. V pátém setu tak navíc zaznamenali nejvyšší počet gamů v grandslamové historii, a to 40 her. Tyto rekordy pak překonal nejdelší zápas historie tenisu, který v úvodním kole Wimbledonu 2010 odehráli Američan John Isner a Francouz Nicolas Mahut).\n\nOd marockého krále Muhammada VI. obdržel zlatou medaili, nejvyšší státní ocenění pro sportovce. V anketě marockého deníku \"L'Economiste\" z roku 2003 jej čtenáři zvolili na prvním místě v otázce nejvhodnějšího vzoru pro společnost, a to před premiérem a atletem Hišámem El Gerušem.\n\nCentrální dvorec tenisového areálu Royal Tennis Club v Marrákeši nese jeho jméno.\n\n"}
{"id": "796421", "url": "https://cs.wikipedia.org/wiki?curid=796421", "title": "František Trejtnar", "text": "František Trejtnar\n\nFrantišek Trejtnar (7. března 1917 Kunvald – 4. prosince 1982 Brno) byl československý vojenský letec a příslušník 310. československé stíhací perutě RAF.\n\nFrantišek Trejtnar se narodil 7. března 1917 v Kunvaldu u Žamberka. Po vychození obecné a měšťanské školy se v Žamberku vyučil elektrikářem. V roce 1935 se stal posluchačem školy leteckého dorostu v Prostějově a před druhou světovou válkou absolvoval kurz leteckých mechaniků v Nitře. Po vyhlášení Slovenského státu v roce 1939 byl přeložen na letiště v Hradci Králové a brzy na to 1. května demobilizován.\n\nDne 23. června 1942 odstartoval s letounem Supermarine Spitfire z letiště Bolt Head, aby kryl návrat perutě z doprovodu bombardérů nad Francii. Po souboji s Arminem Faberem musel opustit svůj stroj na padáku, německý pilot následně přistál s obávaným stíhacím letounem Focke-Wulf Fw 190 ve Walesu. Jednalo se o první ukořistěný letuschopný Fw 190, který následně RAF využila ke stanovení taktiky při souboji s těmito stíhačkami.\n\n\n\n"}
{"id": "796423", "url": "https://cs.wikipedia.org/wiki?curid=796423", "title": "Ingunda (manželka Chlothara I.)", "text": "Ingunda (manželka Chlothara I.)\n\nIngunda (narozena ca. 499, Durynsko) byla dcerou Baderica, krále Durynků (ca. 480 – ca. 529), manželkou Chlothara I. a královnou Franků. Další Chlotharova manželka Aregunda byla její sestrou. Syny Ingundy byli franští panovníci Charibert I., Guntram, and Sigibert I.\n"}
{"id": "796434", "url": "https://cs.wikipedia.org/wiki?curid=796434", "title": "Ladislav Pokorný", "text": "Ladislav Pokorný\n\nJméno a příjmení Ladislav Pokorný se může vztahovat k následujícím osobnostem:\n\n"}
{"id": "796443", "url": "https://cs.wikipedia.org/wiki?curid=796443", "title": "Operace Unthinkable", "text": "Operace Unthinkable\n\nOperaci Unthinkable (nemyslitelná) navrhl britský premiér Winston Churchill v květnu 1945. Jednalo se o plán útoku na sovětské síly v Evropě.\n\n„\"Chudák Neville Chamberlain si myslel že může věřit Hitlerovi. Mýlil se. Ale nemyslím si, že já se mýlím, pokud jde o Stalina\"“. Poznámky Winstona Churchilla pronesené po jaltské konferenci jsou velmi výmluvné. Ostatně antipatie obou státníků byly vzájemné, neboť Stalin si nejednou postěžoval své generalitě že „\"ten Churchill je všehoschopný\"“, ačkoliv lze pochybovat, zda \"Rudý car\" odhadl co má britský předseda vlády opravdu na mysli.\n\nUž v dubnu 1945 označil Churchill postup sovětských vojsk do střední Evropy za jednu z „\"nejsmutnějších událostí v dějinách Evropy, pro kterou není srovnání\"“. Do projevu, v němž padne termín Železná opona, zbýval sice ještě rok, ale myšlenky na něj již existovaly, stejně jako v té době již existovala sovětská sféra vlivu. Obzvláště pro Polsko, kde se Stalin sice zavázal k uspořádání svobodných voleb „jakmile to bude možné“, byla závěrečná definice velice vágní a v podstatě závisela na dobré vůli Sovětů a jejich loutkové lublinské vlády a již dopředu diskvalifikovala exilovou vládu v Londýně.\n\nChurchillovu podezřívavost přiživilo také Stalinovo prohlášení, že SSSR vyhlásí Japonsku válku, ale až za tři měsíce po vítězství nad Německem. I když se jednalo o realistický požadavek, neboť uvedenou dobu trvalo, než se jádro elitní armády veteránů zocelených v bitvách o Moskvu, Stalingrad či Kursk přesune do výchozích prostorů na Dálném Východě, britský premiér se začal naopak obávat, že se sovětský diktátor s Japonci spojí, což v situaci, kdy Američané stahovali své síly do Tichomoří k plánované invazi do Japonska, by znamenalo katastrofu pro oslabené anglo-americké oddíly v Evropě.\n\nChurchill nemínil lomit rukama nebo sedět a čekat, jestli ten nejčernější scénář nastane. I když si nedělal iluze, přesto požádal britský imperiální štáb o případný plán. K projednání došlo 22. května 1945. I když plán konstatující že se Rusko stalo nejvážnější hrozbou pro Západ začínal poněkud optimisticky tím, že „\"i když vůle dvou zemí (Británie a USA) se dá definovat jen jako zajištění spravedlivého osudu pro Polsko, nevylučuje vojenské angažmá. Rychlý úspěch by mohl přimět Rusy k tomu, aby nám alespoň momentálně ustoupili.\"“ Vzápětí ale bylo konstatováno, že by úspěch tento efekt mít nemusel (o tom, že by žádný úspěch být při poměru 1:3 v prospěch Sovětů nemohl se raději mlčelo) a pokud by se Sověti rozhodli k totální válce „\"mají pro to rozhodně dobrou příležitost\"“.\n\nChurchill sice navrhoval nasadit do boje silně antikomunistickou exilovou polskou armádu o síle téměř 100.000 mužů a uvažoval také o zapojení německých válečných zajatců (maršál Montgomery dostal rozkaz, aby zajaté velitele držel pohromadě s jejich jednotkami a poblíž uskladnil a pečlivě udržoval německé zbraně a munici v dobrém stavu, takže v případě potřeby by se daly Němcům hned vrátit), ale skeptičtější generálové věděli, že tyto síly by samy o sobě Sověty neporazily a nevěřili, že by válkou vyčerpaní britští vojáci a příslušníci polské exilové armády chtěli stanout po boku nenáviděného Wehrmachtu proti svému dosavadnímu sovětskému spojenci. Navíc celé plánování se dělo bez vědomí amerického spojence a bylo diskutabilní, jestli by se velení amerických vojsk do bojů s Rudou armádou vůbec zapojilo.\n\nSituace západních spojenců v Evropě v květnu 1945 nebyla i přes vítězství ideální a Churchillovy obavy se začaly naplňovat. Východní a střední Evropa spolu s Balkánem (s výjimkou Řecka) se postupně dostala do sovětské sféry vlivu, jak bylo spolu s dalšími záležitostmi ohledě poválečného uspořádání v Evropě dohodnuto mezi představiteli vítězných mocností na Čtvrté Moskevské konferenci a na Jaltě.\n\n"}
{"id": "796446", "url": "https://cs.wikipedia.org/wiki?curid=796446", "title": "Opera Mobile", "text": "Opera Mobile\n\nOpera Mobile je webový prohlížeč pro chytré telefony a tablety vytvořený norskou firmou Opera Software. První verze byla vydána v roce 2000.\nV roce 2013 je Opera Mobile dostupná pro zařízení s operačním systémem Android, S60, Windows Mobile, Maemo a MeeGo.\nOpera Mobile byla v roce 2012 nejrozšířenější webový prohlížeč pro chytré mobilní telefony.\n\nPrvní zařízení, které požívalo mobilní verzi Opery, byl Psion Series 5, Psion Series 5mx, Psion Series 7 a poté Psion netBook. Používaly verzi 3.6 vydanou v roce 2000.\nOpera byla portována na Windows Mobile v roce 2003.\n\nVerze 6.0 byla první vydaná verze. První update na verzi 6.01 přišel 25. června 2003. Přinesl především opravu některých chyb.\nVerze 6.10 vydaná 27. října 2003 přinesla několik vylepšení v uživatelském rozhraní, zvýšeném výkonu a o něco lepší rendering stránek. Byla to první verze, která podporovala proxy servery, WAP stránky a jako první byla lokalizována do 9 různých jazyků.\n\nVerze 8.0 byla vydána skoro dva roky po předchozí verzi a to 13. června 2005. Tato verze již vyžadovala Symbian OS 7, ačkoli předchozí verze fungovaly i na Symbianu 6.1. V této verzi byl představen Opera Mobile Accelerator, což je technologie, kterou Opera používá pro zmenšení objemu dat stránek, který telefony při načtení stránky stahují. V této verzi byla také poprvé implementována podpora pro DHTML a výrazně zlepšena kompatibilita s některými webovými standardy.\n\nVerze 8.5 byla vydána 14. listopadu 2005. Tato verze uvedla správce hesel a funkci automatického vyplňování. Přidáno bylo pár dalších jazyků v lokalizaci a byla vylepšena stabilita aplikace.\n\nVerze 8.6 byla vydána 5. dubna 2006. Jako první verze podporovala Symbian OS 9. Novinkou byla možnost mít otevřeno několik oken, automatické dokončování URL adres a pár změn v uživatelském přizpůsobení. Tuto verzi bylo poprvé možno nastavit jako implicitní (default) prohlížeč, takže se spustila pokaždé, když bylo vyžádáno otevření webové stránky.\n\n\n\n\n\n\n\n\n\n\n\n\n"}
{"id": "796449", "url": "https://cs.wikipedia.org/wiki?curid=796449", "title": "Kyselina lignocerová", "text": "Kyselina lignocerová\n\nKyselina lignocerová (systematický název \"kyselina tetrakosanová\") je nasycená mastná kyselina se vzorcem CH(CH)COOH.\n\nCH(CH)COOH se nachází v dřevném dehtu, různých cerebrosidech a v malých množstvích ve většině přírodních tuků. Mastné kyseliny arašídového oleje obsahují malá množství kyseliny lignocerové (1,1–2,2 %). Tato mastná kyselina je také vedlejším produktem výroby ligninu.\n\nRedukcí kyseliny lignocerové vzniká alkohol lignocerol (lignocerylalkohol).\n\n \n"}
{"id": "796467", "url": "https://cs.wikipedia.org/wiki?curid=796467", "title": "Římskokatolická farnost Drnovice", "text": "Římskokatolická farnost Drnovice\n\nŘímskokatolická farnost Drnovice je územní společenství římských katolíků v Drnovicích, Ježkovicích a Račicích-Pístovicích, s farním kostelem sv. Vavřince.\nDne 3. června 2016 rozhodl brněnský biskup Vojtěch Cikrle o sloučení farnosti Drnovice s farností Račice k 1. červenci 2016. Farnost Račice tak zanikla jako právnická osoba a zůstala farnost Drnovice, k níž byly připojeny Pístovice, původně náležející pod správu farnosti Luleč.\n\nDo farnosti náleží od 1. července 2016 území těchto obcí:\n\nDatum založení a postavení prvního kostela v Drnovicích je neznámé, podle dokumentu z roku 1417 už v obci stál. Roku 1480 byl postaven kostel nový, který vyhořel v roce 1650. O dva roky později byl vystavěn současný farní chrám.\n\nPřehled drnovických farářů je doložen od roku 1580. Od prosince 2011 je farářem R. D. ThLic. Mikuláš Wawrowski.\nDnem vzájemných modliteb farností za bohoslovce a bohoslovců za farnosti brněnské diecéze je 22. září. Adorační den připadá na 24. ledna.\n\nVe farnosti působí modlitební hnutí modlitby matek, farníci se modlí živý růženec.\n\nVe farnosti se pravidelně pořádá tříkrálová sbírka. V roce 2016 se při sbírce vybralo v Drnovicích 55 169 korun. \n\nVe farnosti slavil 29. června 2008 primiční mši svatou novokněz Jan Bezděk.\n\n\n"}
{"id": "796471", "url": "https://cs.wikipedia.org/wiki?curid=796471", "title": "Indiáni z Větrova", "text": "Indiáni z Větrova\n\nIndiáni z Větrova je kniha pro děti a mládež od české spisovatelky Markéty Zinnerové z roku 1979.\n\nJe to příběh dětí z pohraničního dětského domova Větrov, v němž autorka citlivě poodkrývá touhu dětí po rodině, jejich vzájemné vztahy, které vedou k vytvoření vlastní rodiny - indiánského kmene. „Větrováci“ navíc vedou války proti místním chlapcům „Šímákům“, kteří jim nedůvěřují, tyto dětské konflikty však postrádají zákeřnost. V knize je zachycena snaha pedagogů a vychovatelek vytvořit dětem pokud možno co nejpřirozenější prostředí, aby je absence rodičovské výchovy tolik neovlivnila - a právě těmto pracovníkům, kteří se snaží o lepší podmínky pro svěřené děti je dílo věnováno.\n\nDěj se odehrává ve fiktivní moravské příhraniční vesnici Hroznov, nedaleko ní stojí lovecký zámeček Větrov. Zde se nachází dětský domov.\n\nČesky vyšla kniha v několika vydáních, mj. v roce 1986 (Albatros).\n\n\nNa začátku příběhu jsou představeny hlavní postavy příběhu - Přemek Hrůza a mladší Fanda Blesík. Přemek nazývaný Kančí zub je náčelníkem indiánského kmene, který je tvořen partou kluků z dětského domova Větrov nedaleko státních hranic a nad Fandou řečeným Bystrá liška drží ochrannou ruku. Přizval jej do kmene, později se stali pokrevními bratry. Malý Fanda k Přemkovi vzhlíží. Jeho starostí je obstarat si indiánskou čelenku - lepší než mají ostatní. Jednou uvidí na cestě kohouta a oškube z něj ocasní peří. Kohout patří Šímovým a mladý Lojzek Šíma (vůdce party místních kluků) mu slibuje pomstu. Šímáci vedou s Větrováky věčné války, které se často odehrávají v pískovně. Domluví si termín a v určenou dobu se vzájemně střetnou v boji. Perou se, metají po sobě jílové koule a šišky, střílejí po sobě z praků.\n\nNedaleko dětského domova je vojenská posádka, která se psy hlídá státní hranici. Kluci mají psy rádi a chtěli by jednoho z nich - Dana - pro sebe. Dan, německý ovčák totiž dosloužil a má být utracen. Fanda dokonce pro záchranu psa napíše dopis ministrovi. Psa se nakonec podaří získat a hoši mají o radost navíc. Ředitel domova Hamouz má však časem dost všelijakých stížností na psa a Dan musí z Větrova pryč. Přemek s Fandou jej ukrývají, nakonec se smíří se Šímáky a Lojzek Šíma se Dana ujme.\n\nFanda chce utéct z domova, aby se podíval, jestli se něco nestalo mamince. Přemek jej od toho odrazuje, sám kdysi utekl s podobným úmyslem a zjistil nečekanou věc, když se pak díval oknem do ložnice. Matka měla nového přítele a nové děti, o kterých nevěděl. Nedokázal vejít dovnitř a čelit nevyslovené větě:\n\nPřemek chce ušetřit Fandovi takové zklamání. V závěru knihy si Fandu vyhlédne pan Podešva, jenž si jej s manželkou vezme do pěstounské péče. Fanouš se na jednu stranu těší, že bude mít konečně „rodiče“, ale nechce opustit kamarády a hlavně Přemka. Ale Přemek mu poradí, aby k Podešvovým šel. Fanda na svého oblíbeného náčelníka a pokrevního bratra dá.\n\n\n\n"}
{"id": "796473", "url": "https://cs.wikipedia.org/wiki?curid=796473", "title": "Charles Pitts", "text": "Charles Pitts\n\nCharles „Skip“ Pitts (7. dubna 1947 − 1. května 2012) byl americký kytarista. Při hře na kytaru používal styl „wah-wah“, který byl použit například ve skladbě Isaaca Hayese z filmu \"Detektiv Shaft\" (1971). V roce 1969 hrál ve skladbě „It's Your Thing“ skupiny The Isley Brothers. Dlouhou dobu spolupracoval s Isaacem Hayesem, ale hrál například také s Al Greenem (\"I Can't Stop\", 2003), Cyndi Lauper (\"Memphis Blues\", 2010) a dalšími. Od roku 1998 byl členem skupiny The Bo-Keys.\n"}
{"id": "796481", "url": "https://cs.wikipedia.org/wiki?curid=796481", "title": "Švédsko na Letních olympijských hrách 1912", "text": "Švédsko na Letních olympijských hrách 1912\n\nŠvédsko na Letních olympijských hrách 1912 v Stockholmu reprezentovalo 444 sportovců, z toho 421 mužů a 23 žen. Nejmladším účastníkem byla Greta Carlsson (14 let, 1 den), nejstarší pak Oscar Swahn (64 let, 258 dní). Reprezentanti vybojovali 65 medaile z toho 24 zlatých, 24 stříbrných a 17 bronzových.\n\n"}
{"id": "796484", "url": "https://cs.wikipedia.org/wiki?curid=796484", "title": "Miloslav Šnejdar", "text": "Miloslav Šnejdar\n\n\"Miloslav (Miloš) Šnejdar\" (6. srpna 1917 Plzeň – 2. září 1994 tamtéž) byl český houslista a hudební skladatel.\n\nZákladní hudební vzdělání získal na \"Městské hudební škole\" v Plzni. Pokračoval studiem hry na housle u Jaroslava Kociana a skladby u Václava Kálika, Karla Janečka a Jaroslava Křičky. U Křičky absolvoval i mistrovskou školu.\n\nStal se houslistou \"Městského divadla v Plzni\" a učitelem houslí a teoretických předmětů na plzeňské hudební škole.\n\n\n\n\n\n"}
{"id": "796487", "url": "https://cs.wikipedia.org/wiki?curid=796487", "title": "Logická adresa", "text": "Logická adresa\n\nLogická adresa je adresa, s kterou pracuje proces při adresování dat nebo instrukcí z pohledu vykonávající aplikačního programu. O převod logické adresy na fyzickou se stará MMU.\n\nProcesory jsou navrženy tak, že jejich logický adresní prostor je dostačující i pro největší předpokládané aplikace. Ve skutečném počítači je však většinou použito méně pamětí, než kolik by odpovídalo velikosti logického adresního prostoru. Skutečně použitelný fyzický adresní prostor, tj. adresní prostor pamětí, které v počítači opravdu fyzicky existují, je proto obvykle menší než logický adresní prostor. Je zřejmé, že logická adresa, která je použita pro adresování kódu a dat v logickém adresním prostoru, je delší než fyzická adresa, která adresuje kód a data ve fyzickém adresním prostoru. Pro transformaci logické adresy na fyzickou se používají různé techniky mapování pamětí, obvykle zahrnující i mechanismus virtuální paměti.\n\nLogické adresy se každému procesu přidělují od pevně stanovené adresy. Všechny procesy mají stejný logický adresový prostor jehož velikost je dána šířkou vnitřní sběrnice. Jedná se především o procesory RISC.\n\nAdresový prostor je složený, ze segmentů různé velikosti, které se mohou překrývat. Segmenty jsou ovšem chráněny a je regulován přístup procesů k jednotlivým segmentům. Některé segmenty u kterých je to výhodné mohou procesy mezi sebou sdílet například jádro systému.\n\n"}
{"id": "796502", "url": "https://cs.wikipedia.org/wiki?curid=796502", "title": "Gustav Čejka", "text": "Gustav Čejka\n\nGustav Čejka (12. února 1927 Praha – 6. října 2010 Praha), byl český katolický kněz, teolog, filosof a děkan Vyšehradské kapituly.\n\nV roce 1946 maturoval na reálném gymnáziu v Praze.\nPo absolvování Římskokatolické Cyrilometodějské bohoslovecké fakulty Karlovy univerzity v Praze v roce 1950 byl 31. prosince 1950 v Praze vysvěcen na kněze. Poté začal působit v pastoraci; mimo jiné byl i vyšehradským kaplanem. V roce 1970 získal na Římskokatolické Cyrilometodějské bohoslovecké fakultě doktorát teologie po předložení disertační práce s názvem: \"Úcta svatých v liturgii, kanonisační proces a nekanonisované české osobnosti, které by mohly rozšířit katalog našich svatých\", přičemž byl promován 16. prosince 1970. Dne 10. října 1975 byl na téže fakultě jmenován lektorem pro akademický rok 1975–1976 a pověřen vyučováním filosofie.\n\nByl členem Sdružení katolických duchovních Pacem in terris. Podle evidenčních záznamů vedených MV a dnes spravovaných Archivem bezpečnostních složek byl agentem StB s krycím jménem Právník.\n\nOd roku 1975 byl ustanoven farářem u sv. Václava v Praze 9 - Proseku. V témže roce se stal vyšehradským kanovníkem. Od 1. února 1979 se stal administrátorem u kostela sv. Apolináře v Praze 2. V roce 1985 byl zvolen děkanem Vyšehradské kapituly.\n\nDne 7. ledna 1976 byl jmenován na Cyrilometodějské bohoslovecké fakultě v Litoměřicích odborným asistentem pro obor filosofie, s účinností od 1. ledna 1976. 24. listopadu 1978 byl jmenován docentem pro obor filosofie, s účinností od 1. ledna 1979, na základě spisu \"Člověk a vztahy\". Od roku 1979 do roku 1989 byl pověřen též výukou úvodu do teologie. Dne 20. června 1980 byl jmenován profesorem pro obor filosofie, s účinností od 1. září 1980. 2. července 1984 byl jmenován na Cyrilometodějské bohoslovecké fakultě v Litoměřicích proděkanem pro roky 1984–1986. Dne 21. srpna 1986 byl jmenován proděkanem pro roky 1986–1988. Jeho působení na Cyrilometodějské bohoslovecké fakultě v Litoměřicích bylo ukončeno dne 31. ledna 1990. Od té doby působil v pastoraci. Zemřel 6. října 2010 ve věku 83 let jako emeritní děkan Královské kolegiátní kapituly sv. Petra a Pavla na Vyšehradě a její dlouholetý sídelní kanovník. Poslední rozloučení s ním se konalo v bazilice sv. apoštolů Petra a Pavla na Vyšehradě v úterý 19. října 2010 . Po mši svaté byl uložen k poslednímu odpočinku do kapitulní hrobky na vyšehradském hřbitově.\n\n\n\n\n"}
{"id": "796503", "url": "https://cs.wikipedia.org/wiki?curid=796503", "title": "Yma Sumac", "text": "Yma Sumac\n\nYma Sumac, zvaná \"Quechua\" (kečuánsky), vlastním jménem Zoila Augusta Emperatriz Chavarri del Castillo (13. září 1922, Ichocán, Peru – 1. listopadu 2008, Los Angeles, Kalifornie, USA) byla peruánská zpěvačka, která ve světě neměla a dodnes nemá konkurenci.\n\nPocházela z vysokých andských hor a byla už jako malá často viděna, jak si na hřebenech hor zpívá peruánské folklórní písně. Její hlas připomíná zpěv ptactva, ale zároveň i zvuky, které se podobají vrčení a opravdu nízko položenému tenorovému hlasu.\n\nV období jejích třináctých narozenin dostala příležitost zpívat v argentinském rádiu a roku 1943 natočila zhruba 16 písní, které bylo možné slyšet až v posledním desetiletí. Později se seznámila se skladatelem Moisesem Vivancem, který se stal jejím manželem a zároveň manažerem.\n\nSpolečně založili skupinu The Inka Taky Trio, kde působil tanečník Cholito Tiber, bratranec Ymy Sumac. Zpívali, tančili a hráli pouze peruánské písně v Jižní Americe, ale roku 1946 začali působit i v New Yorku. Zde si jich v malém klubu Blue Angel všiml hledač talentů a podepsal s nimi nahrávací smlouvu pro Capitol Records. Tato smlouva přinesla změnu celkového vzhledu a hudebních aranží skupiny. Měla však velmi slabý hlas a nemohla zpívat na jevišti, např. v opeře bez mikrofonu. Proto se hlavně uplatnila na gramofonových deskách ve studiových nahrávkách.\n\nV době jejích dvacátých narozenin byla na vrcholu popularity a její hlas bylo možné slyšet v rozsahu pěti oktáv.\n\nV roce 1964 zpívala v Praze. Při tom také Supraphon vydal v edici svého klubu desku (LP) \"Zpívá Yma Sumac\" č.DV 6150 1965.\n\n\n"}
{"id": "796508", "url": "https://cs.wikipedia.org/wiki?curid=796508", "title": "Fyzická adresa", "text": "Fyzická adresa\n\nFyzická adresa je adresa vnitřní paměti počítače, kterou používají řídící obvody pro vyzvednutí obsahu z paměťové buňky. Logická adresa je adresa, kterou používají strojové instrukce, a kterou je nutné před skutečným přístupem do paměti převést na fyzickou adresu. O převod logické adresy na fyzickou je úloha pro MMU (), která je dnes typicky součástí řadiče paměti v mikroprocesoru. Rozsah fyzické adresy počítače je dán architekturou mikroprocesoru. Fyzický adresní prostor, tj. adresní prostor pamětí, které v počítači fyzicky existují, je v dnešních systémech typicky menší než logický adresní prostor, k čemuž se používá princip virtuální paměti a odkládání částí obsahu fyzické paměti na pevný disk.\n\n\n"}
{"id": "796525", "url": "https://cs.wikipedia.org/wiki?curid=796525", "title": "Česká volejbalová extraliga mužů 2011/12", "text": "Česká volejbalová extraliga mužů 2011/12\n\nČeská volejbalová extraliga mužů 2011/2012 (Uniqa extraliga mužů)\n\nZákladní část má 12 účastníků. Do play-off postoupí 8 nejlepších týmů. 12 tým po základní části hraje baráž s vítězem 1. ligy.\n\n(na tři vítězství) \n\nVK České Budějovice 3 : 0 Volejbal Brno\n\nVK Dukla Liberec 3 : 0 VSC Zlín\n\nVK DHL Ostrava 3 : 0 VK Karbo Benátky n. Jizerou\n\nVO Kocouři Vavex Příbram 3 : 0 ČZU Praha \n\n(na čtyřii vítězství) \n\nVK České Budějovice 4 : 0 VO Kocouři Vavex Příbram \n\nVK Dukla Liberec 4 : 3 VK DHL Ostrava \n\n(na dvě vítězství) \n\nVK DHL Ostrava 0 : 2 VO Kocouři Vavex Příbram \n\n(na čtyři vítězství) \n\nVK České Budějovice 4 : 0 VK Dukla Liberec\n\nKonečná tabulka po vyřazovacích bojích\n\n"}
{"id": "796526", "url": "https://cs.wikipedia.org/wiki?curid=796526", "title": "Miloslav Boďa", "text": "Miloslav Boďa\n\nMiloslav Boďa (10. února 1927 – 24. listopadu 2010) byl slovenský a československý politik Komunistické strany Slovenska, ministr práce a sociálních věcí ČSSR a poslanec Sněmovny národů Federálního shromáždění za normalizace.\n\nV letech 1957-1983 se zmiňuje coby účastník zasedání Ústředního výboru Komunistické strany Slovenska. V období let 1953-1957 působil jako zástupce vedoucího a v letech 1957-1970 jako vedoucí oddělení hospodářské správy ÚV KSS. Od roku 1971 byl členem a v letech 1975-1983 předsedou Ústřední kontrolní a revizní komise KSS. Působil i v celostátních stranických strukturách. XV. sjezd KSČ ho zvolil členem Ústřední kontrolní a revizní komise KSČ. Na tomto postu ho potvrdil XVI. sjezd KSČ a XVII. sjezd KSČ. V letech 1970-1975 byl členem předsednictva a tajemníkem Slovenské odborové rady, v období let 1971-1975 i členem předsednictva ÚRO. Zastával i vládní post v československé vládě. Od roku 1983 zasedal jako ministr práce a sociálních věcí ve čtvrté vládě Lubomíra Štrougala, pátě vládě Lubomíra Štrougala, šesté vládě Lubomíra Štrougala a vládě Ladislava Adamce. Z ministerského postu odešel v prosinci 1989. V roce 1949 získal Řád 25. února, v roce 1977 Řád práce.\n\nPočátkem roku 1968 byl zvolen členem ekonomické komise Slovenské národní rady, která se zabývala změnou postavení slovenských orgánů.\n\nVe volbách roku 1976 zasedl do slovenské části Sněmovny národů (volební obvod č. 146 – Stará Ľubovňa, Východoslovenský kraj). Mandát získal i ve volbách roku 1981 (obvod Stará Ľubovňa) a volbách roku 1986 (obvod Stará Ľubovňa). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "796527", "url": "https://cs.wikipedia.org/wiki?curid=796527", "title": "Česká volejbalová extraliga žen 2011/12", "text": "Česká volejbalová extraliga žen 2011/12\n\nČeská volejbalová extraliga žen 2011/12. (Uniqa extraliga žen)\n\nZákladní část má 10 účastníků, každý s každým se utká dvakrát. Do play-off postoupilo 8 nejlepších týmů. 9. a 10. tým hrál s vítězem 1. ligy baráž.\n\nVe skupinách hraje každý s každým dvakrát. Výsledky zápasů (výhry, prohry, ...) se sčítají s výsledky ze základní části.Výsledky určí \npozice týmů pro play-off. 1. - 8. tým hraje play-off. 9 a 10 tým hraje baráž. V obou skupinách se boduje \"italským bodováním\".\n\n6. - 8. tým hraje play-off, 9. a 10. tým hraje baráž.\n\n(na tři vítězství) \n\nVK Modřanská Prostějov 3 : 0 TJ Sokol Štemberk\nPVK Olymp Praha 3 : 0 TJ Sokol Frýdek-Místek \n\nVK KP Brno 3 : 1 PVK Přerov Precheza\n\nVoleyball club Slavia Praha 1 : 3 SK UP Olomouc\n\n(na tři vítězství) \n\nVK Modřanská Prostějov 3 : 0 SK UP Olomouc\n\nPVK Olymp Praha 3 : 0 VK KP Brno\n\n(na dvě vítězství) \n\nVK KP Brno 1 : 2 SK UP Olomouc\n\n(na tři vítězství) \n\nVK Modřanská Prostějov 3 : 0 PVK Olymp Praha\nhrají týmy vyřazené ve čtvrtfinále\nVoleyball club Slavia Praha 2 : 1 TJ Sokol Štemberk\n\nPVK Přerov Precheza 0 : 2 TJ Sokol Frýdek-Místek \n\nhrají vítězové z prvního kola \nVoleyball club Slavia Praha 0 : 2 TJ Sokol Frýdek-Místek \n\nhrají poražení z prvního kola \nPVK Přerov Precheza 2 : 0 TJ Sokol Štemberk\nKonečná tabulka po vyřazovacích bojích\n\nhraje 9 a 10 tým s vítězem 1 ligy. Poslední tým hraje příští sezónu 1. ligu.\n\n"}
{"id": "796529", "url": "https://cs.wikipedia.org/wiki?curid=796529", "title": "Světový pohár v rychlobruslení 2002/2003", "text": "Světový pohár v rychlobruslení 2002/2003\n\nSvětový pohár v rychlobruslení 2002/2003 byl 18. ročník Světového poháru v rychlobruslení. Konal se v období od 9. listopadu 2002 do 9. března 2003. Soutěž byla organizována Mezinárodní bruslařskou unií (ISU).\n\nDo celkového pořadí v závodech na 500 m byly započítány i dva starty na trati 100 m.\n\nPokud se rychlobruslaři účastnili v rámci mítinku v Erfurtu i víceboje, získali do Světového poháru dodatečné body. Pořadí těchto závodníků je též uvedeno v tabulce.\n\nPokud se rychlobruslaři účastnili v rámci mítinku v Erfurtu i víceboje, získali do Světového poháru dodatečné body. Pořadí těchto závodníků je též uvedeno v tabulce.\n\nPokud se rychlobruslařky účastnily v rámci mítinku v Erfurtu i víceboje, získaly do Světového poháru dodatečné body. Pořadí těchto závodnic je též uvedeno v tabulce.\n\nPokud se rychlobruslařky účastnily v rámci mítinku v Erfurtu i víceboje, získaly do Světového poháru dodatečné body. Pořadí těchto závodnic je též uvedeno v tabulce.\n\n"}
{"id": "796555", "url": "https://cs.wikipedia.org/wiki?curid=796555", "title": "František Kotalík", "text": "František Kotalík\n\nFrantišek Kotalík (13. září 1917, Plzeň – 21. září 1993, Praha) byl český římskokatolický teolog, kněz, vysokoškolský pedagog, biblista a starozákonní exegeta.\n\nStředoškolské vzdělání absolvoval na reálném gymnáziu v Plzni, kde maturoval s doplňující zkouškou z řečtiny v roce 1936. Studia ke kněžství absolvoval na Papežské lateránské univerzitě (\"Pontificium Athaeneum Lateranense\") v Římě, která zakončil licenciátem teologie v roce 1942. Kněžské svěcení však přijal již v roce 1941. Dále pokračoval ve studiích v Římě na Papežském biblickém institutu (\"Pontificium Institutum Biblicum\") v letech 1942-1945. Bakalaureát biblických věd zde získal však již v roce 1944. Po studiích působil v pastoraci, následně v letech 1946–1949 v litoměřickém semináři.\n\nOd 1. října 1946 do 1. července 1950 byl zastupujícím profesorem na diecézním bohosloveckém učilišti v Litoměřicích pro obor biblického studia Starého zákona. Dne 2. října 1950 byl jmenován na Římskokatolické cyrilometodějské bohoslovecké fakultě v Praze docentem pro obor hebrejštiny, s účinností od 1. září 1950. Od 1. listopadu 1950 suploval přednášky exegeze Starého zákona.\n\nV roce 1953 získal doktorát teologie na Římskokatolické cyrilometodějské bohoslovecké fakultě v Praze po obhájení disertační práce s názvem: \"Ras Šamra – Ugarit, jeho dějiny – písmo – řeč a vztahy ke Knize žalmů. Mythologické a rituální texty Ras Šamra – Ugaritu ve vztahu k biblickým textům starozákonním\" a 22. ledna 1953 promoval.\n\n22. října 1955 byl na Římskokatolické cyrilometodějské bohoslovecké fakultě v Praze se sídlem v Litoměřicích jmenován profesorem pro obor starozákonní vědy a semitské dialekty, s účinností od 1. října 1955. Dne 18. září 1974 byl jmenován vedoucím katedry biblických oborů s účinností od 1. září 1974. V letech 1974–1976 a 1979–1984 zde byl proděkanem, v roce 1984 proděkanem \"honoris causa\". Své akademické působení na CMBF ukončil 30. září 1989 odchodem do důchodu. Na základě smlouvy z 3. října 1989 však na CMBF vyučoval jako profesor hebrejského jazyka od 1. října 1989 do 31. ledna 1990. Zemřel dne 21. září 1993 v Praze.\n\nStudie a statě publikoval zejména v časopisu \"Duchovní pastýř\", četné příspěvky byly zveřejňovány ve sbornících.\n\n\n"}
{"id": "796570", "url": "https://cs.wikipedia.org/wiki?curid=796570", "title": "Marko Ristić", "text": "Marko Ristić\n\nMarko Ristić (v srbské cyrilici Марко Ристић, 20. července 1902 - 20. července 1984) byl srbský spisovatel, klíčová osobnost srbského surrealismu.\n\nDo literatury vstoupil v roce 1922 jako zakladatel časopisu \"Putevi\" (cesty). Stejně jako v případě srbských surrealistů byl i Ristić autorem převážně básnických sbírek. Po nějaký čas také spolupracoval s Krležou. V 30. letech se zabýval literární kritikou pro deník Politika. Ve své literární tvorbě zůstal Ristić vždy věrný základním idejím surrealismu; spolupracoval s celou řadou tehdejších autorů. Po druhé světové válce působil v diplomatických službách Jugoslávie.\n"}
{"id": "796592", "url": "https://cs.wikipedia.org/wiki?curid=796592", "title": "Uzbekistánský sum", "text": "Uzbekistánský sum\n\nSum, někdy též som, (uzbecky latinkou: \"so‘m\", cyrilicí: \"сўм\") je zákonné platidlo Uzbekistánu, které nahradilo po osamostatnění země sovětský rubl. ISO 4217 kód: UZS. 1 sum se dějí na 100 tijinů (uzbecky: \"tiyin/тийин\"). Provizorní sum byl zaveden 15. listopadu 1993 v poměru \"1 sum = 1 sovětský rubl\" a již 1. července 1994 jej nahradil nový sum v poměru \"1 nový sum = 1 000 provizorních sumů\". V roce 2017 byly vydány bankovky 10 000 a 50 000 sumů.<br>\nSum nebo som se původně jmenovalo platidlo Zlaté hordy a jejích nástupnických států. Během sovětské éry se takto do uzbečtiny oficiálně překládalo slovo \"rubl\". Obdobně se jmenuje měna Kyrgyzstánu \"som\" a Tádžikistánu \"somoni\". \n"}
{"id": "796596", "url": "https://cs.wikipedia.org/wiki?curid=796596", "title": "Volby do Knesetu 2013", "text": "Volby do Knesetu 2013\n\nVolby do 19. Knesetu byly předčasnými parlamentními volbami, které se v Izraeli konaly 22. ledna 2013. Stalo se tak devět měsíců před řádným termínem (říjen 2013), kvůli neshodě vlády nad státním rozpočtem pro rok 2013. O vyhlášení předčasných voleb se přitom jednalo již počátkem května 2012 kvůli neshodám ve vládní koalicí. Tehdy však ještě došlo k dočasnému vyřešení situace přizváním strany Kadima do vlády.\n\nVítězem voleb se stala volební aliance Likud Jisra'el bejtenu stávajícího premiéra Benjamina Netanjahua, která ve 120členném Knesetu získala 31 poslaneckých mandátů. Více než deset mandátů získaly Ješ atid (19), Strana práce (15), Šas (11) a Židovský domov (12). Kromě nich se do parlamentu dostalo ještě sedm dalších stran. Nově zvolení poslanci slavnostně složili přísahu 3. února a byli uvedeni do úřadu.\n\nNa společné vládě se Netanjahu nakonec po dlouhém jednání dohodl se stranami Ješ atid, Židovský domov a ha-Tnu'a, s nimiž podepsal koaliční dohodu 15. března 2013 (kromě strany ha-Tnu'a, s níž uzavřel dohodu již v únoru). Nová vláda by měla být jmenována v pondělí 18. března.\n\nV dubnu 2012 se vyostřily vztahy v rámci izraelské vládní koalice. Nejsilnější vládní strana Likud proto vyjádřila souhlas s konáním předčasných voleb (řádné funkční období Knesetu mělo přitom trvat do října roku 2013). Koncept předčasných voleb podpořily také opoziční formace Izraelská strana práce a Merec. Počátkem května 2012 se již oznamovalo, že strany pokročily směrem k vypsání voleb. Strana práce i Merec hodlaly předložit příslušný návrh zákona o ukončení funkčního období v 1. polovině května s tím, že jejich schválení se očekávalo 9. května 2012. Premiér Netanjahu mezitím s ostatními koaličními stranami jednal o stanovení termínu předčasných voleb. Vyjednávání bylo po několik dnů přerušeno vzhledem ke smrti premiérova otce Bencijona Netanjahua. Podle zdrojů z okolí předsedy vlády preferoval Netanjahu co nejčasnější termín (polovina srpna), přičemž stejný harmonogram preferoval i šéf další koaliční strany Jisra'el bejtenu Avigdor Lieberman. Některé koaliční strany náboženského typu (Sjednocený judaismus Tóry) ovšem preferovaly pozdější termín (po židovských svátcích), tedy říjen 2012. Podobně se vyjádřila i opoziční Kadima.\n\nV rámci příprav na volby započaly na izraelské politické scéně rychlé přesuny. Kampaň již počátkem května 2012 odstartovala formace Acma'ut, kterou vede bývalý premiér a předseda Strany práce Ehud Barak. Z Knesetu rezignovala bývalá předsedkyně strany Kadima Cipi Livniová a objevily se spekulace, že může vytvořit vlastní politickou platformu. Na politické scéně se zároveň objevila nová politická strana Ješ atid, kterou založil novinář Ja'ir Lapid.\nPodle průzkumu z počátku května 2012, kdy již spekulace o předčasných volbách nabývaly konkrétních obrysů, by volby vyhrála strana Likud a pravicová stávající koalice by si udržela většinu. Z parlamentu by vypadla strana Acma'ut Ehuda Baraka, prudký propad by zaznamenala dosud nejsilnější frakce Kadima.\n\n8. května 2012 premiér Netanjahu překvapivě oznámil, že předčasné volby se konat nebudou, protože došlo k uzavření dohody se stranou Kadima, jejíž předseda Šaul Mofaz souhlasil s přistoupením jeho strany (nejsilnější parlamentní frakce) do vládní koalice. Izraelská vláda tak měla získat početní sílu 94 poslanců Knesetu (z celkových 120), čímž měla vzniknout nejširší vláda velké koalice v dějinách státu Izrael. Jedním z předních úkolů rozšířené koalice mělo být vypracování nového řešení vojenské služby pro ultraortodoxní Židy jako alternativa k překonanému kompromisnímu Talovu zákonu. Tato nová regulace měla být předložena do 31. července 2012. Koalice se stranou Kadima ovšem netrvala dlouho. již v červenci 2012 strana vládu velké koalice opustila a kabinet Benjamina Netanjahua tak vládl po několik následujících měsíců v původní užší sestavě.\n\nK vyhlášení předčasných voleb nakonec došlo 9. října 2012 vzhledem k neshodě vlády nad rozpočtem pro následující rok s tím, že termín by měl být stanoven na leden či únor roku 2013. O dva dny později premiér Netanjahu oznámil, že se volby budou konat 22. ledna 2013. Podle průzkumu veřejného mínění deníku \"Ma'ariv\" z 11. října bude největším vítězem voleb právě Netanjahuova strana Likud, která posílí o dva poslanecké mandáty.\n\nVoleb se zúčastnilo celkem 34 politických stran, z nichž 12 překročilo 2% volební práh a dostalo se do Knesetu. Zvoleno bylo 120 poslanců Knesetu, z nichž 48 bylo zvoleno poprvé. V Knesetu usedlo rekordní množství žen - 27.\n\nNejsilnější parlamentní frakcí se stala aliance Likud Jisra'el bejtenu (ve srovnání s volebními výsledky z roku 2009, kdy kandidoval Likud a Jisra'el bejtenu samostatně, ale šlo o značný propad), následovaná zcela novou formací Ješ atid. Výrazně své parlamentní zastoupení zvýšila strana Židovský domov. Naopak strana Kadima, v předchozím volebním období nejsilnější poslanecký klub v Knesetu, se nyní stala nejmenší parlamentní skupinou, s pouhými dvěma poslanci.\n\n\nPořadí prvních čtyř nejsilnějších stran a jejich procentní zisk.\n\n\n"}
{"id": "796599", "url": "https://cs.wikipedia.org/wiki?curid=796599", "title": "Hagioskop", "text": "Hagioskop\n\nHagioskop je okénko vedoucí z kostela přímo ven, které umožňovalo zúčastnit se bohoslužby nemocným (např. leprou). Tímto okénkem totiž bylo vidět přímo na oltář při pozdvihování. Podobná okénka - průzory - se v některých případech vyskytují také ve zdech mezi kněžištěm kostela či kaple a sousední prostorou, např. sakristií, kaplí či oratoří (např. kaple gotického paláce Göttweigerhof ve městě Stein (Rakousko).\n"}
{"id": "796600", "url": "https://cs.wikipedia.org/wiki?curid=796600", "title": "Bluff", "text": "Bluff\n\nBluff je novozélandské přístavní město v regionu Southland. Jde o nejjižnější město na Jižním ostrově. Podle sčítání lidu z roku 2006 v něm žilo 1 850 obyvatel, což představovalo pokles o 85 osob proti roku 2001. Mezi městy Bluff a Oban na Stewartově ostrovu na opačné straně Foveauxově průlivu funguje celoročně přívoz.\n\nPřestože oblast města nebyla obydlena Maory, stala se jedním z prvních míst, kam mířili imigranti z Evropy. První doloženou lodí, která zakotvila v místním přístavu byla roku 1813 \"Perseverance\", a to na cestě hledající obchodní kontakty ve lnářství. Evropští osadníci jsou zde datování od přelomu let 1823 a 1824. Toto zjištění učinilo z Bluffu nejstarší místo na Novém Zélandu se stálým osídlením Evropanů.\n\nMezi místní atrakce patří dům Paua house, vytvořený Fredem a Myrtle Fluteyovými. Původně se jednalo o přízemní domek, jehož venkovní stěny byly zcela pokryty lasturami ušně duhové. Lastury jsou masivně použity také v interiéru. Z domu se po smrti manželů stalo muzeum. Výstavní kolekce však byla v březnu 2007 prodána a přemístěna do Christchurch.\n\nDalší námořní muzeum nesoucí název Bluff Maritime Museum, obsahuje kolekci modelů, lodí a artefaktů používaných místními rybáři.\n"}
{"id": "796615", "url": "https://cs.wikipedia.org/wiki?curid=796615", "title": "Pavla Čáslavská", "text": "Pavla Čáslavská\n\nPavla Čáslavská, rozená Pavla Tausková (* 5. června 1947), byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako brusička. Ve volbách roku 1976 zasedla do české části Sněmovny národů (volební obvod č. 9 – Praha 10, hlavní město Praha). Mandát obhájila ve volbách roku 1981 (obvod Praha 10) a volbách roku 1986 (obvod Praha 2, 10). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "796618", "url": "https://cs.wikipedia.org/wiki?curid=796618", "title": "Jaromír Čičmanec", "text": "Jaromír Čičmanec\n\nJaromír Čičmanec (* 15. října 1945) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako horník. Ve volbách roku 1976 zasedl do slovenské části Sněmovny národů (volební obvod č. 120 - Prievidza, Středoslovenský kraj). Mandát obhájil ve volbách roku 1981 (obvod Prievidza). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "796620", "url": "https://cs.wikipedia.org/wiki?curid=796620", "title": "Antonia Thomas", "text": "Antonia Thomas\n\nAntonia Laura Thomas (* 3. listopadu 1986, Londýn, Spojené království) je britská herečka. Její nejznámější role je Alisha Bailey v dramatickém a komediálním seriálu \"\" a role Evie v komediálním seriálu \"Lovesick\".\n\nNavštěvovala Bristol Old Vic Theatre School, kde studovala obor herectví a absolvovala v roce 2009. Byla členkou divadelní společnosti \"National Youth Theatre\".\n\nV roce 2009 byla obsazena do role Alishy Bailey v seriálu . Do role byla obsazena den poté, co odešla z Bristol Old Vic Theatre School. Potvrdila svůj odchod ze seriálu po třetí sérii. Řekla že již nebude účinkovat ve čtvrté sérii, ačkoliv ji seriál velice bavil a měla ho ráda.\n\nV únoru 2012 si zahrála ve videoklipu od Coldplay s názvem Charlie Brown z desky Mylo Xyloto. Od roku 2014 hraje v netflixovém komediálním seriálu \"Lovesick\". V roce 2017 začala hrát v lékařském dramatickém seriálu stanice ABC \"The Good Doctor\".\n\n"}
{"id": "796621", "url": "https://cs.wikipedia.org/wiki?curid=796621", "title": "FK Senica", "text": "FK Senica\n\nFK Senica (celým názvem: Futbalový klub Senica) je slovenský fotbalový klub, který sídlí ve městě Senica v Trnavském kraji. Založen byl v roce 1921 pod názvem Železná únia Senica. Od sezóny 2009/10 působí ve Fortuna lize – nejvyšší fotbalové soutěži v zemi.\n\nSvé domácí zápasy odehrává na stadionu FK Senica s kapacitou 5 070 diváků.\n\nFotbalový klub ze Senice vznikl v roce 1921 pod názvem Železná únia Senica. Později byl přejmenován na AC Senica, v roce 1934 na \"FC Senica\", poté na \"Sokol Chemické závody\". Po roce 1969 byl název \"TJ SH Senica\", později \"FK SH Senica\" až k dnešnímu \"FK Senica\". Klub hrával v minulosti druhou, třetí i čtvrtou ligu, ve které nastupoval do konce sezony 2008/09. Poté se spojil s Interem Bratislava, který postoupil v témže ročníku do 1. ligy. Největšími rivaly Senice ve slovenské nejvyšší soutěži jsou FC Spartak Trnava a TJ Spartak Myjava.\n\nHistorický první zápas v nejvyšší soutěži klub odehrál 10. 7. 2009 na půdě Slovanu Bratislava (prohra Senice 3:0). Na podzim mužstvo vedl Ladislav Hudec, který jej trénoval i v předešlém ročníku. V druhé části sezony klub trénoval Radim Nečas. Tým ve svém premiérovém ročníku obsadil na nováčka skvělé 6. místo. Nejlepším střelcem se stal se 6 brankami útočník Juraj Piroska. Kapitánskou pásku měl na ruce nejprve slovenský obránce Martin Laurinc a poté jeho krajan Ján Gajdošík, hrající taktéž v obraně. V létě 2009 došlo k rekonstrukci stadionu.\n\nPřed sezonou převzal mužstvo trenér Stanislav Griga, což se ukázalo jako dobrý krok. Klub skončil po 33 kolech na neuvěřitelném 2. místě a zajistil si účast v předkolech Evropské ligy. Nejlepším střelcem se stal český útočník Ondřej Smetana, který vsítil 18 branek. Kapitánem byl Ján Gajdošík.\n\nTým vedl stejně jako v ročníku 2010/11 Stanislav Griga a mužstvo po konci sezony obsadilo 4. místo. Klub si poprvé ve své historii zahrál o pohárovou Evropu, kde narazil na rakouský FC Red Bull Salzburg, který jej po 2 zápasech vyřadil. Tým v tomto ročníku poprvé postoupil do finále slovenského poháru, kde podlehl Žilině. Nejlepšími střelci se stali český záložník Jaroslav Diviš, slovenský záložník Tomáš Kóňa a panamský útočník Rolando Blackburn. Všichni vstřelili 5 branek. Kapitánem byl zpočátku Ján Gajdošík. Po jeho zranění, v jarní části ročníku, vykonávali tuto funkci střídavě český brankář Petr Bolek a Tomáš Kóňa.\n\nPřed začátkem ligy mužstvo převzal český trenér Zdeněk Psotka namísto Grigy, který odešel trénovat slovenskou reprezentaci. Psotka ale před jarní částí tým opustil a nahradil jej Vladimír Koník. Klub se po roční pauze radoval z druhého místa a stejně jako v předešlém ročníku nastupoval v předkolech Evropské ligy. V první z nich narazil na maďarský MTK Budapešť, který po dvou zápasech vyřadil a nastoupil v pořadí druhém předkole proti kyperskému Apoelu, kterému podlehl. Nejlepším střelcem se stal Rolando Blackburn, který dal 10 branek. Funkci kapitána vykonával Tomáš Kóňa. Při jeho zranění, na podzim, byl kapitánem český obránce Erich Brabec. V zimě začala rekonstrukce stadionu rozdělená na několik etap. V první fázi byly postaveny nové kryté tribuny za brankami, posunuté blíže k hrací ploše a byla nainstalována nová světelná tabule.\n\nPřed novou sezonou se stal koučem Eduard Pagáč, který doposud vedl senickou mládež. Tým si pod ním zahrál po třetí za sebou Evropskou ligu, kde podlehl ve 2. předkole srbské Podgorici. V průběhu jara převzal trenérskou taktovku Čech Pavel Hapal. Klub pod jeho vedením skončil v tabulce na 6. místě. Nejlepším střelcem se stal se 13 brankami Juraj Piroska, který na jaře vykonával funkci kapitána. V podzimní části nosil kapitánskou pásku na ruce Tomáš Kóňa. V zimě pokračovala rekonstrukce stadionu. Byla postavena nová krytá tribuna C (naproti hlavní), tribuny ve všech 4 obloucích a rovněž byla položena nová umělá tráva na tréninkovém hrišti (nejkvalitnější na Slovensku). Mužstvo v průběhu jara nastupovalo v nově vzniklé mezinárodní lize IFL, kterou vytvořila právě Senica.\n\nMužstvo v podzimní části ročníku vedl stejně jako na jaře Pavel Hapal, který v zimě odešel k slovenské reprezentaci do 21 let a nahradil ho Jozef Kostelník, který v průběhu jara skončil a novým koučem se stal Eduard Pagáč. Tým po třech sezonách postupil do finále slovenského poháru, kde prohrál s FK AS Trenčín 2:3 po penaltovém rozstřelu. Klub skončil v sezoně na pátém místě. Nejlepším střelcem se stal český záložník Jan Kalabiška, který společně s žilinským Matejem Jelićem získal korunu krále střelců. Kapitánem byl v podzimní části ročníku Juraj Piroska. Po jeho odchodu převzal kapitánskou pásku Tomáš Kóňa. V posledních ligových kolech byl kapitánem český obránce Petr Pavlík.\n\nMužstvo na začátku sezony vedl Eduard Pagáč, kterého v září 2015 nahradil slovák Juraj Sabol. Sabol ale neměl profesionální licenci, proto jako hlavní trenér oficiálně veden tehdejší sportovní manažér Dušan Vrťo. Mužstvo skončilo v tabulce až na desátém místě. Nejlepšími střelci se stali slováci, konkrétně záložník Jakub Hromada a útočník Jozef Dolný. Kapitánskou pásku měl celý ročník na své ruce Petr Pavlík.\n\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "796622", "url": "https://cs.wikipedia.org/wiki?curid=796622", "title": "Miroslav Fassati", "text": "Miroslav Fassati\n\nMiroslav Fassati (9. října 1925 - ???) byl český a československý politik Československé strany socialistické a poslanec Sněmovny národů Federálního shromáždění za normalizace.\n\nPo volbách roku 1976 zasedl do české části Sněmovny národů (volební obvod č. 42 - Náchod, Východočeský kraj). Křeslo nabyl až dodatečně v červnu 1979 po doplňovacích volbách poté, co zemřel poslanec Jan Sedláček. Mandát obhájil ve volbách roku 1981 (obvod Náchod). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "796623", "url": "https://cs.wikipedia.org/wiki?curid=796623", "title": "František Fejfuša", "text": "František Fejfuša\n\nFrantišek Fejfuša (6. července 1925 – ???) byl český a československý politik Československé strany lidové, poslanec Sněmovny národů Federálního shromáždění za normalizace.\n\nK roku 1976 se profesně uvádí jako pracovník hutě Klementa Gottwalda Ve volbách roku 1976 zasedl do české části Sněmovny národů (volební obvod č. 51 – Břeclav, Jihomoravský kraj). Ve Federálním shromáždění setrval do voleb roku 1981.\n\n"}
{"id": "796625", "url": "https://cs.wikipedia.org/wiki?curid=796625", "title": "Milan Felix", "text": "Milan Felix\n\nMilan Felix (* 28. května 1928) byl český a československý politik a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako vědecký pracovník. Státní bezpečnost evidovala Milana Felixe (nar. 28. 5. 1928) jako tajného spolupracovníka (krycí jméno Michal, IV.správa VII.odb. 3.odd.).\n\nVe volbách roku 1976 zasedl do české části Sněmovny národů (volební obvod č. 2 - Praha 2 a Praha 4, hlavní město Praha). Mandát obhájil ve volbách roku 1981 (obvod Praha 2 a 4). Ve Federálním shromáždění setrval do voleb roku 1986.\n\n"}
{"id": "796627", "url": "https://cs.wikipedia.org/wiki?curid=796627", "title": "Marie Formanová", "text": "Marie Formanová\n\nMarie Formanová (* 3. dubna 1930) byla česká a československá politička Československé strany lidové, poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dojička. Ve volbách roku 1976 zasedla do české části Sněmovny národů (volební obvod č. 10 - Benešov, Středočeský kraj). Mandát obhájila ve volbách roku 1981. Ve Federálním shromáždění setrvala do voleb roku 1986.\n\n"}
{"id": "796631", "url": "https://cs.wikipedia.org/wiki?curid=796631", "title": "Česká (ulice v Brně)", "text": "Česká (ulice v Brně)\n\nČeská ulice (v brněnském hantecu Čára) je jedna z nejznámějších a nejvýznamnějších ulic v Brně. Svůj název získala podle toho, že byla centrem českého kulturního života na přelomu 19. a 20. století. Vede od křižovatky s Žerotínovým náměstím a Brandlovou ulicí k náměstí Svobody. Celou svojí délkou leží v městské části Brno-střed.\n\nJednou z nejvýznamnějších ulic, které kříží, je ulice Joštova. Česká dále protíná Solniční ulici, kde se od České ulice odděluje ulice Veselá, a Jakubskou ulici. Směrem k náměstí Svobody se nacházejí krátké odbočky ulice směrem do ulice Veselé - Skrytá a Středová ulice. V úseku od křižovatky s Joštovou ulicí, až po ústí na náměstí Svobody má charakter pěší zóny.\n\nV krátké severní části ulice, mezi křižovatkami s Brandlovou a Joštovou ulicí, se nachází zastávky tramvajových linek 3, 11, a 12 směr Veveří, resp. centrum. Po ulici jsou také pojmenovány zastávky významného brněnského dopravního uzlu – kromě již zmíněných zastávek přímo v České ulici je to také trolejbusová zastávka v Brandlově ulici (linky 32, 34 a 36) a tramvajové zastávky v Joštově ulici (linky 4, 5 a 6) a na Moravském náměstí (linka 9 + autobusové linky 81 a 82). Automobilový provoz je minimální a má spíše charakter zásobování.\n\nPrvní zmínky o ulici pocházejí ze 14. století, kdy nesla název platea Letorum. Název vznikl nepochopením původního pojmenování ulice po příchozích kolonistech, zvaných ve středověku Laetové a následným odvozením od latinského výrazu \"laetus\" (veselý, radostný) - českým ekvivalentem je název Veselá ulice. Pod tímto pojmenováním se ukrývala jak dnešní Česká ulice, tak ulice Veselá, která je původem starší. V 17. století dochází k odlišení názvu ulice od Veselé ulice, pojmenováním Neue, nebo též Vordere Flöhlichergasse (česky Nová, nebo též Přední Veselá). V roce 1867 byla přejmenována po rakouském korunním princi a synovi císaře Františka Josefa I. Rudolfovi na Rudolfsgasse (česky Rudolfova, nebo též Rudolfská). V roce 1918 získává svůj dnešní název Česká ulice, podle českého kulturního života kolem knihkupectví Joži Barviče a redakce Lidových novin, sídlících v ulici. Výjimku tvoří období německé okupace mezi lety 1939–1945, kdy byl k českému názvu přidán německý Tschechische Gasse.\n\nČeská ulice patří k nejrušnějším a nejživějším ulicím města Brna. V severním začátku ulice, mezi křižovatkami s ulicemi Brandlova a Joštova, je ulice z jedné strany lemována budovou Ústavního soudu, která tvoří v části chodníku kryté podloubí. Na opačné straně se nachází Galerie Hřebíček, pekařství Paneria, trafika a Knihkupectví Dobrovský. Za křižovatkou s ulicí Joštovou ulice tvoří \"náměstíčko\", kde se nachází typické místo srazů (tzv. „na Čáře“, nebo „pod hodinami“ - podle hodin umístěných na rohu jednoho z domů). Své sídlo zde má banka ČSOB. Blíže u křižovatky s Veselou ulicí se nachází známé brněnské okénko, kde se prodává pizza tzv. „do ruky“, které je zde v provozu od počátku devadesátých let dvacátého století. V prostoru za křížením ulic Česká a Veselá, před domem Convallaria, který malou pasáží propojuje tyto dvě ulice, se nachází prostranství s fontánou. Naproti se nachází Hotel Avion, který patří mezi nejužší hotely v Evropě. Vedle něj se nachází Obchodní dům Vágner, s jedním z největších obchodů s papírnictvím a kancelářskými potřebami v České republice. Na stejné straně ulice se nachází funkcionalistický Friedmanův dům, dnes sídlo Raiffeisenbank. Vedle se nachází moderní budova obchodního domu Zara, vystavěná v 21. století. Na protější straně ulice se nachází známé brněnské knihkupectví Barvič & Novotný, které patří k nejstarším ve městě a které patřilo k centrům českého kulturního života na přelomu 19. a 20. století. Za křižovatkou s ulicí Skrytou se nachází Stopkova plzeňská pivnice, jedna z nejznámějších a nejproslulejších pivnic v Brně. Proti ní se nachází obchodní dům Baťa, původně Brouk a Babka, vystavěný ve funkcionalistickém stylu. Vzhledem k tomu, že téměř celá ulice má charakter pěší zóny, je zde velmi rušný provoz chodců. Kromě krátkého úseku mezi křižovatkou s Brandlovou ulicí těsně za křižovatku s Joštovou ulicí, je celá plocha ulice vyasfaltována - Česká ulice je jednou z posledních ulic v centru města, které zatím neprošly rekonstrukcí.\n\n\n\n\n"}
{"id": "796632", "url": "https://cs.wikipedia.org/wiki?curid=796632", "title": "Vladimír Gašparovič", "text": "Vladimír Gašparovič\n\nVladimír Gašparovič (* 17. července 1938) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako soustružník. Ve volbách roku 1976 zasedl do slovenské části Sněmovny národů (volební obvod č. 102 – Trenčín, Západoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796636", "url": "https://cs.wikipedia.org/wiki?curid=796636", "title": "Viera Gogová", "text": "Viera Gogová\n\nViera Gogová (* 18. září 1949) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako laborantka. Ve volbách roku 1976 zasedla do slovenské části Sněmovny národů (volební obvod č. 149 - Trebišov, Východoslovenský kraj). Mandát obhájila ve volbách roku 1981 (obvod Trebišov) a volbách roku 1986 (obvod Trebišov). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "796642", "url": "https://cs.wikipedia.org/wiki?curid=796642", "title": "Räpina", "text": "Räpina\n\nRäpina je město v Estonsku. V roce 2015 zde žilo 4629 obyvatel. Räpina má PSČ 65 504.\nBlízkost jezer Meelva a řeka Võhandu přitahují mnoho milovníků přírody. Navštěvovaná je i svatyně v bažině Meelva.\nObec byla založena v roce 1636. Lidé se zde dříve živili hlavně rybolovem a zemědělstvím.\n"}
{"id": "796645", "url": "https://cs.wikipedia.org/wiki?curid=796645", "title": "Aneta Krejčíková", "text": "Aneta Krejčíková\n\nAneta Krejčíková (* 29. dubna 1991 Praha) je česká herečka. Její talent jako první objevila Monika Kvasničková, kterou byla přihlášena do herecké agentury. Její první větší role byla v seriálu TV Nova \"Ulice\", kde hrála Gábinu Pumrovou. V roce 2017 se zasnoubila s partnerem Ondřejem Rančákem. V září 2018 se jim narodil syn Ben.\n\n\n\n\n\n"}
{"id": "796646", "url": "https://cs.wikipedia.org/wiki?curid=796646", "title": "Holub skalní", "text": "Holub skalní\n\nHolub skalní (\"Columba livia\") je pták z řádu \"měkkozobích\", z čeledi \"holubovitých\". Je divokou formou holuba domácího.\n\nStředně velký pták s kratším ocasem, velký jako domácí holub, délka těla 31-35 cm. V původním divokém zbarvení je šedý s lesklou fialovou hrudí a lesklým zeleným krkem a s výraznými černými pruhy na křídlech. Ocas je modrošedý se širokým načernalým lemem na konci, kostřec je bílý, zobák je matně šedý s bělavým ozobím. Mezi samcem a samicí nejsou výrazné rozdíly ve vzhledu ani ve velikosti. Mláďata jsou více hnědá, prachový šat je smetanově žlutý.\n\nZápadní část palearktické oblasti (západní Eurasie včetně severní Afriky a Přední Asie), Východní část Palearktické oblasti (východní Eurasie včetně Japonska a severní Číny), Etiopská oblast (Afrika od Sahary k jihu), Orientální oblast (jižní Asie), Australská oblast (Austrálie, Nový Zéland), Nearktická oblast (Severní Amerika). Hojně se vyskytuje ve Středomoří a ve Velké Británii. Je stálý.\n\nHnízdí na skalních středomořských útesech, jednotlivě i ve vnitrozemí ve skalách, zříceninách a na budovách. Nikdy nehnízdí v dutých stromech jako doupňáci.\n\nŽiví se hlavně semeny, obilím, pupeny, mladými rostlinkami, případně i plody, plži a hmyzem. Ve městech bývá přikrmován.\nHnízdí 2-3x ročně (IV-VII). Hnízdo tvořené trávou a větvičkami staví ve skalních výklencích. Na 2 bílých vejcích sedí střídavě oba rodiče 17-18 dnů, o mláďata pečují oba rodiče 4-5 týdnů. Páry jsou poměrně stálé, ale v zimním období se nedrží spolu.\n\n\n"}
{"id": "796651", "url": "https://cs.wikipedia.org/wiki?curid=796651", "title": "Václav Svoboda (herec)", "text": "Václav Svoboda (herec)\n\nVáclav Svoboda (* 16. ledna 1964 Děčín) je český herec. Jako malé dítě účinkoval v dětském souboru Divadla Na Provázku. Později vystudoval konzervatoř v Brně.\n\nOd roku 2005 hraje Lumíra Nykla v seriálu \"Ulice\" vysílaném na TV Nova.\n\n\n"}
{"id": "796655", "url": "https://cs.wikipedia.org/wiki?curid=796655", "title": "Abhidžňánašákuntala", "text": "Abhidžňánašákuntala\n\nAbhidžňánašákuntala (v dévanágarí \"अभिज्ञान शाकुन्तलम्\"), česky také Šakuntala, Śakuntala nebo Ztracený prsten je divadelní hra napsaná Kálidásou. Obvykle je uváděna jako sanskrtová, ale neurozené postavy v ní mluví prákrtem. Není jasné, kdy byla napsána ani kdy žil Kálidása – předpokládá se, že to bylo v pátém století našeho letopočtu.\n\nKálidása rozpracoval ve své hře příběh obsažený i v Mahábháratě.\n\nHlavní hrdinkou je Šakuntala, dcera mudrce Višvámitry a Ménaky. Její rodiče ji po narození opustí a ona vyrůstá v lesní poustevně mudrce Kánvy, kde z ní vyroste krásná a nevinná panna. Když je Kánva s ostatními staršími pryč, zabloudí do poustevny na svém lovu Dušjanta, král Hastinápury. Ten se do Šakuntaly zamiluje a ožení se s ní. Pak se ale musí vrátit do hlavního města. Jako důkaz toho, že je královnou, jí nechá svůj pečetní prsten.\n\nK Šakuntale dorazí prchlivý mudrc Durvás, ale ona si ho nevšímá a on začaruje Dušjantu, aby na Šakuntulu zapomněl. Té tak zbývá jako jediná naděje prsten. Když se ovšem Šakuntula vydá za Dušjantou, prsten jí spadne do řeky a král ji později odmítne.\n\nPozději najde prsten rybář a Dušjantovi se vrátí vzpomínky. Dušjanta pak porazí armádů asurů a bůh Indra mu umožní cestu do hinduistického nebe. Dušjanta se pak setkává se Šakuntalou i se svým mezitím narozeným synem Bharatem.\n\nAbhidžňánašákuntala byla první indickou hrou přeloženou do evropských jazyků. První překlad provedl William Jones v roce 1789 do angličtiny. Český překlad díla od Čeňka Vyhnise vydal v roce 1873 Eduard Grégr.\n"}
{"id": "796656", "url": "https://cs.wikipedia.org/wiki?curid=796656", "title": "Josef Haman", "text": "Josef Haman\n\nJosef Haman (2. května 1933 Roztoky – 13. června 2014) byl český a československý politik Komunistické strany Československa, v letech 1978–1988 tajemník Ústředního výboru KSČ a též poslanec Sněmovny národů Federálního shromáždění za normalizace.\n\nNarodil se v Roztokách v severních Čechách v dělnické rodině. Vystudoval ekonomickou střední školu a studoval na Vysoké škole politických a hospodářských věd v Praze. Z ní byl vyslán na studia na Institut pro finance a ekonomii v Leningradu, který absolvoval roku 1957. Od věku 19 let byl členem KSČ. Po návratu ze studií v SSSR působil nejprve v městské samosprávě v Praze, později na ministerstvu financí. Od roku 1964 byl pracovníkem aparátu KSČ. V letech 1971–1973 byl zástupcem vedoucího ekonomického oddělení Ústředního výboru KSČ, potom v letech 1973–1976 pracovníkem sekretariátu generálního tajemníka ÚV KSČ. Za člena Ústředního výboru Komunistické strany Československa byl kooptován 16. března 1978, XVI. sjezd KSČ a XVII. sjezd KSČ ho v této funkci potvrdil. V období listopad 1982 – listopad 1989 byl navíc kandidátem předsednictva ÚV KSČ a od března 1978 do dubna 1988 členem sekretariátu a tajemníkem ÚV KSČ. V období let 1976–1978 působil na postu vedoucího Kanceláře prezidenta ČSSR. Byl blízkým spojencem Gustáva Husáka a po jeho odchodu z pozice generálního tajemníka KSČ začal ve straně ztrácet vliv. Jako dlouholetý funkcionář obdržel státní vyznamenáni Za zásluhy a výstavbu (1970) a Řád republiky (1983).\n\nPo volbách roku 1976 zasedl do české části Sněmovny národů (volební obvod č. 63 – Ostrava II, Severomoravský kraj). Křeslo ovšem nabyl až dodatečně v květnu 1980 po doplňovacích volbách poté, co zemřel poslanec Leopold Kovalčík. Mandát obhájil ve volbách roku 1981 (obvod Ostrava II) a volbách roku 1986 (obvod Ostrava II). Ve Federálním shromáždění setrval do prosince 1989, kdy rezignoval na svůj mandát v rámci procesu kooptací do Federálního shromáždění po sametové revoluci.\n\n"}
{"id": "796661", "url": "https://cs.wikipedia.org/wiki?curid=796661", "title": "Elementární matematika", "text": "Elementární matematika\n\nElementární matematika obsahuje matematické obory často vyučované na základní nebo střední škole. Nejzákladnější obory v elementární matematice jsou aritmetika a geometrie. V posledních desetiletích 20. století se začala věnovat větší pozornost oborům pravděpodobnost a statistika a též řešení problémů.\n\nNa střední škole hlavními obory elementární matematiky jsou algebra a trigonometrie. Kalkulus, i když se někdy považuje za látku pro pokročilé středoškoláky, obvykle je vyučován až na univerzitě.\n\nZnalost elementární matematiky je nutná pro mnoho profesí, včetně tesařiny, instalatérství a autoservisu, stejně jako předpoklad pro každé pokročilé studium matematiky, vědy, inženýrství, medicíny, obchodu, architektury a pro mnoho jiných odvětví.\n"}
{"id": "796667", "url": "https://cs.wikipedia.org/wiki?curid=796667", "title": "Světový pohár v rychlobruslení 2001/2002", "text": "Světový pohár v rychlobruslení 2001/2002\n\nSvětový pohár v rychlobruslení 2001/2002 byl 17. ročník Světového poháru v rychlobruslení. Konal se v období od 10. listopadu 2001 do 10. března 2002. Soutěž byla organizována Mezinárodní bruslařskou unií (ISU).\n\n"}
{"id": "796670", "url": "https://cs.wikipedia.org/wiki?curid=796670", "title": "Čchen Kuang-čcheng", "text": "Čchen Kuang-čcheng\n\nČchen Kuang-čcheng (čínsky 陳光誠, pinyin Chén Guāngchéng, * 12. listopad 1971, Čína) je čínský disident a občanský aktivista v oblasti lidských práv.\n\nJako dítě následkem onemocnění oslepl. Pro komunistický režim se stal nepohodlným poté, co začal poukazovat na porušování lidských práv při prosazování politiky jednoho dítěte, například při nucených potratech. Po rozhovoru pro časopis Time byl umístěn do domácího vězení od září 2005 do března 2006. Úřady ho zatkly v červnu 2006. Byl odsouzen na čtyři roky nepodmíněně, po propuštění ho zadržovali bez zákonného důvodu v domácím vězení. Po svém propuštění natočil videozáznam, který ukazuje, jak je nepřetržitě sledován tajnou policií. Po zaslání videa organizaci China Aid byli on i jeho žena fyzicky napadeni čínskou policií v jejich domě. 22. dubna 2012 se mu podařilo utéct na americké velvyslanectví v Pekingu.\n\nV prosinci 2011 se hollywoodský herec Christian Bale \"(Batman začíná, Equilibrium)\" při svém pobytu v Číně u příležitosti premiéry nového snímku \"The Flowers of War\" (2011), který je čínským národním kandidátem na Oscara, rozhodl tajně navštívit společně se štábem televize CNN vesnici Dongšigu v provincii Šan-tung, kde žije čínský disident Čchen Kuang-čcheng.\n\nPři vstupu do vesnice ho však čekalo víc než dvanáct strážníků, kteří mu zabránili vězněného aktivistu navštívit. Spolu se štábem ho přinutili odejít, přičemž je ještě více než 30 minut pronásledovali, aby se ujistili, že skutečně odešli. Jeho pokus o tajné natočení interview se slepým advokátem vyvolalo mezinárodní skandál.\n\n22. dubna 2012 se Čchen Kuang-čchengovi podařilo utéct na americké velvyslanectví v Pekingu. Po jeho útěku uspořádala čínská policie hon na ty, kteří mu pomáhali uprchnout. Čínská policie také zatkla a zastrašovala členy jeho rodiny.\n\n2. května 2012 opustil Čchen velvyslanectví USA v Pekingu kde se šest dní skrýval. Podle informací oficiální tiskové agentury Sin-chua odešel z velvyslanectví \"z vlastní vůle\". Sám Čchen však podle agentury AP řekl, že jistý americký činitel tvrdil, že pokud neopustí americkou ambasádu, bude jeho žena ubita k smrti. Americký úřad to popřel.\n\nZ velvyslanectví odjel právník do nemocnice v Pekingu, kde mu měla být ošetřena zraněná noha. Na místě jej střeží na 400 policejních úředníků. Lidé, kteří mají zájem jej navštívit, jsou zapisováni a odváženi policejními vozy.\n\nČchen v rozhovoru pro CNN požádal Baracka Obamu, aby pomohl jeho rodinu dostat ze země. Odchodem z americké ambasády navíc ztratil přímou ochranu zahraničních diplomatů.\n\n4. května 2012 mohl podle čínského ministerstva zahraničí Čchen podat žádost o studium v zahraničí a projít stejný proces schvalování jako ostatní občané.\n\n8. května 2012 Čchen požádal čínskou vládu o potrestání úředníků, kteří stáli za jeho uvězněním a perzekucemi během domácího vězení. Podle všeho na celý jeho případ dohlížel a represe vůči němu řídil policejní ředitel a člen stálého výboru politbyra Čou Jung-kchang. Deník The Epoch Times uvádí, že čínský prezident Chu Ťin-tchao možná použije Čchenův případ pro vnitropolitických boj uvnitř komunistické strany, jako další záminku pro sesazení policejního ředitele Čou Jung-kchanga, který patří do maoistické frakce bývalého generálního tajemníka KS Číny Ťiang Ce-mina.\n"}
{"id": "796673", "url": "https://cs.wikipedia.org/wiki?curid=796673", "title": "Podobenství (album)", "text": "Podobenství (album)\n\nPodobenství je druhé sólové album Pavla Zajíčka, první koncertní, vydané v září 2011 pod značkou Guerilla Records. Album bylo věnováno Janu Steklíkovi, Andreji Stankovičovi, Petru Kabešovi a Milanu Hlavsovi.\n\n\n"}
{"id": "796680", "url": "https://cs.wikipedia.org/wiki?curid=796680", "title": "Tony Moran", "text": "Tony Moran\n\nTony Moran (* 14. srpna 1957) je americký herec a filmový producent. Mezi jeho nejznámější role patří role masového vraha Michaela Myerse v hororovém filmu \"Halloween (1978)\". Dále se pak objevil v seriálech The Waltons, James at 15 či CHIPs, a to vše v 70. letech. Je starším bratrem herečky Erin Moran a Johna Morana.\n\n"}
{"id": "796683", "url": "https://cs.wikipedia.org/wiki?curid=796683", "title": "Rita Ora", "text": "Rita Ora\n\nRita Sahatçiu Ora (* 26. listopadu 1990), známá jako Rita Ora, je britská zpěvačka, textařka a herečka. V roce 2009 vystupovala jako soutěžící v soutěži od BBC, \"\". Později v tomto roce podepsala smlouvu s Roc Nation. Na konci roku 2013 se v médiích potvrdilo, že si zahraje sestru Christiana Graye ve filmu \"Padesát odstínů šedi\", jenž je natočen podle veleúspěšné stejnojmenné knihy. Je kosovsko-albánského původu.\n\nBěhem roku 2011 vydala Rita videa k písním ze svého debutového alba, na kterých zrovna pracovala.\n\nDne 14. prosince 2011 byl vydán její duet s DJ Fresh, „Hot Right Now“ a video k této písni má na YouTube více jak 40 000 000 zhlédnutí.\n\nDne 24. února 2012 Rita navštívila newyorskou rádiovou stanici Z100 společně s manažerem vydavatelství Roc Nation, Jay-Z. Právě na tomto rádiu byla premiéra jejich duetu „How Do We (Party)“, což je debutová píseň z nadcházejícího alba se stejnojmenným názvem. Písnička je předělávkou, respektive využívá jen refrénu, známého hitu legendárního newyorského rappera The Notorious B.I.G., „Party and Bullshit“. \n\nSvé první studiové album nahrávala po boku profesionálů jako will.i.am, Ester Dean, Drake, The-Dream, Kanye West a Stargate. \n\nO svém albu Rita v rozhovoru řekla „určitě je v něm pop, ale můžete tam slyšet i stopy jazzu ve stylu Monica Aaliyah nebo Gwen Stefani.“\n\nV dalším rozhovoru zveřejnila názvy dalších dvou písní pro toto album jménem „Roc the Life“ a „Love at War“.\n\n6. května 2012 byl její featuring s Tinie Tempah, „R.I.P.“, který byl napsán Drakem a produkován Chase & Status, zveřejněn jako její první britský song. Videoklip byl natočen v Hackney, East London a do světa vypuštěn 4. dubna 2012.\n\nRita Ora však mezitím rozjela také svoji filmovou kariéru, když si například zahrála vedlejší roli ve všech třech filmech úspěšné série erotického romantického dramatu \"Padesát odstínů\" (\"Padesát odstínů šedi\", 2015; \"Padesát odstínů temnoty\", 2017 a \"Padesát odstínů svobody\", 2018).\n"}
{"id": "796684", "url": "https://cs.wikipedia.org/wiki?curid=796684", "title": "Štefánia Hartiníková", "text": "Štefánia Hartiníková\n\nŠtefánia Hartiníková (* 9. května 1935) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do slovenské části Sněmovny národů (volební obvod č. 110 - Kysucké Nové Mesto, Středoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796688", "url": "https://cs.wikipedia.org/wiki?curid=796688", "title": "Robin Wrightová", "text": "Robin Wrightová\n\nRobin Gayle Wrightová (* 8. dubna 1966 Dallas) je americká herečka. V době čtrnáctiletého manželství s hercem Seanem Pennem, z něhož vzešly dvě děti, užívala dvojité příjmení Robin Wright Penn.\n\nHereckou kariéru začínala v letech 1984–1988 účinkováním v televizních seriálech. Role Kelly Capwellové v sérii \"Santa Barbara\" znamenala nominaci na uměleckou cenu Daytime Emmy. V rámci filmové tvorby se objevila ve snímku \"Princezna Nevěsta\", a také jako celoživotní partnerka hlavního hrdiny Jenny Curranová v oscarovém \"Forrestu Gumpovi\", když jí tento výkon vynesl nominaci na Zlatý glóbus. Další postavy ztvárnila ve filmech \"Hračky\", \"Vzkaz v láhvi\", \"Vyvolený\", \"Konspirátor\", \"Moneyball\" a \"Muži, kteří nenávidí ženy\".\n\nNarodila se roku 1966 v texaském Dallasu jako Robin Gayle Wright do rodiny obchodní ředitelky kosmetické firmy Gayleové (za svobodna Gastonové) a manažera ve farmaceutické společnosti Freddieho Gayle Wrighta. Vyrostla v kalifornském San Diegu.\n\nV letech 1986–1988 byl jejím manželem herec Dane Witherspoon, s nímž se seznámila v roce 1984 při natáčení mýdlové opery \"Santa Barbara\".\n\nV roce 1989 navázala vztah s dalším hereckým kolegou Seanem Pennem, jenž předtím ukončil manželství s Madonnou. Ze vztahu se 13. dubna 1991 narodila dcera Dylan Frances Pennová a 6. srpna 1993 pak syn Hopper Jack Penn, který získal dvě křestní jména podle rodinných kamarádů Dennise Hopera a Jacka Nicholsona. Sňatek s Pennem se uskutečnil roku 1996. V prosinci 2007 bylo oznámeno odloučení manželů a přípravy na rozvod. V únoru 2009 se pár opět společně zúčastnil 81. ročníku udílení Cen Akademie, kde Penn získal Oscara za nejlepší mužský herecký výkon v hlavní roli, ale v dubnu téhož roku došlo k dalšímu odloučení. 12. srpna 2009 podala Wrightová podruhé žádost o rozvod, když deklarovala, že další usmíření neplánuje. Herečka také přestala používat druhé příjmení Penn. Manželství bylo rozvedeno 22. července 2010.\n\nV únoru 2012 časopis \"People Magazine\" uvedl, že je herečka vídána po boku herce Bena Fostera. Stala se také mluvčí celonárodní kampaně Americké nadace pro onemocnění myasthenia gravis.\n\n"}
{"id": "796692", "url": "https://cs.wikipedia.org/wiki?curid=796692", "title": "Vybavení stanic metra v Paříži", "text": "Vybavení stanic metra v Paříži\n\nVybavení stanic metra v Paříži prošlo během historie metra dlouhým vývojem. Zdejší metro má v provozu přes 300 stanic, které se nacházejí jak na území města Paříže, tak i na jeho předměstí. Každá z nich musí zajistit dobré podmínky pasažérům, o což se snaží několik generací architektů. Vzhled stanic se vyvíjí v závislosti na módě a modernizaci sítě. Od prvotních secesních vstupů Hectora Guimarda a interiérů obložených bílými zkosenými dlaždicemi se přešlo k několika různým typům dekorací nahrazující původní obklady, které byly považovány po druhé světové válce za nemoderní, přes využití kovu v 60. letech a oranžových dlaždic v 70. letech až po modernizaci v 21. století, která se vrací k původnímu stylu při využití moderních technologií. Od roku 1999 probíhá rekonstrukce hlavních stanic pod názvem Obnova metra (Renouveau du métro). Souběžně s ní probíhá od roku 1998 zprovoznění plně automatizované linky 14, se kterou začala v pařížském metru nová éra s moderními nástupišti velkých rozměrů a novou estetikou.\n\nZnačení vstupů do podzemní stanice je velmi důležité a proto musí být viditelné a rozpoznatelné z dálky. Schody do stanic na veřejných komunikacích mají obvykle ozdobné zábradlí doplněné charakteristickým sloupem osvětlení a mapou metra pro usnadnění orientace cestujícím. Vstupy do stanic jsou označeny pomocí různých druhů návěští, jejichž styl a vzhled se měnil v závislosti na módě a vývoji podzemní sítě.\n\nBěhem výstavby první linky metra vyhlásila koncesionářská společnost \"Compagnie du chemin de fer métropolitain de Paris\" (CMP) v roce 1899 architektonickou soutěž na vstupy do metra. Zadání znělo na zasklené vstupy označené nápisem \"Chemin de fer métropolitain\", který by byl v noci osvětlen. Představitelé CPM však odmítli téměř všechny projekty v rámci soutěže, neboť jim připadaly příliš konvenční. Schválen byl návrh, který podal architekt Jean-Camille Formigé, ten ale zase odmítlo město. Nakonec prezident dopravní společnosti Adrien Bénard oslovil Hectora Guimarda, který se soutěže vůbec nezúčastnil. Ten navrhl dva základní dva typy, jeden se střešní konstrukcí a druhý jednoduchý se zábradlím. Obě složené ze stavebních dílů z lisované litiny, což umožňovalo značnou flexibilitu a výstavbu vstupů různých velikostí. Vstupy do metra ve stylu secese se staly jedním ze symbolů Paříže. V letech 1900-1912 bylo vytvořeno 141 těchto vstupů ve třech variantách. Nejhonosnější je model A s přístřeškem a markýzou (stanice Abbesses, v roce 1974 sem přenesená ze stanice Hôtel de Ville). Typ B má přístřešek ve tvaru obráceného V (stanice Porte Dauphine a Châtelet). Nejběžnější model má litinové zábradlí zdobené kartušemi s rostlinnými motivy a především štít s nápisem \"métropolitain\" nesený dvěma dlouhými stonky zakončenými červenými svítilnami. Těchto nejstarších typů se do současné doby dochovalo celkem 86 vstupů u .\n\nDne 25. července 1965 byly vstupy do šesti stanic (Cité, Porte Dauphine, Hôtel de Ville (dnes Abbesses), Pigalle, Ternes a Tuileries) chráněny vyhláškou. Od 29. května 1978 byly všechny zachované secesní vstupy zapsány na seznam historických památek.\n\nRepliky těchto vstupů charakteristických pro pařížské metro se nacházejí i v jiných městech. V Montrealu na stanici Square-Victoria je dokonce darovaný originál. Další originál je umístěn v parku ve Washingtonu, kde je součástí sbírek National Gallery of Art.\n\nV roce 1903 bylo při výstavbě stanice Opéra použito zábradlí z klasického opracovaného kamene, které navrhl architekt Joseph Cassien-Bernard. Tento typ byl určen především pro stanice umístěné v nejprestižnějších čtvrtích poblíž významných pamětihodností (např. Étoile a Franklin D. Roosevelt na \"Avenue des Champs-Élysées\" nebo République na \"Place de la République\").\n\nPo roce 1904 byl pozvolna opuštěn styl Guimard a nahrazen poměrně běžným kovovým zábradlím v jednodušším a střízlivějším stylu. Zábradlí bylo doplněno lampami a cedulí s nápisem \"Métro\". Toto nové zábradlí je vybaveno plánem metra, který byl namontován i na původní Guimardovy vstupy. Poté se vzor zábradlí stále zjednodušoval. Na počátku 30. let byl venkovní plán metra podsvícen.\n\nKonkurenční společnost \"Société du chemin de fer électrique souterrain Nord-Sud de Paris\", která provozovala dvě linky metra, používala od roku 1910 vlastní verzi vstupů charakteristické kovaným železným zábradlím s keramickou podestou.\n\nPo druhé světové válce se tvary zábradlí ještě více zjednodušily. V nákupních čtvrtích a na předměstí se v 70. letech objevilo nerezové zábradlí.\n\nVedle Guimardových vstupů a jejich následovníků vznikly také jiné způsoby vstupů do metra. Mohou to být zděné prostory na povrchu, ve kterých se nacházejí prodejny jízdenek a vstup do podzemí vede teprve odtud. Několik takovýchto stanic se nachází na lince 3bis (Pelleport, Saint-Fargeau a Porte des Lilas), další jsou Saint-Jacques (linka 6), Place Monge (linka 7), Vaneau (linka 10) a Volontaires (linka 12). V případě, kdy naopak nebylo dostatek místa k vybudování samostatného vchodu, byly vstupy umístěny v přízemích budov jako Sentier (linka 3), Les Halles (linka 4), Riquet (linka 7), Buzenval (linka 9), Miromesnil (linky 9 a 13) a Pernety (linka 13).\n\nV říjnu 2000 ke 100. výročí pařížského metra získala stanice Palais Royal – Musée du Louvre nový vzhled vchodu nacházejícího se na náměstí \"Place Colette\". Vstup, jehož autorem je umělec Jean-Michel Othoniel, se nazývá \"Kiosque des Noctambules\" (\"Stánek náměsíčníků\") a je tvořen dvěma kupolemi (z nichž jedna představuje den a druhá noc) vyrobenými z barevných skleněných koulí, které jsou navlečené na hliníkové konstrukce.\n\nVstupy jsou vybaveny sloupy upozorňující na přítomnost metra. Obě společnosti, MCP i Nord-Sud používaly vlastní styl.\n\nV roce 1912 společnost Nord-Sud umístila sloup se nápisem ve tvaru pouliční lampy používaných ve městě u vstupu do stanice Lamarck – Caulaincourt na Montmartru, která tím, že byla umístěná ve svahu kopce, byla z ulice špatně viditelná. U zbývajících stanic společnost používala nápis \"Nord-Sud\" v bílé barvě na červeném podkladu, aby byl zdálky dobře viditelný. Po sloučení obou společností ve 30. letech byl nahrazen nápisem \"Métropolitain\".\n\nSpolečnost CMP dostala v roce 1923 od města Paříže nařízení umístit u každé své stanice čtyřmetrové lampy, aby byl vstup dobře osvětlen. Nechala proto ve slévárně Val d'Osne vyrobit litinové sloupy s kulatým světlem, nad kterým byl umístěn nápis MÉTRO. Podle výrobce se tento druh lamp nazýval Val d'Osne. Ve 30. letech však byla většina z nich nahrazena tzv. typem Dervaux, takže dnes jsou původní pouze na stanicích Saint-Paul, Saint-Germain-des-Prés, Iéna, Saint-Augustin, Le Peletier, Saint-Michel, Saint-Sulpice nebo Saint-Placide.\n\nSpolečnost Nord-Sud od roku 1914 používala osvětlovací sloupy, které navrhl architekt Adolphe Dervaux (1871-1945). U společnosti CMP se objevily v roce 1922 a ve 30. letech převážily. Protože byly jednodušší a ne tak zdobné a více ladily s ostatním městským mobiliářem, nahradily postupně předchozí typ Val d'Osne považovaný za nemoderní.\n\nPřed druhou světovou válkou se u několika stanic objevilo nové značení: sloup s červeným písmenem M, obkrouženým modrým kruhem a překrytým modrým pruhem s bílým nápisem \"MÉTRO\". V 60. letech se objevilo slovo \"MÉTRO\" v modré barvě na bílém podkladu obkroužené dvěma kovovými kruhy. V 70. letech se označení ještě více zjednodušilo. Nápis nahradilo žluté písmeno M uprostřed dvojího kruhu z korozivzdorné ocele, které bylo v noci osvětlené. Všechny tyto typy postupně nahrazovaly lampy typu Dervaux.\n\nV roce 1998 byla zprovozněna linka 14 a při té příležitosti byl použit i nový symbol venkovního značení stanic. Dnes je toto značení umístěné nejen na stanicích této linky, ale i na některých jiných stanicích, např. La Défense linky 1 a také se užívá na stanicích RER, autobusů nebo tramvají. Na vidlicovém stožáru je umístěna tabule z průsvitného plastu s modrým písmenem M v kruhu, logem společnosti RATP případně SNCF a s názvem stanice ve spodní části panelu. V noci jsou panely osvětleny.\n\nNěkteré stanice mají neobvyklé a originální nápisy, které se jinde neobjevují. Stanice Madeleine je označena nápisem \"PASSAGE PUBLIC – METRO\". Vstup do stanice Miromesnil představuje ojedinělý vzor, žluté písmeno M ve čtverci místo v kruhu. Stanice Mairie de Montreuil má svislý nápis \"METRO\" na betonovém sloupu, který je součástí zábradlí kolem radnice. Nad vstupem do stanice Robespierre je nápis \"METRO\" v červeném kovovém rámu. Netypické je také zhotovení nápisu u stanice Bourse, které je zabudováno do zábradlí kolem paláce Brongniart, jiné stanice jako Vaneau, Place des Fêtes nebo Place Monge mají nápisy zabudované ve svých vstupech.\n\nVětšina stanic má podobnou vnitřní strukturu, která znamená přístup z ulice do prostoru, kde se prodávají jízdenky a dále chodby a schodiště vedoucí na nástupiště nebo propojující stanice mezi sebou.\n\nPo vstupu do stanice je vestibul, kde je většinou alespoň jedna prodejní přepážka se zaměstnancem RATP a automaty na nákup lístků nebo kupónů. Přístup do placeného prostoru je přes turniket, který se otevře po zavedení magnetické jízdenky nebo přiložení karty passe Navigo.\n\nPůvodně byl tento prostor vybaven pouze jednou přepážkou umístěné v jedné ze zdí. Od 30. let se zde začaly objevovat také tištěné i světelné plány metra. Od roku 1946 jsou zde rovněž plány čtvrtí ukazující výstupy na povrch. Postupně byly vestibuly doplňovány další nabídkou pro cestující jako automaty na cukrovinky a nápoje nebo telefonní budky. Od 70. let se ve stanicích, kde je dostatek prostoru objevily obchody. V některých případech byl vestibul rozšířen kvůli zvýšenému provozu. To jsou např. stanice Saint-Lazare, Montparnasse – Bienvenüe nebo Franklin D. Roosevelt, kde byl vybudován mezanin.\nSvětelné plány jsou známé pod zkratkou PILI (plans indicateurs lumineux d'itinéraires). Jedná se o mapy sítě, které umožňují cestujícím naplánovat trasu ze stanice, ve které se nacházejí. Na klávesnici jsou tlačítka s názvy stanic. Zmáčknutím příslušného tlačítka se na mapě rozsvítí série malých žárovek, které ukáží nejrychlejší trasu s přestupy v příslušných stanicích.\n\nPrvní PILI se objevily v roce 1937 z podnětu veřejnosti a zaznamenaly okamžitý úspěch, takže je společnost CMP instalovala do většiny stanic.\n\nPILI inspiroval v roce 2000 sochaře Philippa Faviera. Jeho mapa byla založena na textech básníka Jacquese Roubauda v tradici OuLiPo a byla nainstalována ve stanici Pyramides u příležitosti 100. výročí pařížského metra.\n\nV 90. letech nahradily PILI nové technologie. Nový systém používá dotykovou obrazovku pro zadání informací a mapu s LED diodami pro zobrazení tras. V roce 1996 byl umístěn do dvaceti stanic.\nPřestup mezi nástupišti je téměř vždy přes labyrint chodeb a schodišť. Jen na některých stanicích je možné přestoupit z jedné linky na druhou na stejném nástupišti, např. Jussieu nebo Louis Blanc. Spojovací chodby jsou někdy velmi dlouhé, např. Montparnasse – Bienvenüe, Saint-Lazare, Châtelet, Invalides, proto jsou vybaveny jezdicími chodníky. Celkem 203 stanice má eskalátory, ale jen 43 stanice, včetně všech na lince 14, jsou díky výtahům přístupné pro tělesně postižené.\nChodby jsou uzpůsobeny, aby maximálně usnadnily pohyb cestujících. Jejich vedení je pokud možno přímé, aby se předešlo zácpám a případné panice. Z tohoto důvodu jsou chodby jednosměrné bez vzájemného křížení. Nicméně při postupné výstavbě sítě nebylo vždy možné vytvořit dokonalý systém chodeb mezi více stanicemi a z tohoto důvodu jsou některé chodby velmi dlouhé.\n\nSchodiště mají zpravidla 5 až 24 schodů a mají mezipatra umožňující odpočinek. Schody mají výšku 16 cm a hloubku 30 cm a jsou stejně jako chodby pokryty silnou karborundovou vrstvou, která je vyrobena s vysokou přesností, aby se zabránilo jakékoli nerovnosti, která by mohla způsobit pád.\n\nVzhledem k pozdější výstavbě stanic ve větší hloubce začaly být instalovány i eskalátory a výtahy.\n\nV říjnu 1906 se provozovatel CMP zavázal instalovat výtahy ve stanicích, které mají nástupiště více než 12 m pod terénem nebo přes 8 metrů pod vstupním vestibulem. První výtahy se objevily v roce 1910 na stanici République a 1911 na Cité a Saint-Michel. V roce 1912 byly instalovány výtahy v hluboko položených stanicích Place des Fêtes (20,32 m) a Buttes Chaumont (28,70 m).\n\nEskalátor vynalezený ve Spojených státech se objevil poprvé na stanici Père Lachaise v roce 1909. Šest dalších bylo instalováno do roku 1920, v roce 1930 jich bylo v provozu patnáct a do roku 1966 celkem 86. V říjnu 1964 byl ve stanici Châtelet instalován první pohyblivý chodník.\n\nOd 20. let se u vstupu na nástupiště objevily automatické brány, které vpouštěly cestující na nástupiště teprve poté, co vlak jel do stanice. První se objevily na lince 2 ve stanici Jaurès. Aktivace bran se spouštěla najetím vlaku na pedál umístěný na kolejích, ale mohly být ovládány i personálem ve stanici. Od 60. let již nejsou považovány za nezbytné pro regulaci pohybu cestujících na nástupištích a byly postupně vyřazeny. Někde zůstaly, jako např. ve stanici Porte d'Orléans, nejsou ovšem v provozu.\n\nPařížské stanice metra mohou být postaveny buď pod zemí, což je případ drtivé většiny z nich nebo na úrovni terénu či na viaduktu.\nPodzemní stanice jsou obvykle klenuté se dvěma kolejemi uprostřed a nástupišti po stranách. Některé mají obě koleje oddělené středními pilíři podpírajícími klenbu kvůli nestabilnímu podloží. Tak je tomu např. ve stanicích Grands Boulevards (linky 8 a 9), Saint-Georges (linka 12) nebo Buttes Chaumont a Botzaris (linka 7bis).\nČást stanic má jiné uspořádání. Několik stanic ležících na bývalých smyčkách konečných stanic má jednosměrný provoz a tedy jen jednu kolej (např. linka 10 na jihozápadě Paříže). Některé stanice mají koleje po stranách centrálního nástupiště (jak je např. obvyklé v pražském metru), jako linka 7bis nebo stanice La Motte-Picquet – Grenelle na linkách 8 a 10. A rovněž několik stanic má tři koleje, obvykle se jedná o konečné stanice nebo bývalé konečné stanice s jedním postranním nástupištěm a jedním centrálním mezi dvěma kolejemi, např. Porte de la Chapelle (linka 12). Některé bývalé konečné stanice mají i čtyři koleje – Porte de Montreuil (linka 9), Porte de Saint-Cloud (linka 10) nebo Porte de Charenton (linka 8).\n\nStanice Liège (linka 13) a Commerce (linka 8) musely být vzhledem k okolnostem postaveny alternativním způsobem. Ulice, pod kterou vedou linky metra, jsou příliš úzké, takže nástupiště nemohla být vybudována obvyklým způsobem proti sobě. Byly proto zřízeny za sebou. Na jednom nástupiště jsou vždy dvě koleje – přední pro nástup a výstup, po zadní vlaky přejíždějí na druhé nástupiště.\nStanice nejběžnějšího typu, tj. s kolejemi uprostřed a nástupišti po stranách mají klenutý strop do výšky 5,90 m a maximální šířku 14,14 m. Výška zděných pilířů dosahuje až ke 2 m. Obě nástupiště jsou od sebe vzdáleny 5,33 m mezi kolejištěm. Mají šířku 4 m a menší sklon směrem k trati. Při prodlužování stanic pro vlaky se šesti vozy o délce 90 metrů v roce 1963 bylo šest nejméně frekventovaných stanic zvětšeno do podoby nikoliv oblouku, ale stropu podepřeného sloupy. Jsou to např. Louvre – Rivoli, George V nebo Argentine.\n\nNěkteré stanice mají kovovou střechu, protože prostor mezi tunelem a povrchem byl menší než sedm metrů a nemohla být proto postavena klasicky klenutá stanice. Nosníky jsou zabudované do zdí stanice. U stanic s více kolejemi je strop navíc podpírán litinovými sloupy. To je případ Gare de Lyon (linka 1) a Porte d'Orléans (linka 4), kde jsou tři koleje a Gare de l'Est (linka 5 a 7), která má čtyři koleje.\n\nStanice se dvěma nástupišti mají standardní délku 75 metrů a šířku 13,50 m a mají zděné stěny. Většina stanic postavená při posledních prodlouženích linek na předměstích má čtvercový průřez a je postavena ze železobetonu. Některé mají propojenou halu s mezaninem a vstupem do jednoho celku, jiné jsou zcela otevřené bez střechy.\n\nStanice na viaduktech jsou 75 m dlouhé a jejich nástupiště jsou 4,10 m široká. Jsou neseny čtyřmi řadami pilířů stejně jako celá trať. Dvě řady litinových sloupů na vnitřní straně a dvě řady zděných sloupů na vnější straně. Čtyři pilíře v rozích mají dekorativní prvky, je zde znak města Paříže nebo glóbusy zdobené girlandami a rohy hojnosti.\n\nStanice na obou hlavních nadzemních linkách 2 a 6 jsou odlišné. Zatímco na lince dvě mají nástupiště markýzy lemované okny a kolejiště je pod otevřeným nebem, na lince 6 jsou cihlové zdi bez oken s geometrickými vzory na vnější straně a se střechou přes celou stanici. Stanice Passy, Saint-Jacques a Bel-Air na této lince jsou umístěny na úrovni terénu a mají jen částečné zakrytí.\n\nVýzdoba jednotlivých stanic je velmi ovlivněna obdobím, ve kterém vznikly a na různých pozdějších pokusech o její zlepšení.\nZpočátku byly stanice vybaveny jen velmi jednoduše smaltovanou cedulí označující název stanice, několika lavicemi a stanovištěm vedoucího stanice uprostřed nástupiště a byly velmi spoře osvětlené, takže bylo téměř nemožné číst knihy nebo noviny z důvodu nedostatku světla. Vzhledem k technickému pokroku na počátku 20. století měly lampy používané v metru sílu jen pěti luxů. Pro zlepšení osvětlení metra byly stěny stanic obloženy zkosenými bílými dlaždicemi, které odrážely maximum světla. Tyto dlaždice, které vyráběla továrna Boulenger, se staly jedním ze symbolů pařížského metra. Po požáru ve stanici Couronnes v roce 1903 byly východy označeny svítícími nápisy \"sortie\" (východ). Velmi rychle se na nástupištích objevily billboardy a prodejci cukrovinek chránění přepážkami, aby se zabránilo pádu v případě paniky. Ze stejného důvodu byly kanceláře výpravčího přesunuty z centra nástupišť do výklenků ve zdi.\nNa počátku 50. let se nově založená společnost RATP rozhodla i přes hospodářské obtíže poválečného období zmodernizovat některé ze svých stanic. Původní zkosené dlaždice byly považovány za zastaralé. Kvůli snížení nákladů bylo zvoleno kovové obložení montované přímo na kachlové stěny stanic, které bylo také vhodnější pro umisťování reklamních billbordů. Toto oplechování (fr. \"carrossage\") bylo poprvé použito v roce 1952 při modernizaci stanice Franklin D. Roosevelt (nástupiště linky 9). Během následujících let byly takto renovovány i další stanice jako Opéra (linka 3), Chaussée d'Antin – La Fayette (linka 9), Saint-Paul, Franklin D. Roosevelt (obě linka 1) a République (nástupiště linky 3). Protože ohlas veřejnosti byl pozitivní, byl zahájen rozsáhlý program modernizace. V roce 1959 a 1960 byly všechny stanice linky 12 opláštěny žlutým kovem se zeleným obložením. V letech 1960-1963 bylo nově obloženo na padesát stanic. V následující fázi do roku 1967 bylo změněno obložení v asi 20 dalších stanicích. Od tohoto stylu se však následně upustilo z důvodu obtížné údržby zdiva, při které bylo nutno obložení složitě odstraňovat. Množství stanic s tímto obkladem bylo po roce 2007 během obnovy metra opět vybaveno klasickými zkosenými dlaždicemi.\nNa konci 60. let se objevil nový trend, který chtěl také skoncovat s klasickými bílými zkosenými dlaždicemi a nahradit je oranžovou barvou, považovanou za teplou a dynamickou. Během rekonstrukcí stanic byly bílé obklady sejmuty a nahrazeny různými odstíny oranžové. Bílé dlaždice zůstaly pouze na bocích bočních sloupů. Také svítidla dostala stejnou oranžovou barvu. Název tohoto stylu je odvozen od stanice Mouton-Duvernet (linka 4), která byla takto upravena jako první. Následovala výzdoba asi dvaceti stanic, např. Raspail (linky 4 a 6), Étoile (linky 1, 2 a 6), Gare de l'Est (linky 5 a 7), Oberkampf (linka 5), Commerce (linka 8), Montparnasse – Bienvenüe, Trocadéro (obě na nástupištích linky 6). Nicméně toto řešení přineslo celkové ztemnění stanic a oranžová barva působila agresivně a pro uživatele metra se vizuálně ztížila orientace ve stanicích. Proto byl tento projekt rychle opuštěn v roce 1973 ve prospěch nové výzdoby zvané \"Andreu-Motte\". Styl \"Mouton-Duvernet\" byl z některých stanic odstraněn při rekonstrukci v rámci programu obnovy metra, dokonce i ze samotné stanice Mouton-Duvernet na přelomu let 2006 a 2007.\nV roce 1973 designéři Joseph-André Motte a Paul Andreu navrhli nový design stanic, který nese jejich jména. Hlavní barvou stanice se stala opět bílá, která je neutrální a světlá barva a došlo k návratu zkosených klasických dlaždic, ale bílá byla ve stanicích doplněna dvěma barevnými linkami, tvořenými osvětlovacími tubusy a sedadly. Toto speciální osvětlení se sodíkovými výbojkami umístěnými v dlouhých válcích nad celou délkou každého nástupiště odpovídalo barvou sedadlům ve tvaru skořepiny. Doplňkové barvy byly použity žlutá, červená, zelená, modrá a oranžová, takže se liší jedna stanice od druhé. Toto barevné odlišení umožňuje cestujícím si snadno zapamatovat názvy jednotlivých stanic. V roce 1974 byly v pilotním projektu upraveny tři stanice: Pont Neuf (linka 7) v oranžové, Ledru-Rollin (linka 8) v tmavě modré a Voltaire (linka 9) ve žluté. Původní dlažba, která byla v dobrém stavu, se neměnila. V roce 1975 byla na řadě stanice Jussieu linek 7 a 10, kde však byly použity ploché dlaždice. V následujících třech letech byly tímto způsobem renovovány i další stanice včetně Concorde, kde byla jako první barevně natřeny i kovové střešní nosníky. Tímto stylem byly vybaveny i nové stanice při rozšíření linek na předměstí jako Mairie de Clichy (linka 13) a Fort d'Aubervilliers (linka 7). Celkem bylo takto v letech 1974-1984 upraveno zhruba sto stanic, než se objevil nový styl \"Ouï-dire\".\nV polovině 80. let byl ve výzdobě stanic zahájen nový trend. Ekonomické zájmové uskupení s názvem \"Ouï-dire\" získalo v obchodní soutěži zakázku na obnovu nástupiště stanice Stalingrad na lince 7. Renovace zahrnovala nová osvětlovací tělesa upevněná na zakřivených nosičích, s rozptylem osvětlení na stropě a nový typ sedadel. Bílé dlaždice byly zachovány, avšak nebyly zkosené (zkosené dlaždice si udržela jen stanice Mairie d'Issy na lince 12). Rekonstrukce byla dokončena v prosinci 1988 a poté bylo v tomto stylu renovováno asi dvacet dalších stanic.\nLinka 14 původně nazývaná \"Méteor\" slavnostně otevřená v roce 1998 přinesla nový styl a výzdobu a rozsáhlé použití pohledového betonu. Výstavba nové linky 14 v 90. letech vedla k úvahám o vzhledu nových stanic. Rozsáhlé stanice, které se svou velikostí blíží stanicím RER, byly předmětem architektonického výzkumu ohledně využití prostoru. Pro linku 14 společnost RATP zvolila odlišné architektonické prvky jako např. jasné dlaždice na zemi namísto asfaltu. Poprvé byly v pařížském metru použity ve velkém měřítku způsoby moderní architektury: velké prostory, ve kterých se spojují moderní materiály a bohaté osvětlení výrazně zlepšilo dopravu cestujících. Prvních sedm stanic linky navrhli čtyři architekti: Jean-Pierre Vaysse a Bernard Kohn šest stanic a Antoine Grumbach a Pierre Schall stanici Bibliothèque François Mitterrand.\n\nV rámci operace \"Espace Métro 2000\" (Prostor Metro 2000) prosadil RATP nový architektonický směr. Stanice Saint-Ambroise (linka 9) získala prototyp nového svítidla: světla jsou blízko u stropu a kopírují jeho zakřivení. Jejich dostatečně široký rozvor umožňuje skrýt kabely. Každé nástupiště mělo jinou variantu: světla na severním nástupišti měla silnější reflektory než na jižním. Nakonec byla po zkušebním provozu přijata verze jižního nástupiště a toto světlo pak bylo nasazeno na velkém měřítku v dalších stanicích a používá se dodnes u nově zrekonstruovaných stanic. Nový styl rovněž počítá s návratem k původním obkladům z bílých zkosených dlaždic, které se ukázaly během desetiletí pro rozptyl světla jako nejlepší. Tím byl přiznán neúspěch několika architektonických poválečných inovací, neboť velké oranžové čtverce na stanici Mouton-Duvernet (linka 4) i malé modré dlaždice ve stanici Opéra byly odstraněny a nahrazeny původním obkladem.\n\nDnes se stanice rekonstruují za účelem jasnosti a čistoty. Tento program rozsáhlé renovace je známý jako \"Obnova metra\" (Renouveau du métro).\nJas se zvyšuje použitím světel, obvykle bílých, jejichž výkon pokrývá maximální prostor a díky bílému obložení stěn je lépe rozptylováno. Také veškeré sítě (voda, elektřina, stlačený vzduch aj.) vedené dříve chodbami v horní části klenby, se nově umisťují pod obklady. Rovněž se upravuje uspořádání billboardů. Na nástupištích a na přístupech k nim jsou nové informačních panely, lépe osvětlené o směrech vlaků, které dříve systematicky neexistovaly. Je instalován systém SIEL, který zobrazuje dobu příjezdu následujících dvou vlaků. Pro bezpečnější cestování zrakově postižených jsou na nástupištích třicet centimetrů od okraje kolejišť instalovány zdrsněné pruhy.\n\nAčkoliv je toto vylepšení určeno na dlouhou dobu, objevily se některé problémy. Ve stanici Gare de Lyon je nově instalovaný povrch na chodbách vedoucích k nástupišti linky 1 na některých místech poškozen a objevily se plísně v důsledku infiltrace vody vinou špatně provedené izolace.\n\nJe-li obnova malých nebo méně frekventovaných stanic jednoduchá, v případě velkých stanic, jako je podzemní komplex tvořený stanicí Les Halles linky 4 a stanice RER Châtelet – Les Halles, představuje významný architektonický problém. Tato stanice bude také předmětem pozornosti, pokud bude zahájena všeobecná obnova celé čtvrti Les Halles.\n\nUživatelé metra si často stěžují na mimořádně nepříjemný zápach. Zdroje pachů je obtížné identifikovat, některé vody obsahují sulfidy, některé použité pryskyřice vydávají zápach i když nejsou rozpustné, guma na kolech při brzdění vlaků vydává zápach apod. Pařížská radnice navrhla zahájení výzkumu pro odstranění pachů ve stanicích.\n\nV prvních letech po otevření metra byla většina názvů stanic na nástupištích označena smaltovanými tabulkami visícími ze stropu a později umístěnými na zdi. Text představoval bílé úzké bezpatkové majuskuly na tmavomodrém pozadí. I přes pozdější rozhodnutí vybavit nové stanice kachlovými jmenovkami, smaltové tabule vydržely až do současnosti. Společnost Nord-Sud používala své vlastní označení rovněž na smaltových tabulích nebo jako mozaiky z keramických dlaždic, kde byl nápis obklopená barevným keramickým vlysem.\n\nStanice modernizované v 50. a 60. letech dostaly také nový styl označení. Místo kombinace modré a bílé byly ve stanicích instalovány tabule s jasně žlutým bezpatkovým písmem na tmavohnědém pozadí, což se ukázalo jako obtížnější pro čtení zevnitř vlaků.\nV 70. letech v důsledku rozvoje RER a otevření mnoha nových stanic se RATP rozhodl sjednotit vizuální vnímání celé dopravní sítě a s tím souviselo nahrazení mnoha různých písem jednotným písmem. Švýcarský typograf Adrian Frutiger vytvořil speciální písmo \"Métro Alphabet\". Písmo bylo používáno v letech 1973-1994 a stalo se tak nejrozšířenějším písmem použitým v dopravní síti.\n\nV roce 1996 bylo pro RATP vytvořeno nové bezpatkové písmo \"Parisine\" k užití v metru i dalších typech městské dopravy. Nachází se na plánech linek, značení stanic, v papírových prospektech i na webových stránkách. Jeho tvary jsou ovlivněny písmem vytvořeným obdobně pro londýnské metro. Z praktických důvodů musí být písmo dobře čitelné z dálky, a to i pro turisty, u kterých není latinka hlavní abecedou.\n\nAndré Malraux, tehdejší ministr kultury, dal v roce 1968 podnět k výzdobě stanice Louvre – Rivoli (linka 1) imitující kamenné zdi s osvětlenými nikami, ve kterých byly umístěny kopie nejznámějších děl muzea Louvre. Výzdoba měla velký ohlas a vedla k dalším projevům na jiných stanicích. Mezi hlavní patří Concorde (linka 12) s Deklarací lidských práv, Pont Neuf (linka 7) představující Pařížskou mincovnu, Varenne (linka 13) s odlitky soch Rodinova muzea, Parmentier (linka 3) vysvětlující historii brambor, Arts et Métiers (linka 11) upozorňuje na stejnojmenné muzeum měděnými dekoracemi představující vnitřek ponorky, Assemblée nationale (linka 12) je vyzdobena siluetami významných poslanců, Chaussée d'Antin – La Fayette má téma Spojených států, Hôtel de Ville (linka 1) ukazuje historii náměstí a pařížské radnice, Cluny – La Sorbonne (linka 10) spisovatele Latinské čtvrti, Bastille (linka 8) Velkou francouzskou revoluci apod.\n\nV roce 2000 bylo při oslavě stého výročí provozu metra osm stanic vyzdobeno na určité téma. Bonne Nouvelle (linky 8 a 9) připomíná kino, Carrefour Pleyel (linka 13) hudbu, Europe (linka 3) sjednocování Evropy, Montparnasse – Bienvenüe budovatele metra, Pasteur (linky 6 a 12) zdraví, Saint-Germain-des-Prés (linka 4) tvůrčí psaní, Tuileries (linka 1) historii metra a Villejuif – Léo Lagrange (linka 7) sport.\n\nNěkteré stanice jsou zkrášleny uměleckými díly, malbami, sochami nebo mozaikami, objednanými nebo zakoupenými RATP pro výzdobu:\n\n\n\n\n"}
{"id": "796693", "url": "https://cs.wikipedia.org/wiki?curid=796693", "title": "Josef Havlín (ministr)", "text": "Josef Havlín (ministr)\n\nJosef Havlín (28. srpna 1924 Holšice – 4. dubna 2004 Praha) byl český a československý politik Komunistické strany Československa, tajemník Ústředního výboru KSČ, předtím ministr školství České socialistické republiky; poslanec České národní rady a Sněmovny národů Federálního shromáždění za normalizace.\n\nAbsolvoval Fakultu strojního inženýrství na ČVUT. V letech 1965–1968 byl vedoucím oddělení školství a vědy Ústředního výboru KSČ, od roku 1975 členem sekretariátu ÚV KSČ. XIII. sjezd KSČ ho zvolil kandidátem Ústředního výboru Komunistické strany Československa. XIV. sjezd KSČ ho na postu kandidáta potvrdil. Do funkce člena Ústředního výboru Komunistické strany Československa byl převeden k 7. říjnu 1975. XV. sjezd KSČ, XVI. sjezd KSČ a XVII. sjezd KSČ ho v této funkci potvrdil. V období říjen 1975 – duben 1988 dosáhl vrcholu kariéry jako člen sekretariátu a tajemník ÚV KSČ.\n\nZastával četné veřejné i vládní posty. Již v letech 1963–1964 působil coby náměstek ministra školství a kultury, od dubna do prosince roku 1969 byl předsedou Úřadu pro tisk a informace v českých zemích, v letech 1970–1971 zastával funkci prvního náměstka ministra školství České socialistické republiky a v letech 1971–1975 potom sám působil coby ministr školství České socialistické republiky ve vládě Josefa Kempného a Josefa Korčáka a druhé vládě Josefa Korčáka. V roce 1974 obdržel Řád práce, roku 1978 Řád republiky a roku 1984 Řád Klementa Gottwalda.\n\nDlouhodobě zasedal v zákonodárných sborech. Ve volbách roku 1971 nastoupil do České národní rady. Ve volbách roku 1976 přešel do české části Sněmovny národů (volební obvod č. 24 – Domažlice-Plzeň-jih, Západočeský kraj). Mandát získal i ve volbách roku 1981 (obvod Domažlice-Klatovy) a volbách roku 1986 (obvod Domažlice-Klatovy). Ve Federálním shromáždění setrval do roku 1988, kdy rezignoval na svůj mandát.\n\nPo odchodu z parlamentu působil v letech 1988–1990 jako československý velvyslanec v Polsku. V roce 1990 po sametové revoluci byl vyloučen z KSČ.\n\n"}
{"id": "796696", "url": "https://cs.wikipedia.org/wiki?curid=796696", "title": "Emil Hojnoš", "text": "Emil Hojnoš\n\nEmil Hojnoš (4. září 1924 - 11. června 2009) byl slovenský a československý politik Strany slobody a poslanec Sněmovny národů Federálního shromáždění za normalizace.\n\nK roku 1976 se profesně uvádí jako výzkumný pracovník. Ve volbách roku 1976 zasedl do slovenské části Sněmovny národů (volební obvod č. 78 - Bratislava-Ružinov-jih). Mandát obhájil ve volbách roku 1981 (obvod Petržalka-Karlova Ves) a volbách roku 1986 (obvod Petržalka). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "796699", "url": "https://cs.wikipedia.org/wiki?curid=796699", "title": "Irena Horečná", "text": "Irena Horečná\n\nIrena Horečná (3. března 1935 - 3. července 2006) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do slovenské části Sněmovny národů (volební obvod č. 128 - Bytča, Středoslovenský kraj). Mandát získala i ve volbách roku 1981 (obvod Bytča) a volbách roku 1986 (obvod Bytča). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "796700", "url": "https://cs.wikipedia.org/wiki?curid=796700", "title": "Kakofonie cesty", "text": "Kakofonie cesty\n\nKakofonie cesty je debutové sólové studiové album Pavla Zajíčka, vydané v roce 2007 pod značkou Guerilla Records. Nahrávání alba probíhalo v říjnu 2006 ve studiu 3BEES v Praze. Závěrečné práce (mastering, zvuk) proběhly následující měsíc. Album produkoval sám Zajíček, roli výkonného producenta přijal Vladimír Drápal (vydavatelství Guerilla).\n\n"}
{"id": "796704", "url": "https://cs.wikipedia.org/wiki?curid=796704", "title": "Vojtech Hučka", "text": "Vojtech Hučka\n\nVojtech Hučka (* 24. ledna 1948) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako dílovedoucí. Ve volbách roku 1976 zasedl do slovenské části Sněmovny národů (volební obvod č. 93 - Zlaté Moravce, Západoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796705", "url": "https://cs.wikipedia.org/wiki?curid=796705", "title": "Seznam písní v seriálu Smash", "text": "Seznam písní v seriálu Smash\n\nSmash je americký muzikálový seriál. Začal se vysílat na televizní stanici NBC v pondělí 6. února 2012. \n\n9. června 2011 bylo oznámeno, že televizní společnost NBC podepsala smlouvu s Columbia Records na soundtrack k seriálu. Smlouva dává Columbii celosvětová, digitální a fyzická práva na první sérii s možností dalších sérií. Ve smlouvě jsou zahrnuty původní písně složené přímo pro seriál i všechny cover verze písní, které v seriálu zazní. Všechny původní písně složili Marc Shaiman a Scott Wittman, pokud není uvedeno jinak. \n\nNa konci první sérii bylo vydáno 36 studiových nahrávek z seriálových písní; 31 z nich bylo vydáno na iTunes a 5 bylo dostupných na deluxe verzi soundtracku první série. \n\nVětšinu písní z první série zpívá obsazení muzikálu Marilyn (později přejmenován na Bombshell), což zahrnuje Karen Cartwright (Katharine McPhee) a Ivy Lynn (Megan Hilty) a občas Michaela Swifta (Will Chase) a Rebeccu Duvall (Uma Thurman). Další hlavní postavy, které zpívají jsou Tom Levitt (Christian Borle), Dev Sundaram (Raza Jaffrey), Frank Houston (Brian d'Arcy James), Ellis Boyd (Jaime Cepero) a Eileen Rand (Anjelica Huston). Julia Houston (Debra Messing) a Derek Wills (Jack Davenport) se objevili v choreografii. \n\nMenší role jako je Sam Strickland (Leslie Odom mladší) také zpívají. V seriálu se objevilo několik hvězdných hostů a z nich mnoho v seriálu i zpívalo. Byli to například Nick Jonas jako televizní hvězda Lyle West, Bernadette Peters jako Ivyina matka Leigh Conroy a Norbert Leo Butz, který hrál sám sebe. \n\nVe druhé sérii se setkáváme již s několika muzikály, včetně jednoho, moderního a rozpracovaného s pracovním názvem \"Hit List\". Mnoho z původních písní má hudbu a text od Wittmana a Shaimana, dvorních skladatelů seriálu. Ale kvůli vysoké zatíženosti několik z původních písní použitích pro \"Hit List\" skládají i jiní skladatelé a v případě potřeby jsou uvedeni. \n"}
{"id": "796714", "url": "https://cs.wikipedia.org/wiki?curid=796714", "title": "Kalfus", "text": "Kalfus\n\nPříjmení Kalfus má více nositelů:\n\n"}
{"id": "796716", "url": "https://cs.wikipedia.org/wiki?curid=796716", "title": "Freestyle Motocross", "text": "Freestyle Motocross\n\nFreestyle Motocross (též FMX) je druh motocyklového sportu, přesněji motokrosu, kde závodníci provádějí se svými motocykly kaskadérské skoky a triky, aby získali od rozhodčích co nejlepší bodové ohodnocení. Jedná se o poměrně dost nebezpečný sport, při němž často dochází ke zranění soutěžících. V České republice se závody jezdí většinou v uzavřených halách, kde jsou uměle vytvořeny skoky. Motorky jsou speciálně upraveny, aby se daly ve vzduchu dobře chytit. \n\n\n\n\n"}
{"id": "796723", "url": "https://cs.wikipedia.org/wiki?curid=796723", "title": "František Panuška", "text": "František Panuška\n\nFrantišek Panuška (15. listopadu 1909 Prostějov – 11. února 1992 Svatá Hora u Příbrami) byl český katolický kněz, člen Kongregace Nejsvětějšího Vykupitele (\"Redemptoristé\"), vysokoškolský pedagog, teolog a filosof.\n\nV letech 1922–1924 absolvoval státní klasické gymnázium v Hlučíně a dále pak soukromé gymnázium redemptoristů v Libějovicích u Netolic v letech 1924–1927, které bylo bez maturity. Vysokoškolské vzdělání získal na řádovém bohosloveckém učilišti redemptoristů v Obořišti v letech 1928–1934. V té době se stal členem kongregace Kongregace Nejsvětějšího Vykupitele. Kněžské svěcení přijal v roce 1933. Poté byl ustanoven jako profesor na řádovém bohosloveckém učilišti redemptoristů v Obořišti od roku 1934 do dubna 1950. Zde byl pověřen přednáškami z filozofie a fundamentální teologie. Od 14. dubna do 26. května 1950 byl v centralizačním táboře pro řeholníky. Od 1. června do 31. srpna 1950 byl v pastoraci.\nDne 2. října 1950 byl jmenován na Římskokatolické Cyrilometodějské bohoslovecké fakultě v Praze státním docentem filosofie, s účinností od 1. září 1950. Na této fakultě také získal doktorát teologie po předložení disertační práce na téma \"Způsob podstatné přítomnosti Krista v Eucharistii\", a 30. června 1953 byl promován. 23. listopadu 1953 byl na téže fakultě jmenován profesorem filosofie a dogmatiky, s účinností od 1. ledna 1954. Dne 1. listopadu 1954 byl jmenován proděkanem pro roky 1954–1956. Od 1. září 1955 byl pověřen zastupováním rektora kněžského semináře v Litoměřicích.\n\nProfesorem morální teologie na Římskokatolické Cyrilometodějské bohoslovecké fakultě v Praze se sídlem v Litoměřicích byl jmenován 4. října 1955, s účinností od 1. října 1955. 12. října 1956 byl jmenován proděkanem pro roky 1956–1958 a posléze 6. září 1960 byl jmenován proděkanem pro roky 1960–1962.\n\nPokud se týká vlastních vyučovacích předmětů, v letech 1950–1955 přednášel filozofii, v letech 1953–1957 dogmatickou teologii a v letech 1955–1962 morální teologii. Jeho akademické působení na CMBF bylo ukončeno 30. dubna 1962, kdy odešel do pastorace. V duchovní správě pak působil od 1. května 1962 do 28. února 1969. Poté byl znovu povolán na CMBF a pověřen externím vyučováním filozofie, s účinností od 1. září 1968. Dne 28. března 1969 byl jmenován profesorem křesťanské filozofie, s účinností od 1. března 1969. Dne 28. srpna 1972 byl jmenován proděkanem pro roky 1972–1974. Vedoucím katedry speciální dogmatiky a mravovědy byl jmenován 9. ledna 1973, s účinností od 1. ledna 1973. V tomto období přednášel v letech 1968–1970 filozofii a v letech 1970–1974 morální teologii. Jeho působení na CMBF bylo ukončeno 31. prosince 1974, kdy odešel do důchodu. Zemřel 11. února 1992 na Svaté Hoře u Příbrami.\n\nČasopisecké studie, zejména: Duchovní pastýř.\n\n\n\n"}
{"id": "796724", "url": "https://cs.wikipedia.org/wiki?curid=796724", "title": "Layla El", "text": "Layla El\n\nLayla El (* 25. června, 1977) je v Anglii narozená americká tanečnice, modelka, herečka a profesionální wrestlerka marockého původu. Momentálně působí ve WWE pod jménem Layla na soupisce SmackDown. Je bývalá Divas šampiónka.\n\nPoté, co vystudovala vysokou uměleckou školu, byla Layla tanečnice pro Carnival Cruise Lines a Miami Heat. Také tančila v roce 2006 pro Kanye West na MTV Video Awards. V tom samém roce byla soutěžící v Diva Search. Tuto soutěž vyhrála a získala kontrakt s WWE.\n\nZpočátku se objevovala na show SmackDown a v lednu 2007 byla přesunuta do ECW kde společně s Kelly Kelly a Brooke Adamsovou vytvořila taneční skupinu Extreme Exposé. V roce 2008 se začala objevovat na Raw kde dělala manažerku Williamu Regalovi. V následujícím roce se vrátila do SmackDownu kde se spojila s Michelle McCoolovou a společně vytvořily tým zvaný Lay-Cool. V květnu 2010 Layla vyhrála svůj první Women's titul a tím se stala první britskou ženou která tento titul kdy držela. Stala se vůbec první Diva Search vítězkou, která kdy vyhrála nějaký titul. Držela ho do roku 2010 dokud nebyl z WWE odebrán. V dubnu 2012 po svém návratu z celoroční nepřítomnosti z důvodu zranění získala Divas šampionát. Ten prohrála v zápase s Eve Torresovou na show \"Night of Champions\" 16. září 2012.\n\nVystupovala tanečnice pro Carnival Cruise Lines. Poté začala tančit pro Národní basketbalovou asociaci. Mezitím se objevila i jako záložní tanečnice pro Johna Legenda. Také si zatancovala s Kayne Westem na MTV Video Music Awards.\n\nV roce 2006 po výhře v soutěži Diva Search získala odměnu v podobě 250.000$ a smlouvy s WWE. Svůj oficiální televizní debut proběhl na show SummerSlam 2006 v zákulisním segmentu s ostatními divami. Týden po této show se objevila na SmackDownu v rozhovoru s Mikem \"The Miz\" Mizaninem. Poté na televizních obrazovkách nevystupovala skoro měsíc, až 22. září se dostala do feudu s Kristal a Jillian Hallovou. Svůj ringový debut si udělala ve velkém Divas Battle Royal. Tento zápas ale skončil přerušením The Mize který vyhlásil Kristal vítězkou. Další epizodu SmackDownu se spojila s Big Vito, bohužel ale prohráli nad The Mizem a Kristal. Ve svém posledním SmackDown zápase se společně s Ashley Massaro postavila Jillian Hall a Kristal které porazily.\n\n23. ledna 2007 byla přesunuta do rosteru ECW kde se přidala k Brooke a Kelly do skupiny Extreme Exposé. Trio každý týden na ECW předvádělo taneční vystoupení. Dne 1. listopadu byla Brooke z WWE propuštěna a skupina Extreme Exposé se rozpadla. Layla začala mít feud s Kelly. Na show Backlash byla Layla ve vítězném týmu v Divas zápase. Jako součást Supplemental Draft 2008 byla přesunuta do Raw. 7. července společně s Jillian byla poražena týmem Mickie James a Kelly. Layla se stala manažerkou Williama Regala který 10. listopadu vyhrál Intercontinental titul. 5. dubna se na WrestleManii XXV Layla účastnila Divas Battle Royal, tento zápas ale vyhrál Santino Marella.\n\nDne 15. dubna 2009 byla Layla přesunuta do SmackDownu. Začala mít feud s Eve Torresovou. Před tím, než jí Eve 29. května porazila měly spolu taneční soutěž a páku. Poté, co jí Eve znovu porazila si podaly ruce. Layla se spojila s Michelle McCoolovou a vytvořily duo Lay-Cool. Na show TLC Layla zasáhla do zápasu o Women's titul mezi Michelle a Mickie a pomohla tak Michelle si titul obhájit. V lednu 2010 na Royal Rumble vyzývala Mickie k zápasu proti Michelle, nicméně, Mickie jí napadla a rychle potom i Michelle a tím titul získala. Později se stala jejich manažerkou Vickie Guerrero. Na show Elimination Chamber Lay-Cool porazily Gail Kim a Maryse.\n\nNa epizodě SmackDown, která se konala 14. května, se tým Lay-Cool postavil Beth Phoenix v handicap zápase. Layla odpinovala Beth a stala se tak novou Women's šampiónkou. Krátce potom se s Michelle o titul podělila a byly něco jako \"týmové šampionky\". 1. června se Lay-Cool staly manažerkami Kaval pro druhou sezónu WWE NXT. O měsíc později Theodore Long řekl Lay-Cool, že může být jen jedna Women's šampionka a že mají týden na rozhodnutí, kdo z nich to bude. Další týden si Lay-Cool titul přestřihly a každá z nich měla půlku. Na Night of Champions tým porazil Divas šampionku Melinu a tím vyměnili Women's titul za Divas. Na Survivor Series svůj titul ztratily tím, že je porazila Natalya. \n\nPo této ztrátě se tým Lay-Cool začal hádat a chodit na terapie pro páry. 22. dubna na epizodě SmackDown Michelle napadla Laylu. V důsledku hádek se proti sobě postavily v zápase na show Extreme Rules (1. května) kde nebyla žádná diskvalifikace a poražený musel opustit WWE. Tento zápas vyhrála Layla.\n\nLayla oznámila že utrpěla zranění kolene poté, co na ní 13. května 2011 v epizodě SmackDown zaútočila Kharma. Později ten samý měsíc bylo potvrzeno že si Layla roztrhla vazy v koleně. To jí odstranilo na dlouhou dobu z televizních obrazovek. Do ringu se vrátila 22. března 2012 na Florida Championship Wrestling. Do hlavního WWE rosteru se vrátila 19. dubna na Extreme Rules 2012. Nahradila Beth Phoenix která byla těžce zraněná a zápasu se účastnit nemohla. Šlo o zápas proti Nikki Bella o Divas titul. I přes přerušení Brie Belly ji Layla porazila a stala se tak novou Divas šampionkou. Následující večer na Raw si titul proti Nikki obhájila.\n\nPřed vítězstvím v \"Diva Search\" se Layla věnovala i modelingu. Objevila se v časopisech jako \"King\", \"Smooth\" a stala se dívkou na titulní stránce v prvním vydání časopisu \"Liquid\". Společně s členkami Extreme Exposé pózovala pro magazín \"FHM\". Spolu s Beth Phoenix a Candice Michelle byla v únoru 2009 v časopise \"FLEX\".\n\nV dubnu 2007 si společně s Ashley Massaro, Kelly, Brooke Adams, Maryse a Torrie Wilson zahrála ve videoklipu Timbalanda, Throw It On Me. 5. listopadu 2007 se objevila v pěti epizodách seriálu Family Feud.\n\nLayla se narodila a vyrůstala v Anglii a je marockého původu. Její otec pochází ze Španělska. Její matka zemřela v srpnu 2008. Layla dříve žila v Miami na Floridě a v Los Angeles, Kalifornie.\n"}
{"id": "796725", "url": "https://cs.wikipedia.org/wiki?curid=796725", "title": "Drahomíra Chodurová", "text": "Drahomíra Chodurová\n\nDrahomíra Chodurová (* 13. září 1934) byla česká a československá politička Komunistické strany Československa, poslankyně České národní rady, Sněmovny národů a Sněmovny lidu Federálního shromáždění za normalizace.\n\nK roku 1976 se profesně uvádí jako švadlena. K roku 1986 zmiňována coby šička podniku OP Prostějov.\n\nDlouhodobě zasedala v zákonodárných sborech. Ve volbách roku 1971 nastoupila do České národní rady. Ve volbách roku 1976 přešla do české části Sněmovny národů (volební obvod č. 56 – Prostějov, Jihomoravský kraj). Mandát obhájila ve volbách roku 1981 (obvod Prostějov). Ve volbách roku 1986 přešla do Sněmovny lidu (obvod Prostějov). Ve Federálním shromáždění setrvala do konce funkčního období, tedy do svobodných voleb roku 1990. Netýkal se ji proces kooptací do Federálního shromáždění po sametové revoluci.\n\n"}
{"id": "796726", "url": "https://cs.wikipedia.org/wiki?curid=796726", "title": "Sebastien", "text": "Sebastien\n\nSEBASTIEN je česká melody rock/metalová kapela, v jejíchž řadách působí hudebníci z CITRONu a KREYSONu.\n\nPrvním hudebním počinem je česky zpívané tří-skladbové EP \"ZÁVIDÍM\" (2008). Roku 2010 vychází pod britským labelem Escape Music Ltd. debutové album \"TEARS OF WHITE ROSES\" v produkci Rolanda Grapowa (ex-HELLOWEEN). To obsahuje pěvecké party několika světoznámých hudebních hvězd, jakými jsou např. Amanda Somerville, Doogie White, Fabio Lione, či Mike DiMeo. Album je na scéně velkým překvapením a získává nadšené recenze po celém světě.\n\nPo vydání tohoto CD vyjíždí SEBASTIEN na své první klubové turné po České a Slovenské republice. V létě 2012 následuje první z řady vystoupení na hlavním pódiu festivalu Masters Of Rock, a také první evropské tour s americkými CIRCLE II CIRCLE. O rok později přichází prestižní nabídka stát se předkapelou samotného ALICE COOPERa v brněnské Kajot Aréně. Po tomto výjimečném koncertě odjíždí kapela na své již druhé evropské turné, tentokrát s německými MASTERPLAN a MYSTIC PROPHECY.\n\nSEBASTIEN vystupuje také po boku kapel AXXIS, FATES WARNING, SERENITY, JORN LANDE, atd. a samostatně vyjíždí do Rakouska, Polska, či Německa.\n\nRoku 2015 vychází pod německými Pride & Joy Music druhé album pod názvem \"DARK CHAMBERS OF DÉJÀ VU\". V roli pěveckého hosta se zde objevuje legendární Tony Martin (BLACK SABBATH), dále Zak Stevens (SAVATAGE), nebo Ailyn Giménez (SIRENIA).\n\nLetitá spolupráce s německými agenturami Ballroom Hamburg a Wacken Foundation přináší své ovoce a SEBASTIEN vystupuje, coby jedna z hrstky tuzemských kapel, na největším metalovém festivalu na světě - německém Wacken Open Air 2016.\n\nNa jaře 2018 kapela ve vlastní produkci a ve vlastním studiu (Dark Chamber Sounds) připravuje třetí album \"ACT OF CREATION\", vydané opět v celosvětové distribuci pod Pride & Joy Music. Ani tentokrát na něm nechybí speciální hosté: Apollo Papathanasio (GATHERING OF KINGS, ex-FIREWIND) nebo Mayo Petranin (SYMPHONITY). CD pokřtil v pražském Bontonland Megastoru americký bubeník Mike Terrana (za účasti Top Star magazínu, TV Rebel a dalších médií). Jeden z videoklipů k tomuto CD dosahuje na YouTube přes 1.000.000 zhlédnutí (jedná se o klip k písni \"Amy\").\n\nZačíná se také aktivněji koncertovat v rámci České republiky (např. s PRETTY MAIDS) a Německa.\n\nV únoru 2019 vychází čtyřskladbové EP \"BEHIND THE WORLD\". Je distribuováno pouze digitálně a obsahuje hitový singl \"Fight For Love\". Ten přináší pěvecký \"souboj\" George Raina s Yannisem Papadopoulosem (zpěvákem power metalové senzace - kapely BEAST IN BLACK).\n\nNa rok 2020 je plánováno velké turné po České republice, už čtvrté vystoupení na hlavním pódiu Masters Of Rock, koncert v Hamburku s hard rockery JADED HEART (v rámci projektu \"We Rock The North\") a také nová koncertní scéna. Navíc, poprvé v historii kapely, vyjde její nové album v českém jazyce...\n\n\n\nTears of White Roses\n\n\n\n"}
{"id": "796727", "url": "https://cs.wikipedia.org/wiki?curid=796727", "title": "Róbert Chocholáček", "text": "Róbert Chocholáček\n\nRóbert Chocholáček (* 12. května 1949) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako vrchní návrhář. Ve volbách roku 1976 zasedl do slovenské části Sněmovny národů (volební obvod č. 112 - Námestovo, Středoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796730", "url": "https://cs.wikipedia.org/wiki?curid=796730", "title": "Helena Ivaničová", "text": "Helena Ivaničová\n\nHelena Ivaničová (* 14. května 1944) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako vrchní agronomka. Ve volbách roku 1976 zasedla do slovenské části Sněmovny národů (volební obvod č. 126 – Žiar nad Hronom, Středoslovenský kraj). Mandát obhájila ve volbách roku 1981 (obvod Žiar nad Hronom) a volbách roku 1986 (obvod Žiar nad Hronom). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "796735", "url": "https://cs.wikipedia.org/wiki?curid=796735", "title": "Ladislav Juhász", "text": "Ladislav Juhász\n\nLadislav Juhász (* 24. února 1946) byl československý politik ze Slovenska maďarské národnosti a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako dělník. Ve volbách roku 1976 zasedl do slovenské části Sněmovny národů (volební obvod č. 122 - Jesenské, Středoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796737", "url": "https://cs.wikipedia.org/wiki?curid=796737", "title": "Hôpital Bichat-Claude-Bernard", "text": "Hôpital Bichat-Claude-Bernard\n\nHôpital Bichat-Claude-Bernard je fakultní nemocnice v Paříži, která je součástí Assistance publique – Hôpitaux de Paris (Veřejná služba – pařížské nemocnice) a slouží Univerzitě Paris VII. Nachází se na ulici \"Rue Henri-Huchard\" v 18. obvodu. Její územní působnost zahrnuje 17., 18. a 19. obvod a sousední město Saint-Ouen.\n\nSoučasná nemocnice vznikla v roce 1970 spojením dvou starších nemocnic. Nemocnice Claude-Bernard byla otevřena v roce 1905 a byla k ní připojena nemocnice Bichat, která fungovala od roku 1882 a nesla jméno významného lékaře a biologa Xaviera Bichata.\n\n"}
{"id": "796742", "url": "https://cs.wikipedia.org/wiki?curid=796742", "title": "Hôpital européen Georges-Pompidou", "text": "Hôpital européen Georges-Pompidou\n\nHôpital européen Georges-Pompidou (česky \"Evropská nemocnice Georgese Pompidoua\") je fakultní nemocnice v Paříži, která je součástí Assistance publique – Hôpitaux de Paris (Veřejná služba – pařížské nemocnice) a slouží Univerzitě Paris V. Nachází se mezi ulicemi \"Rue Leblanc\" a \"Rue du Professeur-Florian-Delbarre\" v 15. obvodu. Nemocnice nese jméno bývalého francouzského prezidenta Georgese Pompidoua.\n\nNemocnice vznikla v roce 2000 spojením několika pařížských zdravotnických zařízení: nemocnice Boucicaut (15. obvod), Broussais (14. obvod), Laennec (7. obvod) a Rothschildova orthopedicko-traumatologická služba. Všechny nemocnice byly přesunuty do nově vybudovaného komplexu, který navrhl francouzský architekt Aymeric Zublena.\n\n"}
{"id": "796743", "url": "https://cs.wikipedia.org/wiki?curid=796743", "title": "Jozef Jurica", "text": "Jozef Jurica\n\nJozef Jurica (* 25. září 1931) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako automobilový elektromontér. Ve volbách roku 1976 zasedl do slovenské části Sněmovny národů (volební obvod č. 82 - Stupava, Západoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796745", "url": "https://cs.wikipedia.org/wiki?curid=796745", "title": "Hôpital Saint-Antoine", "text": "Hôpital Saint-Antoine\n\nHôpital Saint-Antoine (česky \"Nemocnice svatého Antonína\") je nemocnice v Paříži, která je součástí Assistance publique – Hôpitaux de Paris (Veřejná služba – pařížské nemocnice). Nachází se v ulici \"Rue du Faubourg-Saint-Antoine\" ve 12. obvodu. Historická budova nemocnice, především její fasáda, střechy, průchod v přízemí a schodiště v hlavní budově jsou do roku 1962 chráněny jako historická památka.\n\nNemocnice vznikla v roce 1791 z bývalého opatství Saint-Antoine-des-Champs jako Východní nemocnice. Nemocnice měla dvě oddělení po 72 lůžkách (jedno pro ženy a jedno pro muže), byl zde však jen jeden lékař, jeden lékárník a 12 sester. Ústav změnil svůj název v roce 1802 a stal se nemocnicí Saint-Antoine.\n\nV roce 1811 správu nemocnice převzala kongregace špitálníků Sainte-Marthe de Beaune, která zde působila do roku 1881. V roce 1842 měla nemocnice 320 lůžek.\n\nNemocnice má 780 lůžek, z čehož je 22 pohotovostních. Ročně provede na 270 000 vyšetření, 53 000 příjmů a 2 400 porodů (údaje k 2007). Má 3 700 zaměstnanců, z čehož je 900 osob lékařského personálu. Je zde centrum transplantace orgánů a tkání a nemocnice se specializuje na vzácná onemocnění.\n\nNemocnice se také objevila v několika scénách amerického seriálu \"Pohotovost\" v epizodě 21 v 11. sérii.\n\n"}
{"id": "796750", "url": "https://cs.wikipedia.org/wiki?curid=796750", "title": "Švédsko na Letních olympijských hrách 1908", "text": "Švédsko na Letních olympijských hrách 1908\n\nŠvédsko na Letních olympijských hrách 1908 v Londýně reprezentovalo 168 sportovců, z toho 165 mužů a 3 ženy. Nejmladším účastníkem byl Erik Adlerz (15 let, 362 dní), nejstarší pak Oscar Swahn (60 let, 264 dní). Reprezentanti vybojovali 25 medaili z toho 8 zlatých, 6 stříbrných a 11 bronzových.\n\n"}
{"id": "796763", "url": "https://cs.wikipedia.org/wiki?curid=796763", "title": "Kim Raver", "text": "Kim Raver\n\nKimberly Jayne \"Kim\" Raver (* 15. března 1969, New York, USA) je americká herečka. Nejvíce známou se stala díky mnoha svým rolím v televizních seriálech: ztvárnila Kim Zambrano v \" Třetí hlídce\", Audrey Raines v seriálu \"24 hodin\", Nico Reilly v \"Džungli rtěnek\" a nejvíce je známá díky své roli doktorky Teddy Altmanové v americkém seriálu \"Chirurgové\".\n\nByla vychována matkou, Tinou Raver, a nevlastním otcem, Chrisem Meltesenem, v New Yorku. Má jednu vlastní sestru Cybele, tři nevlastní sestry Nadju, Grace, Aimée a dva nevlastní bratry Jacoba a Williama. Po vystudování umění na Bostonské univerzitě pokračovala ve studiích divadla v rodném New Yorku. Hovoří plynně francouzsky a německy. Její matka byla Němka, díky tomu se s němčinou setkávala prakticky celé své dětství.\n\nNa počátku své profesionální herecké kariéry si zahrála v několika televizních reklamách, například pro společnosti Visa a Jeep. Její první výraznou rolí se v roce 1995 stalo představení \"Holiday\", režiséra Philipa Barryho v broadwayském divadle. Hrála také ve filmu \"Vyšší zájem\" s Al Pacinem. Zlom v její kariéře nastal až v roce 1999 se seriálem \"Třetí hlídka\". Objevila se v 63 epizodách a její postava, záchranářka Kim, patřila mezi nejoblíbenější postavy. Možná i díky tomu si seriál držel sledovanost kolem 11 milionů diváků. Na konci páté řady seriál opustila kvůli roli v seriálu \"24 hodin\" (2004-2007). Sledovanost 4.až 6. řady, kde měla jednu z hlavních rolí, se držela na 13 miliónech diváků. V lednu 2002 krátce také ztvárnila roli Nicole Walker v seriálu \"Dny našeho života\".\n\nBěhem podzimu 2006 účinkovala v televizním seriálu \"Devět rukojmí\" televizní společnosti ABC. Přestože seriál obdržel kladné hodnocení kritiků, neměl příliš dobrou sledovanost a proto byl zrušen.\nV 6. sezóně seriálu 24 hodin se vrátila postava Audrey Raines, kterou ztvárňovala právě Kim. Tato sezóna byla pro seriál \"24 hodin\" konečnou.\n\nDo seriálu \"Chirurgové\" se připojila v šesté řadě jako Dr. Teddy Altman. Ztvárňuje zde postavu lékařky sloužící na kardiochirurgii, která sloužila v Iráku s Dr. Owenem Huntem, na jehož doporučení byla přijata do nemocnice.Dne 18. května 2012 oznámila producentka seriálu \"Chirurgové\", Shonda Rhimes, že se společně s Raver dohodly na odchodu ze seriálu, ve kterém Raver působila 3 řady. \"Vím, že finále této série připravilo pro fanoušky hned několik překvapení a odchod Kim Raver bylo jedno z těch větších. Ale Kim již byla připravená dát Teddy Altman hodně potřebnou dovolenou. Bylo to pro mě velké potěšení pracovat s někým tak moc talentovaným a vtipným jako je Kim; každému se po ní bude strašlivě stýskat. Ráda si představuji, že Teddy je stále někde kolem a rozjíždí novou kariéru v Army Medical Command a buduje nový život.\" Když toto oznámení o jejím odchodu vyplulo na povrch, Raver napsala na svůj Twitter, \"Spolupráce se Shondou [Rhimes], Betsy [Beers] a nejlepším hereckým obsazením bylo jedno z nejkrásnějších období mé herecké kariéry. Cítím se velmi šťastná a poctěná, že jsem mohla pracovat s tak úžasným týmem GA [Grey's Anatomy]. Bude se mi po všech moc stýskat!! A vy, fanoušci Chirurgů, jste váleli! Jsem si jistá, že 9. série bude skvělá!\n\nV roce 2014 získala roli Audrey Bourdreau v seriálu \"\" . O rok později si zahrála menší roli v seriálu \"Sběratelé kostí\". V roce 2017 se připojila k páté řadě seriálu \"Ray Donovan\" a také se vrátila do čtrnácté řady seriálu \"Chirurgové\". Ten samý rok byla obsazena do vedlejší role Andrey Frost ve druhé řadě seriálu \"Designated Survivor\". V patnácté řadě seriálu \"Chirurgové\" byla její role opět brána za hlavní.\n\nSpolečně se svým manželem, Manuelem Boyerem, má dva syny: Lukea West Boyera (narozen v roce 2002) a Lea Boyera (2007). Její syn Leo Kiplin Boyer se narodil 9. října 2007 v New Yorku, kde Raver natáčela seriál \"Džungle rtěnek\".\n\n"}
{"id": "796768", "url": "https://cs.wikipedia.org/wiki?curid=796768", "title": "Rektor semináře", "text": "Rektor semináře\n\nRektor semináře je katolický kněz, legitimní představený kněžského semináře s plnou mocí jednat v záležitostech týkajících se semináře.\n\nPři přebírání úřadu rektora skládá vyznání víry předepsaným způsobem.\nJe ustanoven v každém kněžském semináři a stojí v jeho čele. Všichni v semináři jsou povinni, při plnění svých vlastních úkolů, poslouchat rektora, jemuž přísluší běžné řízení semináře a starost o něj podle ustanovení řádu kněžského vzdělávání a seminárního řádu.\nJe ředitelem studia o nějž musí dbát, aby dostál svým povinnostem, a je odpovědný za formaci bohoslovců.\nRektor v semináři má funkci faráře pro všechny kdo jsou v semináři (latinsky \"pro omnibus qui sunt in seminario\"), s výjimkou materie manželství. Jsou mu svěřeny konkrétní pravomoci a je reprezentantem semináře. \nMá velikou autoritu i při sněmu místní církve, a musí být pozván a zároveň má povinnost dostavit se na takový sněm, i když jeho hlas je pouze poradní. \nPokud je nějaký kostel spojen se seminářem, je rektor semináře zároveň rektorem kostela, pokud není stanoveno diecézním biskupem jinak.\nJako kněz neuděluje rektor semináře svátost smíření (zpověď) svěřencům, kteří pobývají v témže domě, pokud svěřenci ve zvláštních případech sami o to nepožádají.\nJeho práva a povinnosti jsou definovány v Římskokatolické církvi latinského obřadu kánony: 283 §1, 239 §1, 260, 261, 443 §3,4°, 463 §1,6°, 557 §3, 833,6°, 985 CIC a dalšími normami.\n\n"}
{"id": "796773", "url": "https://cs.wikipedia.org/wiki?curid=796773", "title": "Tunica media", "text": "Tunica media\n\nTunica media je střední vrstva krevní a lymfatické stěny spolu s tunica intima (vnitřní vrstva) a tunica adventitia (vnější vrstva). Od vnitřní vrstvy se liší svou barvou a odlišnou orientací vláken. Ve velkých artériích jsou vrstvy oddělené membránami- mezi \"tunica media\" a \"tunica adventitia\" se vyskytuje elastica externa a mezi \"tunica media\" a \"tunica intima\" se nachází elastica interna.\n\n\"Tunica media\" je tvořena zejména cirkulárně uspořádanými vlákny hladké svaloviny, která jsou obklopena značným počtem kolagenových vláken (kolagen typu III) sloužících jako podpůrná konstrukce pro buňky svaloviny a zabraňující roztržení cévy.\nMezibuněčná hmota je poměrně řídká a může obsahovat chondroitinsulfát. Buňky v \"tunica media\" jsou kryté fenestrovanou (proděravěnou) elastickou membránou.\nPoměr a uspořádání všech tří vrstev se liší u různých cév. Zejména se liší v:\n\nNenachází se v kapilárách, kde by zabraňovala výměně látek. Naopak u srdce je \"tunica media\" nejmohutnější a tvoří srdeční svalovinu nazývanou myokard.\n\nStěny jsou zásadní pro správný krevní oběh a jejich poškození či zeslabení může vyvolat řadu problémů. Jedním z nich je lokální rozšíření průsvitu cév neboli aneurysma, které pokud praskne, začne masivně krvácet. S přibývajícím věkem ubývá pružnost cév, což je způsobeno zvětšováním množství kolagenu v \"tunica media\". To je jednou z příčin primární hypertenze (zvýšení krevního tlaku), jednoho z nejčastějších onemocnění dnešní doby.\n\n\n"}
{"id": "796774", "url": "https://cs.wikipedia.org/wiki?curid=796774", "title": "Vlasová cibulka", "text": "Vlasová cibulka\n\nVlasová cibulka ( ) je spodní rozšířený konec vlasového kořene. Je ukrytá ve vlasovém folikulu a je obalena třemi vlasovými pochvami. Dvě mají epiteliální původ: vnitřní kořenová pochva, kterou vytváří sama vlasová cibulka a vnější kořenová pochva, která je odvozena od epidermis. Třetí vlasová pochva je tvořená pojivovou tkání. Vlasová cibulka je měkká a bělavá na rozdíl od zbytku vlasu. Je tvořena aktivně rostoucími buňkami, které se dělí a diferencují.\n\nVlasová cibulka může být rozdělena na 2 oblasti, spodní oblast nediferencovaných buněk a horní oblast, kde dochází k diferenciaci na buňky vnitřní kořenové pochvy a buňky vlasu. Tyto dvě oblasti odděluje linie vedená skrz nejširší část cibulky a je známá jako \"Auberova linie\".\nPod kritickou linií leží zárodečná matrix, ve které jsou všechny buňky mitoticky aktivní. Tyto buňky jsou relativně nediferencované, mají oválné jádro a málo cytoplazmy. Tato oblast obsahuje vchlípeninu, do které zasahuje tzv. dermální papila, což je pojivová tkáň, ve které jsou krevní kapiláry přivádějící živiny vlasové cibulce. Ze zárodečné matrix jsou buňky postupně vytlačovány směrem k vyšším částem cibulky, kde zvětšují svůj objem a vertikálně se prodlužují.\n\nHorní část vlasové cibulky je možné rozdělit na 4 části:\nTěsně nad \"Auberovou linií\", v široké části cibulky, leží preelongační oblast, kde se buňky vertikálně srovnají a mírně zvětší svůj objem.\nNad touto vrstvou leží oblast elongační, kde se buňky viditelně prodlužují.\nTřetí vrstva se nazývá prekeratinizační oblast. V této oblasti začínají mizet keratohyalinová granula z buněk vlasu i vnitřní kořenové pochvy a buňky se připravují na keratinizaci. Vlákna buněk již začínají splývat, ale stále je možné je barvit běžnými histologickými metodami. \"Keratohyalin\" je bezbarvý průsvitný protein, který se vyskytuje také v epidermis v granulární vrstvě.\nNejvyšší vrstva je keratogenní oblast. Buňky se zaplňují pevným keratinem a umírají. Jednotlivé buňky (vlákna) již není možné rozlišit. \n\nVlasová cibulka zajišťuje několik důležitých funkcí:\n\nBuňky zárodečné matrix (keratinocyty), které jsou uložené ve spodní části vlasové cibulky, se rychle dělí a generují základ vlasu. Rychlost proliferace těchto buněk je jednou z nejvyšších v rámci celého těla. Buňky, které leží na vrcholu dermální papily jsou buňkami budoucí dřeně vlasu (medulla), kůry vlasu (cortex) a vlasové kutikuly. Buňky ležící po stranách těchto buněk vytvoří vnitřní kořenovou pochvu. Jedna řada buněk, která leží nejblíže buňkám budoucího vlasu, vytvoří \"kutikulu vnitřní kořenové pochvy\". Další 2 - 4 buněčné vrstvy dají základ \"Huxleyově vrstvě\" a další 1 řada vytvoří \"Henleovu vrstvu\". \n\nEpiteliální vrstva buněk lemující dermální papilu obsahuje kromě keratinocytů také rozptýlené melanocyty. Melanocyty vlasu jsou větší než epidermální, ale jejich funkce je stejná. Produkují pigment (melanin), který vylučují ve váčcích, které se pohybují do horních vrstev vlasové cibulky, kde jsou pohlceny buňkami, které budou tvořit vlas. Přesný mechanismus přenosu pigmentu není dosud plně objasněn. Pigmentace je specifická jen pro buňky vlasu, zejména pak vlasové kůry a dřeně. Buňky vnitřní kořenové pochvy jsou nepigmentované. \n\nKeratinocyty se pohybují směrem nahoru k povrchu kůže a postupně mění svůj tvar. V keratogenní oblasti jsou již příliš daleko od zdroje živin z dermální papily, buňky umírají a formuje a stabilizuje se v nich pevný keratin. Dospělý vlas je pak tvořen mrtvými buňkami vyplněnými keratinem a obsahující melanin. \n\n"}
{"id": "796789", "url": "https://cs.wikipedia.org/wiki?curid=796789", "title": "Stanislav Látal", "text": "Stanislav Látal\n\nStanislav Látal (7. května 1919, Samotišky – 4. srpna 1994, Praha) byl český režisér animovaných filmů, jeden ze zakladatelů českého animovaného filmu.\n\n\n"}
{"id": "796798", "url": "https://cs.wikipedia.org/wiki?curid=796798", "title": "Montér (Hvězdná brána)", "text": "Montér (Hvězdná brána)\n\nMontér je 19. epizoda 1. řady sci-fi seriálu Hvězdná brána.\n\nSG-1 přichází na planetu P3X-989. Ocitnou se v obrovském komplexu. Při průzkumu upadou do bezvědomí, poté co je v jedné z chodeb proskenuje záhadný paprsek. Když se SG-1 probudí mají na sobě nové oblečení a jsou bez svého vybavení. Brzy se setkávají se zvláštní postavou jménem Harlan, který tvrdí, že SG-1 jsou nyní \"lepší\". Harlan provází SG-1 komplexem. Když SG-1 získá zpět své vybavení, připraví se k návratu na Zemi. Harlan vytrvale protestuje a tvrdí, že SG-1 musí zůstat na planetě.\n\nSG-1 se vrací na Zemi, kde Dr. Fraiserová zjistí, že jsou roboti. SG-1 se snaží přesvědčit, generálmajora George Hammonda, aby jim povolil návrat na P3X-989. Hammond souhlasí až ve chvíli, kdy členům SG-1 dojde energie.\n\nPo příchodu na planetu se Harlan přizná k tomu, že z nich vyrobil roboty, ale není ochoten je \"transformovat zpět\" do lidské podoby. Harlan sám je také ve skutečnosti robot, poslední člen zaniklé rasy, která byla naprogramována, aby udržovala obrovské zařízení na P3X-989 v chodu. Poté, co SG-1 pomůže Harlanovi opravit závadu v objektu, jim Harlan sdělí, že SG-1 nebyla přeměněna na roboty, ale jsou duplikát skutečného týmu SG-1. Harlan nakonec propustí skutečný tým SG-1 a duplikát SG-1 zůstane s ním a pomůže mu udržovat zařízení na planetě.\n"}
{"id": "796799", "url": "https://cs.wikipedia.org/wiki?curid=796799", "title": "Švédsko na Letních olympijských hrách 1900", "text": "Švédsko na Letních olympijských hrách 1900\n\nŠvédsko na Letních olympijských hrách 1900 v Paříži reprezentovalo 10 sportovců, z toho 10 mužů a 0 žen. Nejmladším účastníkem byl Karl Gustaf Staaf (19 let, 100 dní), nejstarší pak Emil Fickovy (36 let, 301 dní). Reprezentanti vybojovali 1 bronzovou medaili. Tři Švédové také byli členy smíšeného týmu, který v přetahování lanem získal zlatou medaili.\n\n"}
{"id": "796802", "url": "https://cs.wikipedia.org/wiki?curid=796802", "title": "Minstrel", "text": "Minstrel\n\nMinstrel (žakéř) byl středověký evropský bard, který zpíval písně, jež vyprávěly příběhy o vzdálených místech a o skutečných či smyšlených historických událostech.\n\nAčkoli minstrelové skládali vlastní příběhy, často si vypůjčovali a vylepšovali i písně svých kolegů. Obvykle si je na svém dvoře drželi panovníci či příslušníci vyšší společnosti. Jak však rostla kultivovanost šlechtických a panovnických dvorů, byli minstrelové postupně nahrazováni trubadúry. Z mnohých se pak stávali potulní pěvci, kteří své umění předváděli na veřejných prostranstvích a v krčmách. Jejich obliba se udržela až do 15. století, kdy začala působením renesančních vlivů klesat.\nNa tradici minstrelů později navázali šumaři a kočovní umělci, kteří šířili kulturu po venkově až do počátků 20. století. Jejich novodobými pokračovateli jsou do jisté míry současní buskeři, tedy pouliční umělci.\n\nMinstrelové byli původně dvorními služebníky, jejichž úkolem bylo bavit pána a jeho dvořany zpěvem rytířských eposů ( \"chansons de geste\") či jejich místní obdobou. \nVýraz \"minstrel\" je odvozen ze starofrancouzského slova \"ménestrel\" (či \"menesterel\" nebo \"menestral\"), které pochází z italského \"ministrello\" (též \"menestrello\"), jež vzniklo ze středověkého latinského označení pro poddaného \"ministralis\".\n\nV Paříži vznikl minstrelský cech již v roce 1321, zatímco v Anglii byli královští minstrelové organizováni do cechu až v roce 1469.\n\n\n"}
{"id": "796804", "url": "https://cs.wikipedia.org/wiki?curid=796804", "title": "Norsko na letních olympijských hrách", "text": "Norsko na letních olympijských hrách\n\nNorsko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "796810", "url": "https://cs.wikipedia.org/wiki?curid=796810", "title": "Ievan Polkka", "text": "Ievan Polkka\n\nIevan Polkka (Evina polka, někdy psáno Levan Polkka) je finská píseň, vzniklá ve třicátých letech 20. století. \n\nHudební složka písně v sobě kombinuje několik tradičních karelských melodií, které pochází z 18. či 19. století (velice blízký je jí ruský lidový tanec смоленский гусачок). Celosvětovou popularitu písni získala až verze folkové skupiny Loituma, vydaná v roce 1995 a která se rychle rozšířila na internetu. \n\nText napsal ve třicátých letech Eino Kettunen, je psán v savoském dialektu, jakým se mluví v Severní Karélii, který se velice liší od spisovné finštiny. Píseň vypráví o dívce Ievě, která unikne přísnému dohledu matky a vyrazí se svým chlapcem (který celý příběh vypráví) na taneční zábavu. Když se vrací domů, Ievina matka je přistihne a začne se na ně zlobit, mladík ale matku požádá o Ievinu ruku. \n\nPíseň je také zpracována finskou folk metalovou skupinou Korpiklaani.\n\n"}
{"id": "796811", "url": "https://cs.wikipedia.org/wiki?curid=796811", "title": "Norsko na zimních olympijských hrách", "text": "Norsko na zimních olympijských hrách\n\nNorsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "796817", "url": "https://cs.wikipedia.org/wiki?curid=796817", "title": "Židovský hřbitov ve Spomyšli", "text": "Židovský hřbitov ve Spomyšli\n\nŽidovský hřbitov ve Spomyšli leží asi 1 km severně od obce Spomyšl, (asi 8 km východně od Mělníka) na kraji lesa hraničícího s polem nad silnicí na Daminěves a Cítov. K založení došlo snad údajně v 17. století, písemně je však doložen až v polovině 18. století. V roce 1829 byl hřbitov rozšířen a byla zde zbudována sekce pro členy pohřebního bratrstva. Do dnešního dne se zde na ploše 1845 m dochovalo kolem 300 náhrobních kamenů s nejstaršími z let 1720 a 1721. Zajímavostí je jeden z náhrobků, na němž lze vidět motiv obřízkové soupravy. Pohřby zde probíhaly až do začátku druhé světové války. Z márnice v severozápadním rohu areálu zůstalo jen torzo branky, díky níž je areál volně přístupný. Hřbitov je nemovitou kulturní památkou České republiky.\n\nŽidovská komunita ve Spomyšli přestala existovat podle zákona z roku 1890. Do okupace se o hřbitov starala židovská obec v Roudnici nad Labem.\n"}
{"id": "796819", "url": "https://cs.wikipedia.org/wiki?curid=796819", "title": "José Antonio Chamot", "text": "José Antonio Chamot\n\nJosé Antonio Chamot (* 17. května 1969, Concepción del Uruguay, Argentina) je bývalý argentinský fotbalový obránce a reprezentant, později fotbalový trenér.\n\n\n"}
{"id": "796830", "url": "https://cs.wikipedia.org/wiki?curid=796830", "title": "Norsko na Zimních olympijských hrách 2010", "text": "Norsko na Zimních olympijských hrách 2010\n\nNorsko na Zimních olympijských hrách 2010 v Vancouveru reprezentovalo 95 sportovců, z toho 70 mužů a 25 žen. Nejmladším účastníkem byl Ståle Sandbech (16 let, 260 dní), nejstarším pak Halvard Hanevold (40 let, 86 dní). Reprezentanti vybojovali 23 medailí, z toho 9 zlatých 8 stříbrných a 6 bronzových.\n\n"}
{"id": "796835", "url": "https://cs.wikipedia.org/wiki?curid=796835", "title": "Josef Kubalík", "text": "Josef Kubalík\n\nJosef Kubalík (26. června 1911 Vrhaveč – 5. května 1993 Praha) byl český katolický kněz, vysokoškolský pedagog, teolog, filosof a religionista.\n\nStředoškolské vzdělání, které zakončil maturitou v roce 1929, získal na státním reálném gymnáziu v Klatovech. Dále pokračoval studiem teologie na bohoslovecké fakultě Karlovy univerzity v Praze, kterou zakončil v roce 1934. V témže roce byl vysvěcen na kněze. Ve studiu pokračoval získal na téže fakultě doktorát teologie po předložení disertační práce s názvem \"De regno Dei in Vetere et Novo testamento\". Byl promován 27. října 1938 a začal působit jako středoškolský profesor.\nV letech 1942-1945 přenášel na Arcidiecézním bohosloveckém učilišti pražském. Po skončení II. světové války získal stipendijní studium základního bohosloví na \"Institut Catholique\" v Paříži a srovnávací vědy náboženské na \"École des Hautes Études\" tamtéž. Dále studoval v Římě na Papežské Gregoriánské univerzitě a Papežské univerzitě sv. Tomáše Akvinského zvané také \"Angelicum\".\nNa bohoslovecké fakultě Karlovy univerzity v Praze začal přednášet jako suplent základního bohosloví od 1. června 1946. Zde také 16. května 1947 měl habilitaci pro obor základní bohosloví a po předložení práce s názvem \"České křesťanství. Církev Kristova a jiné náboženské společnosti v naší vlasti.\" se stal soukromým docentem.\nDne 11. listopadu 1949 byl navržen na mimořádného profesora základního bohosloví, ke však jmenování nedošlo. 2. října 1950 byl ustanoven státním docentem základní teologie na Římskokatolické Cyrilometodějské bohoslovecké fakultě v Praze s účinností od 1. září 1950 a vedoucím katedry křesťanské filosofie a základního bohosloví. 30. ledna 1951 byl jmenován profesorem základního bohosloví s účinností od 1. ledna 1951. Dne 16. února 1952 byl jmenován katedrovým profesorem s účinností od 1. ledna 1952. Jeho akademické působení bylo ukončeno 30. června 1976, kdy odešel do důchodu. V akademickém roce 1976–1977 v rámci tzv. \"čestného roku\" vyučoval jako lektor srovnávací vědy náboženské. Od 1. října 1990 až do smrti byl profesorem religionistiky na Katolické teologické fakultě Univerzity Karlovy v Praze. Zemřel 5. května 1993 v Praze.\n\nČasopisecké studie, zejména: \"Časopis katolického duchovenstva\", Duchovní pastýř. Příspěvky ve sbornících.\n\n\n\n"}
{"id": "796838", "url": "https://cs.wikipedia.org/wiki?curid=796838", "title": "Siluety (album)", "text": "Siluety (album)\n\nSiluety je studiové album skupiny DG 307. Album původně vyšlo vlastním nákladem v roce 1998 a v roce 2001 ho potom v reedici vydalo vydavatelství Guerilla Records. Nahrávání alba probíhalo ve studiu COX v Praze.\n\nAutorem všech textů je Pavel Zajíček, hudbu složila skupina DG 307.\n"}
{"id": "796840", "url": "https://cs.wikipedia.org/wiki?curid=796840", "title": "Vladimír Štědroň", "text": "Vladimír Štědroň\n\nVladimír Štědroň (30. března 1900, Vyškov – 12. prosince 1982, Brno), byl český právník, klavírista, varhaník, violista, dirigent, hudební skladatel a pedagog.\n\nByl synem vojenského hudebníka, kapelníka, ředitele kůru a učitele hudby ve Vyškově, Františka Štědroně (1868–1928). U otce získal základní hudební vzdělání i první praxi a již ve 14 letech začínal komponovat. Ve Vyškově vystudoval gymnázium, ale již v té době se podílel na hudebním životě města. Hrál na klavír, varhany, violu a dokonce i dirigoval. Vstoupil na Právnickou fakultu Univerzity Karlovy v Praze a během studia práv navštěvoval i konzervatoř, kde studoval skladbu u Josefa Bohuslava Foerstera, Vítězslava Nováka a Josefa Suka. Současně působil i jako sbormistr a klavírní doprovazeč.\n\nPo absolvování Právnické fakulty se stal sekretářem Vrchního soudu v Brně a na Masarykově univerzitě navštěvoval přednášky z hudební vědy. Za nacistické okupace byl okresním soudcem v Klatovech a v letech 1945–1950 v Kolíně. Od roku 1950 pracoval jako právník Finanční prokuratury v Praze a v letech 1950–1951 působil jako lektor na Akademii múzických umění. Zároveň byl pověřen přednáškami na Pedagogické fakultě Univerzity Karlovy a na Konzervatoři.\n\nVe svých skladbách byl pokračovatelem svých učitelů Vítězslava Nováka a Josefa Suka. Byl skladatelem bohaté invence a živého smyslu pro zvukovou barevnost a vroucí výraz.\n\nJeho bratři byli rovněž vynikajícími hudebníky. Miloš Štědroň (1902–1970) a Jan Štědroň (1907–1981) byli znamenitými houslisty a Bohumír Štědroň (1905–1982) se stal jedním s předních českých muzikologů. Hudbě se věnují i jeho synovci, skladatel, pedagog a muzikolog Miloš Štědroň a zpěvák a herec Jiří Štědroň.\n\n\n\n\n\n\n\n\n"}
{"id": "796845", "url": "https://cs.wikipedia.org/wiki?curid=796845", "title": "Hyperbolometrická funkce", "text": "Hyperbolometrická funkce\n\nHyperbolometrické funkce jsou funkce inverzní k funkcím hyperbolickým. Jedná se o funkce argument hyperbolického sinu (\"argsinh x\"), argument hyperbolického kosinu (\"argcosh x\"), argument hyperbolického tangens (\"argtanh x\") a argument hyperbolického kotangens (\"argcoth x\").\n\nFunkce formula_1\n\nFunkce formula_5\n\nFunkce formula_9\n\nFunkce formula_14\n\nformula_18\n\nformula_19\n\nformula_20\n\nformula_21\n\nformula_22\n\nformula_23\n\nformula_24\n\nformula_25\n\nformula_26\n\nformula_27\n\nformula_28\n"}
{"id": "796852", "url": "https://cs.wikipedia.org/wiki?curid=796852", "title": "Mirek Kaufman", "text": "Mirek Kaufman\n\nMirek Kaufman (* 15. dubna 1963, Žatec) je současný český malíř.\n\nV letech 1983–1989 studoval na Akademii výtvarných umění v Praze a na École nationale supérieure des beaux-arts v Paříži. V letech 1990–1994 pobýval na studijních pobytech střídavě ve Francii a ve Švýcarsku (1991–1992: Paříž, 1992–1993: Ženeva, ARTES, Fondation Samuel Buffat, 1993: Epernay, 1993–1994: La Chaux-de-Fonds).\n\nOd počátku je tvorba Mirka Kaufmana založena na práci s barvou a skládá se z rozsáhlejších obrazových cyklů. Svou inspiraci autor nachází v neohraničeném prostoru kosmologie či vědeckého experimentu, ale i v jiných oblastech. Jako příklad takto pojatých projektů lze z chronologie jeho tvorby uvést cyklus Tmavomodrý samet, volně inspirovaný neklidnými vodami Davida Lynche, sérii Pod povrchem, která mapuje minimalistické události v mikrosvětě, spolupráci s vědci z francouzského INSERMU, která se stala motivací pro projekt Mezi vědou a barvou. Obrazy vystavené pod názvem Do neznáma směřovaly do blízkého či vzdáleného vesmíru, o kterém si každý z nás vytváří zcela jedinečnou vlastní iluzi. Limitovaná škála i plynulé prolínání barevných vrstev již směřují k obsáhlému projektu z nedávné doby, který nese název Tekuté písky. Zde se autor vyjadřuje k mezním možnostem práce s barvou. Pro jeho malbu je tu charakteristická právě její tekutost, která v přeneseném významu v sobě nese i pocity nestability a ohrožení.\n\nI přes toto tematické ukotvení přistupuje malíř k obrazu zcela svobodně a často bez předchozí přípravy pracuje volně s barevnou hmotou. I když prostorové i tvarové abstrahování patří k základním znakům jeho tvorby, snaha o zachycení fyzické stránky lidské existence jej provází od jeho prvních malířských pokusů.\n\nKromě malby, která je jeho hlavním oborem, se věnuje i fotografii a příležitostně i grafickému designu a tvorbě autorských knih. I v těchto paralelních činnostech je vždy dominantní snaha o propojení daného média se světem malby. Fotografické cykly jsou tak svým pojetím často na samé hranici mezi obrazem čistě fotografickým a přesahem plynule navazujícím na malbu.\n\nV posledních letech se zabývá prací na více souvisejících cyklech převážně velkých formátů, které byly pod pracovním názvem \"Tekutá malba\" několikrát prezentovány v Čechách i v zahraničí.\n\nOblíbený citát z dějin moderního výtvarného umění – týká se malíře Balthuse a jeho postoje k vlastním životopisným údajům:\n... Když Balthuse před jeho retrospektivou v londýnské Tate Gallery v roce 1965 požádal kurátor John Russel o nějaké biografické informace, poslal mu malíř krátký telegram:\n\"Žádné životopisné detaily. Začněte: Balthus je malíř, o němž se nic neví. Nyní se podívejme na jeho obrazy. S pozdravem B.\"\n\n\n\nZastoupen v řadě sbírek v České republice, Francii, Belgii, Švýcarsku, Německu, USA ...\n\n\n"}
{"id": "796855", "url": "https://cs.wikipedia.org/wiki?curid=796855", "title": "Karol Jurík", "text": "Karol Jurík\n\nKarol Jurík (* 13. září 1932) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako stavební technik. Ve volbách roku 1976 zasedl do slovenské části Sněmovny národů (volební obvod č. 96 - Šurany, Západoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796858", "url": "https://cs.wikipedia.org/wiki?curid=796858", "title": "Ostafrikasaurus", "text": "Ostafrikasaurus\n\nOstafrikasaurus (\"ještěr z Německé východní Afriky\") byl masožravý teropodní dinosaurus z čeledi Spinosauridae, žijící v období svrchní jury (asi před 150 miliony let) na území dnešní Tanzanie (souvrství Tendaguru).\n\nPrvní fosilie tohoto dinosaura v podobě izolovaného zubu byla objevena mezi lety 1909 a 1913 německými expedicemi z berlínského Museum für Naturkunde, teprve v roce 2012 však byly formálně popsány francouzským paleontologem Ericem Buffetautem pod vědeckým jménem \"O. crassiserratus\".\nV současnosti je znám pouze jediný fosilní zub, který je tak holotypem a nese označení \"MB R 1084\". Původně byl popsán již v roce 1920 pod názvem \"Labrosaurus? stechowi\". Zub je dlouhý 49 mm a zřejmě patřil jakémusi vývojově primitivnímu spinosauridovi. V současnosti se zřejmě jedná také o nejstaršího a nejranějšího známého zástupce této čeledi.\n\n"}
{"id": "796862", "url": "https://cs.wikipedia.org/wiki?curid=796862", "title": "Jaroslav Kouřil", "text": "Jaroslav Kouřil\n\nJaroslav Kouřil (10. dubna 1913 Odrlice – 29. prosince 1981 Praha) byl český katolický kněz, vysokoškolský pedagog, teolog, pastoralista, vězeň nacistických koncentračních táborů a kanovník kapituly Všech svatých na Hradě pražském.\n\nStředoškolské vzdělání získal na reálném gymnázium v Litovli, které zakončil maturitou v roce 1932. Vystudoval Cyrillo-Methodějskou bohosloveckou fakultu v Olomouci, kterou zakočil v roce 1937 a poté byl ve stejném roce vysvěcen na kněze. V roce 1937 na téže fakultě získal doktorát teologie po předložení disertační práce s názvem \"Vliv Jesajáše proroka na vnitřní a zahraniční politiku jeho doby\", a byl promován 6. června 1946. Od 1. září 1939 do 23. května 1945 byl v koncentračních táborech. V akademickém roce 1946–1947 byl zástupcem profesora pastorálky a sociologie na bohosloveckém učilišti v Litoměřicích. Poté učil na středních školách. 2. září 1952 byl jmenován docentem Římskokatolické Cyrilometodějské bohoslovecké fakulty v Praze pro obor mravovědy (morální teologie), s účinností od 1. října 1952. Od roku 1953 zde suploval pastorální teologii. Dne 22. června 1953 byl jmenován profesorem pro obor mravovědy (morální teologie), s účinností od 1. října 1953. Dne 6. září 1955 byl tamtéž jmenován profesorem pro obor pastorální teologie, s účinností od 1. října 1955. Od roku 1954 byl pověřen vedením katedry praktických oborů, a v roce 1965 jmenován jejím vedoucím. Jeho působení na CMBF bylo ukončeno k 31. července 1969. Zemřel 29. prosince 1981 v Praze. Byl kanovníkem kapituly Všech svatých na pražském hradě. Pochován byl na vyšehradském hřbitově.\n\nČasopisecké studie, zejména: \"Duchovní pastýř\".\n\n\n\n"}
{"id": "796872", "url": "https://cs.wikipedia.org/wiki?curid=796872", "title": "Mária Kolesárová", "text": "Mária Kolesárová\n\nMária Kolesárová (* 24. června 1944) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako členka JZD. Ve volbách roku 1976 zasedla do slovenské části Sněmovny národů (volební obvod č. 138 - Sobrance, Východoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796873", "url": "https://cs.wikipedia.org/wiki?curid=796873", "title": "Bobby Moore", "text": "Bobby Moore\n\nRobert Frederick Chelsea \"Bobby\" Moore (12. dubna 1941 – 24. února 1993) byl anglický fotbalista, obránce, mistr světa z roku 1966, držitel bronzové medaile z Mistrovství Evropy 1968, vítěz Poháru vítězů pohárů v roce 1965.\n\nAnglickou reprezentaci vedl na vítězném šampionátu roku 1966 jako kapitán. Za anglickou reprezentaci odehrál 108 utkání, což byl dlouho anglický rekord (než byl překonán brankářem Peterem Shiltonem). V národním týmu vstřelil i dva góly a zúčastnil se ještě mistrovství v roce 1962 a 1970. Takřka celý svůj fotbalový život spojil s klubem West Ham United, hrál za něj v letech 1958–1974, sehrál za něj 544 ligových utkání a byl více jak dvacet let jeho kapitánem. Je tak legendou v dějinách klubu. S West Hamem vyhrál krom PVP také v Anglii velmi ceněný FA Cup (1964).\n\nV anketě Zlatý míč, která hledala nejlepšího fotbalistu Evropy, se roku 1966 umístil na čtvrtém místě, roku 1970 na druhém. Pelé ho označil za nejlepšího obránce, proti kterému kdy hrál. V roce 2002 byl zvolen 69. největším Britem všech dob. Figuruje na seznamu UEFA Jubilee 52 Golden Players.\n\n"}
{"id": "796877", "url": "https://cs.wikipedia.org/wiki?curid=796877", "title": "Lenka Geislerová", "text": "Lenka Geislerová\n\nLenka Geislerová, přezdívaná Lela (* 2. února 1975 Praha) je česká výtvarnice, zpěvačka a rapperka. Její sestry jsou známé herečky Ester Geislerová a Anna Geislerová.\n\nPochází z umělecké rodiny. Její matka Věra je akademická malířka a otec Petr Geisler byl lékař a japonolog (narozen 1949 a zemřel 3. ledna 2009 na těžkou cirhózu jater). Její babička z otcovy strany Růžena Lysenková byla prvorepubliková herečka. Má dvě sestry Annu a Ester, které jsou známé herečky. Má dvě děti Ference a Máriu.\n\nVystudovala Střední grafickou školu.\n\nVypracovala návrhy transparentů a pracovala jako výtvarnice plakátu pro film \"Krysař\" (2003). V roce 2007 dělala asistenta architekta svému švagrovi, filmovému architektovi Janu Kadlecovi pro film \"O uloupené divožence\". V roce 2008 vytvořila kostýmy pro epizodu \"Soukromé pasti: Ukradená spermie\". V roce 2011 vytvořila plakát pro film \"Nevinnost\" (nominace na cenu za nejlepší plakát v rámci Českých lvů 2011), kde hrála její sestra Anna jednu z hlavních rolí.\n\nLela pro časopis \"Respekt\" tvoří komiks \"Zen žen\".\n\n\n"}
{"id": "796878", "url": "https://cs.wikipedia.org/wiki?curid=796878", "title": "Brooke Smith", "text": "Brooke Smith\n\nBrooke Smith (* 22. května 1967, New York, USA) je americká herečka. Nejvíce je známá díky roli v televizním seriálu \"Chirurgové\", kde ztvárnila postavu Dr. Eriky Hahn a také díky roli Kateřiny Martinové ve filmu \"Mlčení jehňátek\" z roku 1991.\n\nNarodila se v New Yorku jako dcera vydavatele Gena Smithe a novinářky Lois Smith, která spolupracovala s hercem Robertem Redfordem a s dalšími herci a režiséry. Studovala na střední škole Tappan Zee High School v Orangetown/ Blauvelt, NY. Poté navštěvovala American Academy of Dramatic Arts, kterou po první roce studia opustila. Bydlela spolu se zpěvákem Jeffem Buckleyem předtím než nahrál svou nejznámější píseň a album \"Grace\".\n\nSmith se objevila v několika filmech, například \"Modernisté\" (1988), \"Mlčení jehňátek\" (1991), \"The Night We Never Met\" (1993), \"Pan Báječný\" (1993), \"Vanya on 42nd Street\" (1994), \"Last Summer in the Hamptons\" (1995), \"Můj nejmilejší bar\" (1996), \"Kansas City\" (1996), \"The Broken Giant\" (1998), \"Remembering Sex\" (1998), \"Náhodné setkání\" (1999), \"Eventual Wife\" (2000), \"\" (2001), \"For Earth Below\" (2002), \"Česká spojka\" (2002), \"Melinda a Melinda\" (2004), \"Andělé s ocelovým hlasem\" (2004), \"Shooting Vegetarians\" (2005), \"Zná ji jako svý boty\" (2005), a \"Jmenovec\" (2006).\n\nSmith účinkovala v šesté řadě seriálu \"Drzá Jordan\", kde hrála Dr. Kate Switzer, dále pak v seriálu \"Odpočívej v pokoji\", kde ztvárnila jednu z učitelů umění Claire Fisher a v seriálu \"Tráva\", kde hrála exmanželku Petera Scottsona, pozdějšího manžela hlavní postavy seriálu Nancy Botwin.\n\nBrooke hrála v pilotním díle seriálu \"Dirty Sexy Money\" Andreu, ale v dalších dílech byla nahrazena herečkou Sheryl Lee. Poté ale přišla její průlomová postava, tentokrát se jménem Dr. Erica Hahnová. Nastoupila totiž do seriálu \"Chirurgové\". Nakonec zde odehrála 23 epizod, a poté její postava odešla.\n\nZískala také role v seriálech \"Zločin v ulicích\", \"\", \"Právo a pořádek\", Myšlenky zločince\" a \"The Hunger\".\n\nSmith se objevila ve 4. sezóně v epizodě číslo 5 \"Haunt You Every Day\", ve které získala Dr. Hahnová místo šéfky kardiologického oddělení nemocnice Seattle Grace. Brooke Smith patřila v seriálu mezi hlavní postavy, ale v 5. sezóně byla vyhozena.\n\n3. listopadu 2008 sdělila magazínu \"Entertainment Weekly\", že její postava byla vyškrtnuta ze seriálu. Smith uvedla, že její postava byla \"opravdu velmi šokující\" a nadnesla, že důvodem vyškrtnutí postavy ze seriálu bylo to, že vyvolávala nepříjemné pocity kvůli lesbickému vztahu, který vedla s postavou Dr. Calliope Torres.\n\nSmith promlouvala 27. srpna 2008 ve veřejné debatě na shromáždění v Denveru na podporu nezávislého kandidáta Ralpha Nadera\n\nByla účastníkem newyorské hardcore punkové scény na konci 80. let, svědčí o tom její fotografie na stránkách spolku \"Street Boners and TV Carnage.\"\n\nSmith se 6. ledna 1999 vdala za ruského kameramana Steva Lubenskeho. Společně vychovávají dceru, Fanny Grace Lubensky, narozenou 12. března 2003 v New Yorku. V květnu roku 2008 adoptovala společně s manželem dívku z Etiopie, Lucy Dinknesh Lubensky. V současné době žijí v New Yorku ve čtvrti Upper West Side a v Hollywoode.\n\n"}
{"id": "796879", "url": "https://cs.wikipedia.org/wiki?curid=796879", "title": "Jan Opatrný", "text": "Jan Opatrný\n\nJan Opatrný (10. října 1895, Mýto – 7. prosince 1968, Praha) byl český katolický kněz, vysokoškolský pedagog, teolog, filozof a kanovník svatovítské kapituly.\n\nStředoškolské vzdělání získal v Rokycanech v letech 1980-1909, dále pokračoval na gymnáziu v Příbrami, které zakončil v roce 1915 maturitou. Ke kněžství studoval na bohoslovecké fakultě c.k. Karlo-Ferdinandovy university v Praze, kterou dokončil v roce 1919 a byl vysvěcen na kněze. Na téže fakultě získal také doktorát teologie poté co předložil disertační práci s názvem: \"\"De administratione bonorum fabricae secundum leges eccl. et civiles in Bohemia praesertim in Archidioecesi Pragensi, a saeculo XVII\"\", a byl promován 19. prosince 1936. V letech 1941-1945 vyučoval fundamentální teologii na Arcidiecézním bohosloveckém učilišti pražském. 26. září 1955 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích lektorem pro obor křesťanská filosofie pro akademický rok 1955–1956. Jmenování bývalo pak každoročně obnovováno vždy pro následující akademický rok až do roku 1961-1962. Dne 13. září 1962 bylo rozhodnutím jeho další akademické působení ukončeno. Byl kanovníkem pražské metropolitní kapituly u sv. Víta. Zemřel 7. prosince 1968 v Praze a pochován byl na břevnovském hřbitově u baziliky sv. Markéty v Praze.\n\n\n\n\n"}
{"id": "796882", "url": "https://cs.wikipedia.org/wiki?curid=796882", "title": "Ján Kováč", "text": "Ján Kováč\n\nJán Kováč (27. listopadu 1933 Dolné Sľažany - 20. června 1988 Podunajské Biskupice) byl slovenský a československý vysoký důstojník Sboru národní bezpečnosti, vrcholný představitel Státní bezpečnosti, dlouholetý náměstek federálního ministra vnitra, politik Komunistické strany Slovenska a poslanec Sněmovny národů Federálního shromáždění za normalizace. Po roce 1987 odstaven z veřejných funkcí.\n\nOd poloviny 50. let sloužil v ČSLA. K 1. září 1963 byl přeřazen na ministerstvo vnitra a stal se starším referentem bojové přípravy na Krajské správě ministerstva vnitra v Banské Bystrici. Od 1. ledna 1966 se stal pracovníkem vyšetřovacího odboru Státní bezpečnosti v Banské Bystrici a od 1. července 1970 velitelem pohotovostního útvaru Veřejné bezpečnosti Ministerstva vnitra Slovenské socialistické republiky. Od 1. února 1972 zastával post náčelníka Krajské správy Sboru národní bezpečnosti, pak od 1. června 1974 náčelníkem XII. správy federálního ministerstva vnitra. Od 1. června 1979 se stal náměstkem ministra vnitra ČSSR (od 1. října 1979 dokonce 1. náměstkem). 9. dubna 1980 byl povýšen na generálmajora. Koncem roku 1985 byl odvolán z postu 1. náměstka ministra vnitra a převeden do aktivní zálohy federálního ministerstva vnitra v Bulharsku. Pro účast na trestné činnosti v souvislosti s kauzou Stanislava Babinského byl k 31. srpnu 1987 zbaven funkce a 25. února 1988 propuštěn ze služebního poměru.\nVe volbách roku 1976 zasedl do slovenské části Sněmovny národů (volební obvod č.129 - Žilina, Středoslovenský kraj). Mandát obhájil ve volbách roku 1981 (obvod Žilina I). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "796883", "url": "https://cs.wikipedia.org/wiki?curid=796883", "title": "William Caxton", "text": "William Caxton\n\nWilliam Caxton (asi 1415~1422 – asi březen 1492) byl anglický obchodník, diplomat, spisovatel a tiskař. Do dějin Anglie se zapsal především jako první anglický knihtiskař. Roku 1473 vytiskl první tištěnou knihu v Británii: \"The recuyell of the historyes of Troye\". Roku 2002 byl díky tomu zvolen 68. největším Britem všech dob.\n\n\n"}
{"id": "796886", "url": "https://cs.wikipedia.org/wiki?curid=796886", "title": "Jirka", "text": "Jirka\n\nVýraz Jirka může znamenat:\n\n\n\n"}
{"id": "796888", "url": "https://cs.wikipedia.org/wiki?curid=796888", "title": "Božena Kudláčková", "text": "Božena Kudláčková\n\nBožena Kudláčková (* 23. října 1947) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dojička. Ve volbách roku 1976 zasedla do české části Sněmovny národů (volební obvod č. 19 - Český Krumlov, Jihočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796902", "url": "https://cs.wikipedia.org/wiki?curid=796902", "title": "Cosmin Contra", "text": "Cosmin Contra\n\nCosmin Marius Contra (* 15. prosince 1975, Temešvár, Rumunsko) je bývalý rumunský fotbalový obránce a současný fotbalový trenér.\n\nV roce 2001 vyhrál anketu Fotbalista roku Rumunska, v roce 2002 se v ní umístil na třetím místě.\n\n\n\n\n"}
{"id": "796903", "url": "https://cs.wikipedia.org/wiki?curid=796903", "title": "Let TWA 800", "text": "Let TWA 800\n\nLet TWA 800 byl pravidelný let společnosti Trans World Airlines z letiště Johna F. Kennedyho v New Yorku na Letiště Řím-Fiumicino s mezipřistáním na letišti Charlese de Gaulla v Paříži.\n\n17. července 1996 ve 20:19 hodin letadlo Boeing 747-131 s registračním označením N93119 vzlétlo a ve 20:31:12 zmizelo z obrazovek radaru. Na palubě bylo 212 pasažérů a 18 členů posádky. O 38 sekund později se ozval kapitán Boeingu 737 společnosti Eastwind Airlines s hlášením: \"Viděl jsem nějakou explozi ve výšce 16 000 stop (4 900 metrů).\" Vyšetřování zjistilo, že let TWA 800 se zřítil nad Atlantským oceánem po explozi neznámého původu. Havárii letadla nikdo nepřežil. Následné vyšetřování odhalilo, že explozi pravděpodobně, ne však s jistotou, způsobila jiskra z nezabezpečeného senzoru paliva. Osobní svědectví lidí z pobřeží tehdy přinesla i verze, že se mohlo jednat o teroristický útok nebo zbloudilou střelu amerického námořnictva. jedna z nepotvrzených ,ale ani nevyvrácených teorii říka,že letoun mohl zasahnout kulový blesk.\n\nNehodě se věnují dokumentární série \"Vteřiny před katastrofou\" a \"Letecké katastrofy\".\n"}
{"id": "796907", "url": "https://cs.wikipedia.org/wiki?curid=796907", "title": "Stanislav Kukrál", "text": "Stanislav Kukrál\n\nStanislav Kukrál (9. listopadu 1935 Kašina Hora - 12. ledna 2003 Písek) byl český a československý politik, bezpartijní poslanec Sněmovny národů Federálního shromáždění za normalizace. Během sametové revoluce na přelomu let 1989-1990 krátce ministr vlády České socialistické republiky a krátce rovněž předseda Federálního shromáždění.\n\nVystudoval střední průmyslovou školu, poté pracoval jako soustružník a následně jako vedoucí zásobování v Závodech na výrobu vzduchotechnických zařízení v Milevsku. K roku 1976 se profesně uvádí jako vedoucí zásobovacího oddělení.\n\nVe volbách roku 1976 nastoupil do české části Sněmovny národů (volební obvod č. 21 - Písek, Jihočeský kraj). Mandát získal opět ve volbách roku 1981 (obvod Písek) a ve volbách roku 1986 (obvod Strakonice). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci. Během sametové revoluce byl krátce předsedou Federálního shromáždění. Do této funkce byl instalován 12. prosince 1989 jako nestraník, byť s podporou KSČ. Na funkci předsedy parlamentu ovšem po několika týdnech rezignoval na základě dohody mezi politickými stranami a OF.\n\nPoté až do konce červnových voleb 1990 působil jako místopředseda Sněmovny národů Federálního shromáždění. V nových volbách nekandidoval a stáhl se z veřejného života.\n\nBěhem sametové revoluce v období prosinec 1989 - únor 1990 rovněž krátce působil jako ministr ministr - předseda Výboru lidové kontroly České socialistické republiky ve vládě Františka Pitry.\n\n"}
{"id": "796911", "url": "https://cs.wikipedia.org/wiki?curid=796911", "title": "Ján Lazor", "text": "Ján Lazor\n\nJán Lazor (* 4. září 1941) byl československý politik ze Slovenska rusínské respektive ukrajinské národnosti a bezpartijní poslanec Sněmovny národů Federálního shromáždění za normalizace.\n\nK roku 1976 se profesně uvádí jako dělník. Ve volbách roku 1976 zasedl do slovenské části Sněmovny národů (volební obvod č. 130 - Bardejov, Východoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "796912", "url": "https://cs.wikipedia.org/wiki?curid=796912", "title": "Emília Lechanová", "text": "Emília Lechanová\n\nEmília Lechanová (* 12. dubna 1945) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako elektrikářka. Ve volbách roku 1976 zasedla do slovenské části Sněmovny národů (volební obvod č. 119 - Ilava, Středoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "796913", "url": "https://cs.wikipedia.org/wiki?curid=796913", "title": "Josef Votruba (generál)", "text": "Josef Votruba (generál)\n\nJosef Votruba (8. listopadu 1879 Debř – 7. října 1959 Praha) byl československý generál a člověk perzekvovaný komunistickým režimem. V roce 1938 byl velitelem III. armády \"Štefánik\" a zemským velitelem na Slovensku a Podkarpatské Rusi. Byl zastáncem aktivní obranné taktiky.\n\nNarodil se v rodině Josefa Votruby a Marie, rozené Nedvědové. V září 1896 začal studovat na Kadetní škole pro zeměbranu ve Vídni, následovalo studium na Škole válečné. Při něm došlo k zahájení první světové války. Votruba jí začal na ruské frontě, později bojoval v Istrii a na Piavě. Po konci první světové války vojenskou kariéru na nějaký čas přerušil a nastoupil na místo československého zplnomocněnce ve Vídni. Úřednické místo mu však nevyhovovalo a tak se již na jaře 1919 zúčastnil vojenského střetu s Maďary na Slovensku. V armádě zůstal a kariérně stoupal. 1. ledna 1937 byl povýšen do hodnosti armádního generála. V období všeobecné mobilizace v roce 1938 byl pověřen velením III. armády \"Štefánik\" zodpovídající za obranu Slovenska a Podkarpatské Rusi, kterou tvořilo sedm divizí. Jeho štáb sídlil v Kremnici. Po Mnichovu velel od října 1938 krátký čas IV. armádě na jižní Moravě, ale kvůli razantně se zhoršující cukrovce byl nucen zažádat o převedení do výslužby. Oficiálně penzionován byl 1. ledna 1939. V té době žil v Bratislavě, odkud se po vzniku Slovenského státu přestěhoval do Čech. Kvůli postupující cukrovce přišel o obě nohy. Jeho manželka, původem Němka, zažádala v roce 1942 o německou státní příslušnost. Tento fakt byl po skončení druhé světové války předmětem vyšetřování, které prokázalo fakt, že tak učinila kvůli lepšímu přístupu k potravinovým lístkům pro nemocného manžela a nikoliv z důvodu sympatií k nacistům. Poté byl k 1. květnu 1946 opět přeložen do výslužby v původní hodnosti s odpovídajícím důchodem. Po komunistickém převratu byl v roce 1950 degradován na vojína, byl mu odňat důchod a byl nucen se vystěhovat z Prahy. Zemřel 7. října 1959.\n\n\n\n"}
{"id": "796922", "url": "https://cs.wikipedia.org/wiki?curid=796922", "title": "Růžena Lysenková", "text": "Růžena Lysenková\n\nRůžena Lysenková, provdaná Geislerová (16. prosince 1918 Diósgyőr – 6. září 2013), byla česká herečka.\n\nProvdala se a narodil se jí syn Petr (1949–2009), který byl lékařem a japanologem, a dcera Zuzana (* 1952), která je také herečka a jejímž manželem byl herec Pavel Soukup, se kterým má syna Adama. Má tři vnučky – Annu a Ester, které jsou úspěšné a známé herečky, a Lenku, jež je výtvarnice a zpěvačka. Měla také pravnoučata – Bruno Fidelio a Stella Ginger od Anny, Jan Etien a Mia Rosa od Ester a Ferenc a Mária od Lenky.\n\n\n"}
{"id": "796929", "url": "https://cs.wikipedia.org/wiki?curid=796929", "title": "Leonid Tibilov", "text": "Leonid Tibilov\n\nLeonid Charitonovič Tibilov (, osetsky: \"Тыбылты Харитъоны фырт Леонид\"; * 28. března 1952, Věrchnyj Dvan, Jižní Osetie) je jihoosetský politik, od roku 2012 do roku 2017 prezident částečně mezinárodně uznané Republiky Jižní Osetie.\n\nVystudoval Jihoosetský pedagogický institut v Cchinvali, poté v letech 1975 až 1981 působil jako učitel matematiky a fyziky na střední škole ve Znauru. Od roku 1981 byl profesionálním zaměstnancem sovětské státní bezpečnosti, absolvoval speciální kurz na škole KGB v Minsku. Od roku 1992 působil jako ministr státní bezpečnosti v té době mezinárodně neuznané Republiky Jižní Osetie, v roce 1998 se stal prvním místopředsedou vlády. O post prezidenta se poprvé ucházel roku 2006, kdy propadl se ziskem 0,9 % hlasů. Na jaře 2012 zvítězil v opakovaných prezidentských volbách \"(volby v listopadu 2011, po kterých se oba kandidáti prohlásili za vítěze, což vyvolalo ve státě se 70 tisíci obyvateli nepokoje, soud prohlásil za neplatné)\", funkce se oficiálně ujal 19. dubna 2012.\n\n"}
{"id": "796932", "url": "https://cs.wikipedia.org/wiki?curid=796932", "title": "Florián Sivák", "text": "Florián Sivák\n\nFlorián Sivák (16. prosince 1932 Dúbrava u Liptovského Mikuláše - 1997) byl slovenský právní historik, vysokoškolský pedagog, od roku 1984 profesor. Více než 30 let vyučoval na Právnické fakultě UK v Bratislavě. Zabýval se vývojem dějin státu a práva na území Československa a to hlavně na vývoj politických systémů, politických stran a na období Slovenského národního povstání.\n\n\n"}
{"id": "796934", "url": "https://cs.wikipedia.org/wiki?curid=796934", "title": "Satelitní gliová buňka", "text": "Satelitní gliová buňka\n\nSatelitní gliová buňka (amficyt, \"satellite glial cell\" - SGC), někdy prostě \"satelitní buňka\", je gliová buňka patřící k podpůrným buňkám periferní nervové soustavy (PNS) lemující vnější povrch neuronů a ohraničuje těla neuronů v gangliích. Pojmenování buněk jako satelitní vychází z představy podobnosti těchto buněk s měsíci/satelity okolo planet.\nSatelitní buňky jsou podobného embryologické původu jako Schwannovy buňky v periferní nervové soustavě, oboje bylo je odvozováno během vývoje embrya z neurálního hřebene. \nSatelitní buňky mají mnoho funkcí, včetně kontroly mikroprostředí sympatických ganglií, pravděpodobně mají stejnou roli jako astrocyty v centrální nervové soustavě. \n\nMimo strukturální funkce také dodávají neuronům živiny (regulace kyslíku a oxidu uhličitého), zařizují výměnu živin a odpadních produktů mezi tělem neuronu a extracelulární matrix a fungují také jako ochranné buňky (pomáhají izolovat neuron od jiných stimulů než ze synapsí). Dále figurují v expresi různých receptorů, které umožňují řadu interakcí s neuroaktivními chemickými látkami. \n\nMnoho z těchto receptorů a dalších iontových kanálů hraje roli ve zdravotních problémech jako je chronická bolest \na herpes simplex \n\nSatelitní gliové buňky se nacházejí v periferní nervové soustavě, obklopují těla neuronálních buněk v gangliích. Konkrétně pak v smyslových, sympatických a parasympatických gangliích. \nJako tělo satelitní buňky je označována oblast obsahující jedno poměrně velké buněčné jádro. Toto tělo se směrem do stran rozšiřuje a formuje tak perineurální procesy. Oblast obsahující jádro má největší objem cytoplazmy, což dělá pouzdro silnějším. Toto pouzdro může být také silnější, pokud je více satelitních buněk vrstveno nad sebou. \nI přes svůj plochý tvar obsahují satelitní buňky všechny běžné buněčné organely nutné pro vznik buněčných produktů a udržování homeostázy. Plazmatická membrána je velmi tenká a nepříliš hustá, což souvisí s adhezními molekulami, receptory pro neurotransmitery a další molekuly, a iontovými kanály (zejména draslíku). V každé individuální satelitní buňce je drsné endoplazmatické retikulum i hladké endoplazmatické retikulum, ovšem hladké je mnohem méně časté. Golgiho aparát a centrioly se nejčastěji nalézají blízko buněčného jádra, na druhou stranu, mitochondrie jsou rozmístěné v cytoplasmě spolu s organelami zajišťujícími autofagii a další formy katabolické degradace, jako lysosomy, peroxisomy a lipofuscinová granula. \n\nMikrotubuly i intermediální filamenta můžeme vidět v celé cytoplasmě, nejčastěji leží paralelně s pouzdrem satelitní buňky. Tato vlákna se nacházejí ve větších koncentracích na místě, kde axon opouští tělo neuronu a na počáteční části axonu satelitní buňky sympatického ganglia. \nV některých satelitních buňkách senzorických ganglií byla objevená jednotlivá brva zasahující z vnějšku z buněčného povrchu blízko jádra do extracelulárního prostoru hlubokého zářezu v plasmatické membráně. \nNicméně, tato brva má pouze 9 párů periferních mikrotubulů a postrádá pár axiálních mikrotubulů, což dělá vlastní strukturu velmi podobnou brvám neuronů, Schwannovým buňkám a astrocytům centrální nervové soustavy.\n\nOhledně fyziologické role satelitních buněk probíhá v současnosti stále výzkum, avšak aktuální teorie předpokládají významnou roli v kontrole mikroprostředí sympatických ganglií. Byla pozorována možnost regulace difuze molekul skrze membránu buňky satelitními buňkami, neboť neuron téměř celý obklopují.\n\nDále bylo dokázáno, že fluorescenční proteiny aplikované do cervikálních ganglionů za účelem obejití oběhového systému se nenacházejí na povrchu neuronu, což naznačuje možnost satelitních buněk regulovat extracelulární prostor individuálního neuronu. \n\nProbíhají i spekulace, že satelitní buňky v autonomních gangliích mají podobnou roli jako hematoencefalická bariéra mozku, tedy jako funkční bariéra pro velké molekuly.\nRole satelitních buněk jako regulátoru neuronálního mikroprostředí je dále charakterizována elektrickými vlastnostmi, které jsou velmi podobné astrocytům, \n\npřičemž homologní role satelitních buněk v sympatických gangliích je \"vyšetřována\" na základě dobře prostudované role astrocytů v kontrole mikroprostředí mozku. Mikroprostředí senzorických ganglií je kontrolováno vychytáváním látek specializovanými transportery nesoucími neurotransmitery do buněk při spojení s Na a Cl. \n\nDále byly v satelitních buňkách nalezeny transportery glutamátu a gama-aminomáselné kyseliny, \npřičemž se zdá, že hrají roli v kontrole složení extracelulárního prostoru ganglia. Enzym glutamin syntetáza, který katalyzuje přeměnu glutamátu na glutamin, se v satelitních buňkách nalézá ve velkém množství, plus satelitní buňky obsahují glutamátu příbuzné enzymy glutamát dehydrogenázy a pyruvát karboxylázy, mohou tedy zásobovat neurony nejen glutaminem, ale i malátem a laktátem \n\nSatelitní buňky nemají synapse, ovšem jsou vybaveny receptory pro různé druhy neuroaktivních látek, které jsou analogické neuronům. \nZakončení axonu, stejně jako jiné části nesou receptory pro látky jako je acetylcholin, kyselina gama-aminomáselná, glutamát, ATP, noradrenalin, substance P, a kapsaicin, které mají přímý vliv na fyziologii neuronů. Podle současných výzkumů mohou satelitní buňky také reagovat na stejné chemické podměty jako neurony. Dále probíhá výzkum ohledně role satelitních buněk v mechanismu opravy zranění neuronů. \n\nSatelitní buňky hrají významnou roli v mechanismu neuronálních poškození a zranění. Konkrétně pak zejména v přetrvávající chronické bolesti, která může zahrnovat hyperalgesii a další formy spontánní bolesti. \n\nSatelitní buňky mají schopnost uvolňovat cytokiny a další bioaktivní molekuly, které neuronálně přenášejí bolest.\nSatelitní buňky jsou přítomné v periferním nervovém systému v menším zastoupení než další známé gliové buňky, například astrocyty, mají ovšem vliv na nocicepci díky svým fyziologickým a farmakologickým vlastnostem.\nStejně jako astrocyty mají ovšem satelitní buňky schopnost \"cítění\" a regulace sousední neuronální aktivity.\nDále mohou satelitní buňky regulovat GFAP a podstupovat buněčné dělení, mají schopnost uvolnit chemoatraktanty analogické k chemoatraktantům vylučovaným Schwannovými buňkami a podílet se tak na proliferaci makrofágů. Dále bylo zjištěno narůstání spojování satelitních buněk po nervovém poškození, což má efekt na vnímání bolesti. Normálně gap junctions (\"skulinová spojení\") mezi přilehlými satelitními buňkami distribuují draslík, ovšem ve spojených satelitních buňkách počet gap junctions obrovsky narůstá, což vede ke zvýšení množství ATP a glutamátu. Zvýšená hranice glutamátu pak vede k \"pře-excitaci\" a zvýšení nocicepce.\n\nSenzorická ganglia byla spojována s virovými infekcemi jako herpes simplex, které mohou existovat v latentním stavu v gangliích desetiletí po primární infekci. \nPoté co je virus reaktivován, objeví se puchýřky na kůži a sliznicích. V průběhu latentní fáze onemocnění, jsou viry vzácně lokalizovány v satelitních buňkách senzorických ganglií, přičemž satelitní buňky mohou stále hrát důležitou roli v průběhu onemocnění. \nPředpokládá se, že satelitní buňky staví \"zdi\" za účelem zabránění šíření viru z infikovaného neuronu na neinfikovaný, \npřičemž pokud tato ochrana neobstojí, je umožněno šíření infekce. \nDále se předpokládá, že satelitní buňky mohou mít funkci zbavit ganglia viru, plus chránit a opravovat nervový systém po aktivaci viru. \n"}
{"id": "796940", "url": "https://cs.wikipedia.org/wiki?curid=796940", "title": "Kenny Roberts (hudebník)", "text": "Kenny Roberts (hudebník)\n\nKenny Roberts (14. října 1927, Lenoir City, Tennessee, USA − 29. dubna 2012, Athol, Massachusetts, USA) byl americký country zpěvák. Spolu s Billem Haleyem byl členem skupiny The Down Homers. Největší úspěch zaznamenal s písní „I Never See Maggie Alone“ z roku 1949.\n"}
{"id": "796941", "url": "https://cs.wikipedia.org/wiki?curid=796941", "title": "Nett", "text": "Nett\n\nNett je jednou z šesti obcí Pohnpei, největšího ze spolkových států Mikronésie. Zahrnuje severní část hlavního ostrova a přilehlé ostrůvky. Sousedí na západě s obcí Sokehs, z níž se v roce 1874 vydělila, na jihu s Kitti a na východě s obcemi U a Madolenihm. V květnu 1965 byla naopak z Nett do samostatné obce vydělena Kolonia, tehdejší hlavní město.\n\nV roce 2000 zde žilo 4821 obyvatel, v roce 2010 pak 6542 obyvatel.\n"}
{"id": "796945", "url": "https://cs.wikipedia.org/wiki?curid=796945", "title": "Alfa buňka", "text": "Alfa buňka\n\nAlfa buňka (A buňka) je endokrinní buňka nacházející se ve slinivce břišní. Jedná se o jeden z buněčných typů, které tvoří Langerhansovy ostrůvky. Produkuje hormon glukagon jako odpověď na nízkou hladinu glukózy v krvi.\n\nAlfa buňky mají v cytoplazmě jemná oválná granula (alfa-granula), která měří přibližně 0,3 μm a pod elektronovým mikroskopem mají silně elektronově denzní střed a světlejší okraj. Tato kulatá granula jsou na povrchu obalena membránou a jsou značně osmiofilní (váží osmium). Lze je impregnovat solemi stříbra. Ve světelném mikroskopu se od ostatních epitelových buněk pankreatu liší tím, že se granula barví azokarmínem červeně. V cytoplazmě nalezneme mitochondrie protáhlého tvaru, jaderný chromatin tvoří jemná granula. \n\nA buňky se nalézají na vnějším okraji ostrůvku a tvoří zhruba 20 % buněk v ostrůvku. (Zadní lalok slinivky nese méně než 0,5 %. Ocas, tělo a přední část hlavy, které pocházejí z embryonálního zadního pupenu, obsahují asi 20 % A buněk.)\n\nHlavní funkcí alfa buněk je produkce peptidického hormonu glukagonu, který při poklesu hladiny glukózy v krvi spouští v jaterních buňkách glukoneogenezi (tvorbu glukózy) a glykogenolýzu (rozklad zásobního polysacharidu glykogenu). Glukagon je v alfa buňkách syntetizován jako prekurzor proglukagon, který dává kromě glukagonu vzniknout i dalším peptidům, z nichž některé se podílejí na regulaci produkce dalších ostrůvkových buněk.\n\nInzulín a somatostatin inhibují produkci A buněk. K potlačení sekrece vede také kyselina γ-aminomáselná, která se vytváří v B buňkách, a vysoká hladina mastných kyselin v krvi. Produkci stimuluje velká část aminokyselin, katecholaminy, střevní hormony a glukokortikoidy.\n\nGlukagonomy (nádory alfa buněk) jsou spojeny se syndromy mírného diabetu, nekrotizující migrující zarudlé vyrážky, chudokrevnosti, žilní trombózy a závažných infekcí. Jsou vzácné, představují asi 1 % funkčních nádorů ostrůvkových buněk, a vyskytují se mezi 40. a 70. rokem života s nepatrnou převahou u žen. Dvě třetiny symptomatických glukagonomů jsou maligní.\n\nFunkční glukagonomy jsou obvykle velké a rozšiřují se do okolních struktur. Mikroskopicky zaujímají trámčité a pevné vzory stejně jako insulinomy. Nádorové buňky obsahují glukagon a pod elektronovým mikroskopem je možno spatřit charakteristické granule alfa buněk. U pacientů s nádorem alfa buněk je hladina glukagonu v plazmě zvýšená až 30krát oproti normálu.\n"}
{"id": "796948", "url": "https://cs.wikipedia.org/wiki?curid=796948", "title": "Řád národa", "text": "Řád národa\n\nŘád národa - Vlastenecká unie (zkratka ŘN - VU) je české politické hnutí národně konzervativního zaměření. Vzniklo transformací ze strany LIDEM založené na jaře 2012 okolo tehdejší místopředsedkyně vlády Karolíny Peake, původně pod názvem LIDEM – liberální demokraté (zkratka LIDEM). Nový subjekt byl zaregistrován 29. května 2012. Jeho zakladateli byla skupina politiků z Věcí veřejných, za které byli původně zvoleni do Poslanecké sněmovny, ale nesouhlasili s vnitrostranickým vývojem. Od 13. března 2014 do 11. června 2015 nesla strana název VIZE 2014, pak se transformovala na hnutí Řád národa.\n\nŘád národa − Vlastenecká unie se hlásí otevřeně ke konzervativnímu nacionalismu. Má blízké vztahy ke kontroverzní skupině Ortel, která pro předsedu Vlastenecké unie natočila předvolební klip. Sídlo Řádu je v bývalé Benešově vile v Praze, která patří Ruské federaci a sdílí zahradu s ruským velvyslancem. Vilu pronajímá blízký přítel prezidenta Miloše Zemana Zdeněk Zbytek, známý svou náklonností k putinovskému Rusku.\n\n\nV dubnu 2012 opustila Karolína Peake stranu Věci veřejné a spolu s několika dalšími bývalými poslanci Věcí veřejných začala připravovat vznik politického uskupení coby partnera koaliční vlády Petra Nečase. Počátkem května 2012 bylo oznámeno, že strana má již registrovanou doménu www.lidem.cz (držitelem je Charles Peake, manžel Karolíny Peake). Jméno strany odsouhlasil přípravný výbor této politické formace 3. května 2012. Uskupení chtělo sbírat nutných 1 000 podpisů pod petici k registraci strany a chtělo také oslovit studenty uměleckých škol, aby nové straně navrhli logo. Z přijatých návrhů vybrali 22. června 2012 logo, jehož autorem byl devatenáctiletý student Jakub Figura.\n\nStrana vznikla odchodem Karolíny Peake a části dalších politiků z Věcí veřejných, za které byli původně zvoleni do Poslanecké sněmovny. Odchod zdůvodnili svým nesouhlasem s politikou, kterou VV prosazovaly vůči svým koaličním partnerům. VV později vládní koalici opustili a přešly do opozice.\n\nPřípravný výbor sice zpočátku podcenil včasnost registrace své nové politické strany, protože žádost o registraci politického subjektu s názvem „LIDEM“ podala k Ministerstvu vnitra neznámá skupina osob už 9. května, ale nakonec se ukázalo, že tato žádost měla procesní vady a byla proto vrácena k přepracování.\n\nSoučástí vlády Petra Nečase byli dva členové LIDEM a straně náleželo také křeslo ministra bez portfeje, na které nominovala nestraníka:\n\nOd vzniku strany do rozpuštění sněmovny 28. srpna 2013 zasedalo osm členů LIDEM v Poslanecké sněmovně, kam byli v květnu 2010 původně zvoleni na kandidátce Věcí veřejných:\n\nK srpnu 2013 zůstalo členy původního neformálního uskupení LIDEM pět poslanců. V dolní komoře jednali jako \"nezařazení\", protože nebyl splněn minimální počet deseti poslanců nutných k založení poslaneckého klubu. Členkou strany byla původně i poslankyně Jana Suchá, která jí přestala být v roce 2013 po nezaplacení členských poplatků. Přesto zůstala v neformálním uskupení poslanců LIDEM.\n\nPo roce 2013 jde o neparlamentní uskupení.\n\nPoté, co předseda vlády Petr Nečas 20. prosince 2012 odvolal ministryni obrany Karolínu Peake po osmi dnech v úřadu, vyzvalo předsednictvo LIDEM své ministry, aby k 10. lednu 2013 podali demisi. Premiér odvolání zdůvodnil tím, že jeho důvěra k ní jako ministryni obrany, klesla do záporných hodnot. Za hlavní důvod označil její odvolání 1. náměstka Vlastimila Picka.\n\nPoslanec Viktor Paggio pro nesouhlas s odvoláním původních prohlášení a další účastí LIDEM na vládním projektu s ODS a TOP 09 3. ledna 2013 rezignoval na funkci místopředsedy strany. Dne 8. ledna 2013 republiková rada LIDEM zrušila výzvu a vyzvala k jednání s vládními partnery o nové podobě koaliční smlouvy.\n\nVe volbách do Poslanecké sněmovny Parlamentu České republiky v roce 2013 figurovali členové a bývalí poslanci za LIDEM Dagmar Navrátilová, Viktor Paggio, Jiří Rusnok, Jiří Mikl, Pavel Michalík, Radek Haviger a Viktor Mládek na kandidátkách Strany soukromníků České republiky, ale ani jeden z nich neuspěl. V komunálních volbách na podzim 2014 strana získala pouhé čtyři zastupitele v celé ČR.\n\n13. března 2014 byla strana LIDEM – liberální demokraté změněna na VIZE 2014.\n\nHnutí Řád národa potom vzniklo přetransformováním politické strany VIZE 2014 (na platformě politické strany LIDEM registrované 29. května 2012) na čtvrtém celorepublikovém sněmu, který se konal 31. května 2015. Sněm schválil změnu formy z politické strany na hnutí, změnu názvu na ŘÁD NÁRODA a především změnu politické cesty původní strany z cesty liberálního pravostředového zaměření na směr konzervativního nacionalismu. Současně byl zvolen nový předseda, 1. místopředseda a tři místopředsedové.\n\nPolitickým cílem hnutí je dostat se do parlamentu. Prosazuje vlastenectví, dodržování zákonnosti, respektování historického tradicionalismu.\n\nV květnu 2016 získalo hnutí parlamentní zastoupení, když poslanec Karel Fiedler, zvolený v roce 2013 původně do poslanecké sněmovny za Úsvit přímé demokracie Tomia Okamury, ohlásil přechod do Řádu národa a následný odchod z poslaneckého klubu Úsvitu. Předseda Josef Zickler prohlásil, že jeho hnutí usiluje o získání i dalších poslanců. Zároveň uvedl, že Řád národa má okolo 2000 členů. Karel Fiedler následně hnutí opět opustil a nyní je členem SNČR.\n\nDo senátních voleb 2016 hnutí vyslalo dva zástupce. V obvodu č. 4 - Most to byl herec a podnikatel Jiří Maria Sieber a v obvodu č. 25 - Praha 6 tiskový mluvčí Martin Šalek.\n\nPrvní předsedkyní strany byla na jejím ustavujícím sněmu 3. listopadu 2012 zvolena Karolína Peake. První místopředsedkyní se stala poslankyně Dagmar Navrátilová, dalšími místopředsedy tehdejší poslanci Viktor Paggio a Jiří Rusnok a dále člen strany Jiří Neumann. Ustavujícího sněmu se zúčastnilo sedmdesát delegátů, přičemž strana měla k tomuto datu okolo sta členů.\n\n\nDruhý celorepublikový sněm strany proběhl 9. listopadu 2013 a bylo na něm zvoleno nové vedení strany ve složení:\n\nNa třetím celorepublikovém sněmu konaném 15. února 2014 strana rozhodla o změně názvu na VIZE 2014 a zvolila nové vedení:\n\nPolitické hnutí Řád národa má toto vedení:\n\nNa sociální síti Facebook se strana navenek těší značné popularitě, její oficiální profil má (ke dni 18. ledna 2019) ~268 271 \"To se mi líbí\" od stejného množství uživatelů. Kolem uskupení se pohybují zejména fyzicky zdatní jedinci, ať již z ozbrojených složek, center bojových umění nebo posiloven.\n\n"}
{"id": "796951", "url": "https://cs.wikipedia.org/wiki?curid=796951", "title": "Hetera", "text": "Hetera\n\nHetera je pozdní až velmi pozdní moštová odrůda révy vinné (\"Vitis vinifera\") s růžovými až fialovočervenými hrozny, používaná k výrobě bílých vín. Byla vyšlechtěna na Slovensku v roce 1965, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, rodičovskými odrůdami jsou \"Tramín červený\" a \"Veltlínské červenobílé\".\n\nRéva vinná (\"Vitis vinifera\") odrůda \"Hetera\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, olistění je husté.\n\nList je středně velký, okrouhlý, pěti- až sedmilaločnatý se středně hlubokými až hlubokými výkroji, které jsou většinou otevřené, s oblým dnem, zoubkování na okraji listu je ostré, s rovnými stranami. Čepel listu je na rubu hustě chloupkatá. Řapíkový výkroj je uzavřený až překrytý s oblým dnem a s vejčitým průsvitem, řapík je narůžovělý až fialově růžový.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je středně velký, hustý, výrazně okřídlený, kónický, stopka je krátká, s fialovým odstínem. Bobule je malá, kulatá, růžovofialová až tmavočervená, se středně pevnou slupkou. Dužina je masitá až rozplývavá, plné chuti.\n\n\"Hetera\" je moštová odrůda révy vinné (\"Vitis vinifera\"), která byla vyšlechtěna na Slovensku v roce 1965 Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava.\n\nPochází ze složitého, inzucht-heterózního křížení, které není u vinné révy příliš používané, protože prodlužuje proces šlechtění nové odrůdy minimálně o 7 roků. Zkříženy byly inzuchtní semenáč odrůdy \"Tramín červený\" I1 TČ 76/10 s inzuchtním semenáčem odrůdy \"Veltlínské červenobílé\" I1 VČB 73/6. Vznikla tak odrůda s vysokým heterozním efektem, která převyšuje rodičovské odrůdy v některých hospodářsky významných znacích, zejména v síle růstu, v plodnosti a v kvalitě hroznů.\n\nInzuchtní (inbrední) semenáč (obecně, nikoli pouze u vinné révy) vzniká umělým samoopylením, popřípadě klonováním a následnou selekcí několika po sobě jdoucích generací rodičovské odrůdy. Vzniklá linie je dostatečně jednotná (uniformní) a stabilní. Při křížení obou rodičovských linií musí šlechtitel naopak zabránit samoopylení, odstraňuje se proto samčí květenství mateřské linie. Kříženec dvou homozygotních rodičovských linií bývá odolnější a výnosnější než rodiče, mluví se o tzv. heterózním efektu. Heterózní efekt je, na rozdíl od křížence jednoročních semenných kultur, stálý, neztrácí se v následující generaci kříženců a odpadá nutnost získávat hybridní osivo každým rokem nákladně z inzuchtních linií.\n\nV Listině registrovaných odrůd SR je odrůda zapsána od roku 2011, již od roku 2004 je právně chráněná. Na Slovensku je pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze ojediněle.\n\nŠlechtitelské označení odrůdy je \"HTČ x VČB 4/13\" (též \"HTCVCB 4/13\"). Název \"Hetera\" je odvozen od pojmu „heterózní efekt“, vychází tedy ze zvláštního postupu, použitého při šlechtění odrůdy.\n\nPozdními jarními mrazy odrůda netrpí, zimním mrazům odolává průměrně dobře, stejně jako stresům z výsušnosti půd. Olistění je husté, keře vyžadují prosvětlení listové plochy, aby se omezilo šíření padlí révového (\"Uncinula necator\"). Plodnost je vysoká, 16-19 t/ha při vysoké cukernatosti 22-29°NM a aciditě 8-9 g/l, potenciál extraktu je vysoký.\n\nOdrůda raší a kvete pozdně, bobule začínají zaměkat začátkem září, sklizeň nastává ve druhé dekádě října.\n\nOdrůda je náchylnější vůči plísni révové (\"Plasmopara viticola\") a padlí révovému (\"Uncinula necator\"). Při běžné preventivní ochraně jsou houbové choroby dobře zvládnutelné. Hrozny nemají sklon k hnilobě.\n\nOdrůda je náročná na polohy, vyžaduje chráněné polohy v teplých oblastech, nejlépe jižní svahy. Dobře prospívá v hlubokých půdách.\n\nPři zpracování hroznů je třeba zohlednit fakt, že \"Hetera\" má červenofialovou barvu slupky bobulí. Při cukernatosti nad 23°NM poskytuje přírodně sladká vína s typickou chlebovinkou, vhodná i k delšímu zrání. Při nižší cukernatosti jsou vína hrubší, proto se vyplatí se sklizní počkat.\nVína jsou plná, často ve vyšších přívlastcích až po výběry z hroznů a bobulí. Typově patří k aromatickým vínům, podobným vínům z odrůd, jako například \"Aurelius\", \"Rulandské šedé\", \"Děvín\" nebo \"Tramín červený\".\n\n\n\n"}
{"id": "796952", "url": "https://cs.wikipedia.org/wiki?curid=796952", "title": "Slovinsko na Letních olympijských hrách 2008", "text": "Slovinsko na Letních olympijských hrách 2008\n\nSlovinsko na Letních olympijských hrách 2008 v Pekingu reprezentovalo 61 sportovců (40 mužů a 21 žen). Reprezentanti vybojovali 5 medailí, z toho 1 zlatou 2 stříbrné a 2 bronzové.\n\n"}
{"id": "796954", "url": "https://cs.wikipedia.org/wiki?curid=796954", "title": "Tommy Marth", "text": "Tommy Marth\n\nTommy Marth (23. listopadu 1978 Las Vegas, Nevada, USA – 23. dubna 2012 tamtéž) byl americký saxofonista. Byl známý jako spolupracovník skupiny The Killers, se kterou hrál na albech \"Sam's Town\" (2006) a \"Day & Age\" (2008). V dubnu 2012 se zastřelil.\n\n "}
{"id": "796957", "url": "https://cs.wikipedia.org/wiki?curid=796957", "title": "Karel Šrom", "text": "Karel Šrom\n\nKarel Šrom (14. září 1904 Plzeň – 21. října 1981 Praha) byl český hudební skladatel a publicista.\n\nAbsolvoval gymnázium v Praze a pokračoval studiem práv na Právnické fakultě Univerzity Karlovy. Po promoci pracoval v právním oddělení \"Obce pražské\" až do roku 1945. Hudbu studoval soukromě. Byl mimo jiné žákem Karla Háby. V letech 1927–1929 byl hudebním dramaturgem Osvobozeného divadla. Působil jako hudební referent časopisů \"Československá republika\", \"Venkov\" a \"Rytmus\".\n\nPo skončení války se stal vedoucím hudebního odboru Československého rozhlasu a redaktorem hudebního oddělení nakladatelství Orbis a Státního nakladatelství krásné literatury, hudby a umění. V letech 1954–1960 působil jako ředitel Českého hudebního fondu.\n\nByl autorem mnoha publicistických prací propagujících českou hudbu a české umělce. Napsal stovky textů pro hudební vysílání Československého rozhlasu. Má velkou zásluhu na vybudování a organizaci Českého hudebního fondu.\n\n\n\n\n\nKomponoval rovněž taneční skladby a scénickou hudbu.\n\n\n"}
{"id": "796963", "url": "https://cs.wikipedia.org/wiki?curid=796963", "title": "Kostel Nanebevzetí Panny Marie (Habry)", "text": "Kostel Nanebevzetí Panny Marie (Habry)\n\nKostel Nanebevzetí Panny Marie je kostel v Habrech. \n\nStojí na základech původního románského kostela sv. Petra a Pavla ze 13. století, ze kterého se dodnes dochoval zazděný portál na severní straně presbytáře a zdivo sakristie. Kostel sv. Petra a Pavla byl postaven benediktiny z vilémovského kláštera. Kostel byl zřejmě vypálen buď v roce 1421 (vypálení vilémovského kláštera) nebo v roce 1422 při pronásledování Zikmundových vojsk husity. Další ránu kostel dostal v 17. století, kdy dvakrát vyhořel a byl vydrancován. \n\nS obnovou kostela se začalo v roce 1678 a o jeho dostavění se postaral hrabě Karel Leopold z Millesima. Věž ke kostelu byla přistavěna v 18. století, původní v ní byly zavěšeny dva zvony, první z roku 1676 a druhý z roku 1849, které byly během první světové války zrekvírovány. Dnešní zvony pocházejí z roku 1498 a 1492. Kostelní hodiny byly na věž posazeny 20. prosince 1907. U vstupu do kostela se nacházejí dvě kropenky z roku 1840. Na obou kropenkách jsou zkratky dárců, kteří byli bratři František (FCH) a Tomáš Chleborádovi (TCH). Věčná lampa nad oltářem pochází z roku 1892 a byla zavěšena P. Josefem Břízou. Z roku 1983 pocházejí dnešní varhany, které byly vytvořené Václavem Růtem z Kutné Hory.\n\nKostel je chráněn jako kulturní památka České republiky.\n"}
{"id": "796967", "url": "https://cs.wikipedia.org/wiki?curid=796967", "title": "Pietro Berno", "text": "Pietro Berno\n\nPietro Berno (1552 Ascona – 25. července 1583 Cuncolim) byl švýcarský jezuita a misionář.\n\nPo studiu filozofie a teologie na Pontificium Collegium Germanicum et Hungaricum de Urbe v Římě vstoupil v roce 1577 do jezuitského řádu. V roce 1578 odcestoval do Portugalska a roku 1579 byl na vlastní žádost poslán do Indie, kde byl v roce 1580 v Goa vysvěcen na kněze.\n\nBěhem svého tříletého působení na poloostrově Salcete se podílel na hanobení symbolů hinduistického náboženství (ničení chrámů, zabití posvátné krávy). Na jedné inspekční cestě byl spolu se svým řádovým bratrem Rodolfem Acquavivou zabit. Po jeho smrti jeho nadřízení prohlásili, že obrátil na víru víc pohanů než všichni církevní otcové dohromady.\n\nJako mučedníka ho papež Lev XIII. 2. dubna 1893 prohlásil blahoslaveným. Je pochován v katedrále ve Velha Goa, jeho hlavu uchovává farní kostel v Asconě.\n\n"}
{"id": "796975", "url": "https://cs.wikipedia.org/wiki?curid=796975", "title": "Dick Clark", "text": "Dick Clark\n\nRichard Wagstaff Clark (30. listopadu 1929 Bronxville, New York, USA – 18. dubna 2012 Santa Monica, Kalifornie, USA) byl americký televizní a rozhlasový moderátor. V letech 1957–1987 moderoval pořad \"American Bandstand\". Roku 1993 byl uveden do Rock and Roll Hall of Fame.\n"}
{"id": "796980", "url": "https://cs.wikipedia.org/wiki?curid=796980", "title": "Jerry McCain", "text": "Jerry McCain\n\nJerry McCain (18. června 1930 Gadsden, Alabama, USA − 28. března 2012 tamtéž) byl americký bluesový hráč na foukací harmoniku a zpěvák. Jeho první nahrávkou byla skladba „East of the Sun“ z roku 1953. Jeho bratr Walter McCain byl bubeník.\n\n"}
{"id": "796981", "url": "https://cs.wikipedia.org/wiki?curid=796981", "title": "Josef Hermach", "text": "Josef Hermach\n\nJosef Hermach (29. května 1924 Písek – 25. prosince 2002 Slaný) byl český katolický kněz, vysokoškolský pedagog, teolog, filosof, pastoralista a biblista.\n\nVystudoval klasické gymnázum v Plzni, které zakončil maturitou v roce 1943. Za II. světové války, v letech 1943-1945, byl v „Arcidiecézním bohosloveckém učilišti pražském“ a v závěru války byl totálně nasazen v Mirošově a Letňanech. V září 1945 začal studovat bohosloveckou fakultu University Karlovy v Praze, kterou dokončil v roce 1949. Na kněze byl v Praze vysvěcen 29. června 1949.\n\nPo kněžském svěcení byl 1. srpna 1949 ustanoven kaplanem v Petrovicích u Rakovníka. Dále působil od ledna 1951 jako administrátor v Čisté u Rakovníka. Od října 1953 byl ustanoven kaplanem v Praze–Karlíně a od července 1955 administrátorem v kostele sv. Gotharda v Praze–Bubenči.\nZde mu byl také k 1. května 1960 odňat státní souhlas k výkonu duchovenské činnosti, který neměl až do roku 1966. Pracoval tedy nejdříve jako dělník dva měsíce v Pragovce v Karlíně a poté 6 let jako výhybkář na nádraží v Praze–Vršovicích. Státní souhlas získal od 1. prosince 1966 a vrátil se do pastorace. Tu vykonával jako administrátor v Praze-Podolí, kde působil do konce září 1970.\n\nZároveň byl jmenován od 12. prosince 1967 spirituálem kněžského semináře v Litoměřicích, s účinností od 1. prosince 1967. Jeho působení ve funkci spirituála bylo ukončeno 30. září 1970. Na základě intervence litoměřického biskupa Štěpána Trochty byl 15. listopadu 1969 jmenován monsignorem. V letech 1968 až 1970 složil na CMBF v Litoměřicích státní zkoušky a v květnu 1970 s vyznamenáním (cum applasu) se stal licenciátem veškerého bohosloví. 12. října 1970 byl na Římskokatolické Cyrilometodějské bohoslovecké fakultě v Praze se sídlem v Litoměřicích jmenován asistentem, s účinností od 1. října 1970. Brzy poté, získal doktorát teologie po předložení disertační práce s názvem: \"„Ekumenický pohled na nerozlučitelnost manželství“\", a 16. prosince 1970 byl promován. Dne 5. září 1973 byl jmenován na CMBF odborným asistentem.\nV letech 1970-1972 by pověřen vyučováním biblické teologie, v letech 1970-1974 pastorální teologie, v letech 1971-1974 Nového Zákona a vyššího kurzu biblické řečtiny a v letech 1972-1974 filosofie.\n\nU příležitosti oslav jeho 50. narozenin mu bylo sděleno, že z rozhodnutí ministerstva kultury z CMBF v Litoměřicích odejít a 30. září 1974 bylo jeho akademické působení administrativně ukončeno. Odešel tedy do pastorace, kterou však vykonával i v době svého akademického působení, když v kostele sv. Václava v Praze na Smíchově sloužil pravidelně nedělní mši od 8 hodin. Od října 1974 byl jmenován farářem v Praze na Spořilově, ale v únoru 1975 onemocněl a v lednu 1976 odešel do invalidního důchodu. V těžké životní chvíli nemoci mu napsal krásný děkovný dopis tehdejší pražský biskup František Tomášek.\nV dalších letech přijímal pan doktor, jak ho jeho přátelé titulovali, ve svém smíchovském jednopokojovém bytečku množství návštěvníků. Byl mimořádně pozorným posluchačem a moudrým rádcem jak ostatně mohou dosvědčit i farníci ze všech míst, kde působil. V této době také přeložil množství knih a článků, především z němčiny a angličtiny, a věnoval této činnosti každou volnou minutu. Ovšem návštěva - živý člověk byl u něho vždy na prvním místě. Byl duchovním vůdcem s kněžským srdcem formovaným autentickou životní zkušeností, s velkou vnitřní vnímavostí, takže se u něho nacházelo útočiště velké množství lidí. Po částečném zotavení, od října 1989, byl ustanoven výpomocným duchovním ve farnosti sv. Václava v Praze na Smíchově. V prosinci 1989 dostal od biskupa kardinála Františka Tomáška pověření k vyučování starozákonních biblických věd, ale ze zdravotních důvodů učil až v letech 1992-1997. Od listopadu 1993 byl navíc jmenován externím spirituálem v kněžském semináři v Praze, a sloužil bohoslovcům až do roku 1995.\n\nDne 15. října 1997 jej kardinál Miloslav Vlk jmenoval kanovníkem Kolegiátní kapituly Všech svatých na Hradě Pražském. Po těžké nemoci a naplněném kněžském životě zemřel v nemocnici ve Slaném ve 3 hodiny v noci o Slavnosti Narození Páně dne 25. prosince 2002, obklopen láskyplnou péčí lékařů, ošetřovatelů a blízkých přátel. Poslední rozloučení s knězem pražské arcidiecéze Josefem Hermachem se konalo 7. ledna 2003 v 10 hodin v kostele sv. Václava na Smíchově a poté byl pohřben do rodinného hrobu na hřbitově na Malvazinkách.\n\nPřekladatel velkého množství knih s teologickou a spirituální tematikou.\nPřekládal z němčiny a angličtiny. Krom duchovní literatury přeložil rozsáhlé dílo Clive Staples Lewise popisující genezi a zánik Narnie.\n\n\n\n"}
{"id": "796989", "url": "https://cs.wikipedia.org/wiki?curid=796989", "title": "Výtržnictví", "text": "Výtržnictví\n\nVýtržnictví je trestný čin podle § 358 českého trestního zákoníku č. 40/2009 Sb., jehož prostřednictvím je chráněno zejména klidné občanské soužití a veřejný pořádek. V dřívějším trestním zákoně byla jeho prakticky stejná skutková podstata zakotvena v § 202. Jednání o menší intenzitě může být hodnoceno jako přestupek proti občanskému soužití, popřípadě veřejnému pořádku.\n\nVýtržnictví spáchá ten, kdo se veřejně nebo na místě veřejnosti přístupném dopustí hrubé neslušnosti nebo výtržnosti zejména tím, že napadne jiného, hanobí hrob, historickou nebo kulturní památku, anebo hrubým způsobem ruší přípravu, průběh, nebo zakončení organizovaného sportovního utkání, shromáždění nebo obřadu lidí.\n\n\"Výtržností\" ve smyslu § 358 odst. 1 tr. zákoníku rozumí jednání, které narušuje klidné soužití občanů, veřejný klid a pořádek. Výtržnost může být zaměřena proti nejrůznějším předmětům, zpravidla proti lidem a majetku. Povahu výtržnosti mohou mít též některá nenásilná jednání, zejména různá jednání svévolná. Zároveň je tu zpravidla ohroženo několik dalších chráněných zájmů, například zdraví lidí, domovní svoboda, cizí majetek, čest. Často jde tedy o souběh s dalším poruchovým trestným činem, například ublížením na zdraví, porušováním domovní svobody, poškozením cizí věci. Jde zpravidla o fyzické nebo psychické násilí, které vzbuzuje obavy o bezpečnost lidí nebo majetku.\n\n\"Hrubou neslušností\" se tu rozumí jednání, které porušuje závažným způsobem zásady občanské morálky (např. zhanobení hrobu, historické nebo kulturní památky, hrubé narušení slavnostního shromáždění nebo náboženského obřadu aj.).\n\nTrestem za výtržnictví je trest odnětí svobody až na dvě léta, případně až na tři roky, pokud jej pachatel spáchá opětovně nebo pokud jej spáchá jako člen organizované skupiny. Jako \"opětovně spáchané\" je hodnoceno to, pokud tentýž pachatel opakuje jakýkoliv případ téhož trestného činu a není významné zda se čin udál, nebo byl pouze připravován a nezáleží na uplynutí doby od prvního činu, tedy, že od něj uplynula značně dlouhá doba.\n\n\nVůči podobnému jednání, avšak o menší intenzitě, než jaká je vyžadována k posouzení jednání jako trestného činu, jsou v právním řádu zakotveny některé přestupky proti občanskému soužití podle § 7 zákona č. 251/2016 Sb., o některých přestupcích (dříve podle § 49 zákona č. 200/1990 Sb., o přestupcích).\n\nPřestupku proti občanskému soužití se dopustí ten, kdo\n\n\nNapříklad fyzické napadení občana, i když se jej pachatel dopustil na místě veřejnosti přístupném, nemusí vždy naplňovat skutkovou podstatu trestného činu výtržnictví podle § 358 tr. zákoníku. Při posuzování činů podobné povahy je nutno pracovat s vyhodnocování několika faktorů. Je tedy nutno:\nZpůsob provedení trestného činu zahrnuje především druh a povahu jednání jako znaku objektivní stránky skutkové podstaty trestného činu, stejně tak i použité prostředky. Z okolností přitěžujících sem lze zařadit zejména surový, trýznivý nebo zákeřný způsob spáchání. Dále sem patří zvlášť zavrženíhodný způsob provedení činu, spáchání trestného činu veřejně. Někdy může mít význam i intenzita naplnění některých zákonných znaků charakterizujících způsob jednání pachatele, jako je pokračovaní v trestném činu.\n\nZde jsou uvedeny některé typické činy, které bývají hodnoceny jako výtržnictví (jde ale pouze o příklady, hodnocení každého činu je individuální a musí se zhodnotit všechny podstatné faktory - viz kapitola \"Posuzování činů výtržnické povahy\"; odkazy na některá významná soudní rozhodnutí viz kapitoly \"Judikatura k trestnému činu výtržnictví\" a \"Judikatura k přestupkům výtržnické povahy\"):\n"}
{"id": "797002", "url": "https://cs.wikipedia.org/wiki?curid=797002", "title": "The Groundhogs", "text": "The Groundhogs\n\nThe Groundhogs je britská rocková skupina, založená koncem roku 1963. Prapočátky skupina sahají do roku 1962, kdy bratři Pete a John Cruickshankové založili skupinu The Dollar Bills. Ve stejný rok se do skupiny připojil Tony McPhee. Skupina se koncem roku 1963 přejmenovala podle písně „Groundhog's Blues“ John Lee Hookera. Skupinou prošlo mnoho dalších členů, v současné době zde z původní sestavy hraje pouze McPhee.\n\n\n\n\n\n\n"}
{"id": "797013", "url": "https://cs.wikipedia.org/wiki?curid=797013", "title": "James Pickens mladší", "text": "James Pickens mladší\n\nJames Pickens mladší (* 26. října 1954, Cleveland, Ohio, USA) je americký herec. Nejvíce známý je díky roli Dr. Richarda Webbera v seriálu televizní stanice ABC \"Chirurgové\" a také díky vedlejší roli zástupce režiséra Alvina Kershe v pozdějších sezónách science fiction seriálu \"Akta X\".\n\nPickens se narodil v Clevelandu v Ohio a dokud studoval na Bowling Green State University, o herectví nejevil zájem. Jeho první herecká role byla v univerzitní hře \"Matters of Choice\" od Chucka Gordona. Pickens získal bakalářský titul výtvarného umění v roce 1976.\n\nPickens začal svou hereckou kariéru v divadle v New Yorku rolí Waltera Leeho ve hře \"A Raisin in the Sun\". V roce 1981 účinkoval ve hře \"A Soldier's Play\" spolu s herci Denzelem Washintonem a Samuelem L. Jacksonem.\n\nV roce 1990 se Pickens přestěhoval na západní pobřeží amerického kontinentu a začal svou hollywoodskou kariéru rolí Zacka Edwardse v seriálu \"Another World\". Jeho kariéra pokračovala rolemi v seriálech \"Akta X\", \"Larry, kroť se\", \"Západní křídlo\", \"Roseanne\", \"Beverly Hills 90210\", \"JAG\" a \"Odpočívej v pokoji\".\nV roce 2002 získal Pickens epizodní roli zoo doktora ve filmu \"Červený drak\".\n\n28. února 2007 se James Pickens mladší zúčastnil benefičního koncertu předčítáním \"The Gift of Peace\" na americké univerzitě UCLA. Ztvárnil muže, kterého životní zkušenosti přimějí stát se dobrovolníkem v mírovém hnutí. Hrál zde společně s herci Edem Asnerem, Barbarou Bain, Amy Brenneman, Georgem Coem a Wendie Malick. Hra je otevřeným apelem a sbírkou pro přijetí rezolučního zákona , který požaduje zřízení ministerstva \"Oddělení míru\" v americké vládě, které by mělo být každoročně ze 2% financováno z Pentagonského rozpočtu.\n\nV roce 2005 byl Pickens vybrán do role Dr. Richarda Webbera v lékařském seriálu \"Chirurgové\".\n\nPickens je ženatý se zpěvačkou bývalé skupiny Musique Ginou Taylor. Společně vychovávají dvě děti. Ve volném čase se James Pickens mladší věnuje jezdectví a westernovému ježdění. Je členem United States Team Roping Championship a pravidelně se zúčastňuje westernových závodů po celém světě. Vlastní amerického kovbojového koně, který se jmenuje Smokey.\n\nPickensovi oba synové, Carl Tharps a Gavyn Picken, působí v show businessu. Jeho syn Carl v současné době pracuje na své hip hopové kariéře a je k vidění v televizních představeních zahrnující \"Hangin' with Mr. Cooper\", ve kterém působí společně se svým dlouhodobým přítelem Omarem Goodingem.\n\n"}
{"id": "797017", "url": "https://cs.wikipedia.org/wiki?curid=797017", "title": "Tyfový židovský hřbitov v Havlíčkově Brodě", "text": "Tyfový židovský hřbitov v Havlíčkově Brodě\n\nTyfový židovský hřbitov v Havlíčkově Brodě je unikátní historická památka. Je jediným hřbitovem svého druhu v České republice. Nachází se asi 1,5 km severně od centra města Havlíčkův Brod mezi poli, kde tvoří zalesněný pahorek.\n\nHřbitov byl založen roku 1917 poté, co v táboře přeplněném židovskými uprchlíky z Haliče a Bukoviny, který se nacházel na území dnešní psychiatrické léčebny, vypukla epidemie skvrnitého tyfu a pro její oběti již nebylo místo na židovském hřbitově v centru města. Pohřbívání zde však bylo ukončeno bezprostředně po skončení první světové války. Prostor hřbitova byl udržován po celé období první republiky, přestože Německý Brod zaznamenával úbytek židovského obyvatelstva. Kvůli holokaustu se po druhé světové válce na hřbitov téměř zapomnělo a jeho prostor téměř šedesát let chátral. Peníze na jeho nejnutnější opravy a údržbu byly poprvé poskytnuty až v roce 2004.\n\nHřbitov se nachází severně od Havlíčkova Brodu, asi 500 metrů za novým městským hřbitovem. Jedná se o velmi dobře patrný zalesněný ostrůvek v polích, kolem nějž byl po skončení první světové války vystavěn dřevěný plot a uvnitř také hřbitovní domek. Samotný prostor hřbitova tvořily vysoké stromy vysázené ve tvaru kříže, mezi nimiž byla nižší a hustší výsadba.\n\nNa hřbitovní ploše 25 x 25 m bylo dodnes zachováno 86 prostých náhrobních kamenů s hebrejskými nápisy. Výjimečně je uvedeno jméno, bydliště a datum úmrtí latinkou. Ke hřbitovu nevede žádná přístupová cesta. Do dnešních dní se nedochoval ani dřevěný plot, ani hřbitovní domek a těžko patrný je také původní záměr stromové výsadby. Přesto se jedná o jediný hřbitov svého druhu v českých zemích, jehož význam daleko přesahuje místní židovské dějiny.\n\n"}
{"id": "797018", "url": "https://cs.wikipedia.org/wiki?curid=797018", "title": "Monika Kvasničková", "text": "Monika Kvasničková\n\nMonika Kvasničková (* 10. prosince 1969 Praha) je česká herečka.\n\nVystudovala konzervatoř v Praze se zaměřením na herectví, zpěv a tanec. V 6 letech nastartovala účinkování jako herečka, tanečnice a zpěvačka. Vytvořila kolem 60 rolí ve filmech, seriálech, pohádkách, na divadle i v muzikálech, dabingu i reklamách. (seriál My všichni školou povinní, Let the sunshine, Hříchy pro pátera Knoxe, Pojišťovna štěstí, The Immortal, filmy Prázdniny pro psa, Čekání na Patrika, Maigret Comissario, O život, Muž, který se směje, muzikály Pomáda, Kráska a zvíře…)\n\nMá dva syny.\n\nPo revoluci se začala věnovat malování, grafice, designu a cestování. Realizovala výstavy v Los Angeles, Londýně i v Praze, malovala plážové bary v Indii, vytvářela návrhy kostýmů i plakátů pro divadlo i film. Se svým manželem Pinem produkovala akce a festivaly pro děti (Oranžový den - aneb den plný pomerančů), ilustrovala knížku pro děti (Říkanky z džungle). Inspirována mladším synem je Monika autorkou projektu TV-netového projektu a dětského seriálu o snech s názvem „Průzkumníci nočních snů“, na kterém pracuje jako scenáristka, výtvarnice a lektorka.\n\nUž čtvrtým rokem provozuje filmovou školu nazvanou „Před a Za kamerou“. Tento záhadný název symbolizuje myšlenku školy. Ten, kdo do školy přijde s úmyslem hrát ve filmu, si vyzkouší i ostatní filmové obory před i za kamerou a tak zjistí, která dovednost mu nejvíce vyhovuje. Kromě dětského herectví zde můžete studovat také základy režie, kamery, dramaturgie, ale i triků nebo animace. Monika tak předává své bohaté zkušenosti dětské herečky dalším generacím. V současné době chystají natáčení unikátní pohádky, ve které bude mnoho filmových triků a také více než 40 postav.\n\n\n"}
{"id": "797022", "url": "https://cs.wikipedia.org/wiki?curid=797022", "title": "Bombardón", "text": "Bombardón\n\nBombardón je žesťový basový nástroj rakouského původu. Tvarem i rozměry je blízký heligonu, oproti kterému se liší rozšířeným kónusem.\n"}
{"id": "797024", "url": "https://cs.wikipedia.org/wiki?curid=797024", "title": "Slavko Kvaternik", "text": "Slavko Kvaternik\n\nSlavko Kvaternik, (25. srpna 1878 Moravice – 13. června 1947, Záhřeb) byl jedním ze zakladatelů ustašovského hnutí, ministr zodpovědný za ozbrojené síly a válečný zločinec. Po obsazení jugoslávského království vojsky Osy v dubnu 1941 to byl právě on, kdo vyhlásil existenci Nezávislého státu Chorvatsko, fašistického satelitu zabírajícího přes polovinu původního jugoslávského území.\n\nKvaternik byl důstojníkem jak v rakousko-uherské armádě, tak i v ozbrojených silách Království SHS. Zastával klíčovou pozici v Národní radě Slovinců, Chorvatů a Srbů, která měla vyjednat budoucí uspořádání jugoslávského státu v období rozpadu Rakousko-Uherska. V 30. letech se aktivně podílel na rozvoji ustašovského hnutí mezi chorvatskými profašisticky smýšlejícími emigranty v Itálii.\n\nDo příjezdu Ante Paveliće do Chorvatska byl nejmocnějším mužem ve státě. Poté, co se zformovaly vládnoucí struktury, stal se ministrem obrany fašistického Chorvatska. Tu funkci zastával až do počátku roku 1943. Po skončení druhé světové války byl zajat americkou armádou a později vydán Jugoslávii. Nová partyzánská správa jej obvinila z válečných zločinů a odsoudila k trestu smrti. Slavko Kvaternik byl popraven 13. června 1947 v Záhřebu.\n"}
{"id": "797030", "url": "https://cs.wikipedia.org/wiki?curid=797030", "title": "Frankfurter Allgemeine Zeitung", "text": "Frankfurter Allgemeine Zeitung\n\nFrankfurter Allgemeine, plným názvem Frankfurter Allgemeine Zeitung für Deutschland (doslova „Frankfurtské všeobecné noviny pro Německo“, běžně užívaná zkratka FAZ) je německý konzervativně-liberální deník, který patří mezi nejrespektovanější německé i evropské noviny. Vydává jej nezávislá nadace \"Fazit\" ve Frankfurtu nad Mohanem. Průměrný náklad FAZ činil v roce 2016 kolem 250 000 výtisků, které se prodávají po celém světě, také v předplatném. Některé články jsou volně dostupné na internetové stránce \"www.faz.net\".\n\nNejvětšími konkurenty FAZ jako seriózního německého deníku jsou noviny Süddeutsche Zeitung, vydávané v Mnichově, a Die Welt, vydávané v Berlíně (dříve v Hamburku).\n\n\"Frankfurter Allgemeine Zeitung\" vychází od roku 1949 jako klasický liberální deník s mírným příklonem ke konzervativním názorům. Za obsah novin v současnosti zodpovídají a funkci šéfredaktora zastávají společně čtyři vydavatelé (\"Herausgeber\"), kteří rozhodují kolektivně.\n\nNoviny FAZ se významně podílejí na tvorbě veřejného mínění nejen v Německu, ale i jinde v Evropě. Zaměstnávají velký počet redaktorů pro politickou, hospodářskou, finanční, kulturní a sportovní část novin. Kromě toho disponují rozsáhlou sítí dopisovatelů po celém světě. Za léta své existence vyvolaly FAZ řadu významných kulturně-politických diskusí, mj. ve své každodenní rubrice „Dopisy vydavatelům“. Udržují jistou hranici mezi zpravodajstvím a komentáři a získaly si dobrou pověst spolehlivostí svých informací. Jejich pravidelným přispěvatelem byl od roku 1972 až do nedávna i český kreslíř a karikaturista Ivan Steiger.\n\nVýznamnou součástí každodenního vydání je \"Feulleiton\". V této části jsou otiskovány nejen fejetony redaktorů a jiných přispěvatelů, ale také recenze knih, operních a činoherních představení a koncertů vážné i populární hudby v Německu a jinde ve světě. Čtenáři zde naleznou také další nejrůznější zprávy ze všech oblastí kulturního života. Jako autoři vystupují mnohdy i významní němečtí a světoví spisovatelé.\n\nNa poslední straně politické části (zde pod hlavičkou \"Fremde Feder\" - „cizí pero“), ale někdy i ve fejetonu, jsou zhruba jednou týdně publikovány diskusní příspěvky významných osobností s nejrůznější politickou orientací. Ke slovu zde přicházejí mj. přední politikové němečtí i zahraniční, hospodářští činitelé a kulturní pracovníci.\nSoučástí FAZ jsou také nepravidelně vycházející přílohy k nejrůznějším tématům, jako jsou literatura (recenze velkého počtu krásné literatury a literatury faktu), management a také reklamní přílohy (např. o švýcarských a německých hodinkách, módě nebo o špercích).\n\nNoviny FAZ byly tradičně vedeny pěti vydavateli, kteří vždy patřili mezi nejvýznamnější německé novináře. Po smrti publicisty Franka Schirrmachera (* 5. září 1959, † 12. června 2014), zodpovědného za kulturní část (mj. fejetony), vedli FAZ až do března 2019 následující čtyři vydavatelé: Werner D’Inka, Jürgen Kaube, Berthold Kohler a Holger Steltzner. Každý z nich měl resp. má svůj tzv. resort. Kohler byl a je nadále zodpovědný za politickou část, Steltzner zodpovídal za hospodářskou část. V březnu 2019 byl Steltzner po neshodách s ostatními vydavateli propuštěn a od dubna 2019 jej nahradil Gerald Braunberger, doposud zodpovědný za finanční část novin.\n\nPředsedou dozorčí rady FAZ je od roku 2019 Andreas Barner, který byl předtím v letech 2009 až 2016 hlavním manažerem velké farmaceutické společnosti Boehringer Ingelheim.\n\nFAZ nepřímo navazují na deník \"Frankfurter Zeitung\", který založil roku 1859 finančník L. Sonnemann jako burzovního zpravodaje a který se postupně vyvinul v jedny z nejvlivnějších německých novin. Přispívali do nich autoři jako Theodor Adorno, Walter Benjamin, Lion Feuchtwanger, Heinrich Mann, Thomas Mann, Joseph Roth, Anna Seghers, Max Weber nebo Stefan Zweig. Redakce nepodporovala německý vstup do první světové války, naopak přijala Versailleský mír a podporovala politický systém Výmarské republiky. Po nástupu nacismu v roce 1933 byly noviny nejprve „zglajchšaltovány“, ale nakonec byly roku 1943 zastaveny.\n\nFAZ přímo navazují na noviny \"Allgemeine Zeitung\", které vycházely od roku 1946 s francouzskou pomocí v Mohuči, a odkud do nich přešla řada redaktorů. Od roku 1949 vycházely FAZ nejprve v Mohuči, od roku 1950 pak ve Frankfurtu nad Mohanem. Noviny měly dlouhou dobu poměrně konzervativní vzhled. Dodnes vycházejí s titulem \"Frankfurter Allgemeine\" ve fraktuře, pod těmito dvěma slovy je na další řádce text \"Zeitung für Deutschland\" („noviny pro Německo“). Fotografie byly do roku 2007 ve FAZ otiskovány jen výjimečně, až 5. října 2007 poprvé vyšly v modernizované podobě a s barevnými fotografiemi. V posledních letech uveřejňují na první straně (pod tzv. impresem) často černobílé nebo barevné karikatury k závažným i méně závažným tématům.\n\nOd nástupu internetových publikací, zvláště od roku 2010, zápasí FAZ jako mnohé tištěné deníky a časopisy s klesajícím nákladem: v roce 2012 činil náklad asi 350 tisíc, v roce 2016 jen 250 tisíc. Musely prodat přidružená nakladatelství knih (Kösel, DVA, Manesse). Přesto patří mezi hospodářsky nejstabilnější novinové koncerny v Německu. Nedávno dokonce převzaly konkurenční deník \"Frankfurter Rundschau\", jehož redakci bylo zaručeno pokračování dosavadní levicově-liberální orientace.\n\nNejdůležitější odnoží deníku FAZ jsou nedělní noviny \"Frankfurter Allgemeine Sonntagszeitung\", které vycházejí od roku 2001. Podle agentury pro průzkum reklamního trhu AWA je v roce 2015 pravidelně četlo 1,13 milionu lidí. Ačkoliv nedělní noviny F.A.S. (jak se zkráceně nazývají) využívají možností, které jim personálně a materiálně poskytuje vydavatelství FAZ, vystupují samostatně a mají 50 vlastních redaktorů. \n\nDalším produktem vydavatelství FAZ je čtvrtletník \"Frankfurter Allgemeine Quarterly\", který vyšel poprvé v listopadu 2016. Tehdy byl vydán v nákladu 75 000 výtisků. Má formát 28,5 × 21 cm a jeden sešit stojí 10 eur.\n\n\n"}
{"id": "797032", "url": "https://cs.wikipedia.org/wiki?curid=797032", "title": "Zdeňka Lietavská", "text": "Zdeňka Lietavská\n\nZdeňka Lietavská (* 19. května 1946) byla česká a československá politička a bezpartijní poslankyně Sněmovny národů Federálního shromáždění za normalizace.\n\nVe volbách roku 1981 (obvod Karviná, Severomoravský kraj) zasedla do české části Sněmovny národů. Mandát obhájila ve volbách roku 1986 (obvod Karviná). Ve Federálním shromáždění setrvala do roku 1990.\n\n"}
{"id": "797033", "url": "https://cs.wikipedia.org/wiki?curid=797033", "title": "Arpád Račko", "text": "Arpád Račko\n\nArpád Račko (17. července 1930 Szolnok, Maďarsko – 2. ledna 2015 Košice) byl slovenský sochař maďarského původu žijící v Košicích.\n\nSpolu se Stanislavem Hanzíkem studoval v letech 1951–1956 na pražské AVU u profesora Jana Laudy, kde díky talentu dostal \"čestný rok\" navíc. Ovlivnilo ho dílo Josefa Václava Myslbeka a Jana Štursy. Věnoval se volné plastice, podobiznám, reliéfům i monumentálním realizacím ve spojení s architekturou. Jako znamenitý portrétista malířsky zachytil významné osobnosti domácího kulturního a veřejného života (herečka Mária Kráľovičová, prezident Rudolf Schuster, primátor Košic Richard Raši). Račkova tvorba je součástí nejvýznamnějších slovenských muzeí a galerií, soukromých sbírek v České republice, Francii, Rusku, Švýcarsku, Polsku, USA, Švédsku, Německu, Anglii a Kanadě, ale rovněž kupříkladu Václava Havla, Alexandra Kwaśniewského, Luciana Pavarottiho nebo Hillary Clintonové. Jeho sousoším \"Hudba a poezie\" je Slovensko zastoupeno v OSN.\n\nV roce 1988 mu byl udělen titul Národní umělec.\n\n"}
{"id": "797036", "url": "https://cs.wikipedia.org/wiki?curid=797036", "title": "Hana Brejchová", "text": "Hana Brejchová\n\nHana Brejchová (* 12. prosince 1946, Praha) je bývalá česká herečka. Její sestra je velmi známá herečka a jedna z největších hereckých hvězd českého filmu 50. a 60. let 20. století, Jana Brejchová.\n\nPochází z početné pražské rodiny, ze šesti sourozenců (Jaroslav, Blanka, Jana, Hana, …, Josef). Její otec byl řidič dálkové dopravy. Její manžel byl Jaroslav Bařina. Má dvě dcery - adoptovanou Veroniku Brejchovou a Světlanu, která má už z 1. manželství dceru Lucii, z 2. manželství syna Matýska a ze 3. manželství dva kluky.\n\nV roce 1965 onemocněla Hana těžkou infekční žloutenkou a musela přerušit ročník na gymnáziu, kde studovala. Obsadil ji režisér Miloš Forman, tehdejší manžel její sestry Jany Brejchové, do hlavní role Anduly ve filmu \"Lásky jedné plavovlásky\". Role jí přinesla velkou popularitu a stala se známou. Film byl nominovaný na Oscara a Hana doprovázela Formana na všech festivalech. Na festivalu v Benátkách se umístila na 3. místě v kategorii za nejlepší ženský herecký výkon (až za ní se umístila dokonce velká hvězda Claudia Cardinalová).\n\nPoté si zahrála v několika filmech, ale už jen pouze v epizodních rolích. Následující roky žila v ústraní.\n\nUž 30 let se nestýká se sestrou, nevolají si ani si nepíší. Jana tvrdí, že důvodem jsou Haniny pavlačové drby. Hana dříve také milovala Miloše Formana, ale jelikož to byl Janin manžel, nikdy nebyli více než přátelé, byl to její důvěrník. Do Formanovy smrti v roce 2018 s ním udržovala přátelství, volali si a psali.\n\nV roce 2009 v bytě na pražské Argentinské ulici, kde žila, vypukl požár, který zapříčinila hořící dekorativní svíčka nebo netípnutá cigareta, u které Hana usnula. Jelikož se nadýchala zplodin a otravě kysličníkem uhelnatým, byla hospitalizovaná v Nemocnici Na Františku a poté v Psychiatrické léčebně v Bohnicích. Potom se odstěhovala do garsonky v domě s pečovatelskou službou. Trpí cukrovkou.\n\nDnes žije v Domě s pečovatelskou službou ve středočeském Buštěhradu.\n\n\n\n"}
{"id": "797039", "url": "https://cs.wikipedia.org/wiki?curid=797039", "title": "Donald Pleasence", "text": "Donald Pleasence\n\nDonald Pleasence (5. října 1919, Worksop, Spojené království – 2. února 1995, Saint-Paul-de-Vence, Francie) byl britský herec proslavený svou rolí v americké hororové sérii Halloween.\n\nNarodil se ve Worksopu v Nottinghamshire v Anglii do rodiny železničáře. Už jako malý měl v oblibě recitaci. Po maturitě se dostal na Royal Academy of Dramatic Art, ale kvůli stipendiu, které nedostal, na školu chodit nemohl. Rozhodl se tedy pracovat na dráze jako přednosta železniční stanice, o rok a půl později byl angažován v divadle jako herec a manažér. Časem se mu povedlo stát se opravdovým hercem, což uplatnil v roce 1939 ve své první premiéře v novele \"Wuthering Heights\". Svůj úspěch měl v plánu dále rozvinout, ale vše překazila válka.\n\nPracoval jako dřevorubec, později i pilot a navigátor bombardéru RAF. Po jednom sestřelení byl zajat do jednoho z německých táborů, kde strávil rok. Válka skončila a Donald se vrátil zpět k herectví. Svůj zájem tak dál uplatňoval např. v dramatech \"Večer tříkrálový aneb Cokoli chcete\", \"Antonius a Cleopatra\", \"Julius Caesar\" a mnoho dalších.\n\nObjevil se v jedné z bondovek Žiješ jenom dvakrát, kde hrál záporáka, jako v mnoho jiných svých filmech. Dostal také roli v již zmiňovaném Halloweenu z roku 1978, dokonce i v dalších čtyřech dílech v této sérii nebo také ve válečném dramatu Orel přistál. Je také jeden ze zakladatelů společnosti Glasshouse Productions.\n\n"}
{"id": "797042", "url": "https://cs.wikipedia.org/wiki?curid=797042", "title": "Zvonek okrouhlolistý sudetský", "text": "Zvonek okrouhlolistý sudetský\n\nZvonek okrouhlolistý sudetský (\"Campanula rotundifolia\" subsp. \"sudetica\") je vzácná, sytě modře kvetoucí bylina. Je poddruh cirkumpolárně rozšířeného zvonku okrouhlolistého. Názory na jeho taxonomické zařazení se průběhem času měnily. V roce 1930 jej popsal Johann Hruby jako \"Campanula rotundifolia\" var. \"sudetica\" a v roce 1977  dospěl Miloslav Kovanda k jinému názoru a zařadil ho pod druh \"Campanula tatrae\" jako \"Campanula tatrae\" subsp. \"sudetica\" (Hruby) Kovanda. V dnešní době ho většina autorů považuje za poddruh zvonku okrouhlolistého a užívá pro něj jméno \"Campanula rotundifolia\" subsp. \"sudetica\" (Hruby) Soó.\n\nJe neoendemitem Sudetského pohoří (též Krkonošsko-jesenické subprovincie). Vyskytuje se v Krkonoších (Čertova zahrádka, Kotelní jámy, Obří důl) a v Hrubém Jeseníku (Červená hora, Keprník, Obří skály, Tabulové kameny). Vyrůstá nejčastěji na skalnatých svazích a zarostlých sutích, nejvíce mu prospívají kyselé a vlhké půdy málo bohaté na živiny, jeho areál výskytu je až do subalpínského vegetačního stupně.\n\nZvonek okrouhlolistý sudetský je \"Černým a červeným seznamem cévnatých rostlin ČR z roku 2000\", zařazen do kategorie ohrožený druh (EN) a vyhláškou MŽP ČR č. 395/1992 Sb. je považován dokonce za kriticky ohrožený druh (CR).\n\nTrsnatá vytrvalá rostlina s nevětvenou lodyhou která bývá vystoupavá, převislá nebo položená a dosahuje průměrné výška od 10 do 15 cm. Těsně nad povrchem půdy vyrůstají z tenkého, plazivého, větveného oddenku přízemní listy dlouze řapíkaté, ledvinovitého až mělce srdčitého tvaru které jsou po obvodu vroubkované. Květné lodyhy mají přisedlé listy porůstající lodyhu převážně jen v její spodní části, jsou protáhle, úzce kopinaté, celokrajné nebo někdy zubaté. Přízemní listy částečně přezimují, během zimy kryjí obnovovací pupeny umístěné těsně u povrchu půdy.\n\nPětičetné květy vyrůstají jednotlivě nebo v chudém hroznu. Kališní lístky jsou úzce kopinaté, u báze jsou široké jen 1 až 1,5 mm. Rozeklaná koruna zvonkovitého nebo řidčeji válcovitého tvaru bývá dlouhá 18 až 22 mm, její široké korunní lístky jsou sytě modré až modrofialové. V květu je pět nesrostlých tyčinek s prašníky zhruba stejně dlouhými jako nitky. Lysý spodní semeník s nektarovými žlázkami má čnělku s trojitě rozeklanou bliznou, opylování je entomogamní. Prašníky jsou dříve zralé než blizny a jen zřídka dochází k samoopylení. Vykvétá v květnu až září. Rostlina je tetraploidní, 2n = 68. Plody jsou visící, blanité tobolky dlouze kuželovitého tvaru obsahující drobná semena. Tobolky mají otvory nahoře u stopky, takže zralá semena mohou vypadávat jen za pohybu tobolek (např. při větru).\n"}
{"id": "797046", "url": "https://cs.wikipedia.org/wiki?curid=797046", "title": "Lloyd Brevett", "text": "Lloyd Brevett\n\nLloyd Brevett (1. srpna 1931 Kingston, Jamajka − 3. května 2012 Saint Andrew Parish, Jamajka) byl jamajský kontrabasista a hudební producent, zakládající člen skupiny The Skatalites. V březnu 2012 jej zastihla mrtvice, stalo se tak dva dny poté, co zabili jeho syna. Zemřel v květnu téhož roku.\n"}
{"id": "797050", "url": "https://cs.wikipedia.org/wiki?curid=797050", "title": "Rough Diamond (hudební skupina)", "text": "Rough Diamond (hudební skupina)\n\nRough Diamond je bývalá britská rocková skupina, kterou založil zpěvák David Byron po svém odchodu od Uriah Heep, společně s bývalým kytaristou Humble Pie Clemem Clempsonem a bývalým bubeníkem Wings Geoffem Brittonem. V roce 1977 vydala skupina stejnojmenné album Rough Diamond, které dosáhlo pozice #103 v žebříčku Billboard 200. Skupina se krátce po vydání tohoto alba rozpadla.\n"}
{"id": "797053", "url": "https://cs.wikipedia.org/wiki?curid=797053", "title": "Ludmila Lužová", "text": "Ludmila Lužová\n\nLudmila Lužová (22. června 1926 - září 2011) byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nVe volbách roku 1981 (obvod Příbram, Středočeský kraj) zasedla do české části Sněmovny národů. Ve Federálním shromáždění setrvala do konce funkčního období, tedy do voleb roku 1986.\n\nV září 2011 se uvádí, že zemřela jistá Ludmila Lužová (narozena 1926) z Příbrami.\n\n"}
{"id": "797057", "url": "https://cs.wikipedia.org/wiki?curid=797057", "title": "Božík Macek", "text": "Božík Macek\n\nBožík Macek (* 11. září 1947) byl český a československý politik Komunistické strany Československa, poslanec Sněmovny národů Federálního shromáždění za normalizace. Po roce 1989 člen KSČM, za níž kandidoval v komunálních volbách.\n\nK roku 1976 se profesně uvádí jako opravář zemědělských strojů.\n\nVe volbách roku 1976 nastoupil do české části Sněmovny národů (volební obvod č. 20 – Jindřichův Hradec, Jihočeský kraj). Mandát obhájil ve volbách roku 1981 (obvod Jindřichův Hradec) a ve volbách roku 1986 (obvod Jindřichův Hradec). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nPoliticky se okrajově angažoval i po sametové revoluci. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 kandidoval neúspěšně do zastupitelstva obce Kamenice nad Lipou za KSČM. Profesně byl vždy uváděn jako dělník. Zvolen nebyl.\n\n"}
{"id": "797061", "url": "https://cs.wikipedia.org/wiki?curid=797061", "title": "Francesco Saverio de Zelada", "text": "Francesco Saverio de Zelada\n\nFrancesco Saverio kardinál de Zelada (27. srpna 1717 Řím – 19. prosince 1801 Řím) byl italský římskokatolický kardinál.\n\nRodina španělského původu mu předurčila kariéru úředníka a diplomata papežské kurie. Za tímto účelem studoval obě práva na La Sapienza. 23. října 1740 byl vysvěcen na kněze. 23. prosince 1766 se stal titulárním biskupem z \"Petry\" a konzistoř ho 19. dubna 1773 jmenovala kardinálem. 1793 převzal titulární kostel Santa Prassede. Byl svého času nejvýznamnějším vyjednavačem Svatého stolce a autor buly Dominus ac Redemptor z 21. července 1773, která zapříčinila zrušení jezuitského řádu.\n\nJeho kariéra vyvrcholila za vlády Pia VI., kdy byl jmenován kardinálem státním sekretářem (1789-1796). Po Piově smrti se účastnil v roce 1800 konkláve, která zvolila 1800 Pia VII..\n\nJako knihovník ve vatikánské apoštolské knihovně (od 15. prosince 1779 až do smrti) sbíral kardinál knihy, mince a další umělecká díla.\n\nJe pohřben v římském kostele San Martino ai Monti.\n\n"}
{"id": "797063", "url": "https://cs.wikipedia.org/wiki?curid=797063", "title": "Imrich Mandli", "text": "Imrich Mandli\n\nImrich Mandli (8. července 1928 – 11. prosince 1981) byl československý politik ze Slovenska maďarské národnosti, člen Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako předseda Místního národního výboru. V 60. letech byl předsedou MNV v obci Podunajské Biskupice (později připojená k Bratislavě). Ve funkci se zasloužil o dobudování fotbalového stadionu roku 1966 (sám byl příznivcem fotbalu).\n\nVe volbách roku 1976 zasedl do slovenské části Sněmovny národů (volební obvod č. 79 – Bratislava-Ružinov-sever). Mandát obhájil ve volbách roku 1981 (obvod Ružinov). Ve Federálním shromáždění setrval do své smrti roku 1981. V parlamentu ho nahradil Zoltán Sidó.\n\n"}
{"id": "797066", "url": "https://cs.wikipedia.org/wiki?curid=797066", "title": "Ján Marčák", "text": "Ján Marčák\n\nJán Marčák (* 25. července 1937) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1976 se profesně uvádí jako horník.\n\nVe volbách roku 1976 zasedl do slovenské části Sněmovny národů (volební obvod č. 145 - Spišská Nová Ves, Východoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "797069", "url": "https://cs.wikipedia.org/wiki?curid=797069", "title": "Kanton Gardanne", "text": "Kanton Gardanne\n\nKanton Gardanne (fr. \"Canton de Gardanne\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze čtyř obcí.\n\n"}
{"id": "797070", "url": "https://cs.wikipedia.org/wiki?curid=797070", "title": "Kanton Lambesc", "text": "Kanton Lambesc\n\nKanton Lambesc (fr. \"Canton de Lambesc\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze šesti obcí.\n\n"}
{"id": "797072", "url": "https://cs.wikipedia.org/wiki?curid=797072", "title": "Kanton Istres-Nord", "text": "Kanton Istres-Nord\n\nKanton Istres-Nord (fr. \"Canton d'Istres-Nord\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se ze severní části města Istres a obce Miramas.\n"}
{"id": "797073", "url": "https://cs.wikipedia.org/wiki?curid=797073", "title": "Josef Mevald", "text": "Josef Mevald\n\nJosef Mevald (26. listopadu 1932 Velké Hamry - 27. října 1994) byl český a československý politik Komunistické strany Československa, vedoucí tajemník Krajského výboru KSČ pro Západočeský kraj a poslanec České národní rady a Sněmovny národů Federálního shromáždění za normalizace.\n\nVyrůstal v severních Čechách, kde pracoval jako dělník v závodě SEBA, n. p., Tanvald a Mezivodí, a to až do roku 1952. V roce 1951 vstoupil do KSČ. Po návratu z vojenské služby pracoval jako tajemník KV Odborového svazu zaměstnanců v textilním a kožedělném průmyslu Karlovy Vary. V letech 1964-1965 dálkově studoval Vysokou stranickou školu při ÚV KSČ a získal titul RSDr. Poté byl zařazen jako politický pracovník do národohospodářského oddělení a oddělení průmyslu západočeského KV KSČ v Plzni. Po celý svůj život poté působil v různých stranických funkcích v západních Čechách.\n\nV letech 1969-1973 byl vedoucím tajemníkem Městského výboru KSČ v Plzni, v letech 1973-1975 pak tajemníkem a od roku 1975 vedoucím tajemníkem Krajského výboru KSČ pro Západočeský kraj. XIV. sjezd KSČ ho zvolil za člena Ústředního výboru KSČ. V této funkci ho potvrdil XV. sjezd KSČ, XVI. sjezd KSČ a XVII. sjezd KSČ. V období říjen 1988 - 1989 byl členem sekretariátu a tajemníkem ÚV KSČ a zároveň členem Výboru pro stranickou práci v České socialistické republice. V Západočeském kraji rovněž od roku 1975 zastával post předsedy Krajského výboru Národní fronty. V roce 1979 získal Řád práce a roku 1982 Řád Vítězného února.\n\nDlouhodobě zasedal v zákonodárných sborech. Ve volbách roku 1971 nastoupil do České národní rady. Ve volbách roku 1976 přešel do české části Sněmovny národů (volební obvod č. 27 - Plzeň-sever-Rokycany, Západočeský kraj). Mandát obhájil ve volbách roku 1981 (obvod Plzeň-sever-Rokycany) a ve volbách roku 1986 (obvod Plzeň-sever-Rokycany). Ve Federálním shromáždění setrval do prosince 1989, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "797074", "url": "https://cs.wikipedia.org/wiki?curid=797074", "title": "Kanton Istres-Sud", "text": "Kanton Istres-Sud\n\nKanton Istres-Sud (fr. \"Canton d'Istres-Sud\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se z jižní části města Istres a obcí Fos-sur-Mer a Saint-Mitre-les-Remparts.\n"}
{"id": "797075", "url": "https://cs.wikipedia.org/wiki?curid=797075", "title": "Kanton Martigues-Est", "text": "Kanton Martigues-Est\n\nKanton Martigues-Est (fr. \"Canton de Martigues-Est\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se pouze z východní části města Martigues.\n"}
{"id": "797076", "url": "https://cs.wikipedia.org/wiki?curid=797076", "title": "Irena Mrvová", "text": "Irena Mrvová\n\nIrena Mrvová (18. března 1940) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do slovenské části Sněmovny národů (volební obvod č. 85 - Galanta, Západoslovenský kraj). Mandát obhájila ve volbách roku 1981 (obvod Galanta). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "797077", "url": "https://cs.wikipedia.org/wiki?curid=797077", "title": "Kanton Martigues-Ouest", "text": "Kanton Martigues-Ouest\n\nKanton Martigues-Ouest (fr. \"Canton de Martigues-Ouest\") je francouzský kanton v departementu Bouches-du-Rhône v regionu Provence-Alpes-Côte d'Azur. Skládá se pouze ze západní části města Martigues a obce Port-de-Bouc.\n"}
{"id": "797078", "url": "https://cs.wikipedia.org/wiki?curid=797078", "title": "Vladimír Benda", "text": "Vladimír Benda\n\nVladimír Benda (30. září 1927, Chrustenice – 7. července 2010, Praha) byl český katolický kněz, vysokoškolský pedagog, teolog a filosof.\n\nStředoškolské vzdělání, které zakončil maturitou v roce 1946, získal na reálném gymnáziu v Berouně. V letech 1946–1950 studoval na bohoslovecké fakultě Karlovy univerzity v Praze a studium dokončil na Cyrilometodějské bohoslovecké fakultě v roce 1951. Na kněze však byl vysvěcen již 23. prosince 1950 v Praze. Svou kněžskou pastorační službu začal na Kladně v roce 1951. Dále působil v Žebráku, v roce 1960 vykonával dělnickou profesi a od roku 1961 působil v Počaplech v okrese Beroun. Studoval dále na CMBF a získal zde 12. dubna 1962 doktorát z teologie po předložení disertační práce s názvem: \"Kněžství Starého a Nového Zákona\". Dne 22. září 1971 byl na téže fakultě jmenován lektorem pro obor Úvod do teologie pro akademický rok 1970–1971. 22. července 1972 bylo jeho jmenování zopakováno pro akademický rok 1972–1973. 24. září 1974 byl jmenován lektorem pro obor Křesťanská filozofie pro rok 1974–1975 a 11. dubna 1975 byl jmenován odborným asistentem pro obor Křesťanská filozofie, s účinností od 1. května 1975. V letech 1961–1975 byl však zároveň činný také v pastoraci v Počaplech u Berouna a od roku 1967 v Praze-Braníku. Na žádost sboru ordinářů byl v roce 1976 pověřen místo výuky filosofie výukou pastorální teologie. V roce 1976 obhájil tamtéž habilitační práci: \"Budoucnost církve už začala\" a byl navržen na jmenování docentem. Od roku 1978 však byly požadavky sboru ordinářů na ukončení jeho působení na fakultě. Docentem byl jmenován až 26. října 1983, s účinností od 1. listopadu 1983. Zajímavé je, že však od té doby ukončil výuku, byl však veden ve stavu zaměstnanců. Dne 15. ledna 1986 byl jmenován profesorem, s účinností od 1. února 1986. Je působení bylo pak ukončeno 28. února 1986, kdy se vrátil do pastorace. Zemřel ve středu 7. července 2010 ve věku 83 let a v 61. roce své kněžské služby. Poslední rozloučení s ním se konalo 10. července 2010 v 10 hodin v kostele sv. Prokopa v Praze-Braníku. Poté bylo jeho tělo uloženo do hrobu na hřbitově v Loděnicích u Berouna. Byl dlouholetým duchovním vůdcem \"Mariiny legie\", stál v čele \"Vltavské madony\" a v roce 2011 za něj kněžské společenství CCC sloužilo mše svaté.\n\nČasopisecké studie, zejména: Duchovní pastýř. Příspěvky ve sbornících.\n\n\n\n"}
{"id": "797079", "url": "https://cs.wikipedia.org/wiki?curid=797079", "title": "Jaroslav Navrátil (politik)", "text": "Jaroslav Navrátil (politik)\n\nJaroslav Navrátil (* 20. prosince 1943) je bývalý český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nK roku 1976 se profesně uvádí jako strojní zámečník.\n\nVe volbách roku 1971 nastoupil do České národní rady. Ve volbách roku 1976 přešel do české části Sněmovny národů (volební obvod č. 64 - Bruntál, Severomoravský kraj). Mandát obhájil ve volbách roku 1981 (obvod Bruntál) a ve Federálním shromáždění setrval do konce funkčního období, tedy do voleb roku 1986.\n\n"}
{"id": "797082", "url": "https://cs.wikipedia.org/wiki?curid=797082", "title": "Doctor P.P.", "text": "Doctor P.P.\n\nDoctor P.P. je česká rocková skupina, aktivní od poloviny devadesátých let dodnes. Skupinou prošla celá řada hudebníků, mezi které patří například Petr Henych, František Sahula nebo Michal Šerák. Skupinu vede Petr Pečený. Se skupinou spolupracuje také Lou Fanánek Hagen. Jedno studiové album skupiny se jmenuje \"Rock'n'Roll Zombie\" a vyšlo v říjnu 2009, další album \"Zdravý doktor\" vyšlo v dubnu 2013 a bylo pokřtěno 25. dubna 2013 v pražském Lucerna Music baru.\n\n"}
{"id": "797084", "url": "https://cs.wikipedia.org/wiki?curid=797084", "title": "Jesse Williams (herec)", "text": "Jesse Williams (herec)\n\nJesse Williams (* 5. srpna 1981 Chicago, Illinois, USA) je americký herec, režisér a producent. K jeho nejvýznamnějším rolím patří doktor Jackson Avery v seriálu \"Chirurgové\". Hrál také ve filmech \"Sesterstvo putovních kalhot 2\" a \"Chata v horách\".\n\nWilliams se narodil v Chicagu do učitelské rodiny. Jeho matka má švédský původ, jeho otec je Afroameričan. Má dva bratry. Na Temple University vystudoval obory Afroamerická studia a Filmové a mediální umění. Zpočátku pokračoval ve stopách svých rodičů a šest let učil na střední škole ve Filadelfii amerikanistiku, afrikanistiku a angličtinu.\n\nV roce 2006 se objevil v jedné epizodě seriálu \"Zákon a pořádek\" a hrál v seriálu \"Pláž Makaha\". Pohyboval se také na divadelních prknech, neboť účinkoval v newyorském divadle Cherry Lane Theatre v inscenacích \"The American Dream\" a \"The Sandbox\" od dramatika Edwarda Albeeho.\n\nRoku 2008 si zahrál vedlejší roli Lea ve filmu \"Sesterstvo putovních kalhot 2\". Následně ztvárnil ve dvou epizodách seriálu \"Greek\" postavu Drewa Collinse.\n\nSmlouvu ke své první hlavní filmové roli podepsal v roce 2008. Horor \"Chata v horách\", v němž ztvárnil Holdena McCreu, se dočkal své premiéry o čtyři roky později.\n\nV roce 2009 si zahrál roli Keya v pilotním díle seriálu \"The Washingtonienne\", který produkovala Sarah Jessica Parker. Seriál však nebyl televizní stanicí objednán. Dále se objevil ve filmu \"Nejlepší z Brooklynu\" (2010).\n\nOd roku 2009 působí v seriálu \"Chirurgové\", kde hraje doktora Jacksona Averyho, chirurga nemocnice Mercy West. Poprvé se objevil v šesté řadě, od sedmé sezóny patří mezi hlavní postavy seriálu.\n\nRoku 2013 hrál ve snímku \"Komorník\".\n\nBěhem studia na vysoké škole krátce působil v modelingu. Předváděl pro firmy Kenneth Cole, L.L.Bean a Tommy Hilfiger.\n\nV roce 2009 hrál ve videoklipu k písni „Russian Roulette“ zpěvačky Rihanny. O rok později se objevil ve videoklipu k písni „Fall in Love“ zpěvačky Estelle.\n\nDne 24. února 2012 se připojil k dalším známým osobnostem, včetně Kevina Harta, Commona, Ne-Yo a Javiera Colóna, a zúčastnil se basketbalového utkání celebrit. Williams hrál za tým západního pobřeží, který trénoval Kevin Durant.\n\nPodle serveru BuddyTV obsadil v roce 2010 šesté místo v žebříčku nejvíce sexy mužů světa; o rok později se v témže hodnocení umístil na jedenácté příčce.\n\nWilliams je ženatý s realitní agentkou Aryn Drake-Lee, kterou si vzal 1. září 2012 v Los Angeles. Mají spolu dceru Sadie. V dubnu 2017 zažádal o rozvod. Do ledna 2018 chodil s herečkou Minkou Kelly. Od ledna 2018 chodí s herečkou a tanečnicí Taylour Paige.\n\n"}
{"id": "797085", "url": "https://cs.wikipedia.org/wiki?curid=797085", "title": "Veronika Nemcová", "text": "Veronika Nemcová\n\nVeronika Nemcová (* 2. prosince 1947) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1976 se profesně uvádí jako dělnice.\n\nVe volbách roku 1976 zasedla do slovenské části Sněmovny národů (volební obvod č. 97 - Holíč, Západoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "797087", "url": "https://cs.wikipedia.org/wiki?curid=797087", "title": "Zdenko Nováček", "text": "Zdenko Nováček\n\nZdenko Nováček (16. srpna 1923 Plzeň – 14. srpna 1987 Bratislava) byl slovenský a československý hudební teoretik, předseda Svazu československých skladatelů, politik Komunistické strany Slovenska a poslanec Sněmovny národů Federálního shromáždění za normalizace.\n\nVystudoval pražskou konzervatoř, pak absolvoval obor hudební věda na Filozofické fakultě Univerzity Karlovy, kde jeho učitelem byl Josef Hutter. Jeho dizertační práce pojednávala o koledních písních v Čechách ve středověku. V roce 1948 pak získal doktorát. Působil jako dirigent pěveckého sboru v Plzni, později komorního orchestru \"Collegium musicum\" v Praze. Od roku 1949 působil na Slovensku. Byl vědeckým pracovníkem Slovenské akademie věd a v období let 1951–1956 byl ředitelem Ústavu hudební vědy SAV. Byl také aktivní v bratislavském rozhlase coby vedoucí redaktor pro symfonickou hudbu (později se stal redaktorem hudebního vysílání jako celku). Od roku 1962 až do své smrti roku 1987 zastával post ředitele bratislavské konzervatoře. Kromě toho byl v 70. letech 20. století vedoucím redaktorem časopisu \"Hudobný život\". Byl rovněž činný ve Svazu československých skladatelů coby první místopředseda jeho slovenské organizace, tajemník hudebněvědné sekce a od roku 1982 i předsedou celého federálního Svazu československých skladatelů. Přednášel na Univerzitě Komenského v Bratislavě kde vyučoval obory hudební estetika, dějiny české hudby a dějiny sovětské hudby. Zasedal v operní komisi \"Divadelní žatvy\" v letech 1952–1955, v poradním sboru \"Slovenského ľudového umeleckého kolektívu\" (v letech 1952–1954) nebo v redakční radě časopisu \"Slovenská hudba\" (v letech 1959–1963). Publikoval v tuzemských i zahraničních odborných periodikách. Podílel se na německých muzikologických slovnících \"Die Musik in Geschichte und Gegenwart\" a \"Riemann Musiklexikon\". Analogicky spolupracoval na \"Československém hudebním slovníku osob a institucí\". Napsal knihy zaměřené na hudební teorii a estetiku.\n\nAngažoval se i politicky. Ve volbách roku 1976 zasedl do slovenské části Sněmovny národů (volební obvod č. 105 - Piešťany, Západoslovenský kraj). Mandát obhájil ve volbách roku 1981 (obvod Piešťany) a volbách roku 1986 (obvod Piešťany). Ve Federálním shromáždění setrval do své smrti roku 1987.\n\n"}
{"id": "797088", "url": "https://cs.wikipedia.org/wiki?curid=797088", "title": "Papežská rada pro rodinu", "text": "Papežská rada pro rodinu\n\nPapežská rada pro rodinu (lat.: \"Pontificium Consilium pro Familia\") byla zřízena Janem Pavlem II. 9. května 1981 z motu proprio \"Familia a Deo Instituta\". Nahradila \"Papežský výbor pro rodinu\", který vznikl v roce 1973.\nRada koordinuje a poddporuje pastorační aktivity pro rodiny, a ochraňuje práva rodin v dialogu se státními orgány.\nPapež František ji k 1. září 2016 spojil s \"Papežskou radou pro laiky\" a vytvořil tak Dikasterium pro laiky, rodinu a život .\n\n\n\n"}
{"id": "797090", "url": "https://cs.wikipedia.org/wiki?curid=797090", "title": "Světový pohár v rychlobruslení 2000/2001", "text": "Světový pohár v rychlobruslení 2000/2001\n\nSvětový pohár v rychlobruslení 2000/2001 byl 16. ročník Světového poháru v rychlobruslení. Konal se v období od 18. listopadu 2000 do 4. března 2001. Soutěž byla organizována Mezinárodní bruslařskou unií (ISU).\n\n"}
{"id": "797097", "url": "https://cs.wikipedia.org/wiki?curid=797097", "title": "Seznam památných stromů v okrese Kroměříž", "text": "Seznam památných stromů v okrese Kroměříž\n\nToto je seznam památných stromů v okrese Kroměříž, v němž jsou uvedeny památné stromy na území okresu Kroměříž.\n\n"}
{"id": "797099", "url": "https://cs.wikipedia.org/wiki?curid=797099", "title": "Obecní dvůr (Praha)", "text": "Obecní dvůr (Praha)\n\nObecní dvůr (německy \"Altstädter Gemeindehof\") je architektonicky cenný areál několika původních hospodářských budov z rozmezí 15. až 19. století na Starém městě pražském – Josefově. Je půdorysně ohraničen ze severu ulicí U Obecního dvora a Ve Stínadlech, ze západu U milosrdných a Kozí uličkou od jihozápadu. Jedná se o srostlici budov různého stáří, vesměs barokní a klasicistní, s dochovanými gotickými prvky. Jaroslav Foglar sem umístil svá románová Stínadla.\n\nObecní dvůr jako takový byl založen snad někdy na konci 15. století v těsné blízkosti Anežského kláštera, kudy zhruba v místech dnešní ulice U Milosrdných a Kozí procházela jedna z nejstarších obchodních cest z Německa a severních Čech, podél Vltavy, až konečně ke Staroměstskému rynku, kde kupci obchodovali své zboží. Existuje předpoklad, že někde v místech severovýchodního okraje areálu vedly kdysi románské hradby města, což ovšem dodnes nebylo potvrzeno.\n\nJiž samotný název Obecní dvůr napovídá, že areál plnil funkci hospodářského zázemí (tj. uzavřeného, ohraničeného komplexu, dvora). Odjakživa byl ve vlastnictví Starého města pražského. Urbanisticky bychom mohli Obecní dvůr v hrubých rysech srovnat s nedalekým podobným útvarem, tj. Ungletem, jenž taktéž plnil ve středověku podobnou funkci, byl však daleko prestižnější adresou. \n\nNicméně samotný název Obecní dvůr je prokazatelně doložen až v 18. století, do té doby zatím jmenovitě v pramenech objeven nebyl, ačkoliv je prokazatelně zanesen jakožto uzavřený urbánní komplex na mapách již z doby dřívější. Relevantní podobu, jakou měl areál na konci 18, století, shledáváme na Langweilově modelu Prahy.\n\nČeský obrozenecký historik Václav Vladivoj Tomek ve svém objemném díle \"Dějepis města Prahy\" (1800?) popisuje v místě dnešního obecního dvora čtyři hospodářské budovy, prostranství se soukenickými krámy, pivovar, sladovnu a rozlehlou zahradu (neznámo však, vychází-li ze starších pramenů či popisuje-li objekt tak, jak existoval za jeho života). Lze však téměř s jistotou předpokládat, že již v předchozích deseti- či staletích sloužil areál – jako ostatně mnoho dalších v této lokalitě – jako hospodářský objekt a v do současnosti dochovaném půdorysu.\n\nPrvotní doložené známé využití Obecního dvora bylo k ustájení koní a povozů v majetku Starého města pražského (4 barokní stáje, z nichž dvě dodnes zachovány), s čímž souviselo i další, jako např. skladování sena, píce, koňských povozů či uhlí. Ve 20. letech 19. století se objevují první záznamy o tom, že Obecní dvůr byl využíván i jinak – celoročně se zde shromažďovaly tzv. požární hlídky, tvořené hlavně příslušníky cechů řemesla kovářského, zámečnického a zvonařského – tedy ty, které se s ohněm při své práci setkávaly nejčastěji. Vzhledem k požadavku staroměstské obecní rady na založení profesionálního hasičského sboru roku 1853 vyslali obecní starší městského dozorce Aloise-Ludvíka Pastu na služební cestu do Berlína, aby tam načerpal zkušenosti od tehdy již 2 roky fungujícího tamního hasičského sboru a tyto pak uplatnil po návratu v Praze. Po jeho návratu pak byl skutečně ustanoven městský sbor pro čištění ulic a hašení ohně, který se postupně stále více rozrůstal, zdokonaloval a profesionalizoval. Proto byla z Obecního dvora zřízena ústřední stanice hasičů. Hasiči pak setrvali v Obecním dvoře, kdy jim jeho kapacita přestala stačit, až do roku 1926. V 80. letech 19. století byl na místě prostřední stáje postaven trojpodlažní klasicistní objekt školy blízké fary sv. Haštala (dodnes dochován).\n\nVelmi drastickou proměnou prošel Obecní dvůr v prvních dvou dekádách 20. století, a to v souvislosti s asanací Josefova. Za prvé již tehdy se počítalo s přestěhováním hasičského sboru na vhodnější místo, a za druhé, areál se nacházel v tzv. asanační zóně – celá jeho jihozápadní část byla skutečně stržena a nahrazena novou domovní zástavbou. Po r. 1926 ztratil definitivně jakékoliv komplexní využití; byl dílem využíván jako obytný komplex, ve větší míře jakožto zázemí drobných živnostníků (soustruh, továrna na tepoloměry, sklad odpadků...). Zejména vnitřní prostorové dispozice klasicistní budovy školy byly necitelně upravovány betonovými přepážkami, byly zabetonovány rovněž původní barokní klenby jižního objektu.\n\nV době Protektorátu zde byly garáže pro sanitní vozy vojenské nemocnice Wehrmachtu, umístěné v nedaleké nemocnici Na Františku. Posledním zjištěným uživatelem Obecního dvora byly na konci 80. let 20. století Pražské služby.\n\nZajímavostí je, že podle jedné teorie by mohl být ve dvoře objektu zakopán Mariánský sloup ze Staroměstského náměstí – strhl jej sice rozvášněný dav, k jeho likvidaci však byl povolán právě pražský hasičský sbor. Zdali se tato teorie potvrdí, ukáže až plánovaný archeologický průzkum v 2. pol. r. 2012.\n\n"}
{"id": "797102", "url": "https://cs.wikipedia.org/wiki?curid=797102", "title": "Přehled účastníků československé hokejové ligy", "text": "Přehled účastníků československé hokejové ligy\n\nČeskoslovenská hokejová liga se hrála poprvé v sezoně 1936/37, naposledy v sezoně 1992/93 a bylo odehráno celkem 50 ročníků, přičemž po druhé světové válce se hrála liga nepřetržitě od sezony 1945/1946 až do zániku Československa. Ligy se zúčastnilo pod různými názvy 43 družstev z 30 měst. Nejvíce družstev hrálo v Praze (10), Brně (3), Ostravě (2), Bratislavě (2) a Olomouci (2), navíc v Opavě a Chomutově hrály před válkou německé kluby (Troppau, Komotau), v ostatních městech vystupoval v nejvyšší soutěži vždy jen jeden účastník.\n\nHokejová liga v průběhu historie měnila formáty a tím i počet mužstev. V následující tabulce je zachycen počet mužstev v různých obdobích.\n\nV následující tabulce jsou uvedeny všechny kluby, které kdy hrály nejvyšší československou hokejovou soutěž. Vzhledem k tomu, že kluby postupem času měnily z různých důvodů své názvy, jsou v tabulce uvedeny nejznámější nebo nejočekávatelnější názvy, které mnohdy nebyly ani oficiální. Pro jednoduchost jsou pak tam, kde je to možné, uváděna pouze jména měst, ve kterých kluby hrály.\n\nDo následující tabulky jsou započítány výsledky všech soutěžních zápasů ve všech padesáti ročnících nejvyšší československé soutěže, tedy všechny zápasy základní části, či základních skupin, finálové zápasy, zápasy z finálových skupin, skupin o umístění, o udržení, z prolínací soutěže (baráže) a play-off, včetně zápasů o umístění.\n\n\n"}
{"id": "797105", "url": "https://cs.wikipedia.org/wiki?curid=797105", "title": "EFront", "text": "EFront\n\neFront je opensourcový elearningový program. Uživatelské prostředí je plně lokalizované do češtiny. Je alternativou robustních programů jakým je např. Moodle. Autorem programu je tým programátorů z Řecka.\n\n"}
{"id": "797111", "url": "https://cs.wikipedia.org/wiki?curid=797111", "title": "Bitevní řád (Hvězdná brána)", "text": "Bitevní řád (Hvězdná brána)\n\nBitevní řád je 9. epizodou 3. řady sci-fi seriálu Hvězdná brána.\n\nSG-1 se vydává prozkoumat planetu, na které průzkumný letoun objevil jakýsi tábor. Po průchodu hvězdnou bránou se ocitnou uprostřed boje. Vojáci v uniformách SGC bojují proti Jaffům. SG-1 se domnívá, že vojáci jsou z týmu SG-11, který je pohřešován po misi na P89-534. Po několika minutách zmatku nabídne SG-1 vojákům podporu. K jejich překvapení, vojáci obrátí zbraně proti nim.\n\nSG-1 se probouzí ve výcvikovém táboře. Velitel tábora, kapitán Kyle Rogers je považuje za nepřátele. Jediný Teal'c pochpí, že se jedná o jeden z Apophisových výcvikových táborů, kde jsou trénováni mladí muži k tomu, aby infiltrovali SGC. Teal'c řekne Rogersovi, že přišli hvězdnou bránou. Kapitán Rogers je přesvědčen, že Apophis poslal Teal'ca spolu s SG-1 na kontrolu výcviku. Kapitán Rogers seznámí SG-1 s bitevním řádem a ukáže jim zbraně s omračujícím účinkem, intary. SG-1 chce zpět své zbraně, avšak ty byly uloženy ve zbrojním stanu spolu s neškodnými intary.\n\nTeal'c nechá shromáždit všechny účastníky cvičení pomocí hologramu Apophise vysílaného zařízením vo'cume. Plukovník O'Neill vojákům sdělí, že Apophis je mrtev a že výcvik je ukončen. Vojáci mu však nevěří a považují to za další test. Cvičení pokračuje. Jeden z vojáků má však Teal'covu skutečnou tyčovou zbraň a zapříčiní vážné zranění kapitána Rogerse. Zranění Rogerse je pro ostatní signálem, že cvičení bude probíhat naostro se skutečnými zbraněmi. SG-1 přesvědčí Rogerse, že jej vezmou k Apophisovi.\n\nNa Zemi se Rogers dozvídá, kdo jsou ve skutečnosti SG-1. Považuje všechny za zrádce a odmítá komunikovat. SG-1 Rogersovi přehraje záznam smrti Apophise. Rogers se chce vrátit zpět a zabránit masakru. SG-1 se vrací na planetu spolu s Rogersem. Podaří se jim proniknout do tábora. Carterová připojí záznam smrti Apophise na vo'cum a přehraje jej válčícím vojákům. Bitva je ukončena a mladíci se mohou konečně vrátit domů.\n"}
{"id": "797112", "url": "https://cs.wikipedia.org/wiki?curid=797112", "title": "Kanton Marseille-Belsunce", "text": "Kanton Marseille-Belsunce\n\nKanton Marseille-Belsunce (fr. \"Canton de Marseille-Belsunce\") je francouzský kanton v departementu Bouches-du-Rhône v regionu Provence-Alpes-Côte d'Azur. Tvoří ho část města Marseille a zahrnuje části městských obvodů 1 a 3.\n"}
{"id": "797137", "url": "https://cs.wikipedia.org/wiki?curid=797137", "title": "Centrum softwaru pro Ubuntu", "text": "Centrum softwaru pro Ubuntu\n\nCentrum softwaru pro Ubuntu (v originále Ubuntu Software Center, původně \"AppCenter\") je počítačový program, který umožňuje procházení, vyhledávání, instalaci a odstraňování softwaru. Jde o základní program operačního systému Ubuntu a nahrazuje tak, od verze Ubuntu 9.10 Karmic Koala, původní aplikaci Přidat/Odstranit software, z projektu GNOME.\nCentrum softwaru pro Ubuntu je napsáno v jazyce Python a využívá knihovnu GTK3.\n\nVývoj programu byl ukončen v roce 2015 a v Ubuntu 16.04 LTS došlo k jeho nahrazení programem GNOME Software.\n\nJiž na počátku roku 2009 vývojáři Ubuntu poznamenali, že existující aplikace na správu softwaru může být přepracována, vylepšena a zjednodušena. Ubuntu 9.04 Jaunty Jackalope obsahovalo již 5 separátních aplikací pro správu softwaru, které vytvářeli inkonzistenci v systému a kromě toho byly náročné na kapacitu instalačního CD. V Ubuntu 9.10 Karmic Koala se tak uživatelé mohli setkat s první verzí aplikace Centrum softwaru pro Ubuntu, která však byla ještě velmi neohrabaným konkurentem původní aplikace a v celkovém důsledku neuhladila diverzitu. Prvních větších změn se uživatelé dočkali až s vývojem dalších verzí, kdy během roku předběhlo Centrum softwaru pro Ubuntu původní aplikace v možnosti instalaci placených aplikací i obsluhy dalších aspektů, díky čemuž nahradilo také aplikace Gdebi a Synaptic.\n\nVývojáři Ubuntu si vzali za cíl:\n\nPředstaven nový, jednoduchý interface, pro hledání, instalaci a odstraňování softwaru, s lepší bezpečností oproti původní aplikaci.\nPrvní LTS verze, která obsahovala aplikaci Centrum softwaru pro Ubuntu. Přinesla snadnější instalaci balíků, které neobsahují software, také se zde poprvé objevují podkategorie a Osobní archivy s balíky.\nZásadní změnou bylo umožnění instalace placeného softwaru, včetně podpory pro jeho nákup, zobrazení historie změn s možností vrácení do původního stavu.\nPřinesla možnost hodnotit aplikace a psát recenze, včetně možnosti sledovat hodnocení ostatních uživatelů a hodnotit jejich recenze.\nAplikace Centrum softwaru pro Ubuntu byla přepsána do GTK3, vylepšen byl design (lepší integrace se zvoleným tématem v systému, přidána podpora pro propagaci vybraných aplikací, v lepší bylo změněno i procházení softwaru). Nepatrně byla vylepšena také doba startu aplikace a tlačítka byla přepracována na větší, což byl první krok k podpoře dotykových obrazovek. Centrum softwaru pro Ubuntu přineslo také integraci s prostředím Unity, možnost seřadit aplikace podle hodnocení a umožnilo vývojářům uživatele lépe informovat o minimálních požadavcích na hardware.\n\nTato verze přinesla vylepšení vzhledu, novou kategorii pro knihy a časopisy a výrazně zrychlený čas doby startu. Zároveň se v této verzi objevila základní podpora pro integraci videa v popiscích aplikace a též možnost zobrazení více než jednoho obrázkového náhledu. Na internetu pak byl vylepšen přístup do katalogu aplikací, který nyní obsahuje také oblíbené aplikace a banner doporučených aplikací.\nŽádné zásadní změny vzhledu ani chování nebyly představeny.\nZatím není známo jaké nové funkce budou v tomto vydání zařazeny, ovšem lze předpokládat upravený vzhled. Zároveň je naplánováno představení nové ikony spouštěče, jakou součást větších vzhledových změn.\n\n"}
{"id": "797143", "url": "https://cs.wikipedia.org/wiki?curid=797143", "title": "Filip Benicius", "text": "Filip Benicius\n\nSvatý Filip Benicius (Filippo Benizzi, Filippo Benizi; 15. srpna 1233, Florencie – 22. srpna 1285, Todi) byl italský presbyter, člen řádu Servitů, kterého se stal fakticky druhým zakladatelem.\n\nSvatý Filip Benicius (Benitius, Benici, Benizzi) se narodil ve Florencii. Pocházel ze šlechtického rodu Benizzi. Studoval v Paříži a v Padově medicínu a filozofii. V 19 letech vstoupil do servitského řádu a o 7 let později, v r. 1259, přijal kněžské svěcení. V r. 1267 převzal úřad generálního představeného servitského řádu. Stal se druhým zakladatelem řádu, neboť zcela přepracoval stanovy. Kromě toho založil ženskou větev tohoto řádu, servitky. Podnikal misijní cesty po Itálii a Německu a tak se řád stal všude známým.\n\nFilipu Beniciovi zvláště ležel na srdci osud chudých a nemocných. Staral se o ně nezištně a dobrotivě až do své smrti v roce 1285. Zemřel v Itálii v umbrijském městě Todi a v tamním kostele je také pohřben. Papež Klement X. jej svatořečil v r. 1681.\n\nNa Karlově mostě stojí socha svatého Filipa Benicia na 13. pilíři, naproti soše sv. Vojtěcha. Postava světce je v řeholním rouchu, u pasu růženec, v levé ruce drží kříž a květinu, je bez pokrývky hlavy a bez svatozáře. Vedle sebe má odloženu tiáru, protože prý odmítl stát se papežem.\n\n"}
{"id": "797150", "url": "https://cs.wikipedia.org/wiki?curid=797150", "title": "Louis-Nazaire Bégin", "text": "Louis-Nazaire Bégin\n\nLouis-Nazaire kardinál Bégin (10. ledna 1840, La Pointe-Lévis, Kanada – 18. července 1925, Québec) byl arcibiskup v Québecu a římskokatolický kardinál.\n\nLouis-Nazaire Bégin studoval v Québecu, Římě a Innsbrucku katolickou teologii a filozofii. Na kněze byl vysvěcen 10. června 1865 a o rok později se stal doktorem teologie. V letech 1868 až 1877 působil na lavalské univerzitě v Québecu, v letech 1877 až 1884 byl prefektem québecského semináře a v období 1884 až 1888 pracoval ve státním školství.\n\n1888 byl jmenován biskupem v Chicoutimi, 1891 koadjutorem, 1894 apoštolským administrátorem a v roce 1898 arcibiskupem Québecu. Pius X. ho 25. května 1914 jmenoval kardinálem s titulárním kostelem \"Santi Vitale, Gervasio e Protasio\".\n\nLouis-Nazaire Bégin je pohřben v kryptě québecké katedrály.\n\n"}
{"id": "797151", "url": "https://cs.wikipedia.org/wiki?curid=797151", "title": "Stropní topení", "text": "Stropní topení\n\nStropní topení je velkoplošné vytápění založené na principu sálání tepla. Topení stropem je novou, jednodušší, zdravější a úspornější alternativou vůči podlahovému vytápění.\nVarianty – možnosti:\n\n\nVe všech těchto variantách lze topit + chladit v jednom systému.\n\nProfilový systém topení a chlazení funguje na principu sálavého tepla, podobně jako slunce. Systém je celoplošný, profily procházejí celým stropem objektu. Do profilů je zasazena třívrstvá otopná trubka, kterou proudí voda o teplotě 26–30 stupňů. Voda ohřívá ocelové profily, které sálají teplo dále do okolí. Při sálání nedochází primárně k ohřevu vzduchu, ale zahřívají se všechny plochy a předměty v místnosti tím, že přijímají tepelnou energii proudící shora a odrážejí ji dále. Teplo se tak rovnoměrně rozprostře po celé místnosti a nedochází k rozdílným teplotám u podlahy a stropu, ani v různých místech objektu. Celý systém je zakryt běžnou sádrokartonovou konstrukcí tak, že je celý schován v 5cm vrstvě pod stropem a není vidět.\n\nVýhodou systému je i možnost chlazení. Do systému proudí voda o teplotě cca 17 °C, teplý vzduch v létě stoupá vzhůru, chladná voda teplo absorbuje a odvádí pryč. Místnost se ochladí o cca 6 °C a vznikne příjemné prostředí bez citelného proudění vzduchu jako u klimatizace.\n\nSystém stropního topení a chlazení se skládá ze tří částí:\n\nStropní topení přináší stejně příjemný pocit – teplota celého systému je nízká, kolem 26–30 °C a tím, že se ohřívají primárně povrchy kolem, může vzduch zůstat o 3 °C nižší než tomu bylo doposud. O 3 °C nižší teplota vzduchu nejenže šetří náklady na energie až o 20–30 %, ale zároveň nás obklopuje rovnoměrné, přirozené teplo.\n\nU stropního vytápění dochází k minimální cirkulaci vzduchu jen z 10–20 %, zbylých 90–80 % je sálání. Bez cirkulace nedochází k pohybu vzduchu a tím ani prachu a roztočů, prostředí je tedy vhodné pro alergiky.\n\nDalší výhodou stropního topení je sanace prostorů z důvodů zahřátí všech ploch, tedy i stěn, které jsou často vlhké a tvoří se na nich plísně. Pokud jsou stěny ohřáté na cca 23 °C, rychleji vysychají a nevzniká prostředí vhodné pro plísně.\n"}
{"id": "797156", "url": "https://cs.wikipedia.org/wiki?curid=797156", "title": "Octavia Hillová", "text": "Octavia Hillová\n\nOctavia Hillová (nepřechýleně \"Hill\", 3. prosince 1838 Wisbech, Spojené království – 13. srpna 1912 Londýn) byla významná britská dobrovolná sociální pracovnice a spoluzakladatelka The National Trustu.\n\nNarodila se ve středně stavovské rodině se silným sociálním cítěním. Její rodiče založili ve Wisbechu mateřskou školu pro chudé děti. Později rodina žila v několika dalších městech a následně se usadila ve Finchley. Později se Octaviina matka s dětmi přestěhovala do Londýna. V Londýně si jí všiml John Ruskin, který ji zaměstnal jako uměleckou kopistku. Roku 1857 vstoupila do Anglikánské církve.\n\nNa její návrh zakoupil John Ruskin roku 1865 tři nájemní domy pro dělníky blízko ulice Marylebone High Street a předal jí je do její správy. Chtěla zlepšit bytové poměry pracujících, včetně snížení přeplněnosti bytů. Její metoda spočívala v tom, že osobně chodila každý týden vybírat rentu a při té příležitosti se zajímala i o život nájemníka. Její metoda byla pevná, ale i soucitná. Založená na oboustranném respektu, ale i očekávání, že nájemník zaplatí nájem. Ač byl původně informována, že velmi chudí nájemníci nejsou schopni platit podnájem pravidelně, tak trvala na pravidelném týdenním placení nájmu a peníze se vždycky našli. Nájemníkům poskytovala dobře fungující servis. Ona a její spolupracovníci (ze začátku dobrovolníci, až později placení profesionální pracovníci) věnovali pravidelnou pozornost detailním potřebám domů a nájemníků. To kontrastovalo s počínáním ostatních majitelů nemovitostí, kteří ignorovali své povinnosti vůči nájemcům, zatímco nájemci byli sami příliš ignorantští, aby svůj stav zlepšili. Její způsob charity byl i zároveň byznysem, neboť přitáhla investory, kteří byli ochotni koupit domy a akceptovat zisk jen 5 % na místo možného zisku 12 %, dosaženého přeplňováním domů. V té době totiž mnoho podnájemníků neplatilo a skutečný realizovaný zisk byl menší. Zbylé peníze pa byly pak investovány do dalšího vybavení po konzultaci s nájemci, a také budovám se dostalo pravidelné údržby a oprav. Tím se zároveň zhodnocovaly. Základem Octaviina systému bylo trvání na řádném placení nájmu. Roku 1874 ona sama společně se svými spolupracovníky kontrolovala již 3000 nájemních smluv na 17 místech v Londýně. V době, kdy začínala se sociálním bydlením, se již královské a zvláštní komise tímto problémem zabývaly a první legislativa byla už projednána. To však podle ní selhávalo pokud šlo o nejchudší pracující.\n\nRoku 1877 se rozešla se svým společníkem Johnem Ruskinem a zároveň utrpěla kolaps. Následující tři roky odpočívala a cestovala. Roku 1884 se stala manažerkou některých majetků v držení církevní organizace Ecclesiastical Commissioners a spravuje její vlastnictví v Southwarku. Roku 1888 zde otevřela domky Red Cross se zahradou a halou. Roku 1906 Ecclesiastical Commissioners začala s navrhováním Walworth Estate a Octavia organizaci přesvědčila, aby mohla ona a její kolegové provést návrh a zrealizovat ho. Výstavba zahrnovala 790 domků a tří podlažních nájemních domů.\n\nKyrkle Society byla založena Octavii a její sestrou Mirandou roku 1877. Během své praxe zjistila, že velkým břemenem pro chudé nebyla ani tak chudoba, jako ošklivost. Podle ní byl život zbavený krásy ochuzený. Kyrkle Society měla výbory pro hudbu, veřejná prostranství a literaturu, pomocí kterých se snažila obohatit život chudých. Stala se i předobrazem pokročilejší organizace National Trustu. Zasloužila se i o vznik Army Cadet Movement pro chlapce ze Southwarku.\n\nLobbovala za zachování různých veřejných prostranství (parků) v Londýně. Uvědomovala si však, že veřejně vlastněné parky nejsou natrvalo chráněné před zrušením nebo prodáním. To vedlo roku 1895 k založení dodnes působícího The National Trust for Places of Historic Interest or Natural Beauty (zkráceně The National Trust). Vedle ní se na založení podíleli Robert Hunter a Hardwicke Rawnsley. Tento spolek měl nakupovat a opečovávat přírodní a historické památky, a to na věčné časy a pro kohokoliv („for ever, for every one“). Významně přispěla spolku sítí dárců a dobrovolných pracovníků. Jako první byly do majetku získána Barmouth Bay a Alfriston's Priest House. Později se podařilo prosadit usnesení parlamentu o tom, že půda spolku může být zcizena jen se souhlasem samotného parlamentu. Dvě třetiny donátorů spolku v době Octavie Hillové byly ženy.\n\nOd roku 1905 zasedala ve veřejné Royal Commission on the Poor Law (komisi pro chudé). K veřejné sociální péči však zaujímala spíše negativní postoj. Domnívala se, že veřejné sociální bydlení povede ke vzniku dvou oddělených světů: těch co žijí v ghetto obecního bydlení a ostatních. Přičemž ona chtěla stavět mezi lidmi mosty. Její řešení sociálních problémů nemělo vycházet z administrativních, byrokratických anebo utopických vizí, ale ze vzájemné odpovědnosti. Octavia měla také odpor k nezaměřené nahodilé charitě. Veřejná sociální péče byla také podle ní byrokratické a neosobní. Z jejího pohledu vedl „veřejný socialismus a dotované bydlení“ k nevybíravé demolici, vybydlení domů (re-housing) a destrukci komunit.\nDomnívala se také, že pokud člověk sám odmítá vynaložit úsilí na své zlepšování, tak je externí pomoc horší než neužitečná. Byla také otevřeným kritikem systémů veřejného chudinství provozovaného Poor Law Boards, protože tyto systémy nepobízely chudé k hledání práce, považovala je za mrhání veřejnými prostředky. Poskytování sociálních služeb a starobní penze vládou pak má mít za následek více škody než užitku, protože podkopává lidskou samostatnost. Některé z obecních projektů sociálního bydlení z počátku následovaly model Octavie Hillové a její příklad ovlivnil i některé jiné dobrovolné aktivity jak doma, tak v zahraničí.\n"}
{"id": "797173", "url": "https://cs.wikipedia.org/wiki?curid=797173", "title": "Podkrušnohorská oblast", "text": "Podkrušnohorská oblast\n\nPodkrušnohorská oblast je geomorfologická oblast v severozápadních Čechách (Karlovarský a Ústecký kraj). Několika čtverečními kilometry Chebské pánve přesahuje i na německé území. Jde o pásmo tektonických sníženin a sopečných kopců vzniklé při tektonických pohybech ve třetihorách. Táhne se v délce asi 175 km z jihozápadu na severovýchod, od Chebu až k České Lípě. Na severozápadě je lemována prudce se zvedajícími Krušnými horami, na jihu nižšími vrchovinami a pahorkatinami, na východě pak Českou tabulí. V pánvích Podkrušnohorské oblasti se nacházejí ložiska hnědého uhlí, které se zde těží. Zejména v západní části pak četné výrony oxidu uhličitého podél zlomových linií vytvářejí minerální prameny (Františkovy Lázně, Karlovy Vary).\n\nVětší částí oblasti protéká řeka Ohře, levostranný přítok Labe. Labe samo proráží Českým středohořím u Ústí nad Labem a jeho další přítoky (např. Bílina, Ploučnice) odvodňují severní část oblasti. Jižní část Doupovských hor patří do povodí Střely (a ta pak prostřednictvím Berounky a Vltavy opět do povodí Labe).\n\nDíky přírodním zdrojům (lázně na jedné straně a těžba uhlí s navazujícím průmyslem na druhé) je Podkrušnohorská oblast poměrně hustě osídlena, leží zde celá řada měst: Cheb, Sokolov, Karlovy Vary, Kadaň, Chomutov, Most, Teplice, Ústí nad Labem a další. Osídlení se soustřeďuje zejména v pánvích. Hustota zalidnění Českého středohoří je o něco nižší a prakticky neobydlené zůstávají Doupovské hory, jejichž území je vojenským výcvikovým prostorem.\n\nPodkrušnohorská oblast se dělí na 5 celků:\n\n"}
{"id": "797175", "url": "https://cs.wikipedia.org/wiki?curid=797175", "title": "Anna Montañanová", "text": "Anna Montañanová\n\nAnna Montañana Gimeno (* 24. října 1980 Alboraya, Valencia, Španělsko) je španělská basketbalistka hájící v sezoně 2011/2012 barvy ZVVZ USK Praha.\nPatří k hlavním oporám španělské reprezentace. Jde o velmi dobrou střelkyni za 3 body.\n\n"}
{"id": "797181", "url": "https://cs.wikipedia.org/wiki?curid=797181", "title": "Dušan Bilandžić", "text": "Dušan Bilandžić\n\nDušan Bilandžić (20. května 1924 Maljkovo – 4. března 2015 Záhřeb) byl chorvatský právník, politik a významný historik. Studoval Právnickou fakultu Bělehradské univerzity, kterou absolvoval v roce 1955. Specializuje se především na období poválečného vývoje Chorvatska.\n\nV dobách existence komunistické Jugoslávie spolupracoval na tvorbě ústavy z roku 1974. Později se stal oponentem centralistických sil, které se v jugoslávském, přesněji srbském politickém vedení začaly objevovat. Stejně jako řada jiných chorvatských politiků a významných osobností společenského a kulturního života se stal proto terčem kritiky srbských komunistů. Na přelomu 80. a 90. let spolupracoval s Franjem Tuđmanem, se kterým měl velmi dobré vztahy a roku 1991 jej tehdejší chorvatský prezident jmenoval zástupcem této republiky v Bělehradě. Po rozpadu SFRJ se pokoušel kandidovat za chorvatské sociální demokraty, avšak neúspěšně. V dalších letech se proto věnoval historické práci a na veřejnosti se objevoval především během různých rozhovorů s médii.\n\nUvedeny jsou pouze významnější práce.\n\n"}
{"id": "797185", "url": "https://cs.wikipedia.org/wiki?curid=797185", "title": "Jana Prachařová", "text": "Jana Prachařová\n\nJana Prachařová, rozená Kalistová (* 7. prosince 1937, Pardubice) je bývalá česká herečka a loutkoherečka. Po obou rodičích pochází z divadelnického prostředí. Vystudovala loutkářskou katedru DAMU a poté pracovala v loutkoherecké skupině Československé televize, kde se podílela mj. na večerníčkovém seriálu \"Krkonošské pohádky\", kde hrál i její manžel Ilja Prachař hlavní zápornou postavu zlého statkáře Trautenberka. V 60. a 70. letech 20. století se objevila i v několika filmech.\n\nZnámým hercem byl i její manžel Ilja a herectví se věnují i její potomci David, Jakub a Mariana.\n\n\n\n"}
{"id": "797212", "url": "https://cs.wikipedia.org/wiki?curid=797212", "title": "Nimptsch", "text": "Nimptsch\n\nNimptschové (německy \"Herren von Nimptsch\") jsou šlechtická rodina povýšená roku 1697 do stavu hraběcího. Šlechtická rodina \"Nimptsch\" se po anexi Slezska nesmířila s pruským panstvím ve Slezsku a po nastolení provincie Pruské Slezsko opustila jeho území a zakoupila statky na Moravě, kde poté v 19. století vymřela. V letech 1775-1914 vlastnila ve Vídni palác (Palais Nimptsch).\n\nRod pocházel z hradu a pozdějšího města Nimptsch (pol. Niemcza; něm. Nimptsch) v někdejším knížectví Březském ve Slezsku. Rod, který byl rozvětvený na několik linií, držel statky v Dolním Slezsku.\n\nNěkteří členové tohoto rodu pak získali majetek i v Čechách a na Moravě. Hrabě František Julius von Nimptsch držel v 18. století po nějaký čas statek Jankov u Sedlčan, jeho synovec Jan Jindřich koupil roku 1783 panství Nové Syrovice na Moravě. V roce 1785 poblíž Nových Syrovic na místě opuštěného dvora založil vesnici Nimpšov (původně po něm nazvanou Nimptschdorf, čeští obyvatelé si však název počeštili). Jeho vnuk, hrabě Karel, koupil k tomu roku 1837 statek Kojatice na Znojemsku a svatbou s Terezii, hraběnkou Marcolini, získal Kyšperské panství.\n\nStříbrno-červeně dělený štít. Nahoře vyrůsta černý jednorožec se zlatými kopyty a červeno-stříbrným rohem. Dole doprava obrácený stříbrný rybí ocas.\n\n"}
{"id": "797215", "url": "https://cs.wikipedia.org/wiki?curid=797215", "title": "Karel Kalista", "text": "Karel Kalista\n\nKarel Kalista (24. ledna 1890 Praha – 13. září 1954 Praha) byl český herec a divadelní režisér.\n\nNarodil se v domě č. 420 na Pražském Smíchově, obuvníkovi Janu Kalistovi a matce Marii rozené Bendové. Matka zemřela v jeho 14 letech a zůstal tak s otcem a dvěma sestrami sám. Později se Jan Kalista oženil s již ovdovělou Anastázii Pražskou-Srpovou (* 14.dubna 1866, Nový Knín)\n\nNejprve byl režisérem v Divadle Pavla Švandy na Smíchově odkud poté ve 40. letech 20. století přešel do Jihočeského divadla v Českých Budějovicích. V roce 1947 se vrátil zpět do divadla na Smíchově.\n\nByl také rozhlasovým hercem – účinkoval ve hrách Oldřicha Nového na stanici Praha Československého rozhlasu.\n\nKarel Kalista měl tři sourozence:\n\nHrob rodiny Kalistových je umístěn na hřbitově Malvazinky.\n\n\n"}
{"id": "797217", "url": "https://cs.wikipedia.org/wiki?curid=797217", "title": "Paul Motian", "text": "Paul Motian\n\nPaul Motian (25. března 1931 Filadelfie, Pensylvánie − 22. listopadu 2011 New York) byl americký jazzový bubeník a skladatel. Na bicí začal hrát ve dvanácti letech. Svou profesiální kariéru zahájil v roce 1954, když hrál s Thelonious Monkem. Od roku 1959 do roku 1964 byl členem tria Billa Evanse. Po řadu let hrál také s Keithem Jarrettem (1967–1976).\n\n\n"}
{"id": "797219", "url": "https://cs.wikipedia.org/wiki?curid=797219", "title": "Harmonie (program)", "text": "Harmonie (program)\n\nHarmonie je volně šiřitelný program určený jako pomůcka při výuce hudební harmonie na školách a jako pomůcka při komponování skladeb. Ovládá pravidla klasické evropské harmonie, na základě kterých umí zkontrolovat zadané noty a akordy a upozornit na případné harmonické chyby v nich.\n\nV současnosti je program k dispozici v angličtině a slovenštině. Uživatelská příručka je však k dispozici také v češtině. \n\n"}
{"id": "797223", "url": "https://cs.wikipedia.org/wiki?curid=797223", "title": "Świebodzice", "text": "Świebodzice\n\nŚwiebodzice () je město na jihu polské části Slezska na území Dolnoslezského vojvodství.\n\nV roce 2011 ve městě žilo 22 890 obyvatel.\n\n\n\n"}
{"id": "797226", "url": "https://cs.wikipedia.org/wiki?curid=797226", "title": "Tony MacAlpine", "text": "Tony MacAlpine\n\nTony MacAlpine (* 29. srpna 1960 Springfield, Massachusetts, USA) je americký kytarista, hudební skladatel a klávesista. V dětství se učil hrát na klavír, o něco později i na kytaru. Studoval klasickou hudbu na springfieldské hudební konzervatoři. V roce 1985 vydal své první sólové album a následující rok založil superskupinu M.A.R.S. (MacAlpine/Aldridge/Rock/Sarzo), se kterou vydal album \"\" (1986). Jeho zatím poslední album je \"Death of Roses\" a vyšlo v roce 2017.\n\n\n\n\n\n\n\n\n\n\n"}
{"id": "797231", "url": "https://cs.wikipedia.org/wiki?curid=797231", "title": "Driving Towards the Daylight", "text": "Driving Towards the Daylight\n\nDriving Toward the Daylight je jedenácté studiové album amerického kytaristy a zpěváka Joe Bonamassy, vydané 22. května 2012. Producentem alba byl Kevin Shirley a vyšlo pod značkou J&R Adventures. Album tvoří z velké části coververze písní jiných autorů, jako například Tom Waits nebo Robert Johnson.\n\n"}
{"id": "797235", "url": "https://cs.wikipedia.org/wiki?curid=797235", "title": "Ludmila Želenská", "text": "Ludmila Želenská\n\nLudmila Želenská, uváděna jako Lída Želenská (6. června 1919 Praha – 1998 Praha), byla česká divadelní herečka.\n\nLudmila Želenská pochází z umělecké rodiny. Její otec byl divadelní herec, režisér a dokonce i ředitel Drahoš Želenský.\n\n\n"}
{"id": "797238", "url": "https://cs.wikipedia.org/wiki?curid=797238", "title": "Pavol Čarnogurský", "text": "Pavol Čarnogurský\n\nPavol Čarnogurský (22. ledna 1908 Malá Franková – 27. prosince 1992 Bratislava) byl slovenský politik, poslanec Snemu Slovenskej krajiny, otec Jána Čarnogurského.\n\nV prosinci 1938 byl zvolen do slovenského sněmu. Profesně je uváděn jako odborový přednosta ministerstva školství a národní osvěty, bytem Vajnory.\n\n\n\n\n\n \n"}
{"id": "797249", "url": "https://cs.wikipedia.org/wiki?curid=797249", "title": "František Novák (kněz)", "text": "František Novák (kněz)\n\nFrantišek Novák (10. září 1919 Bítovany – 2. říjen 1999 Stará Boleslav) byl český římskokatolický teolog, kněz, biblista-novozákoník a vysokoškolský pedagog.\n\nStředoškolské vzdělání získal na Rašínově gymnáziu v Hradci Králové, kde maturoval v roce 1937. Teologii studoval na Papežské lateránské univerzitě (\"Pontificia Universitas Lateranensis\"), kde v roce 1943 získal licenciát teologie. Ve studiích v Římě dále pokračoval na Papežském biblickém institutu (\"Pontificium Institutum Biblicum\") a v roce 1945 získal licenciát biblických věd. Poté nastoupil do pastorace. Od 1. září 1949 do 30. listopadu 1950 působil jako profesor bohosloví na diecézním teologickém učilišti v Hradci Králové. Dále nastoupil na vojenskou službu a vrátil se do pastorace. 30. září 1969 byl jmenován na Římskokatolické cyrilometodějské bohoslovecké fakultě v Praze se sídlem v Litoměřicích, pobočce v Olomouci, odborným asistentem pro obor biblického studia Nového zákona, který přednášel v letech 1969–1973; (v roce 1969–1970 učil též řečtinu). Dne 16. září 1974 byl převeden na CMBF se sídlem v Litoměřicích, s účinností od 1. září 1974. Zde také získal doktorát teologie po obhájení disertační práce s názvem \"Osvětlení Hejčlovy osobnosti a jeho životního díla\" a byl 24. června 1975 promován. Na CMBF pak přednášel v letech 1974-1989/1990 Nový zákon, základní a vyšší kurz řečtiny. V letech 1990-1997 působil na Katolické teologické fakultě Univerzity Karlovy v Praze, kde přednášel Nový zákon a vedl katedru biblických věd. Jeho působení na KTF UK bylo ukončeno 1. října 1997. Zemřel 2. října 1999 v kněžském domově ve Staré Boleslavi.\n\nPříspěvky ve sbornících.\n\n\n\n"}
{"id": "797259", "url": "https://cs.wikipedia.org/wiki?curid=797259", "title": "Ashley Benson", "text": "Ashley Benson\n\nAshley Victoria Benson (*18. prosinec 1989, Long Beach, Kalifornie, USA) je americká herečka a příležitostná modelka. Nejvíce se proslavila rolí Hanny Marinové v seriálu stanice Freeform \"Prolhané krásky\".\n\nNarodila se v Kalifornii, má jednu starší sestru. Ve třech letech začala tančit balet, hip hop a jazz. Ráda zpívala a již ve čtyřech letech zpívala sólo při Vánočním koncertě v kostele. Účinkovala také v několika sborech. V pěti letech se objevovala v katalozích a v osmi letech začala spolupracovat s modelingovou agenturou.\n\nV roce 1999 odstartovala svojí hereckou kariéru. Začala se objevovat v komerčních televizích a v několika hudebních videoklipech. Účinkovala v mnoha reklamách a poté i v seriálech. V roce 2004 se objevila v seriálu \"Tak jde čas\" jako Abigail Deverauxová. V témže roce se objevila také v seriálech \"Křižovatky Medicíny\", \"Zoey 101\" nebo v seriálu \"Sedmé nebe\". Ve všech ztvárnila jen menší role. V roce 2006 si střihla roli v seriálu \"O.C.\" V roce 2007 si zahrála ve filmu \"\" Další film ve kterém se objevila byl \"I Bart má holku\" nebo \"Přes noc třicítkou\". Seriál, kde získala větší pozornost byl \"Městečko Eastwick\". Tam hrála po dobu 12 epizod dceru hlavní postavy. V roce 2010 získala velkou roli v seriálu \"Prolhané krásky\". Seriál se točí okolo čtyř kamarádek, jejichž dlouholetá přítelkyně Alison byla zavražděna a ony se snaží zjistit, kdo a proč ji zabil. Dostávají také záhadné a výhrůžné zprávy, jejíž autor se vždy podepíše jako \"A.\" V hlavních rolích spolu s ní hrají Troian Bellisario, Shay Mitchell a Lucy Hale. \n\nV roce 2013 se herečka objevila ve filmu \"Spring Breakers\" spolu s Vanessou Hudgensovou, Jamesem Francem a Selenou Gomezovou. V roce 2015 si zahrála Emmu ve filmu \"Ratter\", dívku, která je sledována skrz elektronické spotřebiče. Také se objevila ve filmu \"Pixely\". V roce 2016 si zahrála roli Margaret ve filmu \"Elvis & Nixon\".\n\nBěhem let 2008 až 2009 chodila s Justinem Thornem.Od roku 2011 do roku 2017 chodila s Ryanem Goodem. Na natáčení seriálu \"Prolhané krásky\" se seznámila s hercem Tylerem Blackburnem a mluvilo se o tom, že dvojice spolu chodí. Od roku 2018 chodí s modelkou a herečkou Carou Delevingne.\n\n"}
{"id": "797274", "url": "https://cs.wikipedia.org/wiki?curid=797274", "title": "Kamil Prachař", "text": "Kamil Prachař\n\nKamil Prachař (* 23. března 1931 Zlín) je český herec. Narodil se jako nejmladší ze tří synů Františka a Ludmily Prachařových. Rodiče ve Zlíně pořádali amatérská divadelní představení. Nejstarší bratr Drahomír (1922–2008) pracoval v zahraničním obchodě, Ilja (1924–2005) byl potom známý filmový a divadelní herec. Kamil Prachař žije a působí v Chebu.\n\n\n"}
{"id": "797277", "url": "https://cs.wikipedia.org/wiki?curid=797277", "title": "Pickett House", "text": "Pickett House\n\nPickettův dům je nejstarší dům ve městě Bellingham v americkém státě Washington. Nachází se na 910 Bancroft Street a byl postaven roku 1856 kapitánem americké armády Georgem Pickettem, který se později stal důležitým generálem armády Konfederace při občanské válce. Dům byl umístěn do Národního rejstříku historických míst v roce 1971.\n\nPoté, co kapitán George Pickett přijel do města jako dozorce stavby pevnosti Fort Bellingham, vyhlédl si místo na Peabodyho kopci v tehdejším městě Whatcom, kde si postavil dům. Dvoupatrová budova byla postavena ze dřeva, které kapitánovi poskytla nedaleká pila Roeder-Peabody, která stála na břehu potoka Whatcom Creek. Zhruba o rok později se v domě kapitánovi narodil syn James Tilton. Poté, co kapitán Pickett odešel z Bellinghamu v roce 1861, aby mohl sloužit v občanské válce, se dům postupně ocitl v držení několika vlastníků. Posledním člověkem, který jej využíval jako bydliště, byla Hattie Strothers, která ho ale ve své závěti odkázala Historické společnosti státu Washington. Ta se stala vlastníkem objektu v roce 1936 a o pět let později v něm otevřela muzeum. To, stejně jako později otevřená pobočka organizace Daughters of Pioneers, je zde stále v provozu.\n\nPůvodní stavba zažila ve své historii nevelké množství změn. Úzké schodiště nahradilo žebřík vedoucí do horního patra, kde se nacházely ložnice, a do přístavku byla přidána kuchyně. \n"}
{"id": "797280", "url": "https://cs.wikipedia.org/wiki?curid=797280", "title": "Slipstream (album)", "text": "Slipstream (album)\n\nSlipstream je šestnácté studiové album Bonnie Raitt, vydané v dubnu 2012. Album spolu s Raitt produkoval Joe Henry, v jehož studiu bylo album též zčásti nahráváno.\n"}
{"id": "797285", "url": "https://cs.wikipedia.org/wiki?curid=797285", "title": "Překlad (rozcestník)", "text": "Překlad (rozcestník)\n\nSlovo překlad má více významů:\n\n"}
{"id": "797291", "url": "https://cs.wikipedia.org/wiki?curid=797291", "title": "Milada Želenská", "text": "Milada Želenská\n\nMilada Želenská, narozená jako Milada Frýdová (16. ledna 1897 Příbram – 28. září 1974 Praha), byla česká divadelní a filmová herečka.\n\n\n"}
{"id": "797293", "url": "https://cs.wikipedia.org/wiki?curid=797293", "title": "Bzučivka zelená", "text": "Bzučivka zelená\n\nBzučivka zelená (\"Lucilia sericata\") je běžný druh hmyzu z řádu dvoukřídlí a čeledi bzučivkovitých.\n\nBzučivka zelená je 10–14 mm velká, o něco menší než příbuzná bzučivka obecná. Často je zlato-zeleně zbarvená, někteří jedinci jsou modro-zeleně zbarvení. Hlava i nohy jsou černé. Bzučivka je charakteristická svým hlasitým bzučením. Stejně jako většina jiných much, i bzučivka klade vajíčka do masa, kde se vyvíjí její larvy. Je proto považována za škůdce. Může přenášet různá onemocnění. Bzučivce se lidově říká „masařka“, i když masařka obecná je jiný druh mouchy.\n\nI když je bzučivka zelená považována za škůdce, její larvy se využívají k léčení ran. Larvy ránu zbaví bakterií a tím také ránu dezinfikují. Bzučivce zelené se proto přezdívá „biologický nůž“.\n\nZisk sekretu se může provádět ponořením larev přes noc do sterilní vody, následné ráno se larvy odfiltrují a kapaliny je více, jelikož obsahuje sekret larev s antibakteriálními účinky. Larvy by měly být chemicky očištěny a sterilní. Aby byl výsledek solidní, je zapotřebí užít většího počtu larev.\n\n"}
{"id": "797294", "url": "https://cs.wikipedia.org/wiki?curid=797294", "title": "Stanislav Novák (kněz)", "text": "Stanislav Novák (kněz)\n\nJ.M. can. ThDr. Stanislav Novák (14. června 1917 Vlašim – 2. října 2006 Litoměřice) byl český katolický kněz, vysokoškolský pedagog, teolog, profesor pedagogiky a katechetiky, kanovník Vyšehradské kapituly.\n\nStředoškolské vzdělání získal na státním čsl. gymnáziu v Benešově, které zakončil maturitou v roce 1937. V letech 1937-1939 studoval ke kněžství na bohoslovecké fakultě Karlovy univerzity a poté, když nacisté uzavřeli vysoké školy, pokračoval ve studiích na Arcidiecézním bohosloveckém semináři v Praze, které dokončil v roce 1942 a v témže roce byl pak vysvěcen na kněze. \n\nPo vysvěcení působil v duchovní správě. V dalším studiu pokračoval po skončení nacistické okupace na bohoslovecké fakultě Karlovy univerzity v Praze a doplnil si základní studia bohosloví v letech 1948-1949. Po krátkém působení v duchovní správě přešel jako profesor na gymnázium. V letech 1957-1958 působil jako administrátor bubenečské farnosti při kostele sv. Gotharda.\n\nV roce 1968 byl povolán na Cyrilometodějskou bohosloveckou fakultu do Litoměřic. 17. dubna 1969 zde byl pověřen externím vyučováním katechetiky, s účinnosti od 15. dubna 1969. 23. září 1970 byl na CMBF jmenován lektorem pro obor katechetika v akademickém roce 1970-1971. Pro rok 1971-1972 byl jmenován lektorem dne 27. prosince 1971 opět pro obor katechetika. 28. srpna 1972 byl jmenován asistentem pro obory pedagogika a katechetika, s účinností od 1. října 1972. \n\nDále zde získal doktorát teologie po předložení disertační práce s názvem \"Disharmonie člověka a jeho výchova\", a 5. června 1974 byl promován. 8. ledna 1975 byl jmenován odborným asistentem pro obor katechetika a pedagogika, s účinností od 1. ledna 1975. Dále byl 19. září 1979 jmenován docentem pro obor katechetika a pedagogika po předložení spisu \"Disharmonický člověk a jeho výchova\", s účinností od 1. září 1979. Jeho působení na CMBF bylo ukončeno 30. září 1979. \n\nV roce 1993 byl jmenován sídelním kanovníkem Vyšehradské kapituly v Praze, kde také bydlel. \n\nV roce 2006 se těžce nemocný se z iniciativy svého žáka, litoměřického biskupa Pavla Posáda, vrátil do Litoměřic, kde mnoho let vyučoval. Zde se mu n sklonku života dostalo paliativní péče v hospici sv. Štěpána a zde také 2. října 2006 zemřel ve věku nedožitých 90 let a v 65. roce kněžské služby. \n\nRozloučení s ním se konalo v bazilice sv. Petra a Pavla na Vyšehradě v pondělí 9. října 2006 v 10 hodin, při zádušní mši v bazilice předsedal kardinál Miloslav Vlk se kterým koncelebroval pražský biskup Karel Herbst. Poté bylo jeho tělo pohřbeno do kapitulní hrobky na Vyšehradském hřbitově.\n\nPříspěvky ve sbornících.\n\n\n\n"}
{"id": "797295", "url": "https://cs.wikipedia.org/wiki?curid=797295", "title": "Drápal", "text": "Drápal\n\nPříjmení Drápal (Drápalová) nosí více různých osobností:\n\n"}
{"id": "797307", "url": "https://cs.wikipedia.org/wiki?curid=797307", "title": "Ziegler", "text": "Ziegler\n\nPříjmení Ziegler [\"cígler\"] nebo Zieglerová nosí více různých osobností:\n\n"}
{"id": "797309", "url": "https://cs.wikipedia.org/wiki?curid=797309", "title": "Šusta", "text": "Šusta\n\nPříjmení Šusta, přechýleně Šustová, nosí více různých osobností:\n"}
{"id": "797310", "url": "https://cs.wikipedia.org/wiki?curid=797310", "title": "John Frost", "text": "John Frost\n\nJohn Frost může znamenat:\n"}
{"id": "797312", "url": "https://cs.wikipedia.org/wiki?curid=797312", "title": "Antonín Hrdý", "text": "Antonín Hrdý\n\nAntonín Hrdý (14. října 1888, Němčice nad Hanou – 28. července 1954) byl český katolický kněz, vysokoškolský pedagog, profesor morální teologie a speciální dogmatiky.\n\nStředoškolské vzdělání, které ukončil maturitou v roce 1909, absolvoval na Arcibiskupském gymnáziu v Kroměříži. Ke kněžství studoval na Cyrilometodějské bohoslovecké fakultě v Olomouci, kterou zakončil v roce 1913. V témže roce byl také vysvěcen na kněze a začal působit v pastoraci. Stal se rovněž suplujícím středoškolským profesorem. V letech 1920-1924 byl adjunktem na Cyrilometodějské bohoslovecké fakultě v Olomouci, kde zároveň získal doktorát z teologie. Byl promován 7. února 1924. Od 1. června 1924 se stal prozatímním profesorem morální teologie na diecézním bohosloveckém učilišti v Hradci Králové. Od 1. března 1925 byl zde jmenován definitivně. Dne 22. října 1934 byl jmenován profesorským sborem bohoslovecké fakulty Karlovy univerzity suplentem křesťanské sociologie, avšak nástup se neuskutečnil. Působil tedy dále na bohosloveckém učilišti v Hradci Králové do léta roku 1950. 2. října 1950 byl jmenován na CMBF v Praze profesorem pro obor morální teologie, s účinností od 1. září 1950. Dne 12. října 1950 byl zvolen fakultní radou vedoucím katedry pro mravovědu a speciální dogmatiku, avšak nebyl jmenován. Po onemocnění v létě 1951 byl pro akademický rok 1951–1952 zbaven vyučovací povinnosti a pověřen přípravou skript. Dne 23. června 1952 bylo na CMBF rozhodnuto o rozvázání pracovního poměru s ním k 30. září 1952 a následovalo jeho pensionování. Zemřel 28. července 1954.\n\n\n"}
{"id": "797313", "url": "https://cs.wikipedia.org/wiki?curid=797313", "title": "Ebert", "text": "Ebert\n\nPříjmení Ebert nosí více různých osobností:\n\n"}
{"id": "797318", "url": "https://cs.wikipedia.org/wiki?curid=797318", "title": "Bérénice Marloheová", "text": "Bérénice Marloheová\n\nBérénice Lim Marloheová (nepřechýleně \"Marlohe\", * 19. května 1979 Paříž) je francouzská filmová herečka, která ztvárnila roli Bond girl Sévérine ve dvacáté třetí bondovce \"Skyfall\", jejíž premiéra proběhla v říjnu 2012.\nNarodila se roku 1979 v Paříži do rodiny lékaře s čínskými a kambodžskými kořeny a francouzské učitelky. Její původní ambicí bylo stát se klavíristkou, když deset let studovala na Pařížské konzervatoři (Conservatoire de Paris).\n\nHereckou kariéru začala v roce 2000, kdy byla obsazena do televizního seriálu \"Ženská spravedlnost\". V prvním desetiletí třetího milénia se objevila v několika dalších seriálech mezi jinými \"Kriminálce Paříž\", \"Pátracím oddělení\" či \"Père et maire\". Ve snímku Un \"Bonheur n´arrive jamais seul\" hrála po boku bývalé Bond girl Sophie Marceau, ačkoli se neobjevila v titulcích.\n\nVe Francii nebyla příliš obsazovaná do televizních a filmových rolí, protože nepředstavovala klasický typ francouzské herečky. Před postavou Bond girl získávala malé úlohy v televizi. Co se týče novějších rolí, pak se v roce 2014 objevila ve snímku \"5 to 7\" od režiséra Victora Levina a v roce 2016 ve filmu \"Weightless\".\n\n\n"}
{"id": "797320", "url": "https://cs.wikipedia.org/wiki?curid=797320", "title": "Danny Lux", "text": "Danny Lux\n\nDaniel Scott \"Danny\" Lux (* červen 1969) je americký hudební skladatel, který spolupracoval na několika filmových projektech v USA.\n\nHudbu vytvořil například pro filmy nebo Ukradené léto, což bylo v roce 2002. Tvořil také pro seriály, jako například Cesta do neznáma, Million Dollar Mysteries, Crisis Center (zde byl poprvé nominován na cenu Emmy), dále pak Profiler, (zde nominován podruhé) nebo Boston Legal. Dodatečně pak Jmenuju se Earl, Chirurgové, Karen Sisco, Taxík, Ally McBealová, Boston Public, NYPD Blue, John Doe, Sabrina - mladá čarodějnice, The Good Wife, Melrose Place a Dawsonův svět.\n"}
{"id": "797323", "url": "https://cs.wikipedia.org/wiki?curid=797323", "title": "Hana Křížková", "text": "Hana Křížková\n\nHana Křížková (* 15. srpen 1957 Strakonice) je česká herečka a zpěvačka. Poprvé se na profesionální scéně objevila na hostování ve skupině Metronom roku 1982. Dále také nějakou dobu působila na hudební scéně s Karlem Černochem.\n\n\n\n"}
{"id": "797333", "url": "https://cs.wikipedia.org/wiki?curid=797333", "title": "Mařenka Zieglerová", "text": "Mařenka Zieglerová\n\nMařenka Zieglerová, vlastním jménem Marie Zieglerová (7. února 1881 Praha – 7. listopadu 1966 Mělník), byla slavná operetní subreta a herečka.\n\nMařenka Zieglerová pocházela z vinohradské umělecké rodiny. Její otec byl švec a křídlovkář. Její bratří hráli na křídlovku a na housle, sestry byly tanečnice. Nejznámější z nich byla Adéla Zieglerová (později Srnová, 1869–1935), která byla sólistkou Národního divadla v letech 1885–1900. Její neteř Hana Zieglerová (později Želenská) byla operetní subreta.\n\nJako dítě vystupovala v drobných baletních sólech na Národním divadle, jako herečka a zpěvačka začala vystupovat v divadle Uranie. V Plzni vystupovala v letech 1899–1900, v Brně v roce 1900, ve Švandově smíchovské Aréně v období 1901 a 1903–1906. V letech 1906–1907 hostovala v USA a poté se stala ředitelkou a majitelkou Lidového divadla M. Zieglerové v Libni (nyní Divadlo pod Palmovkou). Během první světové války vystupovala v Ostravě a v období první republiky v různých pražských divadlech.\n\nPoprvé se provdala 23. července 1901 za krejčovského mistra Antonína Kříže (1870–??); toto manželství bylo po dohodě dobrovolně rozvedeno roku 1909 a rozloučeno v roce 1922. Jejím druhým manželem byl František Grabinger (1909–1994), který byl divadelním ředitelem divadelní společnosti v Ostravě, u které prožila 1. světovou válku.\n\n\n\n"}
{"id": "797336", "url": "https://cs.wikipedia.org/wiki?curid=797336", "title": "Karel Sahan", "text": "Karel Sahan\n\nKarel Sahan (30. října 1899 České Budějovice – 2. září 1972 Děčín) byl český katolický kněz, vysokoškolský pedagog, profesor morální a pastorální teologie.\n\nStředoškolské vzdělání získal na státním gymnáziu v Českých Budějovicích v letech 1913-1919 a státním gymnáziu v Hallu v Tyrolsku, kde také v roce 1922 maturoval. Stal se členem kongregace redemptoristů. Ke kněžství studoval na státní teologické škole v bavorském Garsu v letech 1922-1924, dále v korutanském Gurku v letech 1924-1925 a v řádovém bohosloveckém učilišti redemptoristů v Obořišti v letech 1926-1927. Na kněze byl vysvěcen v roce 1927. Od dubna do června 1950 byl v centralizační táboře pro řeholníky a propuštěn na svobodu byl až na intervenci kolaboranta s komunistickým režimem, kněze Josefa Plojhara. Po svém propuštění působil v pastoraci.\n\n25. srpna 1952 byl jmenován spirituálem kněžského semináře při Římskokatolické Cyrilometodějské bohoslovecké fakultě v Praze, s účinností od 1. září 1952. Dne 1. října 1953 bylo jmenování potvrzeno i pro kněžský seminář při Římskokatolické Cyrilometodějské bohoslovecké fakultě v Praze se sídlem v Litoměřicích. 4. prosince 1955 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích (s poznámkou: sic) spirituálem, s účinností od 1. prosince 1955. Dne 11. července 1957 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích lektorem pro obor německého jazyka pro rok 1957–1958. Toto jmenování bylo pak každoročně opakováno až do konce akademického roku 1961–1962.\n\nNa CMBF získal po obhájení disertační práce s názvem \"Poslání kněze\" doktorát teologie a 23. března 1961 byl promován. 13. srpna 1962 byl na téže fakultě jmenován docentem pro obor křesťanské morálky, s účinností od 1. září 1962. Dne 7. září 1967 byl jmenován profesorem pro obor křesťanské morálky, s účinností od 1. září 1967. Morální teologii přednášel v letech 1962–1969 a pastorální teologii v akademickém roce 1969–1970. Jeho působení na CMBF bylo ukončeno 31. srpna 1970. Jeho posledním působištěm byla duchovní správa řeholních sester v Horním Žlebu. Zemřel 2. září 1972 v Děčíně a pohřben byl 8. září 1972 v Českých Budějovicích.\n\nČasopisecké studie, zejména: Duchovní pastýř.\n\n\n"}
{"id": "797337", "url": "https://cs.wikipedia.org/wiki?curid=797337", "title": "Záhvozd", "text": "Záhvozd\n\nZáhvozd (též Záhvozdí či Zagwozd, Zagost) je historický název krajiny na pomezí Německa, Polska a České republiky v povodí lužické Nisy.\n\nJméno získalo území pro svou polohu za hranicí raně středověkých Čech. Pro tuto oblast má stejný název i němčina – a to ve formě Zagost.\n\nNázev Záhvozd bývá používán již na mapkách znázorňujících území českých kmenů před vznikem českého státu.\n\nPrameny však územní celek pod tímto názvem jednoznačně dokládají až ve 12-13. století a to jako nejjižnější část Budyšínska – předchůdce Horní Lužice. V této době je možno Záhvozd považovat za okrajovou oblast lužickosrbského osídlení (původně kmenem Milčanů), kde se mísily zájmy českých panovníků, či panských rodů se zájmy německých vládnoucích vrstev z oblasti dnešního Saska.\n\nNovým a přesnějším vymezením hranic Čech směrem na sever s Budyšínskem název Záhvozd pozbyl teritoriální význam, ale do značné míry na něj navázalo Žitavsko – jako vnější český kraj.\n\n"}
{"id": "797339", "url": "https://cs.wikipedia.org/wiki?curid=797339", "title": "Norsko na Zimních olympijských hrách 2006", "text": "Norsko na Zimních olympijských hrách 2006\n\nNorsko na Zimních olympijských hrách 2006 v Turíně reprezentovalo 67 sportovců, z toho 46 mužů a 21 žen. Nejmladším účastníkem byl Frederik Austbø (17 let, 298 dní), nejstarším pak Pål Trulsen (43 let, 301 dní). Reprezentanti vybojovali 19 medailí, z toho 2 zlaté 8 stříbrných a 9 bronzových.\n\n"}
{"id": "797341", "url": "https://cs.wikipedia.org/wiki?curid=797341", "title": "Wasting Light", "text": "Wasting Light\n\nWasting Light je sedmé řadové album americké rockové skupiny Foo Fighters. Album produkoval Butch Vig, který s frontmanem skupiny Davem Grohlem již v roce 1991 nahrál album \"Nevermind\" od skupiny Nirvana, v níž Grohl bubnoval. Mimo jiné se na albu podíleli také Krist Novoselic, který byl v Nirvaně baskytaristou, a Pat Smear, který v Nirvaně hrál také na kytaru od roku 1993.\n\nToto album je zvláští tím, že bylo nahráno nikoliv v nahrávacím studiu, ale v Grohlově garáži na analogový pásek a nebyl použit žádný počítač či software. V únoru 2012 získala skupina za album pět cen Grammy.\n\nNa podporu alba uspořádala skupina turné, které započalo 14. května 2011 a skončilo 21. září 2012. Při té příležitosti se skupina zastavila 15. srpna 2012 v pražské O areně.\n\n\n\n"}
{"id": "797344", "url": "https://cs.wikipedia.org/wiki?curid=797344", "title": "Dolní Hořice (tvrz)", "text": "Dolní Hořice (tvrz)\n\nV obci Dolní Hořice se nacházely dvě tvrze. Původní stála nedaleko rybníka Příkop a zbylo z ní tvrziště, novější stojí dodnes.\n\nPrvní písemná zmínka o tvrzi pochází z roku 1403, kdy ji vlastnil Mikuláš ze Zvěřince. Na konci 15. století byla ve vlastnictví Smrčků z Mnichu. Na počátku 16. století však byla opuštěna a roku 1528, když ji získal Jan Smrček, syn Petra Smrčka, uváděna jako pustá s poplužním dvorem. Právě Jan Smrček nechal jihozápadně vystavět novou tvrz, o které je první zmínka z roku 1589.\n\nTvrziště staré tvrze je chráněno jako kulturní památka České republiky.\n\nNovou tvrz nechal v renesančním stylu postavit Jan Smrček z Mnichu. Ve vlastnictví rodu byla do roku 1661, kdy ji po Václavu Silvestrovi získali Voračičtí z Paběnic (vlastnili ji do roku 1727), kteří po roce 1700 provedli její přestavbu. V roce 1747 získali panství Schwarzenberkové. Tvrz v té době již nefungovala jako panské sídlo, sloužila jako hospodářská budova. Ve 20. století prošla posledními úpravami.\n\n"}
{"id": "797348", "url": "https://cs.wikipedia.org/wiki?curid=797348", "title": "Miguel Maury Buendía", "text": "Miguel Maury Buendía\n\nMiguel Maury Buendía (* 19. listopadu 1955, Madrid) je římskokatolický arcibiskup a apoštolský nuncius v Kazachstánu, Kyrgyzstánu a Tádžikistánu.\n\nMiguel Maury Buendía byl vysvěcen na kněze 26. června 1980 madridským arcibiskupem Vicentem Enriquem y Tarancón. Vystudoval kanonické právo a v roce 1987 vstoupil do diplomatických služeb Svatého stolce. Byl papežským zástupcem ve Rwandě, Ugandě, Maroku, Nikaragui, Egyptě, Slovinsku a Irsku. Byl aktivní v sekci pro mezinárodní vztahy vatikánského státního sekretariátu. Mluví anglicky, italsky, francouzsky a slovinsky.\n\nPapež Benedikt XVI. ho jmenoval 19. května 2008 titulárním biskupem z \"Italicy\" a vyslal ho jako papežského nuncia do Kazachstánu a Tádžikistánu. Biskupské svěcení mu udělil 12. června 2008 Tarcisio Bertone, spolusvětiteli byli Antonio María Rouco Varela, madridský arcibiskup, a arcibiskup Pier Giacomo De Nicolò, nuncius ve Švýcarsku a Lichtenštejnsku.\n\n"}
{"id": "797349", "url": "https://cs.wikipedia.org/wiki?curid=797349", "title": "Ivana Gottová", "text": "Ivana Gottová\n\nIvana Gottová, rozená Macháčková, (* 20. ledna 1976 Opava) je česká moderátorka, vdova po zpěvákovi Karlu Gottovi.\n\nIvana Gottová pochází z Opavy, kde také vystudovala střední zdravotnickou školu. Má bratra Pavla, který pracuje jako ortoped. Po studiu odjela do USA, kde tři roky pracovala jako au pair. Potom se vrátila do Česka a pracovala jako osobní asistentka zahraničních herců, kteří v Česku natáčeli filmy. Pracovala také jako produkční Divadla Broadway.\n\nOd července 2010 do června 2015 moderovala pořad \"VIP zprávy\" na televizní stanici Prima. Od října 2011 studovala na Univerzitě Jana Amose Komenského v Praze obor \"Sociální a mediální komunikace\", který v červnu 2014 úspěšně zakončila titulem bakalář.\n\nSe zpěvákem Karlem Gottem se jim 30. dubna 2006 narodila první dcera Charlotte Ella. Dne 7. ledna 2008 v Las Vegas se za Karla Gotta vdala a 28. května 2008 se jim narodila jejich druhá dcera Nelly Sofie.\n\nByla ambasadorkou projektu \"Avon Pochod proti rakovině prsu\" v roce 2012, 2013, 2014.\n\nV roce 2013 vydala audio CD \"Andělské pohádky na dobrou noc se 7 pohádkami\", které namluvila a nazpívala se svými dcerami, jelikož jim ráda každý den před spaním četla pohádky.\n\nOd roku 2016 byla součástí managementu svého manžela Karla Gotta.\n\n"}
{"id": "797351", "url": "https://cs.wikipedia.org/wiki?curid=797351", "title": "Maxine", "text": "Maxine\n\nKarlee Leilani Perez (* 19. dubna 1986) je americká modelka a profesionální wrestlerka. Nejvíce známa je pro svoje působení ve WWE v rosteru v NXT v minulosti pod ringovým jménem Maxine.\n\nKarlee začala svoji kariéru jako modelka a profesionální wrestlerka v roce 2009. Poté podepsala vývojovou smlouvu s World Wrestling Entertaiment a začala zápasit ve vývojovém středisku Florida Championship Wrestling (FCW) kde později byla všeobecná manažerka. V září 2010 se účastnila třetí sezóny soutěže NXT. Byla ale eliminována jako druhá. V srpnu 2010 se do NXT vrátila jako přítelkyně Derricka Batemana.\n\nV roce 2009 podepsala Karlee vývojovou smlouvu s WWE a později byla přidělena do FCW. Tam debutovala pod jménem Candy Girl ve týmovém handicap zápase kde se spojila k vítěznému týmu s Aliciou Fox a Rosou Mendes proti Tiffany a Angele. Později si změnila ringové na Liviana a stala se manažerkou Sweet Papi Sanchez. Účastnila se i zápasu kde musela porazit 8 dalších wrestlerek aby se stala FCW Divas šampionkou. Byla ale eliminována od Naomi už v prvním kole. Po návratu do FCW pod jménem Maxine se stala úřadující všeobecnou manažerkou a vytvořila tým s Aksanou, Lucky Cannon a Damien Sandow. V jedné epizodě Naomi porazila Aksanu a získala titul FCW královny. Za to ji Maxine chtěla napadnout, v tom jí ale zabránila AJ. Dne 11. března 2012 byla Maxine ze svého místa manažerky vyhozena a nahrazena Summer Rae.\n\n31. srpna v epizodě NXT bylo oznámeno, že Maxine bude soutěžit v třetí sezóně NXT pod jménem Maxine a Alicia Fox bude její manažerka. 7. září se v této show účastnila soutěží \"Taneční battle\" a \"Získej vlajku\". V nich ale skončila neúspěšně a také společně s Aliciou Fox byly poraženy Kelly Kelly a Naomi. V další soutěži, \"Ukaž svůj talent\", upekla koláč jako omluvu pro Hornswoggle, ten ale skončil v jejím obličeji. 2. listopadu prohrála \"Líbací soutěž\" a později ten večer byla ze soutěže vyřazena. O měsíc později se vrátila ale s Aliciou Fox prohrála proti AJ a Bella Twins.\n\nO rok později od vyřazení se Maxine vrátila jako přítelkyně Derricka Batemana a byla zapojena do feudu proti AJ a Titus O`Neil. Později začal být tento pár známý jako \"BateMax\". Svůj per-pay-view debut udělala Maxine na Survivor Series 2011 jako jedna z divas okolo ringu při lumberjillním zápase o Divas šampionát mezi Nikki Bellou a Beth Phoenix, který Nikki vyhrála.\n\n28. června 2012 bylo oznámeno, že Karlee tuto společnost opustila. Karlee řekla že se nechystá zapojit se do další wrestlingové organizace.\n\nKarlee je španělského, kubánského, italského, čínského a havajského původu. 14. června 2009 byla v Tampě na Floridě zatčena kvůli podezření z řízení pod vlivem alkoholu. K zatčení došlo v jednu hodinu ráno. Po zaplacení pokuty byla propuštěna.\n\nZakončovací chvaty\n\nManažeři\n\nJako manažerka\n\nPřezdívky\n\nTheme songy\n"}
{"id": "797356", "url": "https://cs.wikipedia.org/wiki?curid=797356", "title": "Brooke Adamsová (wrestlerka)", "text": "Brooke Adamsová (wrestlerka)\n\nBrooke Nichole Adamsová (* 4. prosince 1984) je americká modelka, tanečnice a profesionální wrestlerka momentálně působící v Total Nonstop Action pod jménem Miss Tessmacher. Původně pracovala pro World Wrestling Entertaiment kde společně s Kelly Kelly a Laylou měla taneční skupinu \"Extreme Exposé\" jako část show ECW. Je bývalá dvounásobná TNA Women's Knockout šampionka a jednou společně s Tarou držela TNA Knockouts Tag Teamový titul.\n\nAdamsová vyrůstala se svou matkou a sestrou dvojčetem v St. Louis, Missouri. Svojí matku vidí jako její životní inspiraci. Když bylo Adamsové 7 let, přestěhovala se se svou rodinou do texaského Houstonu kde i vyrůstala. Svoji kariéru začala jako modelka pro různé společnosti v Texasu jako Hawaiian Tropic & Vertical Smiles. Poté začala trénovat profesionální wrestling.\n\nV roce 2006 zápasila pro Deep South Wrestling do té doby, než si jí všimla WWE. V té působila v rosteru show ECW v taneční skupině Extreme Exposé. Ze své smlouvy s WWE byla Brooke propuštěna 1. listopadu 2007. 29. března 2010 udělala svůj debut v TNA v zákulisním segmentu s Ericem Bischoffem a to pod jménem Ms. Tessmacher. Toto jméno bylo inspirováno přítelkyní Lexe Luthora z prvních dvou dílů Supermana. Společně s Tarou se stala TNA Knockout týmovou šampionkou. Titul si držely do 3. listopadu, kdy je porazily Gail Kimová a Madison Rayneová. To už Adamsová vystupovala pod jménem \"Brooke Tessmacherová\".\n"}
{"id": "797357", "url": "https://cs.wikipedia.org/wiki?curid=797357", "title": "Házená na Letních olympijských hrách 1984", "text": "Házená na Letních olympijských hrách 1984\n\nHázená na Letních olympijských hrách 1984 probíhala na stadionu Kalifornské státní univerzity ve Fullertonu.\n\nTurnaj se odehrál v rámci XXIII. olympijské hry ve dnech 31. 7. – 11. srpna 1984 v Los Angeles.\n\nTurnaje se zúčastnilo 12 mužstev, rozdělených do dvou šestičlenných skupin. Vítězové skupin hráli finále, týmy na druhém místě hrály o třetí místo, týmy na třetím místě o páté místo atd. Olympijským vítězem se stalo mužstvo Jugoslávie.\n\n Jugoslávie – Island 22:22 (8:12)\n\n31. července 1984 (14:00) – Los Angeles\n\n31. července 1984 (18:30) – Los Angeles\n\n31. července 1984 (20:00) – Los Angeles\n\n2. srpna 1984 (18:30) – Los Angeles\n\n2. srpna 1984 (20:00) – Los Angeles\n\n2. srpna 1984 (21:30) – Los Angeles\n\n4. srpna 1984 (11:00) – Los Angeles\n\n4. srpna 1984 (14:00) – Los Angeles\n\n4. srpna 1984 (20:00) – Los Angeles\n\n6. srpna 1984 (18:30) – Los Angeles\n\n6. srpna 1984 (20:00) – Los Angeles\n\n6. srpna 1984 (21:30) – Los Angeles\n\n8. srpna 1984 (11:00) – Los Angeles\n\n8. srpna 1984 (12:30) – Los Angeles\n\n8. srpna 1984 (18:30) – Los Angeles\n\n Švédsko – Jižní Korea 36:23 (16:11)\n\n31. července 1984 (11:00) – Los Angeles\n\n31. července 1984 (12:30) – Los Angeles\n\n31. července 1984 (21:30) – Los Angeles\n\n2. srpna 1984 (11:00) – Los Angeles\n\n2. srpna 1984 (12:30) – Los Angeles\n\n2. srpna 1984 (14:00) – Los Angeles\n\n4. srpna 1984 (12:30) – Los Angeles\n\n4. srpna 1984 (18:03) – Los Angeles\n\n4. srpna 1984 (21:30) – Los Angeles\n\n6. srpna 1984 (11:00) – Los Angeles\n\n6. srpna 1984 (12:30) – Los Angeles\n\n6. srpna 1984 (14:00) – Los Angeles\n\n8. srpna 1984 (14:00) – Los Angeles\n\n8. srpna 1984 (20:00) – Los Angeles\n\n8. srpna 1984 (21:30) – Los Angeles\n Jugoslávie – SRN 18:17 (8:7)\n\n11. srpna 1984 (15:30) – Los Angeles\n\n Rumunsko – Dánsko 24:16 (15:10)\n\n11. srpna 1984 (14:00) – Los Angeles\n\n Švédsko – Island 26:23 (14:9)\n\n10. srpna 1984 (12:30) – Los Angeles\n\n Švýcarsko – Španělsko 18:17 (9:9)\n\n10. srpna 1984 (11:00) – Los Angeles\n\n USA – Japonsko 24:16 (9:5)\n\n10. srpna 1984 (18:30) – Los Angeles\n\n Jižní Korea – Alžírsko 25:21 (10:9)\n\n10. srpna 1984 (20:00) – Los Angeles\n1. Jugoslávie\n2. SRN\n3. Rumunsko\n\nTurnaj se odehrál v rámci XXIII. olympijské hry ve dnech 1. – 9. srpna 1984 v Los Angeles.\n\nTurnaje se zúčastnilo 6 družstev. Turnaj se odehrál v jedné skupině systémem každý s každým. Olympijským vítězem se stalo družstvo Jugoslávie.\n\n1. srpna 1984 (18:30) – Los Angeles\n\n1. srpna 1984 (20:00) – Los Angeles\n\n1. srpna 1984 (21:30) – Los Angeles\n\n3. srpna 1984 (18:30) – Los Angeles\n\n3. srpna 1984 (20:00) – Los Angeles\n\n3. srpna 1984 (21:30) – Los Angeles\n\n5. srpna 1984 (18:30) – Los Angeles\n\n5. srpna 1984 (20:00) – Los Angeles\n\n5. srpna 1984 (21:30) – Los Angeles\n\n7. srpna 1984 (18:30) – Los Angeles\n\n7. srpna 1984 (20:00) – Los Angeles\n\n7. srpna 1984 (21:30) – Los Angeles\n\n9. srpna 1984 (18:30) – Los Angeles\n\n9. srpna 1984 (20:00) – Los Angeles\n\n9. srpna 1984 (21:30) – Los Angeles\n1. Jugoslávie\n2. Korejská republika\n3. Čína\n"}
{"id": "797358", "url": "https://cs.wikipedia.org/wiki?curid=797358", "title": "Elektromagnetický snímač", "text": "Elektromagnetický snímač\n\nElektromagnetický snímač slouží k převodu kmitů struny nebo jiné části hudebního nástroje na elektrické kmity, které se následně zpracovávají a zesilují. Nejčastěji se používají v elektrických kytarách.\n\nElektromagnetické snímače jsou cívky s magnetickým jádrem, v jejíž magnetickém poli kmitá nejčastěji struna. Vlivem kmitajících strun se v cívce indukuje elektrické napětí. Vzniklý slabý elektrický signál je dále přenášen k zesilovači, kde se zesiluje. Mimo žádoucí signál se však také ve snímači indukuje rušivé napětí vlivem změn jiných elektromagnetických polí v okolí cívky. To se projevuje nežádoucím zvukem, tzv. brumem.\n\nVlastnosti snímače závisejí na jeho konstrukci, kvalitě a způsobu vinutí cívky i použitých magnetických materiálech. Magnetické materiály používané pro jádra cívek snímačů jsou buď slitiny železa, hliníku, niklu a kobaltu (AlNiCo) nebo ferit. Pro dosažení rovnoměrného magnetického pole mají snímače magnety pro každou strunu.\n\nElektromagnetické snímače se objevily ve dvacátých letech minulého století. Za jejich vynálezem stojí losangeleský kytarista George Beauchamp.\n\nPrvním typem snímačů je jednocívkový snímač (single coil), který snímá kmity struny v celém frekvenčním rozsahu, výstupní signál však obsahuje i nežádoucí brum. Tento typ snímače je oblíbený pro čisté výšky a přirozený charakter zvuku.\n\nPro omezení brumu byl vytvořen druhý typ snímačů, tzv. humbucker. Snímač je tvořen dvěma stejnými cívkami na společném jádře, zapojenými proti sobě, tedy s opačnou polaritou. Magnetická pole vzdálených zdrojů, způsobující brum, přicházejí na obě cívky ve stejné fázi a vzájemně se vyruší. Změny magnetického pole, vznikající chvěním strun v blízkosti snímače, naopak vytvářejí užitečný signál. Vzhledem k tomu, že humbuckery mají oproti single-coil větší počet cívek, jejich výstupní signál je (při stejném počtu závitů na cívku) silnější. Frekvenčně mají plný tón, hlavně ve středech a basech, výšky jsou oproti jednocívkovým snímačům omezené.\n\nExistují i další typy snímačů - například tzv. minihumbucker - humbucker ve tvaru single coil snímače, nebo quad rail, což jsou v podstatě dva minihumbuckery. Quad rail produkuje silnější a zkreslenější tón než běžné snímače.\n"}
