{"id": "932045", "url": "https://cs.wikipedia.org/wiki?curid=932045", "title": "Molice vlaštovičníková", "text": "Molice vlaštovičníková\n\nMolice vlaštovičníková je druh polyfágního hmyzu sajícího na rostlinách. Molice vlaštovičníková byla hlášena jako nový škodlivý organismus v Austrálii v roce 1997.\n\nALEUPR\n\nPodle EPPO je pro patogena s označením molice vlaštovičníková (\"Aleurodes proletella\") používáno více rozdílných názvů, například \"Aleyrodes brassicae\" nebo \"Aleyrodes proletella\".\n\nVyskytuje se přirozeně v části Severní polokoule, v některých částech Evropy, Asie a Afriky. V Evropě je běžným druhem. Odtud se rozšířila do Severní a Jižní Ameriky a Austrálie.\n\nDospělci jsou 1,5–2 mm velký okřídlený hmyz. Křídla jsou bílá se čtyřmi šedými skvrnami a jsou pokryta voskovitými šupinkami. Je to lom světla na šupinkách, který dává hmyzu bílou barvu. Hlava a hrudník jsou tmavé, zatímco spodní strana je žlutá a rovněž potažena vrstvou vosku. Oči jsou červené. Dospělci se shromažďují především na spodní straně listů vrcholových částí rostlin.\n\nOválná vejce bývají kladena na spodní straně listů. Na začátku jsou světlá a průsvitná, ale po určité době tmavnou. Ke snášce vajec dochází od poloviny května do září. Každá samička klade asi 150 vajíček. Larvy jsou přisedlé a ploché, velké asi 1 mm. První stádium je pohyblivé, 2-4 stádium ztrácí končetiny a tykadla zakrňují. Pupária molic mají typický oválný tvar.\n\nSamička klade vajíčka na spodní straně listů. Asi za týden se líhnou larvy. Celý larvární vývoj může trvat 9-18 dnů. První stádium je pohyblivé, další tři přisedlé. Larvy sají na listech nebo stoncích poblíž vodivých pletiv. V posledním stádiu se larva mění v pupárium. Pupárium je světlé barvy s červenýma očima. Dospělci žijí asi 3-6 týdnů, během kterých může samička naklást několik set vajíček (uváděno asi 150). Za příznivých podmínek může celý životní cyklus být dokončen do 3-6 týdnů.\nV pohoří Pamír v Rusku je počet generací nižší (2-3), než v nížinách (6).\n\nMolice vlaštovičníková je polyfág má širokou řadu hostitelů. Kromě jahodníku velkoplodého a zeleniny (především z čeledi brukvovité), poškozuje i okrasné rostliny. Ve střední Evropě se vyskytuje jako běžný parazit na bylinách.\n\nHostitele lze najít v čeledích:\n\nLarvy škodí přímým sáním. Molice vlaštovičníková je významným škůdcem polní pěstované zeleniny. Molice jsou také přenašeči virových chorob rostlin, sání vede k chřadnutí rostlin, tvorbě chloróz a vadnutí listů. Medovice, kterou hmyz vylučuje znečišťuje plody, listy, květy. Medovice také ztěžuje pesticidní ošetření rostlin a snižuje kvalitu produkce.\n\nMolice vlaštovičníková může při pozdním zásahu zeleninu i zcela znehodnotit. Porosty je třeba ošetřit při zjištění prvních výskytů škůdce registrovanými přípravky s přídavkem smáčedla a ošetření dle potřeby zopakovat.\n\nPříznaky napadení rosstlin jsou dospělci, podobní bílým muškám, vyletující zpod listu, a přítomnost dospělců a larev sajících ve velkých skupinách na spodní straně listu. Při vysoké populační hustotě škůdce dochází ke chřadnutí rostlin, tvorbě chloróz a vadnutí listů. Medovice tvořená larvami, znečišťuje listy, plody a květy, vyvíjí se na ní povlak tvořený saprofytickými houbami, černěmi, tzv. sazovitost.\n\nOkřídlení dospělci umožňují snadné šíření. Molice vlaštovičníková se šíří také pomocí mezinárodního obchodu.\n\nKromě chemické a biologické ochrany je v prodeji kapalné hnojivo na listy (s obsahem boru) kde je inzerována jako účinná látka pomerančový olej, přípravek má podle údajů prodejce negativní vliv na molice - omezuje výskyt savých a žravých škůdců (mšic, molic, svilušek, třásněnek a dalších). Míra účinnosti není uvedena.\n\nPrevencí je včasná likvidace zbytků napadených rostlin spálením a podpora přirozených nepřátel molice diverzifikací krajiny. Ti zahrnují vosičky rodu Encarsia, parazitoidy \"Eretmocerus mundus\" dravé ploštice rodu \"Orius\" a druhy z rodu \"Euderomphale\".\n\nV případě potřeby potřeby se provádí postřik insekticidy, a to buď olejovými preparáty nebo organofosfáty na bázi pirimiphos methylu.\nSeznam podle agromanual.cz\n\n\n"}
{"id": "932049", "url": "https://cs.wikipedia.org/wiki?curid=932049", "title": "Love Me (film)", "text": "Love Me (film)\n\nLove Me je francouzský dramatický film z roku 2000, jehož režisérkou byla Laetitia Masson. Hlavní roli barmanky Gabrielle hraje Sandrine Kiberlain. Ta se zamiluje do zpěváka (Johnny Hallyday). Originální hudbu pro film složil velšský hudebník a skladatel John Cale a na soundtracku jsou mimo jeho skladeb použity písně v podání Abbey Lincoln, Elvise Presleyho, ale také od samotného Johnnyho Hallydaye.\n\n"}
{"id": "932052", "url": "https://cs.wikipedia.org/wiki?curid=932052", "title": "Benoît Pedretti", "text": "Benoît Pedretti\n\nBenoît Pedretti (* 12. listopadu 1980, Audincourt, Francie) je francouzský fotbalový záložník a bývalý reprezentant, který v současné době hraje za francouzský klub AC Ajaccio. Jeho pozice je ve středu hřiště, často plní roli „špílmachra“, playmakera, který dokáže rozdávat překvapivé a přesné přihrávky i na dlouhou vzdálenost.\n\nPedretti hrál postupně v klubech FC Sochaux-Montbéliard, Olympique de Marseille, Olympique Lyon, AJ Auxerre, Lille OSC a AC Ajaccio.\n\nProfesionální kariéru zahájil v FC Sochaux-Montbéliard. V Marseille a Lyonu se neprosadil do základní sestavy (v Lyonu měli přednost hráči jako Florent Malouda a Juninho Pernambucano).\n\nByl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nV A-týmu Francie debutoval 20. listopadu 2002 proti reprezentaci Srbska a Černé Hory (výhra 3:0), dostal se na hřiště v 80. minutě.\n\nHrál na Konfederačním poháru FIFA 2003, který domácí Francie vyhrála po vítězství 1:0 v prodloužení nad Kamerunem.\n\nReprezentační trenér Francie Jacques Santini jej zařadil do kádru pro EURO 2004, na turnaji si připsal jeden start, na hřiště se dostal v závěru druhého zápasu základní skupiny B s Chorvatskem (remíza 2:2). Francie vypadla ve čtvrtfinále s pozdějším vítězem šampionátu Řeckem.\n\n"}
{"id": "932056", "url": "https://cs.wikipedia.org/wiki?curid=932056", "title": "Paris s'éveille", "text": "Paris s'éveille\n\nParis s'éveille je francouzsko-italský hraný film z roku 1991, který režíroval Olivier Assayas podle vlastního scénáře. Adrian (Thomas Langmann) se přestěhoval ke svému otci Clémentovi (Jean-Pierre Léaud), jehož přítelkyní je o mnoho let mladší Judith Godrèche. V roce 1992 film získal ocenění Prix Jean Vigo. Autorem hudby k filmu je velšský hudebník a skladatel John Cale.\n\n"}
{"id": "932057", "url": "https://cs.wikipedia.org/wiki?curid=932057", "title": "Timex Sinclair 3068", "text": "Timex Sinclair 3068\n\nTimex Sinclair 3068 (zkráceně TS3068) je plánovaný, ale nikdy sériově nevyráběný počítač kompatibilní s počítačem Sinclair ZX Spectrum, navrhovaný v letech 1982 až 1983. Mělo se jednat o 16bitový počítač založený na procesoru Motorola, ale schopný i spouštění programů pro počítač Timex Sinclair 2068. Počítač měl konkurovat počítačům Amiga, Commodore 128, IBM a dalším pokoročilým počítačům té doby. Byly vyrobeny tři prototypy počítače.\n\n\n"}
{"id": "932061", "url": "https://cs.wikipedia.org/wiki?curid=932061", "title": "DN Galan 2013", "text": "DN Galan 2013\n\nDN Galan 2013 byl lehkoatletický mítink, který se konal 22. srpna 2013 ve švédském městě Stockholm. Byl součástí série mítinků Diamantová liga. \n"}
{"id": "932062", "url": "https://cs.wikipedia.org/wiki?curid=932062", "title": "Judith Godrèche", "text": "Judith Godrèche\n\nJudith Godrèche (rodným jménem Judith Goldreich; * 23. března 1972 Paříž) je francouzská herečka. Svou první roli ve filmu \"Příští léto\" (postava Nickie) dostala již v roce 1985. Později hrála v dalších více než třiceti filmech. Za svou roli ve filmu \"Erasmus a spol.\" byla nominována na Césara.\n\n\n"}
{"id": "932066", "url": "https://cs.wikipedia.org/wiki?curid=932066", "title": "Sněhový dort", "text": "Sněhový dort\n\nSněhový dort (v anglickém originále \"Snow Cake\") je britsko-kanadský dramatický film režiséra Marca Evanse z roku 2006. Alex (Alan Rickman) zastaví stopařce Vivienne (Emily Hampshire), ale jejich jízda skončila autonehodou, při které Vivienne zemřela. Alex se cítil vinný a jel navštívit její matku Lindu (Sigourney Weaver), která je autistka.\n\n"}
{"id": "932068", "url": "https://cs.wikipedia.org/wiki?curid=932068", "title": "Kounický palác (Nové Město)", "text": "Kounický palác (Nové Město)\n\nKounický nebo také Kaunický palác v ulici Panská 890/7 na Novém Městě v Praze byl postaven v barokním slohu. Je chráněn jako kulturní památka České republiky.\n\nPalác je dílem barokních stavitelů Františka Maxmiliána Kaňky a Giovanni Alliprandiho, kteří stavbu realizovali kolem roku 1725. Malířská výzdoba vnitřních prostor, především slavnostního sálu, je z období romantismu první poloviny 19. století.\n\nPalác dostal své jméno po jednom z rodů, kterým patřil, hraběcím rodu Kouniců (něm. Kaunitz). Dříve na jeho místě stávalo několik menších domů, které zakoupili v roce 1663 Schaffgotschové a v letech 1716–1720 jej Jan Arnošt Schaffgotsch přebudoval na palác ve stylu vrcholného baroka. Roku 1861 koupil palác hrabě Albrecht z Kounic. Jeho matka, velká mecenáška umění, Eleonora Kounicová, podporovala například i Boženu Němcovou, v paláci můžeme vidět sošku od Karla Pokorného, jako model k velkému památníku Boženy Němcové.\n\nRoku 1910 od Kouniců palác zakoupila Živnobanka pro své reprezentační účely.\n\nPo roce 1948 měl v paláci sídlo výbor Československých žen. Od roku 1995 Kounicův palác patří magistrátu města Prahy, a ten ho dlouhodobě pronajímá muzeu Alfonse Muchy. V ostatních reprezentačních prostorách se konají koncerty, rauty a různé společenské akce.\n\nV nedalekém okolí paláce nacházejí také další zajímavosti:\n\n"}
{"id": "932069", "url": "https://cs.wikipedia.org/wiki?curid=932069", "title": "Římskokatolická farnost – děkanství Podbořany", "text": "Římskokatolická farnost – děkanství Podbořany\n\nŘímskokatolická farnost – děkanství Podbořany (lat. \"Podhorzamium\") je územní společenství římských katolíků v Podbořanech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nV místě působil infulovaný okrskový děkan Gregor (Řehoř), který byl v roce 1562 sesazen. Poté se místo stalo luterským a byl zde luterský farář. Farnost byla založena roku 1580. Od tohoto roku jsou také vedeny matriky. V roce 1625 se farnost stala opět katolickou. Od roku 1892 byla povýšena na děkanství.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Podbořan. Jsou jimi farnosti (řazeno abecedně):\n\n\n"}
{"id": "932073", "url": "https://cs.wikipedia.org/wiki?curid=932073", "title": "Pierre-Alain Frau", "text": "Pierre-Alain Frau\n\nPierre-Alain Frau (* 15. dubna 1980, Montbéliard, Francie) je francouzský fotbalový útočník a bývalý mládežnický reprezentant, který momentálně působí v katarském týmu Al-Wakra SC.\n\nFrau hrál ve Francii postupně v klubech FC Sochaux-Montbéliard, Olympique Lyon, RC Lens (hostování), Paris Saint-Germain, Lille OSC a SM Caen.\n\nV sezóně 2004/05 vyhrál s Lyonem Ligue 1. Dvakrát vyhrál v Lyonu i Trophée des champions (francouzský Superpohár, v letech 2004 a 2005). Na hřišti však byl jeho čas omezený, přednost dostávali hráči jako Sylvain Wiltord, Brazilec Nilmar a později norský útočník John Carew.\n\nKolektivní úspěchy slavil i v Lille, Ligue 1 se mu podařilo podruhé vyhrát v sezóně 2010/11, v témže ročníku se dočkal i prvenství v Coupe de France (francouzský fotbalový pohár). Získal tak tzv. double.\n\nByl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro. Na turnaji dvakrát skóroval, v základní skupině se děma góly podílel na výhře 3:1 proti Řecku.\n\n"}
{"id": "932077", "url": "https://cs.wikipedia.org/wiki?curid=932077", "title": "Seznam dílů seriálu Bratři a sestry", "text": "Seznam dílů seriálu Bratři a sestry\n\nToto je seznam dílů seriálu \"Bratři a sestry\". Americký televizní seriál \"Bratři a sestry\" vznikl v roce 2006 pro stanici ABC. Jeho vysílání bylo ukončeno v roce 2011, po odvysílání pěti řad. V České republice byl vysílán opakovaně od 10. září 2011 na stanici Universal Channel, dále pak také na ČT1. Od začátku roku 2013 (uprostřed třetí řady) přesunula Česká televize vysílání premiérových dílů na ČT2.\n\n<onlyinclude></onlyinclude>\n\n24: Nora a Sara odjíždějí s Kitty na její kampaň i přes její nesouhlas. Kitty těžce nese, když zjišťuje, že ji někdo sleduje a poskytuje médiím informace. Rebeca oznámí Justinovi, že na Haiti nepojede, protože přijala práci. Robert bojuje s vyhrožováním a ukazuje se, že nejen kampaň Kitty, ale hlavně jeho zdraví je v ohrožení. Pak předá Justinovi klíč k obrovskému tajemství, kdyby se mu něco stalo. Walkerovi objeví skrytou hodnotu Narrow Lake, která spočítá v artézské studni, díky které budou moci obchodovat s vodou a objeví se tak naděje na lepší budoucnost. Všichni Walkerovi havarují, ukáže se, že Saul HIV má, Holly a Robert jsou ve vážném stavu a Robert nejspíš umřel …\n\n23: Celá rodina Walkerových se postupně loučí a naposledy zavírá dveře do zkrachovalého Ojai Foods. Nora zuří, když zjistí, že z budovy Ojai se nejspíš stane parkovací dům a vyhledá svého expřítele a naivně doufá, že budovu koupí. Pak se Sarou objeví projekt domu v Narrow Lake, který chtěl Wiliam Noře postavit. Holly vyráží na pracovní pohovor na stejnou pozici jako Rebeca. Kevin a Scotty pomáhají Kitty připravit se na benefiční akci. Justin navrhne Rebece, aby s ním odjela pomáhat na Haiti, ale ona to odmítá. Sara je zoufalá, když ji rodina obviní z dalších problémů ohledně firmy.\n\n22: Luke se stává členem rodiny Walkerových a Cooper začíná dělat velké problémy. Nora s Lukem stojí proti Saře, která Coopera hájí. Kevin bojuje s tím, že nemá práci a vyrazí s Robertem na tenis. Justin má potíže najít stejnou vášeň pro medicínu, kterou získal během mise v Iráku a uvažuje o návratu do války. Robert má obavy, že pokud půjde proti konkurentům, tak zničí politickou kampaň Kitty.\n\n21: Nořina a Saulova matka zkolabuje, trpí demencí a bude tak potřebovat soustavnou péči. Nora se nabídne, že ji vezme k sobě domů. Matka nesouhlasí s Norou v určitých věcech a chce jít do domova. Kevin se stále bojí, že s náhradní matkou Michelle není něco v pořádku. Se Scottym jdou k věštkyni. Sara je těhotná, což zaznamenají téměř všichni Walkerovi. Robert a dokonce i Kitty se dozvídají, že důvodem, proč Robert nedostal práci, nebyla jeho nemoc, ale mocní lidé. Luke získá zelenou kartu …\n\n20: Kevin je naštvaný na Noru, protože mu 25 let neřekla tajemství o Aaronovi. Dokonce ani nechce přijít na jeho narozeninovou oslavu, kterou mu přichystala Nora s pomocí Scottyho. Sara se chytne s Holly, která odmítá přijmout 2 miliony od Rebecy, protože ví, že krach Ojai se nezadržitelně blíží. Robert odjíždí na služební cestu shánět práci, ale neuspěje kvůli jeho problémům se srdcem. Kevin, Tommy a Justin odjíždějí konfrontovat Dennise Yorka, který Kevinovi řekne, že Wiliam ho považoval za slabocha. Společně však celá rodina krizi překoná a sejde se u slavnostní večeře.\n\n19: Scotty se dozvídá od Sary a Saula o zničujícím tajemství z Kevinova dětství, s čímž se Kevin jen stěží vyrovnává. Pak Kevin jede navštívit Aarona a zjišťuje, že žije nový život s partnerem a nezlobí se na něj. Holly s Norou ukradnou Denisovi auto a vydají se směrem k jezeru z obrazu Wiliama, aby zjistily opravdovou skrytou hodnotu Ojai Food. Justin navrhne Rebece, aby se hned teď bez celé rodiny vzali a Rebeca souhlasí. Pak spolu odjíždí do pronajatého domu na líbánky, kam poté dorazí celá rodina. Kitty se dozvídá, že porazila boj s rakovinou.\n\n18: Tommy přijede domů a Nora odhaluje, že firmu odkoupil Dennis York. Sama se s ním sejde a on jí opět vyhrožuje. Sara přemýšlí o prodeji její části, ale po rozhovoru s Holly to zamítne, čímž rozzuří Noru. Nora přizná Tommymu, jaké trumfy má Dennis v ruce. Walkerovi si připomínají pěkné i strašné vzpomínky z roku 1986, kdy opilý Tommy způsobil nehodu, ale pak se Kevin porval s Aaronem, spadl z velké výšky a ochrnul. Kevin je na dně z toho, že zničil Aaronovi život …\n\n17: Luke se dozvídá, že může v USA se Sarou pobývat legálně. Kitty neví kam dřív poté, co ji obviní z korupce ohledně Lukova občanství a spolu se Sarou je pod tlakem médií. Luke Saře přizná, že pracoval v nevěstinci. Nora se setkává s Denisem, který vyhrožuje, že pokud nezajistí prodej zbytku akcií Ojai, začne mluvit. Rebeca chce dát Holly všechny úspory, aby zachránila Ojai. Nora nesouhlasí a odjede za Tommym prosit, aby pomohl zachránit firmu. Scotty a de facto i Kevin přišli o svoji práci.\n\n16: Rebeca se pokouší vyrovnat se se ztrátou dítěte a se starostlivostí Justina. Kitty je uháněna svojí manažerkou ohledně kampaně. Luke se vrací za Sarou, ale ona zjišťuje, že má velký problém s vízem. Jediná šance, kterou Luke má, je oženit se se svou asistentkou a získat tak občanství. Nora se bojí, že by Denis mohl zaútočit na děti a chce ho najít. Holly si myslí, že objevila skrytou hodnotu Ojai Foods. Kevin se špatně vyrovnává s odstoupením Roberta z voleb.\n\n15: Kitty má svůj první projev a velkolepě tak vstupuje s rodinou a svojí manažerkou Buffy do politiky. Sara naříká na svůj život a uvědomí si, že jediný muž jejího života je Luke. Rebece se přitíží a přijde o dítě. Justin pomáhá skleslé Rebece. Holly ze srdce děkuje Noře, že jim pomáhá. Nora zuří jako býk, když zjistí, že Holly prodala své akcie cizímu člověku a vede s ní zásadní rozhovor.\n\n14: Kitty s Robertem shání sponzory na kandidaturu. Pak oznámí rodině, že kandiduje na místo senátora po Robertovi a chce, aby Kevin vedl její kampaň. Dokonce ho i doprovodí na třídní sraz, kde Kevin potká bývalého kamaráda ze střední. Robert s Norou zachraňují Scottyho restauraci a stanou se na jeden den šéfkuchaři. Nora prosí Roberta, aby domluvil Kitty, aby nekandidovala. David se rozhodne odjet do Belize, Holly s Rebecou jsou v šoku. Pak však David požádá Holly o ruku.\n\n13: Sara je i přes konflikt ve škole nadšená z jejího nového románku s Royem. Robert oznámí Kitty a veřejnosti, že odmítá kandidovat, zatímco Kitty před ním tají, že po schůzce s kamarádkou rozmýšlí kandidovat do kalifornského okrsku. Robert se to nakonec dozví a souhlasí s ní. Kevin a Scotty čekají na výsledky prvního pokusu o rodičovství a až přespříliš náhradní matku opečovávají. Saul seřve Noru, která se snažila trochu pomoct ve firmě. Na oslavě pak odhalí, že práce je to jediné, co mu zbývá.\n\n12: Nora je překvapená, když se před jejím domem objeví Simon. Sara vyšťourá, že má Simon možná milenku, ale ve skutečnosti to není pravda. Kevin se Scottym se dozví, že některá embrya se uchytila. Holly odmítá i přes naléhání Saula stáhnout obvinění proti Ryanovi, kvůli kterému firma přišla o veškeré zásoby vína. Pak nabídne prodej akcií Denisovi, který chce získat Ojai Foods. Justinův studijní poradce mu radí, aby medicínu ukončil a neztrácel čas.\n\n11: Kitty je odvezena do nemocnice. Doktorka oznámí, že kolaps byl způsoben sraženinou v plicích. Vzhledem k její rakovině, která se rozrůstá, však doporučuje rizikovou transplantaci kostní dřeně. Všichni Walkerovi jsou na testech kvůli transplantaci, ale jedinou možností zůstává Ryan, který však poté, co ho Holly obvinila z poškození ventilů na nádobách s vínem, chce zmizet. Nakonec si to však pod prosbou Nory rozmyslí. Kitty si ještě před operací znovu bere Roberta za manžela a on ukončí kandidaturu na guvernéra.\n\n10: Svatba Justina a Rebecy na Havaji se kvůli hurikánu Zelda přesune na pláž do Malibu. Holly je s Rebecou na ultrazvuku a Justin navštíví sezení závislých. Tommy přijíždí spolu s malou Elisabeth, kterou však unesl. Julia přijíždí do LA a dceru odváží. Simon doprovodí Noru na svatbu. Kitty se dozvídá, že její nádor roste. Celá rodina je ohromená svatbou na pláži, které se zúčastní i Elisabeth.\n\n9: Rebeca i nadále skrývá tajemství před Justinem a svěří se pouze Kitty, když si zkouší svatební šaty a jsou jí malé. Kitty to však omylem prozradí Noře. Kevin se Scottym jsou na klinice na odběru spermií. Holly přišla o všechny zásoby vína a její finanční situace se prudce zhoršuje. Přijde poprosit Noru, ale setkání skončí fiaskem. Kitty je rozhozená z nového vztahu její matky a Sara na Noru dokonce žárlí, protože ona se rozešla s Lukem. Justin propadne u zkoušky a k tomu se dozví pravdu, že bude otcem.\n\n8: Scotty s Kevinem vybírají po internetu matku svého dítěte. Rebeca je těhotná a shání Justina ve škole. Celá rodina je nadšená, když jejich nové Ojai víno na místním festivalu vyhraje hlavní cenu a zachrání firmu. Nora tají svoji zamilovanost k mladému Simonovi. Kitty má novou paruku a ještě se v ní necítí nejlíp. Sara s Lukem mají první hádku a vypadá to, že tak růžové jako zpočátku to mezi nimi nebude.\n\n7: Otec Scottyho přijíždí za synem a oznámí mu, že ho opustila manželka. Poté Scottymu pošle velmi starý hodnotný komiks, díky kterému získají nějaké peníze pro dítě. Kitty řekne Noře, že končí s chemoterapií. Nora tomu nechce věřit a pak se seznámí s jedním sympatickým motorkářem. Rebece je špatně a pak zjišťuje, že otěhotněla. Robert se střetne se svým nepřítelem. Kitty se rozhodne pokračovat v léčbě, oholí si hlavu a chce začít od začátku …\n\n6: Luke tlačí na Saru, aby už dětem řekla, že s ní chodí. Paige je však nachytá při líbání a vše pochopí. Holly neví, jak vyřešit špatnou finanční situaci firmy. S pomocí Ryana a Rebecy však cestu najde. Kevin se Scottym se konečně dohodnou s kamarádkou na jejich dítě. Kitty s Norou jsou nadšené, když se Tommy vrátí domů zpět z Mexika. Ten poté oznámí, že se s Julií rozvádí a možná přijde o Elisabeth.\n\n5: Všichni Walkerovi, až na Noru, jsou nadšení kouzlem nového Sařina partnera Luca, který však Noru ihned zaskočí tím, že pomáhá Justinovi učit se tango na jeho svatbu. Nora pochopí, že v těchto těžkých chvílích je jeho přítomnost skvělá. Kevin se Scottym nečekaně narazí na dívku, která by jim mohla porodit vysněné dítě. Robert přichystá Kitty romantický program, aby zapomněla na svoji rakovinu. Sara neví, jak dětem říct, že Kitty je nemocná. Děti však všechno pochopí lépe, než by kdokoliv čekal.\n\n4: Kitty se rozhodne, aby ji na první chemoterapii doprovodila Sara, která se právě vrátila z Francie. Ta jí vypráví o historkách jejího románku s francouzským umělcem. Robert vysvětluje médiím jeho rozhodnutí pokračovat v kandidatuře i přes varování Kevina, že ztrácí hlasy. Nora pomáhá Rebece s organizací svatby, což způsobí opět hádku s Holly. Justin bojuje s anatomií a hledá radu u svého profesora, jak zvládnout jeho geniálního spolužáka v laboratoři. Rebeca najde místo pro svou svatbu.\n\n3: Kitty se dozví, že její nádor se šíří tělem a přemýšlí s Norou nad možnostmi léčby. Kevin se tuto hroznou zprávu dozví od svého obchodního nepřítele. Holly se Saulem na dražbě výrobců vína bojují o všechno. Justin na pitvě podpoří svého spolužáka, který se při pohledu na mrtvého sesype. Kitty jde na léčbu a Robert souhlasí, aby se společně s Evanem přestěhovali k Noře domů. Sara přijíždí zpátky …\n\n2: Robert má obavy, protože do médií unikly podrobnosti ohledně jeho nedávného infarktu. Kitty je poslána na onkologii, svěří se se slzami v očích Noře. U doktorky obě zjistí, že Kitty má rakovinu lymfatických uzlin. Kitty je zdrcená a neví, jak to říct Robertovi, který se však nyní zajímá pouze o jeho skandál. Scotty se svěřuje Noře kvůli trápení okolo jejich dítěte. V Ojai Foods přemýšlí Holly se Saulem a Rebecou, jak vyrábět levnější víno. Sual se od Nory dozví o nemoci Kitty.\n\n1: Sara si po internetu hledá nové nápadníky a rozhodne se za prací odcestovat do Francie. Kitty je skleslá ze stavu jejího vztahu s Robertem a skrývá devastující tajemství před rodinou. Nora musí spolupracovat s Holly při přípravě svatební hostinu Justina a Rebecy. Kevin tlačí na Scottyho ohledně rychlé adopce dítěte. Nořina matka Ida se vrací a způsobuje v rodině rozruch. Hostina skončí fiaskem kvůli Justinovu výbuchu kvůli neúspěchu ve škole a kvůli hádce Nory s Holly kvůli dárku.\n22: Sara šílí ze své svatby, zatímco Kevin se Saulem mají plné ruce přípravy. Nora vyhledává staré věci na svatbu. Luke je zklamaný, když jeho táta nepřijede a viní z toho matku. Pak však zjistí, že jeho otec je na mizině. Kitty zjistí, že je těhotná. Seth však dítě nechce, bojí se o její zdraví. Saul a Jonathan se rozhodnou oženit se. Sara se stará o problémy jiných, jde se projít a narazí na Brodyho, který ji nakonec odvede k oltáři. Pak během hostiny potkává svoji novou sestru Lori-Lynn.\n\n21: Kitty se vrací, aby pomohla Saře, která vyhledá Brodyho a řekne mu, že je její otec a nechce, aby zasahoval do života celé rodiny. On se však vrací a bojuje o Noru, zatímco Nora musí respektovat Sařino rozhodnutí. Olivia se cítí odstrčená, když se Scotty s Kevinem věnují hlavně Danielovi. Justin se stará o Lukovy přátele z Francie, kteří přijeli na rozlučku se svobodou, a potkává tak expřítelkyni Tyler.\n\n20: Nora je smutná, že Brody odjel. Justin jí řekne, že Brody lhal o své krevní skupině a Sara je tedy možná jeho dcera. Nora chce udělat tajný test DNA, který skončí pozitivně. Sara se chystá na svoji svatbu a chce s Norou odjet do Mexika, řeší se předmanželská smlouva a svatební překvapení Luka a Saula se provalí. Kevin a Scotty chtějí dopadnout Michelle a jejich syna Daniela. Scotty se s ní tajně sejde a Kevin vybouchne, což má překvapivý následek - Michelle jim vrátí Daniela.\n\n19: Luke má první sólovou výstavu a nesouhlasí se Sarou, aby prodala jejich dům a koupila nový a větší dům. Scotty narazí na Michelle, jejich bývalou náhradní matku, která potratila a nechce se s ním bavit. Olivia se bojí, že chtějí mít druhé dítě. Kevin se Scottym pak najdou Michelle na letišti LAX, jak odlétá s jejich dítětem. Nora vyzná Brodymu lásku a rozhodne se s ním žít. Poté, co však Justin odhalí jeho lež o možném otcovství Sara díky krevním skupinám, odjíždí a nechává Noru na pospas.\n\n18: Matka Saula a Nory Ida zemřela a rodina se musí postarat o pohřeb. Brody se vrací a Noře pomáhá v těžkých chvílích. Nejhůř smrt Idy nese Justin a Saul. Ida moc dobře věděla, že její syn je gay. Nora se na pohřbu zhroutí. Sara a Luke se neshodují na plánech svatby. Justinovi bude 30 a cítí se osaměle. Scottyho aktivní matka přijíždí na návštěvu a poznává Olivii, která je z ní poněkud v rozpacích.\n\n17: Nora panikaří, když se jí zatoulá Lilly a Justin si z ní utahuje ohledně jejích citů k Brodymu. Bratr Olivie Brian bojuje o opatrovnictví, když zjistí, že ji vychovávají dva gayové. Olivia se přikloní ke Scottymu a Kevinovi a soud to nakonec potvrdí. Sara přemlouvá Kitty, aby obnovila svůj vztah se Sethem. Ten si sice už našel jinou, Kitty to však jen tak nevzdává. A vypadá to, že se jí to vyplácí.\n\n16: Luke nechce dát Paige peníze. To, že si chce koupit podprsenku, však neřekla. Pak zůstane na ocet, když její ctitel vezme na ples jinou dívku. Nora a Sara jedou navštívit Kitty do Washingtonu, dozvídají se, že má zdravotní problémy s kostní dření. Justin si nehodlá připustit, že má možná posttraumatickou poruchu. Kevin a Scotty oficiálně přivítají Olivii do rodiny na velké rodinné oslavě narozenin Evana.\n\n15: Sara vyhledala Brodyho, který volá Noře do rádia a pak přijede k ní domů. Nora se snaží ho udržet dál od rodiny, v noci však spí i se svou fenkou u ní v domě. Pak se mu svěří, že William jí v manželství ubližoval svou nevěrou. Tommy chce zase odjet, s čímž Sara nesouhlasí. Justin pomůže jednomu válečnému veteránovi postavit se zpátky na nohy. Brody odjíždí, ovšem bez své fenky Lilly.\n\n14: Saul se chystá na romantickou schůzku s Jonathanem, která je narušena návštěvou slavného kritika. Vše však skončí šťastně a Saul s Jonathanem se políbí. Luke chystá pro Saru večeři a Justin mu pomůže. Sara však řeší větší problém. Dozvídá se o tajemství zjištěném Rose, že možná není dcerou Williama, ale expřítele Nory Brodyho. William dokonce ani nepodepsal její rodný list. Nora se jí to snaží vyvrátit.\n\n13: Tommy se vrací domů s velkým překvapením, velmi extrovertní snoubenkou Rose, s kterou se rozhodne přestěhovat do LA. Sara s Lukem oznámí den své svatby. Olivia se stává součástí rodiny, ale jsou s ní stále problémy. Justin s Annie zůstávají pouze přáteli i přesto, že se stále milují. Rose vypátrá tajné informace o Noře, které zůstaly až do této doby utajeny …\n\n12: Scotty s Kevinem najdou malou Olivii, po prvním milém setkání však přijde vystřízlivění. David odjíždí do New Yorku, Nora si Holly nastěhuje domů a přesvědčí ji, že je správný čas jet s Davidem. Jonathan usiluje o Saulovo odpuštění. Sara zuří, když zjistí, že Paige se tajně sešla s fotbalistou ze školy. Justin je zproštěn viny, že jako lékař pochybil. Kitty odjíždí s Evanem za dětmi Roberta, což Setha zklame. Nora zjistí, že Wiliam ji předtím, než spolu začali chodit, nechal sledovat.\n\n11: Kevin a Scotty se rozhodnou k adopci. Nora se zúčastní autogramiády Karla, žárlí na fanynky, zatímco Karl má problém vyrovnat se s tím, jak jsou Nora a její děti blízcí. Kitty šílí, když se na veřejnost provalí její vztah se Sethem. Jeho matka to přijme překvapivě dobře. Justin se sblíží s Annie během výjezdů sanitkou. Karl se neudrží a musí odejít z rodinné večeře, opět ve stylu Walkerových.\n\n10: Justin pozve Annie na vánoční rodinnou večeři. Nora se rozhodne odjet na Vánoce s Karlem a to vyústí v souboj Kitty a Kevina, kdo bude hostit vánoční večeři. Sara začíná mít depresi, protože Luke je na služební cestě a děti u Joea. Saul potká svého bývalého přítele, od kterého se nakazil virem HIV. Nakonec se Nora s Karlem vrátí, Kitty pozve i Setha a celá rodina tak stráví Vánoce společně.\n\n9: Kevin se Scottym se usmíří, chtějí adoptovat dítě, ale Kevin má strach ze schůzky s pracovnicí. Navíc se omylem zhulí a je mimo. Kitty pozná v kavárně mladého studenta Setha, který ji sbalí. Skončí spolu ve stejném hotelu jako Nora s Karlem a Sara s Lukem, který odjíždí na pracovní cestu do Šanghaje.\n\n8: Justin si užívá s ženami v restauraci, což Scottyho rozčiluje. Nora je nadšená z rýsujícího se vztahu a pozve Karla na rande. Lukova matka Gabriela přijíždí do města, Sara a Nora jsou z ní nadšené, zatímco Luke jí vidí nerad a nepřijde ani na Norou a Gabrielou připravenou večeři. Nora žárlí na Gabrielu, která Karla moc zaujme. Nakonec Luke matku přijme a Sara si uvědomí, jak skvělý je.\n\n7: Kevina rozčiluje, že všichni se pletou do jeho vztahu se Scottym. Je donucen s ním mluvit a strávit čas, když pomáhají Paige se školní debatou. Nora v rádiu narazí na sympatického doktora Karla. Kitty nabídne Saře, že se s ní pustí do podnikání. Všechno skončí hádkou. Justin bere Holly do nemocnice, samotná Holly dělá velké pokroky, zatímco Justin potkává milou sestřičku Annie.\n\n6: Scotty se přizná Kevinovi k nevěře. Kevin je v šoku a celá rodina tomu nemůže uvěřit. Nejvíce se to dotkne Saula. Sara má obavu o její manželství, aby se nestalo totéž, ale poté řekne Lukovi ano. Jack navrhne Kitty, aby s ním a Evanem odjela na rok do Vietnamu. Kitty zjišťuje, že Jack není pro ni a rozchází se. Justin za barem narazí na Markuse, s kterým Scotty spal. Kevin se rozzuří a způsobí na oslavě ostudu. Pak si uvědomí, že to především on má velký podíl viny na Scottyho úletu.\n\n5: Nora jde na konkurz do rádia, kde narazí na konkurentku, známou doktorku Alex. I díky Kevinově podpoře Nora místo získá. Osamělý Justin navštíví Kitty v Ojai a narazí tu na Jacka, který mu otevře oči. Kitty se brání sexu s Jackem. Sara se ztrapní, když podezřívá Luka z nevěry. Ten ji pak žádá o ruku.\n\n4: Justin se vyspí s Rebecou, která mu řekne, že potřebuje odjet pryč. Holly se zhroutí a prosí Noru o pomoc. Je odvezena do nemocnice, kde ji Rebeca navštíví. Sara si vezme na starost kostýmy na Cooperovo představení a chce tak udělat dojem na ostatní matky. Saul si dělá starosti o svůj vztah, když svému příteli řekne o HIV. Kitty se poprvé líbá s Jackem.\n\n3: Sara je frustrovaná svým věkem a tím, že Lukovi o svém věku lže. Dokonce s Norou jde na schůzku s plastickým chirurgem. Justin na oslavě odhalí, že s Rebecou jsou rozvedení. Kitty odjede na pár dní do Ojai, kde potkává sympatického údržbáře Jacka. Kevin přijede za ní a domluví jí s Jackem večeři. Rebeca mluví s Justinem, po setkání s Holly, která opět ztratí paměť, však opět končí v jeho náručí.\n\n2: Celá rodina se chystá na večírek v rámci kampaně Luka. Sara cítí, že si už nerozumí s dcerou Paige, která se na party opije. Kitty sleduje Noru a podezřívá ji, že má lesbický vztah. Ve skutečnosti však Nora tajila svou práci květinářky. David a Justin pomáhají Holly vzpomenout si na minulost. Kevin se Scottym poskytnou pomoc opuštěnému klukovi a nechtěně si tak s ním vytváří vztah.\n\n1: Po roce a vážné nehodě nastalo u Walkerových mnoho změn: Sara i Luke jsou šťastní, úspěšní v kariéře a plánují se přestěhovat do Paříže; Nora začala pracovat v květinářství; Kevin pomáhá jako právník ohroženým dětem a odmítá jít do nového pokusu o další dítě; Justin se vrací z války a má starosti o Rebecu, tu zde nechal s Holly, která má amnézii; Robert je již rok v kómatu a Kitty se odmítá bavit o ukončení jeho života. Nakonec na naléhání Justina a Nory svolí a udělá konečné rozhodnutí.\n\n"}
{"id": "932079", "url": "https://cs.wikipedia.org/wiki?curid=932079", "title": "Peter Baláž (fyzik)", "text": "Peter Baláž (fyzik)\n\nPeter Baláž (3. září 1917, Dubodiel - 1. června 1998, Bratislava) byl slovenský fyzik a pedagog.\n\nNarodil se v Dubodielu u Trenčína. Po absolvování učitelského ústavu vyučoval v Horní Súči, v Nemšové a v Trenčíně. Při zaměstnání studoval matematiku a fyziku na Pedagogické fakultě SU a na Přírodovědecké fakultě Univerzity Komenského v Bratislavě. V roce 1953 nastoupil na Vysokou školu pedagogickou v Bratislavě. Pak přešel na Pedagogickou fakultu Univerzity Komenského v Trnavě. Zde setrval až do roku 1982, kdy odešel do důchodu.\n\nV roce 1966 se stal docentem a roku 1969 získal titul RNDr. V oblasti experimentální fyziky se podílel na výzkumech v oblasti senzorické akustiky, v níž dosáhl vědeckou hodnost kandidáta fyzikálně-matematických věd. V letech 1963–1981 vykonával funkci vedoucího Katedry fyziky Pedagogické fakulty UK v Trnavě a v letech 1969–1971 i funkci proděkana.\n\nZemřel 1. června 1998 v Bratislavě.\nNapsal skripta \"Záření a atomistika\" (Žiarenie a atomistika, 1959), \"Elektřina a magnetismus\" (Elektrina a magnetizsmus, 1962). Z ruštiny do slovenštiny přeložil knihu L. I. Reznikova a kol. \"Základy metodiky vyučování fyziky\" (Základy metodiky vyučovania fyziky, 1972). Byl autorem učebnice pro pedagogické fakulty \"Fyzika III.\" (1973). Zpracoval \"Sbírku úloh z fyziky pro střední školy\" (Zbierka úloh z fyziky pre stredné školy), která vyšla v pěti vydáních. V díle \"Význační fyzici\" (1966) zpracoval život a dílo 40 významných světových fyziků.\n"}
{"id": "932081", "url": "https://cs.wikipedia.org/wiki?curid=932081", "title": "Seznam kulturních památek ve Veverské Bítýšce", "text": "Seznam kulturních památek ve Veverské Bítýšce\n\n"}
{"id": "932082", "url": "https://cs.wikipedia.org/wiki?curid=932082", "title": "Seznam kulturních památek v Těšanech", "text": "Seznam kulturních památek v Těšanech\n\n\n"}
{"id": "932084", "url": "https://cs.wikipedia.org/wiki?curid=932084", "title": "American Playhouse", "text": "American Playhouse\n\nAmerican Playhouse je americký antologický televizní seriál, vysílaný v letech 1982 až 1993 na stanici PBS a tvořený různými televizními filmy. Premiéra první epizody nazvané \"The Shady Hill Kidnapping\" proběhla 12. ledna 1982 a jejím režisérem byl Paul Bogart. V různých dalších filmech této série hráli například Christopher Walken, Susan Sarandonová nebo John Malkovich a mezi režiséry byli Jonathan Demme a Ralph Bakshi.\n"}
{"id": "932085", "url": "https://cs.wikipedia.org/wiki?curid=932085", "title": "Jiří Bořek-Dohalský", "text": "Jiří Bořek-Dohalský\n\nJiří Bořek-Dohalský (18. února 1914 Domažlice – 27. října 1990 Lysá nad Labem) byl český právník, hrabě z rodu Dohalských, jejichž kořeny sahají až do 15. století.\n\nVystudoval práva a působil jako odborový rada v kanceláři prezidenta Edvarda Beneše. V září 1939 byl signatářem Národnostního prohlášení české šlechty. V roce 1950 byl zatčen a uvězněn na Ruzyni – byl obviněn ze špionáže a velezrady a v roce 1951 odsouzen na 17 let. Ve vězení byl na Borech, v Jáchymově a v Příbrami. V roce 1958 v Leopoldově. Po amnestii v roce 1960 byl z vězení propuštěn. Po propuštění pracoval zpočátku jako skladník a po roce 1968 byl rehabilitován a mohl pracovat jako podnikový právník.\n\n\n"}
{"id": "932086", "url": "https://cs.wikipedia.org/wiki?curid=932086", "title": "Římskokatolická farnost Blšany", "text": "Římskokatolická farnost Blšany\n\nŘímskokatolická farnost Blšany (lat. \"Floehavia\") je územní společenství římských katolíků v Blšanech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla založena před rokem 1300. Matriky jsou vedeny od roku 1649.\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Blšany, která je tak spravována \"excurrendo\".\n\n\n"}
{"id": "932087", "url": "https://cs.wikipedia.org/wiki?curid=932087", "title": "Benoît Trémoulinas", "text": "Benoît Trémoulinas\n\nBenoît Trémoulinas (* 28. prosince 1985, Lormont, Francie) je francouzský fotbalový obránce a reprezentant, který v současné době hraje za klub Sevilla FC. Jeho pozice je na levé straně obrany, je schopen podél krajní čáry podpořit útok nebo zastat roli záložníka.\n\nTrémoulinas zahájil profesionální fotbalovou kariéru v klubu Girondins Bordeaux, kde vyhrál Ligue 1 (sezóně 2008/09), Trophée des champions (2008 a 2009), Coupe de la Ligue (2008/09) a Coupe de France (2012/13).\n\n12. července 2013 podepsal čtyřletou smlouvu s ukrajinským popředním klubem Dynamo Kyjev. Debutoval 28. července v ligovém zápase proti FK Sevastopol (výhra 2:0). Od ledna do června 2014 hostoval ve francouzském AS Saint-Étienne.\n\nV srpnu 2014 přestoupil do španělského klubu Sevilla FC, vítěze Evropské ligy 2013/14.\n\nDo A-týmu Francie byl poprvé nominován 5. srpna 2010 reprezentačním trenérem Laurentem Blancem pro přátelský zápas 11. srpna proti Norsku. Do utkání však nezasáhl. Debutoval o dva roky později 14. listopadu 2012, kdy jej trenér Didier Deschamps nasadil v přátelském zápase s domácí Itálií. Trémoulinas šel na hřiště v závěru zápasu (90. minuta), nahradil Moussu Sissoka. Francie porazila Itálii 2:1. Druhý start si připsal 5. června 2013 v přátelském střetnutí proti týmu z Jižní Ameriky - Uruguayi. V Montevideu nastoupil tentokrát v základní sestavě a odehrál kompletní zápas. Francie podlehla domácímu týmu 0:1.\n\n"}
{"id": "932092", "url": "https://cs.wikipedia.org/wiki?curid=932092", "title": "Mistrovství světa v atletice do 17 let 2001", "text": "Mistrovství světa v atletice do 17 let 2001\n\n2. mistrovství světa v atletice do 17 let se uskutečnilo ve dnech 12. července – 15. července 2001 v maďarském městě Debrecín.\n"}
{"id": "932097", "url": "https://cs.wikipedia.org/wiki?curid=932097", "title": "Římskokatolická farnost Mšeno u Mělníka", "text": "Římskokatolická farnost Mšeno u Mělníka\n\nŘímskokatolická farnost Mšeno u Mělníka (něm. \"Wemschen\") je územním společenstvím římských katolíků v rámci mladoboleslavského vikariátu litoměřické diecéze.\n\nFarnost zde byla zřízena pravděpodobně již kolem roku 1080. Matriky jsou vedeny od roku 1635. Farnost má dodnes vlastního duchovního správce.\n\n\"Začátek působnosti jmenovaného v duchovní správě farnosti od:\"\nZe Mšena u Mělníka jsou \"ex currendo\" administrovány farnosti:\n\n"}
{"id": "932099", "url": "https://cs.wikipedia.org/wiki?curid=932099", "title": "Fréjairolles", "text": "Fréjairolles\n\nFréjairolles, okcitánsky \"Frejairòlas\", je francouzská obec v departementu Tarn v regionu Midi-Pyrénées. Nachází se jihovýchodně od města Albi a rozloha jeho katastru dosahuje 17,41 km². V roce 2009 zde žilo 1311 obyvatel.\n"}
{"id": "932101", "url": "https://cs.wikipedia.org/wiki?curid=932101", "title": "Mathieu Berson", "text": "Mathieu Berson\n\nMathieu Berson (* 23. února 1980, Vannes, Francie) je francouzský fotbalový záložník a bývalý mládežnický reprezentant, který v současné době hraje za třetiligový francouzský klub Vannes OC.\n\nBerson hrál postupně v klubech FC Nantes, Aston Villa, AJ Auxerre (roční hostování), Levante UD, Toulouse FC a Vannes OC.\n\nProfesionální kariéru zahájil v FC Nantes, debutoval v sezóně 1999/00.\n\nByl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "932104", "url": "https://cs.wikipedia.org/wiki?curid=932104", "title": "Céline Sallette", "text": "Céline Sallette\n\nCéline Sallette (* 1980 Bordeaux, Francie) je francouzská herečka. Studovala na pařížské divadelní konzervatoři CNSAD. Její první filmovou rolí byla menší role ve filmu \"Pravidelní milenci\" režiséra Philippe Garrela, se kterým později spolupracovala ještě na filmu \"Un été brûlant\". Rovněž hrála v různých divadelních hrách.\n\n\n"}
{"id": "932105", "url": "https://cs.wikipedia.org/wiki?curid=932105", "title": "Římskokatolická farnost Bobrová", "text": "Římskokatolická farnost Bobrová\n\nŘímskokatolická farnost Bobrová je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Petra a Pavla.\n\nNa počátku 18. století místní farní kostel svatého Petra a Pavla, jehož stavební vývoj můžeme vysledovat až do doby románské, nevyhovoval požadavkům na funkční provoz. Farnost v Horní Bobrové spadala tehdy pod cisterciácký klášter ve Žďáru nad Sázavou, jehož tehdejším opatem byl Václav Vejmluva, který hojně využíval služeb Jana B. Santiniho. Přestože nejsou dochovány žádné písemné zprávy o Santiniho vztahu ke stavbě v Horní Bobrové, je pravděpodobné, že byl projekt na přestavbu zadán právě Santinimu. Projekt stavební akce se datuje k roku 1714, vysvěcení kostela proběhlo 5. října 1722 za účasti olomouckého světícího biskupa Františka Julia hr. Braida.\n\nFarářem byl od 1. srpna 2012 R. D. Vít Fatěna. S platností od srpna 2018 byl ve farnosti ustanoven administrátorem excurrendo R. D. Mgr. Michael Macek.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. únor. Adorační den připadá na 28. května.\n\nVe farnosti se pořádá tříkrálová sbírka. V roce 2016 se při sbírce vybralo v Bobrové 25 769 korun, v Bohdalci 15 562 korun, v Podolí 6 522 korun, v Mirošově 6 097 korun a v Radešíně 8 285 korun. V roce 2018 činil výtěžek sbírky jen v Bobrové 28 308 korun.\n\n"}
{"id": "932106", "url": "https://cs.wikipedia.org/wiki?curid=932106", "title": "Pravidelní milenci", "text": "Pravidelní milenci\n\nPravidelní milenci (ve francouzském originále \"Les amants réguliers\") je francouzský černobílý dramatický film režiséra Philippe Garrela z roku 2005. Děj filmu se odehrává v roce 1968 a pojednává o několika mladých lidech, kteří se aktivně účastní nepokojů. Film získal ocenění Louis Delluc Prize a Garrel získal stříbrného lva na benátském filmovém festivalu za nejlepší režii. Louis Garrel získal za svou roli Césara.\n\n"}
{"id": "932107", "url": "https://cs.wikipedia.org/wiki?curid=932107", "title": "Michel Aumont", "text": "Michel Aumont\n\nMichel Aumont (15. října 1936 Paříž – 28. srpna 2019) byl francouzský divadelní a filmový herec, dlouholetý a čestný člen divadelního souboru \"Comédie-Française\".\n\nNarodil se v Paříži. V roce 1954 začal studovat na pařížské konzervatoři Conservatoire national supérieur d'art dramatique a hned v roce 1956 se stal členem nejprestižnějšího francouzského divadla Comédie-Française.\n\nBěhem své kariéry hrál kolem ve 150 filmech a seriálech (hlavně vedlejší role), několikrát byl nominován na \"Césara\". Kromě toho ztvárnil role v hrách nejvýznamnějších dramatiků, jako Pingeta, Becketta, Čechova nebo Dostojevského.\n\nOd 1. ledna 1994 byl čestným členem Comédie-Française.\n\n\n\n"}
{"id": "932109", "url": "https://cs.wikipedia.org/wiki?curid=932109", "title": "Cchao Naj", "text": "Cchao Naj\n\nCchao Naj (; 1402 – 1. září 1449) byl politik čínské říše Ming. Císař Jing-cung ho roku 1440 jmenoval velkým sekretářem, o šest let později stanul v čele sboru sekretářů. Zahynul v bitvě u Tchu-mu.\n\nCchao Naj používal zdvořilostní jméno Wan-čung (). Obdržel posmrtné jméno Wen-siang (), roku 1457 změněné na Wen-čung ().\n\nCchao Naj se narodil roku 1402, pocházel z okresu Ning-ťin (dnes v městské prefektuře Sing-tchaj) na jihu provincie Che-pej, byl potomkem sungského politika Cchao Li-junga.\n\nVynikl v úřednických zkouškách, palácové zkoušky absolvoval a hodnost \"ťin-š’\" získal roku 1433 jako nejlepší student. Jako vynikající absolvent nastoupil do akademie Chan-lin. Zde si ho všimli Jang Žung a Jang Š’-čchi, kteří ho doporučili do velkého sekretariátu. Byl energickým státníkem, převyšujícím své kolegy a roku 1446 stanul v čele sekretariátu jako první velký sekretář.\n\nRoku 1449 doprovázel císaře Jing-cunga na tažení proti Mongolům Esena-tajšiho. V bitvě u Tchu-mu, ve které Jing-cung padl do zajetí, Cchao Naj zahynul.\n\nZa své zásluhy obdržel posmrtné jméno Wen-siang, které Jing-cung po svém návratu k moci roku 1457 změnil na Wen-čung.\n"}
{"id": "932112", "url": "https://cs.wikipedia.org/wiki?curid=932112", "title": "Loïc Perrin", "text": "Loïc Perrin\n\nLoïc Perrin (* 7. srpna 1985, Saint-Étienne, Francie) je francouzský fotbalový záložník a bývalý mládežnický reprezentant, který hraje za francouzský klub AS Saint-Étienne. Obvykle hraje na pozici defensivního záložníka, ale může nastoupit i na kraji zálohy či ve středu obrany.\n\nPerrin hraje v AS Saint-Étienne od roku 2003, zde zahájil svou profesionální kariéru. Po odchodu Juliena Sablé z klubu v roce 2007 po něm převzal kapitánskou pásku. V sezóně 2012/13 vyhrál s týmem Coupe de la Ligue (francouzský ligový pohár), ve finále AS Saint-Étienne porazil Stade Rennes 1:0.\n\nByl členem francouzských mládežnických výběrů, mj. U21.\n\n"}
{"id": "932119", "url": "https://cs.wikipedia.org/wiki?curid=932119", "title": "Na Příkopě", "text": "Na Příkopě\n\nNa Příkopě nebo Na příkopě je název mnoha míst, například:\n\n\n"}
{"id": "932122", "url": "https://cs.wikipedia.org/wiki?curid=932122", "title": "Romain Danzé", "text": "Romain Danzé\n\nRomain Danzé (* 3. července 1986, Douarnenez, Francie) je francouzský fotbalový obránce a bývalý mládežnický reprezentant, který hraje za francouzský klub Stade Rennes. Obvykle hraje na pozici pravého obránce, ale může nastoupit i na levém kraji obrany či v záloze.\n\nDanzé hraje v Stade Rennes od roku 2006, zde zahájil svou profesionální kariéru. Později v mužstvu převzal kapitánskou pásku. V sezóně 2012/13 se dostal s týmem do finále Coupe de la Ligue (francouzský ligový pohár), v němž Rennes podlehlo AS Saint-Étienne 0:1.\n\nByl členem francouzských mládežnických výběrů, mj. U21.\n\n"}
{"id": "932123", "url": "https://cs.wikipedia.org/wiki?curid=932123", "title": "Édouard Montoute", "text": "Édouard Montoute\n\nÉdouard Montoute (* 20. prosince 1970 Cayenne, Francouzská Guyana) je francouzský herec. Jeho první filmovou rolí byla postava jménem Alain Maline ve filmu \"Jean Galmot, aventurier\" z roku 1990.\n\nHrál například postavu Alaina ve všech čtyřech filmech série \"Taxi\" nebo seriálu \"David Nolande\".\n\n\n"}
{"id": "932125", "url": "https://cs.wikipedia.org/wiki?curid=932125", "title": "Graeme Randall", "text": "Graeme Randall\n\nGraeme Randall [Grem Randl], (* 14. březen 1975 Edinburgh, Spojené království) je bývalý reprezentant Spojeného království v judu. Původem je Skot.\n\nTento Skot se stal v roce 1999 teprve druhým mistrem světa své země mezi muži po Nýlu Edemsovi. Ke všemu radost z výhra byla umocněna domácím publikem. Zápasy s ním se odehrávaly pouze na zemi (ne-waza). Techniky tači-waza se jeho repertoáru prakticky nevyskytovaly. Sportovní kariéru ukončil předčasně v 27 letech v roce 2002, kvůli přetrvávajícím problémům s krční páteří. Nikdy se tak nedočkal olympijské medaile. Na olympijské hry v Atlantě v roce 1996 odjížděl především sbírat zkušenosti. Vypadl v prvním kole. Na své druhé olympijské hry v Sydney v roce 2000 patřil jako mistr světa k hlavním favoritům polostřední váhové kategorii. Turnaj však nezvládl po psychické stránce. Média ho viděla jako zlatého a on skončil ve druhém kole na mladém Íránci Sarichanimu na ippon-wazari.\n\n"}
{"id": "932128", "url": "https://cs.wikipedia.org/wiki?curid=932128", "title": "Seznam dílů pořadu Dějiny udatného českého národa", "text": "Seznam dílů pořadu Dějiny udatného českého národa\n\nToto je seznam dílů pořadu \"Dějiny udatného českého národa\". Český televizní pořad pro děti byl vyroben Českou televizí a odvysílán premiérově v letech 2010–2012. Celkem bylo natočeno 111 dílů.\n\n\n\n\n"}
{"id": "932131", "url": "https://cs.wikipedia.org/wiki?curid=932131", "title": "Římskokatolická farnost Bukovno", "text": "Římskokatolická farnost Bukovno\n\nŘímskokatolická farnost Bukovno je územním společenstvím římských katolíků v rámci mladoboleslavského vikariátu litoměřické diecéze.\n\nV letech 1769-1770 byl v Bukovně postaven kostel sv. Jana Nepomuckého, při kterém byla roku 1773 zřízena expozitura. Tato byla v roce 1858 povýšena na samostatnou farnost. Ta je v současné době bez sídelního duchovního správce, a je administrována ex currendo ze Mšena u Mělníka.\n\n\n"}
{"id": "932132", "url": "https://cs.wikipedia.org/wiki?curid=932132", "title": "Seznam italských bitevních lodí", "text": "Seznam italských bitevních lodí\n\nSeznam italských bitevních lodí zahrnuje bitevní lodě postavené pro Italské královské námořnictvo. UvedenA jsou také jména jednotek v rámci jednotlivých tříd.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "932136", "url": "https://cs.wikipedia.org/wiki?curid=932136", "title": "Římskokatolická farnost Kadlín", "text": "Římskokatolická farnost Kadlín\n\nŘímskokatolická farnost Kadlín je územním společenstvím římských katolíků v rámci mladoboleslavského vikariátu litoměřické diecéze.\n\nFarnost v Kadlíně byla zřízena v roce 1725. V současné době je bez sídelního duchovního správce, a je administrována ex currendo ze Mšena u Mělníka.\n\n\n"}
{"id": "932144", "url": "https://cs.wikipedia.org/wiki?curid=932144", "title": "Římskokatolická farnost Kováň", "text": "Římskokatolická farnost Kováň\n\nŘímskokatolická farnost Kováň je územním společenstvím římských katolíků v rámci mladoboleslavského vikariátu litoměřické diecéze.\n\nStarobylá farnost zanikla během husitských válek, a obnovena byla roku 1723. V letech 1833-1849 zde byl farářem Karel Alois Vinařický. V současnosti je farnost administrována ex currendo z Bělé pod Bezdězem.\n\n\n"}
{"id": "932150", "url": "https://cs.wikipedia.org/wiki?curid=932150", "title": "Raja Gosnell", "text": "Raja Gosnell\n\nRaja Gosnell (* 9. prosince 1958, Los Angeles, USA) je americký režisér, který se věnuje zejména tvorbě rodinných filmů. Na vzniku některých snímků se podílel jako střihač.\n\nGosnell začínal jako řidič společnosti Lions Gate Films a režiséra Roberta Altmana. Poté pracoval jako asistent střihu, v roce 1984 samostatně sestříhal svůj první film. Poté, co se na začátku 90. let věnoval střihu prvních dvou dílů filmu Sám doma, se v roce 1997 poprvé dostal k režii v jeho třetím pokračování.\n\n\n"}
{"id": "932151", "url": "https://cs.wikipedia.org/wiki?curid=932151", "title": "Římskokatolická farnost Skalsko", "text": "Římskokatolická farnost Skalsko\n\nŘímskokatolická farnost Skalsko je územním společenstvím římských katolíků v rámci mladoboleslavského vikariátu litoměřické diecéze.\n\nFarnost ve Skalsku byla zřízena neznámo kdy. V současné době je administrována ex currendo ze Mšena u Mělníka.\n\n\n"}
{"id": "932163", "url": "https://cs.wikipedia.org/wiki?curid=932163", "title": "Tiémoko Konaté", "text": "Tiémoko Konaté\n\nTiémoko Konaté (* 3. března 1990, Abidžan) je záložník či fotbalový útočník a reprezentant Pobřeží slonoviny. V současnosti hráč dánského klubu Vendsyssel FF. Technicky dobře vybavený hráč s potřebnou dynamikou, potýká se s nízkou efektivitou v útočné fázi. Perfektní hráč v 1v1 soubojích.\n\nKonaté začínal s fotbalem v klubu Ecole de Football Yéo Martial z Abidžanu. V sezóně 2011 tým postoupil z druhé ligy Pobřeží slonoviny (MTN Ligue 2) do nejvyšší MTN Ligue 1 a Konaté obdržel ocenění \"Meilleur Joueur\" (nejlepší hráč MTN Ligue 2). Poté přestoupil v roce 2012 do týmu mistra MTN Ligue 1 z roku 2011, klubu Africa Sports National. V únoru 2012 se představil v předkole Ligy mistrů CAF, i v Supercoupe Houphouët-Boigny (Superpohár Pobřeží slonoviny) – zde proti mužstvu ASEC Mimosas (prohra 1:2).\n\nV září 2012 odešel z týmu Africa Sports National (Pobřeží slonoviny) na roční hostování do AC Sparta Praha poté, co v pražském klubu úspěšně absolvoval 14denní testy. Ve dvou zkušebních zápasech v Juniorské lize vstřelil 3 góly (jeden při prohře 1:2 s Hradcem Králové a dva při výhře 4:1 s Duklou Praha). Součástí smlouvy byla i opce na přestup.\n\nV A-týmu Sparty debutoval v závěru sezóny 2012/13 Gambrinus ligy 1. června 2013 v utkání s Duklou Praha, v 88. minutě střídal na hřišti Marka Matějovského. Sparta vyhrála 3:0. Před další sezónou 2013/14 byla uplatněna opce na přestup a Tiémoko se stal hráčem Sparty.\n\nPrvní ligový gól vstřelil 31. srpna 2013 proti hostujícímu týmu FC Baník Ostrava, když v 90. minutě uzavřel skóre na konečných 4:1 pro Spartu. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň (do utkání ale nezasáhl).\n\nV podzimní části sezóny 2014/15 se dostal díky výborné formě do základní sestavy Sparty.\nZahrál si kvalifikační část Ligy mistrů UEFA, nastoupil 22. července 2014 v odvetě 2. předkola proti estonskému klubu FC Levadia Tallinn (remíza 1:1). Sparta s celkovým skóre 8:1 postoupila do 3. předkola, kde vypadla se švédským Malmö FF. Se Spartou se však probojoval do základní skupiny I Evropské ligy 2014/15, kde číhali soupeři BSC Young Boys (Švýcarsko), SSC Neapol (Itálie) a ŠK Slovan Bratislava (Slovensko). V utkání proti BSC Young Boys 2. října 2014 (výhra 3:1) přihrál na gól Davidu Lafatovi.\n\nV srpnu 2015 jej chtěl získat moravský klub FC Fastav Zlín na hostování, Sparta souhlasila, Konaté ne. Poté působil v pražském mužstvu se střídavými výkony.\nPo vzájemném dvojzápase ve 3. předkole Ligy mistrů UEFA 2016/17 s rumunskou Steauou Bukurešť (vyřazení Sparty z LM) o Konatého projevil zájem prezident Steauy George Becali, český klub ale neakceptoval nabízenou částku 1 milion eur. Konaté si chtěl transfer vynutit tím, že odmítal za Spartu nastupovat. Následkem bylo přeřazení do juniorky. V zimní přestávce sezóny 2016/17 se vrátil do A-týmu a začal s mužstvem přípravu na jarní část ligy.\n16. února 2017 nastoupil k úvodnímu zápasu šestnáctifinále Evropské ligy UEFA 2016/17 proti ruskému týmu FK Rostov, v němž se nechal po půlhodině hry vyloučit. Sparta prohrála v Rusku 0:4 a defacto ztratila naději na postup do dalšího kola. Kvůli tomu i událostem z podzimu čelil v úvodu jara nevraživosti části sparťanských fans. Jeho poslední zápas za sparťanské A- mužstvo byl 12. května 2017 \n\n14. února 2018 přestoupil po neshodách s fanoušky do Mladé Boleslavi, kde je pravidelným nastupujícím hráčem.\n\n29. února 2012 debutoval v reprezentačním A-týmu Pobřeží slonoviny v přátelském zápase proti Guineji, když střídal na hřišti v 91. minutě Gervinha. Šlo o první střetnutí Pobřeží slonoviny po únorovém Africkém poháru národů, \"Sloni\" (jak se reprezentaci Pobřeží slonoviny přezdívá) remizovali v Abidžanu se soupeřem 0:0. V květnu 2016 byl opět nominován do reprezentačního A-týmu na přátelské utkání s Maďarskem. Do utkání, které skončilo bezbrankovou remízou, naskočil na závěrečných 23 minut.\n\n"}
{"id": "932166", "url": "https://cs.wikipedia.org/wiki?curid=932166", "title": "Ryerson University", "text": "Ryerson University\n\nRyerson University je jedna ze tří universit v kanadském Torontu. Její osnovy zahrnují vědecké, umělecké a kulturní obory. Universita má více než 38 tisíc registrovaných studentů a nabízí přes 100 studijních programů v kategoriích B.Sc, M.Sc, M.A. a Ph.D.\n\n"}
{"id": "932167", "url": "https://cs.wikipedia.org/wiki?curid=932167", "title": "Pavel Eckstein", "text": "Pavel Eckstein\n\nPavel Eckstein (27. dubna 1911, Opava – 20. července 2000, Třebotov) byl český muzikolog, hudební kritik a dramaturg. Byl dramaturgem festivalu Pražské jaro a opery Národního divadla. Je autorem řady hudebních kritik a studií a několika rozhlasových pořadů.\n\nVystudoval gymnázium v Opavě v roce 1930. Jeden rok pak bezplatně pracoval v Slezském divadle v Opavě. Poté vystudoval práva na Právnické fakultě Univerzity Karlovy. Studium zakončil v roce 1935 titulem JUDr.\n\nBěhem druhé světové války byl od října 1941 do 19. ledna 1945 vězněn v lodžském ghettu.\n\nPo válce pracoval nejprve jako úředník. V letech 1948–1952 byl tajemníkem hudebního festivalu Pražské jaro. Potom pracoval v různých hudebních institucích (viz Syndikát československých skladatelů, Svaz československých skladatelů, koncertní jednatelství Hudební a artistické ústředny). Dále působil jako dramaturg v Národním divadle a v Státní opeře Praha.\n\nPřispíval do hudebních časopisů, např. \"Hudební rozhledy\" a do odborných publikací.\n\n\n"}
{"id": "932173", "url": "https://cs.wikipedia.org/wiki?curid=932173", "title": "Římskokatolická farnost Nové Město na Moravě", "text": "Římskokatolická farnost Nové Město na Moravě\n\nŘímskokatolická farnost Nové Město na Moravě je územním společenstvím římských katolíků v rámci děkanátu Žďár nad Sázavou brněnské diecéze s kostelem svaté Kunhuty jako farním kostelem.\n\nNejstarší část (gotický presbytář) farního kostela byla postavena ve 14. století. V polovině 15. století přistavěli chrámovou loď. V roce 1499 přibyla zvonice, jež byla roku 1592 přestavěna na věž. Při velkém požáru města roku 1723 vyhořel i kostel; o 16 let později přibyla nová jižní sakristie a severní přeměněna na tzv. Černou kapli. Okolo kostela byl až do roku 1801 hřbitov.\n\nFarářem je od 1. června 1992 Mons. ICLic. Mgr. Jan Daněk,který je zároveň děkanem žďárského děkanátu.\n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 2. březen. Adorační den připadá na 11. září.\n\nVe farnosti se pravidelně koná tříkrálová sbírka, v roce 2015 se při ní v Novém Městě na Moravě vybralo 181 266 korun, v Radňovicích 18 755 korun a ve Vlachovicích 7 043 korun.V roce 2016 se při sbírce vybralo v Novém Městě na Moravě 109 909 korun, v Radňovicích 20 181 korun a ve Vlachovicích 10 291 korun. \n\n"}
{"id": "932174", "url": "https://cs.wikipedia.org/wiki?curid=932174", "title": "Starý a Nový zámek (Studénka)", "text": "Starý a Nový zámek (Studénka)\n\nStarý a Nový zámek ve Studénce je komplex památkově chráněných staveb ve městě Studénka. Vedle původně renesančního Starého zámku a barokního, novogoticky přestavěného Nového zámku jej tvoří zámecký park se stopami původní středověké tvrze, ohradními zdmi a branou. K areálu přiléhá objekt bývalého panského dvora a při něm stojící kaple. Zámecký areál patří městu Studénka a využívají jej různé instituce. Dne 4. října 1999 byl prohlášen za kulturní památku.\n\nVesnice Studénka tvořila nejpozději od počátku 15. století samostatný statek v držení drobné šlechty, která si na mírně vyvýšeném místě na pravé straně Studeneckého potoka, naproti farnímu kostelu svatého Bartoloměje, vybudovala sídlo – tvrz. Její původní umístění lze identifikovat pomocí destrukce nalézající se v západním cípu dnešní zámecké zahrady. Písemně je výslovně doložena poprvé roku 1478, kdy byla Studénka v držení pánů z Fulštejna.\n\nDržitelé tvrze a vsi Studénky se v 15. století rychle střídali. Ze Studénky zřejmě pocházeli rytíři ze Studénky, dosvědčení roku 1415 na blízké Slatině, v držení Studénky však přímo doloženi nejsou. T. Baletka uvádí jako držitele Studénky k 2. květnu 1400 Viléma a Jana z Fulštejna a Slavkova, za datum první zmínky o Studénce se však tradičně považuje rok 1412, kdy ji držel František Čambor z Přívozu s bratry Hanušem a Kunešem. V roce 1431 zde seděl Čeněk z Tvorkova, který nechal roku 1436 přepsat vlastnictví statku na Jana Třebického z Pozdětína, jenž je ještě téhož roku postoupil majitelům hradu a panství Štramberka, rytířům Bočkovi a Vilémovi Puklicům z Pozořic. Boček Studénku již roku 1441 prodal Janu Skrbenskému z Doloplaz, a ten ji roku 1447 prodal Smilovi Kobylkovi z Kobylího, majiteli blízkých Velkých Albrechtic. Po Smilově smrti před rokem 1453 jeho bratr Oldřich prodal statek bratrům Zbyňkovi a Václavovi Hřivnáčům z Heraltic. Prodej byl zaregistrován do zemských desk až roku 1467 a téhož roku nabyvatelé Studénku prodali Mikulášovi z Fulštejna na Lubojatech.\n\nVe vlastnictví Fulštejnů zůstala Studénka celé století. Po smrti Mikuláše (kolem roku 1484) po něm dědili jeho synové Mikuláš, Vilém, Václav a Jan, kteří si roku 1478 dědictví rozdělili tak, že Studénka připadla společně Václavu (zemřel asi roku 1524) a Janovi (zemřel mezi lety 1513 a 1517). Po Václavově smrti prodali roku 1525 jeho nezletilí synové Jan, Mikuláš, Vilém a Jindřich Studénku i tvrzí svému poručníkovi, Ojíři z Fulštejna z linhartovské větve rodu, který byl zároveň poručníkem jejich bratranců Mikuláše, Václava a Hanuše, synů Jana z Fulštejna. Těmto také roku 1528 Ojíř Studénku zapsal (ač Mikuláš byl již v té době mrtev). Václav a Hanuš se dostali do finančních potíží a roku 1543 museli prodat svůj hlavní majetek – Bílovec i jiné statky. O Studénce se výslovně nehovoří, roku 1554 ji však již držel (Bedřich nebo Karel) Herbort z Fulštejna a roku 1560 výslovně oba tito bratři, Ojířovi vnuci z linhartovské větve rodu. \n\nPoslední majitelé statku z rodu Fulštejnů, bratři Karel a Bedřich Herbortové z Fulštejna, dali roku 1567 postavit blíže potoka renesanční zámek, který sídelní funkci tvrze nahradil. Bedřich však již roku 1568 zemřel a jeho vdova Salomena Zoubková ze Zdětína se švagrem Karlem Herbortem z Fulštejna o rok později panství i zámek prodali Hynkovi Bruntálskému z Vrbna, majiteli klimkovického panství. Ten statek prodal roku 1580 Bernardovi Pražmovi z Bílkova. Po smrti bezdětného Bernarda roku 1600 dědil syn jeho bratra Jana, Šebor Pražma z Bílkova. Ten zemřel roku 1623 a jeho panství (vedle Studénky Odry) byla zcela zadlužena. Namísto jeho synů (Jan Bernard, Jan Mořic, Šebastián a Jindřich), ostatně zapletených do protihabsburského odboje, se jich proto zmocnil císařský fiskus. Roku 1634 pak císař prodal statek svému oblíbenci, novému majiteli blízkého Fulneku, Václavu Bruntálskému z Vrbna.\n\nK roku 1637, kdy Studénku vlastnil Václav hrabě Bruntálský z Vrbna (zemřel 1649), je zaznamenána přestavba zámku, zřejmě jen náprava válečných škod. Podrobný popis zámeckého areálu existuje z roku 1705, kdy byla z podnětu opavského hejtmana Rudolfa hraběte z Gašína sepisována pozůstalost po Václavovu synovi Janu Františkovi (Studénku vlastnil v letech 1649–1705). Samotný zámek byla tehdy čtyřkřídlá (dvě křídla byla zděná a dvě křídla dřevěná) dvoupodlažní budova, jejíž vnitřní dvůr obcházela pavlač. Vstupovalo se do něj přes nevelké nádvoří, po jehož stranách se nacházely pivovar a obydlí sládka. K zámku patřily tři malé a jedna velká zahrada, dvě sýpky a dva čtyřhranné panské dvory, větší původní a novější menší pocházející z doby Václava Bruntálského z Vrbna. Za Bruntálských z Vrbna (1634–1722) patřila Studénka k panství Fulnek a zámek sloužil pouze pro hospodářsko-správní účely. Jeho posledním majitelem z tohoto rodu byl syn Jana Františka, hrabě Josef František.\n\nTen prodal roku Studénku s Bravanticemi Františku Jindřichovi Řeplínskému z Berečka (zemřel 30. ledna 1754). Po něm dědili jeho synové Antonín (zemřel roku 1762) a Josef Kryštof. Za Řeplínských z Berečka (1722–1771), kteří ve Studénce sídlili, byl vybudován Nový zámek a dosavadní zámek byl kolem roku 1762 (letopočet vyznačený na praporci korouhvičky na vížce) přestavěn na pivovar. Ten však nefungoval dlouho, protože roku 1771 Josef Kryštof Studénku prodal majiteli blízkých Jistebníku a Polanky nad Odrou Janu Václavovi svobodnému pánu z Mönnichu, který již měl pivovar v Polance. Namísto toho byla ve Starém zámku umístěna palírna lihu, která fungovala až do roku 1932, společně s hospodou. \n\nOd roku 1936, kdy zámecký areál od tehdejších majitelů hrabat Blücherů z Wahlstattu odkoupila obec Studénka, sloužila budova pro účely veřejné správy i ubytování. V současnosti (2013) sídlí v jeho části správa Chráněné krajinné oblasti Poodří.\n\nStarý zámek ve Studénce se skládá z centrální dvoupodlažní budovy (č. p. 154) obdélníkového půdorysu se symetrickým sedmiosým průčelím a s mansardovou střechou a vížkou; a dále ze dvou přízemních obdélných budov (č. p. 1 a 177) s mansardovými střechami po obou stranách ústředního objektu.\n\nV roce 1722 získal studénský statek František Jindřich Řeplínský z Berečka a později jej určil pro mladšího syna Josefa Kryštofa Ondřeje. Dosavadní renesanční zámek, výlučně hospodářsky využívaný, však tehdy nepostačoval jako reprezentativní sídlo a nový majitel dal v letech 1749–1750 vystavět v zámecké zahradě novou barokní dvoupodlažní budovu, nynější Nový zámek (Panská ulice č. p. 229). Panství bylo nedlouho poté (1771) prodáno bratrům Gottfriedovi Emanuelovi a Janu Václavovi svobodným pánům z Mönnichu; po smrti Gottfrieda Emanuela (1778) i Václava Jana (1787) přešlo na Václavovu nemanželskou dceru Annu Marii Teklu provdanou Larischovou a po její smrti (1829) na její dceru Marii, jež se roku 1832 provdala za Gebharda (II.) Leberechta hraběte, od roku 1841 knížete Blüchera z Wahlstattu; jeho rod pak zámek vlastnil do 20. století.\n\nGebhard II. dal zámek a jeho okolí radikálně přestavět. Vznik nového dvora jihozápadně dosavadního zámeckého areálu umožnil likvidaci některých hospodářských budov v těsné blízkosti zámku a založení zámeckého parku. K dosavadní jednopatrové budově byl přistavěn nový pavilón směrem do zahrady, válcová vížka se schodištěm a především mohutná hranolová věž s vlastní válcovou schodištní vížkou. Čelní fasáda byla upravena a doplněna o tři strmé štíty a balkón z blanenské litiny, zcela nově bylo koncipováno rovněž hlavní vnitřní schodiště z mramoru z Velkých Kunětic a se zábradlím rovněž z blanenské litiny. Stavba podle návrhu vídeňského stavitele pocházejícího z Krnova Adolfa Korompaye (1800–1864) započala v roce 1860 a byla dokončena v roce 1863; schodištní vížka a část pavilonu se přitom v první fázi stavby zřítily a Korompay byl soudně donucen uhradit způsobenou škodu.\n\nNový zámek sloužil k přechodným pobytům Blücherů a k ubytování úředníků. Marie Larisch-Mönnichová dala roku 1883, ještě před svou smrtí (1889), přepsat raduňské panství včetně zámku ve Studénce na svého syna Gebharda (III.) Leberechta. Ten zase roku 1912 předal panství svému nejmladšímu synovi Lotharu Vilémovi. Posledním soukromým majitelem zámku byl Lotharův syn Hugo Blücher-Wahlstatt. Po 1. světové válce byl pronajat obci Studénka, která v něm umístila legionářskou obchodní školu, pak část měšťanské školy, případně jej využívala jako obecní byty. Roku 1936 obec Starý i Nový zámek i s parkem od Hugo Blüchera odkoupila. Při bojích o Studénku 30. dubna až 2. května 1945 byla budova značně poškozena; od té doby byla několikrát opravována.\n\nV současnosti zámek využívá město a nachází se v něm obřadní síň, Vagonářské muzeum, knihovna, základní umělecká škola a jiné společensky využívané prostory.\n\nNový zámek se skládá ze dvou propojených objektů. První je obdélníková, původně barokní a novogoticky přestavěná dvoupodlažní budova s mansardovou střechou a se symetrickým sedmiosým východním (hlavním) průčelím. Fasáda je v rozích zdobena bosáží a v přízemí bosážovými lizénami, které v prvním patře přecházejí v pilastry přesahujícími do tří štítů. Okna v prvním patře mají prosté suprafenestry. V prostředním štítě se nacházejí dvě okna, nad nimi je štukový erb Blücherů z Wahlstattu a pod nimi jejich devíza VORWÄRTS (tj. Kupředu). Nad vstupními dveřmi se nachází litinový balkón přístupný dvěma francouzskými okny. K západnímu (zahradnímu) průčelí jsou přistavěny jednopatrový pavilón se štítem zdobeným volutami a válcová schodištní vížka.\n\nDruhým objektem je k severozápadnímu rohu původní budovy přistavěná věž čtvercového půdorysu, původně tříposchoďová se čtvrtým poschodím přistavěným později a odděleným bohatě tvarovanou římsou. Věž má dva štíty a vysokou stanovou střechu. Její fasáda je hladká s rohovou bosáží, okna mají prosté suprafenestry, stavební ornamenty jsou sladěny s hlavní budovou. Mezi věží a hlavní budovou se nachází druhá schodištní vížka.\n\nPříjezd k Novému zámku je moderně upraven, nacházejí se před ním pomníky padlým z I. a II. světové války.\n\nOkolo Nového zámku se rozkládá zámecký park anglického stylu o rozloze cca 3 ha, který získal v podstatě dnešní podobu při přestavbě v 60. letech 19. století. Obsahuje řadu botanicky cenných dřevin, mj. památnou lípu velkolistou. Zejména na severní straně parku se zachovala ohradní zeď a v ní, směrem na Bravantice, zděná brána s dřevěným patrem a železnými vraty krytá šindelem, pocházející v dnešní podobě z roku 1866.\n\nPůvodní hospodářské budovy se v 18. století nalézaly na severovýchodní (=Starý zámek), jihovýchodní a jihozápadní straně zámeckého areálu. Blücherové z Wahlstattu v 1. polovině 19. století odstranit původní budovy na jihovýchodní straně a odhalit tak průčelí zámku; pro hospodářské účely nechali postavit nový areál panského dvora na jihozápadní straně parku, dosud v zásadě zachovaný. U nového dvora stojí starší kaple s aliančním znakem Františka Jindřicha Řeplínského z Berečka a jeho manželky Valburgy Terezie Kotulínské z Kotulína z roku 1775(?).\n"}
{"id": "932181", "url": "https://cs.wikipedia.org/wiki?curid=932181", "title": "Michal Novotný (fotograf)", "text": "Michal Novotný (fotograf)\n\nMichal Novotný (* 1973) je současný český reportážní a dokumentární fotograf.\n\nVyrůstal v pražské vilové čtvrti na Krocínce v pražských Vysočanech. Vystudoval strojařskou průmyslovku na Proseku, následně se přihlásil na vysokou školu na etnografii. Na přijímací zkoušky však už nedorazil. Svou fotografickou kariéru odstartoval v osmnácti letech cestou do začínající srbsko-chorvatské války. Následně absolvoval několik cest do zemí bývalého Sovětského svazu, zejména na Kavkaz. Jeho reportáže v té době otiskoval nejčastěji časopis Respekt. V roce 1995 nastoupil do týdeníku Reflex, kde však z větší části působil jako píšící partner Jana Šibíka. O tři léta později přešel na místo fotografa v magazínu Pátek Lidových novin, kde vydržel do roku 2009. Od té doby působí jako reportér na volné noze, jehož snímky otiskují The New York Times, GEO, Time, Stern, DAYS JAPAN, Focus, L’Expres, L’Equipe, International Herald Tribune nebo El Mundo.\nK Novotného nejvýznamnějším oceněním patří 3. místo v soutěži World Press Photo v kategorii „Každodenní život“ v roce 2006 za fotografie slepých lidí v Libérii, 1. místo v soutěži Best of Photojournalism 2007 v kategorii „Každodenní život“ za fotografie dětí ulice v Oděse a čestné uznání ve stejné soutěži v roce 2004 za reportáž o indických zápasnících. Jeho snímky dostaly od roku 1997 celkem dvacet dva ocenění v soutěži Czech Press Photo, včetně fotografie roku 2001. Od roku 2010 se této soutěže neúčastní.\n\nMichal Novotný je zastupován agenturou Getty Images (Londýn) a jeho snímky jsou v distribuci agentury Polaris Images (New York).\n\n"}
{"id": "932190", "url": "https://cs.wikipedia.org/wiki?curid=932190", "title": "Speciální jednotka", "text": "Speciální jednotka\n\nSpeciální jednotky a speciální operační jednotky jsou elitní vojenské týmy spadající pod ozbrojené síly, tedy armádu, námořnictvo, námořní pěchotu a letectvo, nebo policii a jiné bezpečnostní sbory. Jejich příslušníci jsou cvičeni ve vedení speciálních operací. Podle definice NATO jsou speciální operace vojenské činnosti prováděné zvláště k tomu určenými, organizovanými, cvičenými a vybavenými jednotkami sestavenými z vybraných jedinců, které používají nekonvenční taktiku, postupy a způsoby nasazení.\n\n\n\n\n"}
{"id": "932193", "url": "https://cs.wikipedia.org/wiki?curid=932193", "title": "Mistrovství světa v atletice 2013 – Muži hod oštěpem", "text": "Mistrovství světa v atletice 2013 – Muži hod oštěpem\n\nHod oštěpem mužů na Mistrovství světa v atletice 2013 v Moskvě se uskutečnil od 15. do 17. srpna. Ve finále zvítězil český reprezentant Vítězslav Veselý, když udržel náskok před Finem Pitkämäkim. Třetí skončil domácí závodník Dmitrij Tarabin.\n\nVítězslav Veselý byl před šampionátem favoritem, protože vyhrál několik závodů a byl první v průběžném pořadí Diamantové ligy. Nejlepší výkon sezony však držel Dmitrij Tarabin; Veselý byl za ním druhý.\n\nV kvalifikaci se Vítězslavu Veselému dařilo, když prvním hodem poslal oštěp téměř k 90 m, ale přešlápl. Druhým pokusem hodil těsně pod postupový limit 82,50 m a v posledním nenastoupil, aby šetřil poraněné koleno. Na postup do finále to s jistotou stačilo. Kvalifikační limit přehodili jen tři oštěpaři, z nich nejdále dohodil Tero Pitkämäki 84,39 m.\n\nVeselý se kvůli svým zdravotním problémům soustředil na první pokus a to se mu vyplatilo: svým pátým nejdelším hodem v kariéře poslal oštěp do vzdálenosti 87,17 m. S ortézou na noze pak absolvoval ještě čtyři pokusy, ale více už nehodil. Nepodařilo se to však ani žádnému z jeho soupeřů, i když Fin Tero Pitkämäki hodil ve třetím pokusu jen o 10 cm méně. Veselý tak přes zranění získal svou první zlatou medaili na velkém světovém šampionátu.Na třetí příčce se držel Rus Tarabin. V pátém pokusu ho však výkonem 85,40 m překonal Keňan Julius Yego, který si tak o 3 m vylepšil svůj nejlepší osobní výkon a zároveň vytvořil nový keňský rekord. Posledním pokusem dlouhým 86,23 m ho však Dmitrij Tarabin přehodil a získal tak bronzovou medaili.\n\nFinálová soutěž začala 17. srpna v 18:35 místního času (16:35 SELČ).\n\n\n"}
{"id": "932196", "url": "https://cs.wikipedia.org/wiki?curid=932196", "title": "Alfred Gilbert", "text": "Alfred Gilbert\n\nAlfred Carlton Gilbert (13. února 1884, Salem – 24. ledna 1961 Boston) byl americký atlet, který zvítězil na olympijských hrách v roce 1908 ve skoku o tyči.\n\nJako student získal řadu sportovních úspěchů v gymnastice a zápase, na olympiádě v roce 1908 však startoval ve skoku o tyči. Spolu se svým krajanem Edwardem Cookem získal ex aequo zlatou medaili. Vzhledem k dlouhému průběhu závodu souvisejícím s dramatickým průběhem olympijského maratonu rozhodčí rozhodli o nepokračování soutěže a udělili dvě zlaté a tři bronzové medaile. Gilbert rovněž krátkou dobu držel světový rekord ve skoku o tyči výkonem 386 cm z roku 1908.\n\n"}
{"id": "932197", "url": "https://cs.wikipedia.org/wiki?curid=932197", "title": "Benoît Costil", "text": "Benoît Costil\n\nBenoît Costil (* 3. července 1987, Caen) je francouzský fotbalový brankář a bývalý mládežnický reprezentant, který momentálně působí v klubu Stade Rennes.\n\nCostil byl členem A-týmu SM Caen v letech 2005–2009, ale připsal si jen 10 ligových startů. Sezónu 2008/09 strávil na hostování v druholigovém francouzském klubu Vannes OC. V létě 2009 přestoupil do druholigového CS Sedan Ardennes, kde hrál dvě sezóny. V sezóně 2010/11 byl vyhlášen nejlepším brankářem Ligue 2.\n\n14. června 2011 podepsal jako volný hráč (po vypršení smlouvy se Sedanem) tříletý kontrakt se Stade Rennes, vrátil se tak do Ligue 1. V sezóně 2012/13 se dostal s týmem do finále Coupe de la Ligue (francouzský ligový pohár), v němž Rennes podlehlo AS Saint-Étienne 0:1.\n\nCostil byl členem francouzských mládežnických výběrů od kategorie U17. Zúčastnil se Mistrovství Evropy hráčů do 17 let v roce 2004, který domácí Francie vyhrála, když ve finále porazila Španělsko 2:1. Byl to první titul pro Francii v této věkové kategorii.\nZa mládežnický výběr U21 nastoupil ve 2 zápasech.\n\nTrenér francouzského reprezentačního A-mužstva Didier Deschamps jej zařadil do finální 23členné nominace na domácí EURO 2016 jako třetího brankáře.\n\n"}
{"id": "932199", "url": "https://cs.wikipedia.org/wiki?curid=932199", "title": "Edward Cook", "text": "Edward Cook\n\nEdward Tiffin Cook, Jr. (27. listopadu 1889, Chillicothe ve státě Ohio – 18. října 1972 tamtéž) byl americký atlet, který zvítězil na olympijských hrách v roce 1908 ve skoku o tyči.\n\nVěnoval se řadě atletických disciplín – skoku o tyči, skoku dlekém i překářkovým sprintům. Stal se mistrem USA ve skoku o tyči v letech 1907 a 1911.\n\nNa olympiádě v Londýně v roce 1908 startoval ve skoku dalekém a ve skoku o tyči. Mezi dálkaři skončil čtvrtý. Ve skoku o tyči spolu se svým krajanem Alfredem Gilbertem získal ex aequo zlatou medaili. Vzhledem k dlouhému průběhu závodu souvisejícím s dramatickým průběhem olympijského maratonu rozhodčí rozhodli o nepokračování soutěže a udělili dvě zlaté a tři bronzové medaile.\n\n"}
{"id": "932201", "url": "https://cs.wikipedia.org/wiki?curid=932201", "title": "Thomas Green", "text": "Thomas Green\n\nThomas William Green (30. března 1894, Fareham – 29. března 1975, Eastleigh) byl britský atlet, chodec, olympijský vítěz v chůzi na 50 km z roku 1932.\n\nSportovní chůzi se začal věnovat až v pozdějším věku. První závod vyhrál ve 32 letech. Později zvítězil v závodě z Londýna do Brightonu (celkem čtyřikrát), z Manchesteru do Blackpoolu (šestkrát) a z Nottinghamu do Birminghamu (také šestkrát). V roce 1930 zvítězil v mistrovství Velké Británie v chůzi na 50 km.\n\nNa olympiádě v Los Angeles v roce 1932 měl závod na 50 km chůze premiéru. Green vyrazil v klidném tempu a během tratě ztrácel na vedoucí závodníky několik minut. Zrychlení v posledních kilometrech vedlo k tomu, že se dostával na přednější pozice a nakonec do čela závodu, ve kterém zvítězil se sedmiminutovým náskokem.\n\nNa následující olympiádu v Berlíně se už nekvalifikoval, po skončení závodní kariéry pracoval jako železničář.\n\n"}
{"id": "932206", "url": "https://cs.wikipedia.org/wiki?curid=932206", "title": "Mistrovství Evropy ve volejbale mužů 1993", "text": "Mistrovství Evropy ve volejbale mužů 1993\n\n18. mistrovství Evropy ve volejbale mužů se konalo ve dnech 4. – 12. září ve Finsku.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo. Mistrem Evropy se stali volejbalisté Itálie.\n\n1. Itálie\n\nTrenér: Julio Velasco\n\n"}
{"id": "932207", "url": "https://cs.wikipedia.org/wiki?curid=932207", "title": "Stéphane Ruffier", "text": "Stéphane Ruffier\n\nStéphane Ruffier (* 27. září 1986, Bayonne, Francie) je francouzský fotbalový brankář a reprezentant baskického původu, který momentálně působí v klubu AS Saint-Étienne.\n\nMatkou Stéphana je Patricia Ruffier, otcem Jean-François Ruffier, světový šampion v pelotě baskické. Má také dvě sestry.\n\nStéphane začal s fotbalem ve věku šesti let v mateřském klubu Aviron Bayonnais FC. V roce 2002 jej kontaktoval skaut AS Monaco Arnold Catalano (objevil mj. Thierry Henryho) a doporučil mu testy v klubu. Ty dopadly úspěšně a 2. srpna 2002 Ruffier podepsal smlouvu. Sezónu 2005/06 strávil ještě na hostování v Aviron Bayonnais FC, Monaco potřebovalo jeho pravidelné vytížení. Po návratu se v Monacu vypracoval do pozice prvního brankáře a kapitána mužstva.\n\nPo sestupu Monaca do Ligue 2 o něj projevily největší zájem kluby Manchester City a AS Saint-Étienne. Ruffier upřednostnil AS Saint-Étienne, neboť cítil větší šanci, že zde bude pravidelně chytat. V sezóně 2012/13 vyhrál s týmem Coupe de la Ligue (francouzský ligový pohár), ve finále AS Saint-Étienne porazil Stade Rennes 1:0.\n\nRuffier byl od listopadu 2007 členem francouzského mládežnického výběru U21. Odchytal několik utkání v kvalifikaci na Mistrovství Evropy hráčů do 21 let 2009, ale na samotný šampionát konaný ve Švédsku se nepodíval, neboť Francie vypadla v baráži s Německem po výsledcích 1:1 a 0:1.\n\nV A-týmu Francie mu dal poprvé příležitost chytat reprezentační trenér Laurent Blanc. Debutoval 11. srpna 2010 v přátelském utkání proti domácímu Norsku, které Francie prohrála 1:2.\n\nTrenér Didier Deschamps jej vzal na Mistrovství světa 2014 v Brazílii, dalšími brankáři v nominaci byli Mickaël Landreau a Hugo Lloris. Na turnaji byl brankářskou jednotkou Lloris, Francouzi vypadli na šampionátu ve čtvrtfinále s Německem po porážce 0:1.\n\n"}
{"id": "932210", "url": "https://cs.wikipedia.org/wiki?curid=932210", "title": "Adrian Croitoru", "text": "Adrian Croitoru\n\nAdrian Croitoru (* 24. února 1971 Botoşani, Rumunsko) je bývalý rumunský zápasník–judista.\n\nS judem začínal v devíti letech v Odobeşti. Jeho osobním trenérem byl Gavril Dondaş. Vrcholově se připravoval v klubu Dinamo v Brašově. V roce 1992 se kvalifikoval na olympijské hry v Barceloně, kde v úvodním kole nestačil na francouzského mistra Evropy Pascala Tayota. Přes opravy se probojoval do boje o třetí místo proti Kanaďanu Nicolas Gillovi a nakonec obsadil páté místo. V roce 1996 se kvalifikoval na olympijské hry v Atlantě a hned v úvodním kole vyřadil japonského favorita Hidehika Jošidu technikou ko-soto-gake na ippon. V semifinále však nestačil na mistra asie Armena Bagdasarova z Uzbekistánu a v souboji o třetí místo prohrál s Nizozemcem Markem Huzingou. Obsadil páté místo. V roce 2000 odjížděl na olympijské hry v Sydney jako úřadující mistr Evropy, ale ve čtvrtfinále v takticky vedeném zápase nestačil na šido na Marka Huzingu a skončil bez umístění. Sportovní kariéru ukončil v roce 2002. Věnuje se trenérské práci. \n\nAdrian Croitoru byl pravoruký judista s krásnými nožními technikami (aši-waza), ze kterých nejčastěji používal techniku uči-mata.\n\n\n\n"}
{"id": "932211", "url": "https://cs.wikipedia.org/wiki?curid=932211", "title": "Kostel svatého Antonína Velikého", "text": "Kostel svatého Antonína Velikého\n\nKostelů zasvěcených svatému Antonínu Velikému nebo též Antonínu Poustevníku je více:\n\n\nSpoluzasvěcení sv. Antonínu Velikému:\n"}
{"id": "932213", "url": "https://cs.wikipedia.org/wiki?curid=932213", "title": "US Open 2013", "text": "US Open 2013\n\nUS Open 2013 byl 133. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA, a to v období od 26. srpna do 9. září 2012. Turnaj byl součásti profesionálních okruhů mužů ATP World Tour 2013 a žen WTA Tour 2013. Vítězové si do žebříčků připsali 2 000 bodů.\n\nObhájci vítězství ve dvouhrách byli Skot Andy Murray, kterého ve čtvrtfinále vyřadil Wawrinka a čtyřnásobná šampiónka Serena Williamsová ze Spojených států, jíž se podařilo titul obhájit.\n\n133. ročník US Open se odehrával mezi 26. srpnem a 9. zářím 2013 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. Jako jediný z událostí velké čtyřky uplatnil tiebreak i v rozhodujících sadách zápasů. Soutěže se konaly na 17 z celkového počtu 33 dvorců. Hlavním kurtem byl největší tenisový stadion světa Arthur Ashe Stadium s kapacitou 22 547 sedících diváků. Druhý největší kurt pojmenovaný Louis Armstrong Stadium pojal do svých ochozů 10 200 návštěvníků.\n\nVzhledem k nepříznivému počasí v několika předešlých letech, které donutilo organizátory pětkrát v řadě přesunout finále až na třetí pondělí turnaje, se pořadatelé dopředu rozhodli, že bude grandslam dohrán až v pondělí místo tradiční neděle. Finalisté dvouher tak měli zajištěn jeden den odpočinku navíc.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Po roční přestávce způsobené londýnskými Letními paralympijskými hrami 2012 turnaj přivítal také singlové a deblové soutěže vozíčkářů, včetně kvadruplegiků, jež probíhaly v rámci vozíčkářské NEC tour.\n\nZákladní rozpočet turnaje činil 34 300 000 dolarů, což znamenalo nárůst o více než 9 miliónů dolarů proti roku 2012. V březnu 2013 organizátoři oznámili úmysl zvýšit celkovou dotaci newyorského grandslamu, tak aby v roce 2017 činila 50 miliónů dolarů. Vítězové dvouher obdrželi částku 2,6 miliónu dolarů, což představovalo meziroční navýšení prémie o 700 tisíc dolarů. První tři singlisté v konečném pořadí US Open Series 2013 navíc získali bonus podle dosaženého kola. Vítězi letní americké série se stali španělská světová dvojka Rafael Nadal a americká světová jednička Serena Williamsová. Jak Španěl, tak Američanka newyorský grandslam vyhráli a oba obdrželi maximální bonus ve výši 1 000 000 dolarů. Jejich celková prémie dosáhla 3,6 miliónu dolarů. Tato částka k datu konání turnaje představovala nejvyšší odměnu v historii tenisu.\n\nV sezóně 2013 byly newyorské odměny srovnatelné s wimbledonským turnajem. Rozpočet Australian Open činil přibližně 30 miliónu amerických dolarů, dotace French Open představovala částku okolo 29 milionů dolarů a pořadatelé Wimbledonu zvýšili rozpočet ročníku 2013 na 34 milionů dolarů.\n\nPoprvé od Australian Open 2000 se ve finále mužské a ženské grandslamové dvouhry utkaly světové jedničky proti světovým dvojkám.\n\nVe druhém kole mužského singlu se střetli vítěz US Open 2001 Lleyton Hewitt a šampión z roku 2009 Juan Martín del Potro. V pětisetové bitvě trvající přes čtyři hodiny vyhrál Hewitt, který tak na newyorském grandslamu přehrál hráče z první světové desítky poprvé od svého titulu v roce 2001.\n\nSoutěž vyhrál podruhé v kariéře druhý muž světové klasifikace Rafael Nadal, když ve finále zdolal nejvýše nasazeného Novaka Djokoviće za 2.21 hod poměrem 6–2, 3–6, 6–4 a 6–1. V probíhající sezóně tak zvítězil i ve 22. duelu hraném na tvrdém povrchu bez přerušení a z celkového počtu 69 utkání odešel poražen jen třikrát. Španěl si připsal 13. grandslamovou trofej, čímž se přiblížil na dosah jednoho titulu ke čtrnácti vítězstvím Peta Samprase. Stal se také prvním tenistou od Andyho Roddicka a jeho výkonu v roce 2003, když triumfoval na třech velkých turnajích americké letní sezóny za sebou. Postupně tak získal tituly na Canada Masters, Cincinnati Masters a US Open.\n\nV ženském singlu se ruská světová trojka Maria Šarapovová odhlásila pro bursitidu pravého ramena.\n\nVýhrou setu v utkání čtvrtého kola proti Viktorii Azarenkové si Ana Ivanovićová připsala vůbec první vítěznou sadu na Grand Slamu proti hráčce elitní světové desítky od svého triumfu na French Open 2008, čímž ukončila sérii patnácti prohraných setů proti tenistkám Top 10.\n\nSerena Williamsová vyhrála od stavu gamů 1–1 ve druhé sadě osmifinále proti Sloane Stephensové 24 gamů za sebou, když další game ztratila až za stavu 1–0 ve druhém setu semifinále proti Li Na. Tím překonala vlastní rekord 23 her bez přerušení z roku 2012.\n\nNejvýše nasazená Serena Williamsová v repríze finále předešlého ročníku porazila běloruskou světovou dvojku Viktorii Azarenkovou za 2.45 hodin poměrem 7–5, 6–7 a 6–1. Na žebříčku WTA si tak upevnila pozici světové jedničky. Poprvé v kariéře obhájila titul na US Open a celkově 17. grandslamovou trofejí se přiblížila na dosah dvojici Martina Navrátilová a Chris Evertová, které vlastní osmnáct singlových titulů. \n\nVe 31 letech, 11 měsících a 18 dnech se stala nejstarší vítězkou v otevřené éře US Open, když překonala věkový rekord Australanky Margaret Courtové, která roku 1973 trofej získala ve věku 31 let a 55 dní, respektive Američanku Margaret Osborneovou duPontovou z roku 1950. Současně představovala třetí nejstarší šampiónku Grand Slamu, když ji v parametru věku předstihly pouze britská tenistka Virginia Wadeová ve Wimbledonu 1977 a Martina Navrátilová wimbledonským titulem z roku 1990.\n\nVe všech třech seniorských soutěžích čtyřher byli mezi vítězi čeští tenisté. Semifinálovou výhrou v mužském deblu překazil indicko-český pár Leander Paes a Radek Štěpánek plán amerických světových jedniček Boba a Mika Bryanových získat čistý (kalendářní) Grand Slam, když bratrská dvojice v sezóně vyhrála Australian Open, French Open i Wimbledon. Dvě výhry tak Američany dělily od zopakování výkonu Franka Sedgmana a Kena McGregora z roku 1951, aby se stali druhým párem v historii tenisu, který dosáhl na čistý grandslam.\n\nŽenský debl poznal první ryze českou dvojicí, včetně československých hráček, která zvítězila v této soutěži US Open od prvního ročníku, jenž se uskutečnil v roce 1889.\n\nŠampiónky Andrea Hlaváčková a Lucie Hradecká zdolaly v posledním utkání australský pár Ashleigh Bartyová a Casey Dellacquová, jehož členky prohrály i třetí finále ženského grandslamového debla v sezóně 2013. V předešlé části roku odešly poraženy z bojů o titul na Australian Open a ve Wimbledonu.\n\nSoutěž mužské dvouhry vyhrál podruhé Španěl Rafael Nadal, čímž dosáhl na 13.  singlový Grand Slam kariéry.\n\nPodruhé v řadě a popáté celkově vyhrála ženskou dvouhru Serena Williamsová, která tak získala 17.  singlový Grand Slam kariéry.\n\nMužskou čtyřhru opanoval česko-indický pár Radek Štěpánek a Leander Paes. 40letý indický hráč vyhrál mužského debla na US Open potřetí, když předešlé tituly získal v letech 2006 a 2009. Cekově pak získal osmý grandslamový titul. Pro Štěpánka to byla premiérová trofej z newyorského majoru a druhá na Grand Slamu.\n\nV ženské čtyřhře zvítězila česká dvojice Andrea Hlaváčková a Lucie Hradecká jako první ryze český pár hráček v historii turnaje. Obě tenistky vyhrály premiérový titul z ženského debla na US Open a celkově druhý grandslamový v této soutěži.\n\nSmíšenou čtyřhru vyhrál česko-běloruský pár Andrea Hlaváčková a Max Mirnyj. Běloruský tenista tak na US Open získal třetí titul ze smíšené čtyřhry (předchozí v letech 1998, 2007) a celkově jedenáctý grandslamový. Pro Hlaváčkovou to byla premiérová trofej z mixu a celkově druhá grandslamová.\n\n\nČástky jsou uváděny v amerických dolarech; v soutěžích čtyřher na pár.\n\nTenisté a tenistky, kteří se umístili na prvních třech místech dvouhry v turnajích Emirates Airline US Open Series 2013 obdrželi podle dosaženého výsledku na grandslamu finanční prémii.\n\nTabulka uvádí hráče, kteří získali prémii za US Open Series v závislosti na dosažené fázi US Open 2013.\n\nNásledující hráči obdrželi od pořadatelů turnaje divokou kartu (Wild Card) do hlavních soutěží.\n\n\n\n\n\n\nNásledující hráči postoupili do hlavních soutěží turnaje z kvalifikace.\n\n\n\n"}
{"id": "932215", "url": "https://cs.wikipedia.org/wiki?curid=932215", "title": "Jürgen Kohler", "text": "Jürgen Kohler\n\nJürgen Kohler (* 6. říjen 1965, Lambsheim) je bývalý německý fotbalista, který reprezentoval Německou spolkovou republiku i sjednocené Německo. Hrával na pozici obránce. V současnosti působí jako trenér.\n\nS německou reprezentací se stal mistrem světa na šampionátu v Itálii roku 1990, mistrem Evropy roku 1996 a získal stříbrnou medaili na mistrovství Evropy roku 1992, kde se dostal i do all-stars týmu turnaje, a bronzovou na mistrovství Evropy roku 1988. Hrál i na světových šampionátech 1994 a 1998. Celkem za národní tým odehrál 102 utkání a vstřelil 2 branky.\n\nS Borussií Dortmund vyhrál Ligu mistrů (1996–97) a následně i Interkontinentální pohár, s Juventusem Turín Pohár UEFA (1992–93). Stal se třikrát mistrem Německa (1990 - s Bayernem, 1996, 2002 - s Borussií) a jednou Itálie (1995 - s Juventusem). V roce 1997 byl vyhlášen nejlepším fotbalistou Německa.\n\n"}
{"id": "932218", "url": "https://cs.wikipedia.org/wiki?curid=932218", "title": "David Alarza", "text": "David Alarza\n\nDavid Alarza Palacios (* 7. ledna 1977 Madrid, Španělsko) je bývalý španělský zápasník–judista.\n\nS judem začínal v dětství na předměstí Madridu v Brunete. V španělské reprezentaci se pohyboval od roku 1996, ale až do příchodu kubánského trenéra a olympijského vítěze Héctora Rodrígueze v roce 2002 se na mezinárodní scéně neprosazoval. Pod vedením Rodrígueze se připravoval v Madridu ve středisku vrcholových sportů (Centro de Alto Rendimiento). V roce 2004 startoval v 27 letech na svých prvních olympijských hrách v Athénách, ale nezvládl zápas úvodního kola proti Ukrajinci Valentynu Hrekovovi. V dalších letech si postupně upevnil pozici jednoho z nejlepších evropských judistů ve střední váze a v roce 2008 se kvalifikoval na olympijské hry v Pekingu. Ve druhém kole nastoupil proti Alžířanu Ammáru bin Jachlefovi, ale zranění zad mu zabránilo přes svého soupeře postoupit do dalšího kola. V dalších letech šla jeho výkonnost dolů úměrně s věkem. Na judistické scéně se objevoval až do svých 38 let.\n\nDavid Alarza byl pravoruký judista s osobní technikou uči-mata.\n\n\n"}
{"id": "932220", "url": "https://cs.wikipedia.org/wiki?curid=932220", "title": "The Equalizer", "text": "The Equalizer\n\nThe Equalizer je americký televizní seriál z kriminálního prostředí vysílaný v letech 1985−1989 na stanici CBS. Hlavní roli Roberta McCalla ztvárnil britský herec Edward Woodward. Ten za svou roli získal Zlatý glóbus za nejlepší mužský herecký výkon v seriálu (drama). V menších rolí se zde v některých epizodách představili například Brooke Smith, John Cameron Mitchell, Chris Cooper, William Sadler, Ed O'Neill nebo Paul Guilfoyle. V roce 2014 měl premiéru celovečerní film \"Equalizer\" inspirovaný tímto seriálem v hlavní roli s Denzelem Washingtonem.\n\n"}
{"id": "932221", "url": "https://cs.wikipedia.org/wiki?curid=932221", "title": "Mistrovství světa v atletice do 17 let 2003", "text": "Mistrovství světa v atletice do 17 let 2003\n\n3. mistrovství světa v atletice do 17 let se uskutečnilo ve dnech 9. července – 13. července 2003 v kanadském městě Sherbrooke.\n"}
{"id": "932224", "url": "https://cs.wikipedia.org/wiki?curid=932224", "title": "Christophe Humbert", "text": "Christophe Humbert\n\nChristophe Humbert [Kristof Ymber], (* 26. červen 1979 Pontarlier, Francie) je bývalý reprezentant Francie v judu.\n\nCelou první část kariéry bojoval v kategorii střední (do 90kg), ale proti Dmonfokuovi se nedokázal do nominace na vrcholný podnik prosadit. Vše se vyřešilo v poolympijském roce 2005, kdy poprvé dostal příležitost startovat v kategorii polotěžké na úkor odpočívajícího Lméra. Stal se mistrem Evropy v na mistrovství světa v témže roce si užil premiéru ve své střední váze. Neuspěl a ke všemu se na konci sezóny zranil.\n\nKategorii polotěžkých vah již zůstal věrný, ale po příchodu Dmonfokua do téže váhy v roce 2007 zůstal stabilní reprezentační dvojkou. V roce 2008 s ním prohrál nominaci na olympijské hry v Pekingu.\n\nSportovní kariéru ukončil až v roce 2012.\n\n"}
{"id": "932226", "url": "https://cs.wikipedia.org/wiki?curid=932226", "title": "Šanové", "text": "Šanové\n\nŠanové (šansky , ; , ; ; ) jsou národ příbuzný Laům žijící v jihovýchodní Asii, především Myanmaru, dále i v přilehlých regionech Číně a Thajska. Hovoří šanštinou, jedním z tajských jazyků tajsko-kadajské jazykové rodiny. Jejich počet je odhadován na 6 milionů.\n\nV Myanmaru jsou soustředěni především v Šanském státě, v menší míře i Kačjinském a Karenském státu a mandalajské oblasti.\n"}
{"id": "932227", "url": "https://cs.wikipedia.org/wiki?curid=932227", "title": "S prázdnou kapsou kolem světa", "text": "S prázdnou kapsou kolem světa\n\nS prázdnou kapsou kolem světa je název českého vydání dobrodružného románu \"Les cinq sous de Lavarède\" (1894, Pět sous Lavarèdových), který společně napsali francouzští spisovatelě Paul d'Ivoi a Henri Chabrillat.\n\nPaul d'Ivoi vydal toto dílo ve svých osmatřiceti letech jako svůj první román. Ten měl však takový úspěch, že Paul d'Ivoi ve psaní podobných knih pokračoval a soustředil je do cyklu \"Les Voyages excentriques\" (Podivné cesty), pojmenovaný po vzoru Vernových \"Les Voyages extraordinaires\" (Podivuhodné cesty).\n\nPařížský novinář Armand Lavarède se musí roku 1911 vydat bez peněz (tedy s prázdnou kapsou) na cestu kolem světa, aby splnil podmínku závěti svého bratrance Jeana Richarda a získal tak čtyři milióny franků. Tato podmínka zní: \"„Můj bratranec Armand Lavarède se však stane zákonným a univerzálním dědicem pod jednou podmínkou: že odcestuje z Paříže a uskuteční s pěti sous v kapse – cestu kolem světa! Víc peněz mít nesmí. Jen tak se snad naučí šetrnosti, pozná cenu peněz a zděděný majetek nepromarní. Cestu kolem světa musí ukončit do jednoho roku. Je samozřejmé, že můj bratranec musí být při této cestě kontrolován. Jako průvodce mu proto ustavuji muže, který bude mít na svém přísném dozorčím poslání mimořádný osobní zájem. Můj soused z Baslett-Castlu, sir Murlyton, se stane místo Armanda Lavarèda jediným dědicem ve chvíli, kdy můj bratranec poruší nebo nesplní předepsané podmínky“\".\n\nMurlyton doprovází Lavarèda se svou dcerou Aurettou a mezi oběma mladými lidmi vzniká citové pouto. To se nelíbí finančníkovi jménem Bouvreuil, který chce využít Lavarèdových dluhů a oženit jej se svou dcerou Penelopou, takže se neustále snaží jeho cestu překazit.\n\nLavarède začne svou cestu vlakem do Bordeaux v bedně, aby nemusel platit jízdné. Poté nastoupí na loď do Panamy, když se vydává za Bouvreuila, kterého se mu podaří uvěznit ve své bedně. Bouvreuil se na loď dostane až v Santanderu, ale nikdo mu nevěří, že je to on. Na Martiniku Lavarède loď opustí, aby Bouvreuil mohl zase získat svou pravou identitu. Se všemi se setká v panamském Colónu, kam se dostane jako zaměstnanec jednoho svého starého přítele.\n\nZ Panamy se cestovatelé vydají po souši do Kalifornie. V Kostarice se ale všichni zapletou do místního povstání, Lavarède je těžce zraněn mačetou a zápasí se smrtí. Všichni se vrátí do Colónu a zde se nalodí na loď do San Franciska. Lavarède se uzdraví a aby sehnal peníze na plavbu přes Tichý oceán, domluví se s tajnou čínskou zločineckou organizací \"Bílý lotos\", že ukradne mrtvolu zrádce této organizace a hodí jí do moře (pro Číňana je to velký trest, protože nebude pohřben ve své rodné zemi). Díky tomu se mu pak podaří přeplout oceán do Číny v nebožtíkově prázdné rakvi, zatímco ostatní musí za cestu zaplatit.\n\nV Číně je za ukradení mrtvoly obviněn ze svatokrádeže a znesvěcení a odsouzen k smrti. Podaří se mu však o ostatními uprchnout v baloně. Dostanou se do Tibetu, kde začnou Lavarèda díky tomu, že sestoupil z nebe, uctívat jako boha, a brání mu v odchodu. Všem se opět podaří v balonu uprchnout. Přes Himálaj a Ťan-šan se dostanou do Tádžikistánu poblíž řeky Vachš, kde balon ztroskotá a shoří. S pomocí ruských lovců se dostanou na Amudarju a po ní pak do Čardžou. Odtud se pak vlakem a přes Kaspické moře lodí dostanou do Baku.\n\nZde Lavarède využije toho, že se naň hodí popis defraudanta, kterého hledá rakousko-uherská policie za to, že v Terstu zpronevěřil dvě stě tisíc zlatých a nechá se na její útraty do Terstu odvést. Bouvreuila zatknou s ním jako spolupachatele, protože u něho policisté najdou padesát tisíc zlatých a považují to za část lupu.\nKdyž se v Terstu vše vysvětlí, podaří se všem odjet z města ponorkou, kterou její majitel koupil od francouzského vynálezce a nyní jí chce prodat Italům, čemuž se Lavarède jako vlastenec rozhodne zabránit. Ponorka však poblíž Messiny ztroskotá a všichni kromě Lavarèda jsou zadrženi italskou válečnou lodí. Lavarède se totiž obleče do potápěčského skafandru a schová se pod hladinou. Doplave do Messiny, zde se nechá najmout jako topič na loď do Marseille a pak jako topič vlaku do Lyonu.\n\nZ Lyonu se musí vydat do Paříže pěšky. Čas se mu však krátí. Když nastane poslední den, ve kterém se musí dostat k notáři, zbývá mu do Paříže sto třicet kilometrů, což nemůže stihnout. Potká však Penelopu, která mu půjčí otcovo kolo. Připlete se do cyklistického závodu a je oslavován jako šampión. Vše stihne, ale zjistí, že notář během roku, kdy byl na cestách, veškeré jeho dědictví zpronevěřil. Požádá ale Aurettu o ruku, což dívka přijme. A sir Murlyton si vypořádá účty s Bouvreuilem tím, že ho praští pěstí do brady.\n\n\n"}
{"id": "932232", "url": "https://cs.wikipedia.org/wiki?curid=932232", "title": "Seznam italských křižníků", "text": "Seznam italských křižníků\n\nSeznam italských křižníků zahrnuje křižníky postavené pro Italské královské námořnictvo a Italské námořnictvo. Za lodě stavěné v sérii je uvedena celá třída.\n\n\n\n\n\n\n\n\n\n\n"}
{"id": "932233", "url": "https://cs.wikipedia.org/wiki?curid=932233", "title": "Alternariová skvrnitost košťálovin", "text": "Alternariová skvrnitost košťálovin\n\nAlternariová skvrnitost košťálovin je houbová choroba rostlin způsobená houbou čerň kapustová (\"Alternaria brassicicola\") a také čerň zelná (\"Alternaria brassicae\") z čeledě zďovkovité (\"Pleosporaceae\") řádu zďovkotvaré (\"Pleosporales\" ). \n\nV některých zemích je rozlišováno poškození způsobené patogenem čerň zelná (\"Alternaria brassicae\") a je nazýváno \"Grey leaf spot\" a poškození způsobené patogenem čerň kapustová (\"Alternaria brassicicola\")které je nazýváno \"Brassica dark leaf spot\". Oba patogenní druhy se vyskytují společně. \n\n\nPodle biolib.cz je pro patogena s označením čerň zelná (\"Alternaria brassicae\") používáno více rozdílných názvů, například \"Macrosporium brassicae\" nebo \"Alternaria alliariae-officinalis\". Podle biolib.cz je pro patogena s označením čerň kapustová (\"Alternaria brassicicola\") používáno více rozdílných názvů, například \"Alternaria brassicae f. microspora\" nebo \"Macrosporium circinans\".\n\nPodle Biolib je pro patogena s označením čerň zelná (\"Alternaria brassicae\") používáno více rozdílných názvů, například \"čerň řepková\" nebo \"alternariová skvrnitost košťálovin\".Podle biolib.cz je pro patogena s označením čerň kapustová (\"Alternaria brassicicola\") používáno více rozdílných názvů, například \"čerň maková\", \"čerň řepková\" nebo \"alternariová skvrnitost košťálovin\".\nA. brassicicola je rozšířena po celém světě, vyskytuje se v mnoha zemích (Anon., 1988; Verma a Sahary, 1994).\n\nBěžná choroba.\n\nBěžná choroba.\n\nAlternariová skvrnitost košťálovin je choroba která se vyskytuje na více hostitelích, kde se pak projevují podobné příznaky. Často bývají napadány pěstované druhy čeledi brukvovité, ale hostitelé pocházejí i z jiných čeledí. Některé druhy které jsou napadány: \nHouba se částečně podílí na padání klíčních rostlin, později dochází k napadení starších listů. Na všech listech (pravých i děložních), vznikají okrouhlé skvrny, na tkáních uvnitř skvrn jsou viditelné soustředné kruhy plodniček. Skvrny postupně zasychají a praskají. Průměr skvrn se pohybuje od několika milimetrů až po centimetry (2 – 3 cm). Skvrny se během vlhkého počasí pokrývají černými konidiofory a konidiemi. \n\n\n\n\nHnědnutí a černání částí růžic květáku mohou způsobit i kolísající teploty během vegetace. Skvrny na listech podobného charakteru může způsobit i viróza (Turnip yellow mosaic virus).\n\nHospodářský význam má choroba u pekingského zelí. Druhy z rodu Alternaria mohou produkovat mykotoxiny. Může způsobit snížení výnosu.\n\nZtráty na výsevech, úhyn celých neošetřených porostů, poškození asimilační plochy starších rostlin, zahnívání celých rostlin, zakrnění. Ve výsledku jde o poškození rázu estetické vady ale i úplné znehodnocení výpěstků, podle stanoviště a agrotechniky. U semenných porostů bývají také napadány plodenství, což vede ke ztrátám na výnosech a k nízké kvalitě semene.\n\nHouba přezimuje ve formě konidií na rostlinných zbytcích, ale hlavním zdrojem inokula je pravděpodobně osivo. \n\nZ posklizňových zbytků, z napadených rostlin, osiva. Během vegetace se rozšiřuje konidiemi. Konidie se rozšiřují větrem a odstřikující vodou. Rozvoj choroby podporuje teplé a vlhké počasí.\n\nDodržování vhodného sponu s ohledem na podmínky stanoviště, pěstování a předpěstování ve větraných prostorách. Používání mořením ošetřeného osiva. Výskyt různě ovlivní i odlišná míra použití hnojiv.(Mian and Akanda, 1989; DasGupta et al., 1991; Walker and Booth, 1994)\n\nOdolnost proti A. brassicicola byla zjištěna v některých výběrů zeleniny a brukvovitých (Galvez-Ramirez et al, 1988b;. Ahmad et al, 1991;. Sharma et al, 1991;. Humpherson-Jones, 1992; Dzhalilov et al, 1999. Westman et al, 1999), avšak rezistence nemusí být vysoká. Nedostatek látek camalexin, phytoalexin, zvyšuje náchylnost \"Arabidopsis thaliana\" k \"A. brassicicola\" (Browne et al, 1991. Thomma et al, 1999, Zhou et al, 1999). Jasmonová kyselina (JA) a ethylen (ET), jsou součástí reakce hostitele na A. brassicicola a systémové rezistence (Ton et al., 2002).\n\nOšetření se provádí již při prvních příznacích, což většinou bývá u rostlin ve fázi pěti listů. V závislosti na průběhu počasí (vyšší vzdušná vlhkost), zvolené agrotechnice a citlivosti pěstovaných odrůd je ošetření třeba opakovat ve 14 až 20 denních intervalech. Seznam doporučených přípravků podle www.agromanual.cz:\n\nPo sklizni zaorat nebo zarýt zbytky rostlin. Zvolit vhodný osevní postup.\n\n"}
{"id": "932234", "url": "https://cs.wikipedia.org/wiki?curid=932234", "title": "The GTOs", "text": "The GTOs\n\nThe GTOs byla skupina groupies aktivní v šedesátých letech v okolí Los Angeles. Jejich podporovatelem byl hudebník Frank Zappa, který rovněž zajistil vydání jejich jediného alba \"Permanent Damage\" (1969). Miss Pamela (vlastním jménem Pamela Ann Miller; * 1948) později vydala několik autobiografií. Miss Mercy (Mercy Fontenot; * 1949) si později vzala hudebníka Shuggie Otise. Miss Cynderella (Cynthia Wells) se v roce 1971 provdala za Johna Calea, manželství se rozpadlo v roce 1975 a Cynderella zemřela v roce 1997. Fotografie Miss Christine (Christine Frka) byla použita na obalu Zappova alba \"Hot Rats\" a zemřela v roce 1972. Miss Lucy (Lucy Offerall) hrála v Zappově filmu \"200 Motels\" a zemřela v roce 1991. Ve stejném roce zemřela na rakovinu i Miss Sandra (Sandra Lynn Rowe).\n\n"}
{"id": "932236", "url": "https://cs.wikipedia.org/wiki?curid=932236", "title": "Gladbeck", "text": "Gladbeck\n\nGladbeck je město v německé spolkové zemi Severní Porýní-Vestfálsko. Leží v zemském okrese Recklinghausen ve vládním obvodu Münster. Nachází se na severním okraji průmyslové oblasti Porúří. V blízkosti Gladbecku se nacházejí další velká města, mezi něž patří Bottrop, Gelsenkirchen nebo Dorsten. V roce 2012 zde žilo 74 tisíc obyvatel.\n\nArcheologické nálezy vypovídají o osídlení oblasti dnešního Gladbecku již v období 2000 let před našim letopočtem. První zmínka o vesnici Gladbeki pochází z roku 1020. Jednalo se o vesnické sídlo s pěti komunitami, které byly seskupeny okolo kostela svatého Lamberta. Od roku 1180 do roku 1802 náležela vesnice do oblasti Vest Recklinghausen, což byla část arcibiskupství a kurfiřtství kolínského ve Svaté říši římské. Po napoleonských válkách se roku 1815 stala oblast součástí Pruska. V roce 1873 byl v Gladbecku otevřen první uhelný důl a z malé vsi se stalo středně velké průmyslové sídlo. V následujících letech byly otevřeny další doly. V červenci 1919 získal Gladbeck městská práva. V letech 1925–1929 zde byla postavena řada nových budov, například otevřený plavecký bazén nebo sportovní stadion, na kterém v roce 1932 přednesl Adolf Hitler svůj projev. V roce 1933 se k moci ve městě dostal starosta, který byl členem NSDAP. Během druhé světové války byl Galdbeck po náletech poničen a stal se jedním z nejpoškozenějších měst v Porúří. Nejtěžší nálet zažilo město 24. března 1945, kdy zde přišly o život 3 tisíce lidí a dalších asi 40 tisíc lidí zůstalo bez domova. V roce 1960 zde žilo přibližně 84 tisíc lidí. Roku 1971 byl v Gladbecku uzavřen poslední uhelný důl Graf Moltke.\n\nOd 1. ledna 1975, kdy vstoupily v Severním Porýní-Vestfálsku v platnost regionální územní reformy, byly město Gladbeck a obec Kirchhellen začleněny do města Bottropu. Tato fúze sídel byla vnímána mezi obyvatelstvem negativně. Kritici sloučení poukazovali především na to, že mezi Bottropem a Gladbeckem je málo obydlená oblast a že Bottrop je jen o málo větší město než Gladbeck. Ještě téhož roku zrušil nejvyšší správní soud v Münsteru rozhodnutí o sloučení měst a od roku 1976 je Gladbeck opět samostatným městem, které bylo začleněno do zemského okresu Recklinghausen. V srpnu 1988 byla v městské části Renftort vyloupena banka. Při loupežném přepadení bylo drženo několik osob jako rukojmí a o život přišli tři lidé.\n\n\n"}
{"id": "932239", "url": "https://cs.wikipedia.org/wiki?curid=932239", "title": "Boris Novotný", "text": "Boris Novotný\n\nBoris Novotný, (* 23. červenec 1976 Rimavská Sobota, Československo) je bývalý reprezentant Slovenska v judu.\n\nOdchovanec juda v Rimavské Sobotě se na evropskou úroveň dostával jen velmi pomalu. Věnoval se studiím v Bratislavě, kde závodil za místní klub STU. V roce 1999 se stal členem armádního klubu Dukla Bánská Bystrica a to byla i cesta do reprezentace. Jenže výsledky se nedostavovaly a v roce 2002 v Dukle skončil. Odjel do Švédska kde dál pokračoval v kariéře.\n\nJeho životní úspěch se dostavil v poolympijské sezoně 2005, kdy překvapil judistickou veřejnost a dokonce i sebe postupem do finále mistrovství Evropy. Prohrál na ippon s Němcem Bišofem, ale ze stříbrné medaile měl ohromnou radost. Judistická sezona 2005 byla z tohoto pohledu překvapení plná. Za všechny stojí příklad maďarského judisty Brauna, jehož výlet do výšin a následný pád měl podobný rozměr jako u Novotného.\n\nPo skončení aktivní kariéry se věnuje judu jako trenér v policejním klubu ve Stockholmu. Jeho nejznámějším žákem je Marcus Nyman.\n\n"}
{"id": "932240", "url": "https://cs.wikipedia.org/wiki?curid=932240", "title": "Kimberley Mickleová", "text": "Kimberley Mickleová\n\nKimberley Mickleová (* 28. prosince 1984 Perth) je bývalá australská atletka, oštěpařka.\n\nV roce 2001 se stala v maďarském Debrecínu mistryní světa do 17 let. O rok později skončila na juniorském mistrovství světa v Kingstonu na Jamajce ve finále na 9. místě. V roce 2005 startovala především na domácích mítincích a mimo Austrálii závodila pouze v čínském městě Čchung-čching. V následujícím roce reprezentovala Oceánii na světovém poháru v Athénách, kde výkonem 58,52 m obsadila 5. místo.\n\nVýrazný progres zaznamenala v sezóně 2009, kdy poprvé v kariéře několikrát přehodila šedesátimetrovou hranici. Poprvé tohoto výkonu dosáhla 28. února v Sydney, kde oštěp poslala do vzdálenosti 60,68 m. O dva týdny později si vylepšila osobní rekord až na 63,49 m. Poprvé se také zúčastnila MS v atletice. Na šampionátu v Berlíně skončila v kvalifikaci na celkové 15. místě (57,46 m) a postup do finále ji unikl o tři místa. Na Světovém atletickém finále v Soluni se umístila na 6. místě.\n\nNa kontinentálním poháru ve Splitu v roce 2010 reprezentovala asijsko-pacifický tým. Ve své disciplíně se umístila na třetí příčce (61,36 m), avšak její tým skončil v celkovém hodnocení na posledním, 4. místě se ztrátou pěti a půl bodu na tým Afriky. V říjnu roku 2010 získala stříbrnou medaili na hrách Commonwealthu v indickém Novém Dillí.\n\nNa MS v atletice 2011 v jihokorejském Tegu postoupila do finále, v němž obsadila výkonem 61,96 m 6. místo. Na Letních olympijských hrách 2012 v Londýně skončila v kvalifikaci na 17. místě a do dvanáctičlenného finále se nepodívala. Její nejdelší hod měřil 59,23 m. Poslední postupující byla její krajanka Kathryn Mitchellová, jež o 11 centimetrů přehodila 60 metrů.\n\nNejvětšího úspěchu své kariéry dosáhla na světovém šampionátu v Moskvě v roce 2013. Před startem šampionátu si 6. července vylepšila na mítinku Diamantové ligy Areva v Paříži osobní maximum na 64,35 m. Další zlepšení zaznamenala na samotném MS v kvalifikaci, kde ve druhé sérii poslala náčíní do vzdálenosti 65,73 m. Tímto výkonem si zajistila postup do finále, když v kvalifikaci obsadila celkové druhé místo za domácí Abakumovovou (69,09 m).\n\nFinále zahájila pokusem dlouhým 60,43 m. Druhým pokusem však výrazněji promluvila do boje o stupně vítězů. Zaznamenala v něm zlepšení osobního rekordu na 66,25 m a patřila ji průběžná druhá příčka. Ta ji také nakonec zůstala, když přes 66 metrů se dostala pouze Němka Christina Obergföllová, jež se stala mistryní světa. Mickleová se v poslední sérii opět zlepšila, a hodnotu osobního rekordu stanovila na 66,60 metru. Na stupních vítězů poté obdržela stříbrnou medaili, bronz vybojovala vítězka kvalifikace Marija Abakumovová (65,09 m).\n\nSvoji sportovní kariéru ukončila v březnu 2018.\n\n"}
{"id": "932241", "url": "https://cs.wikipedia.org/wiki?curid=932241", "title": "Krátče", "text": "Krátče\n\nKrátče (v literatuře používán rovněž běžně i termín kráče) je náhrada vazného trámu v jalových vazbách. Krátký trám je položen na pozednici a uvnitř půdorysu začepován do výměny - trámu kolmého na vazné trámy. Převislý konec krátčete u okapu nese krokev nebo námětek.\n"}
{"id": "932242", "url": "https://cs.wikipedia.org/wiki?curid=932242", "title": "US Open 2013 – mužská dvouhra", "text": "US Open 2013 – mužská dvouhra\n\nObhájcem titulu v mužské dvouhře na newyorském US Open 2013 byla světová trojka Andy Murray z Velké Británie, který ve čtvrtfinále prohrál s devátým nasazeným Švýcarem Stanislasem Wawrinkou.\n\nDo soutěže nastoupilo sto dvacet osm tenistů, z toho sedmnáct postoupilo z kvalifikace. Vítěz si do žebříčku ATP připsal 2 000 bodů a získal částku 2 600 000 dolarů. Vítězný Nadal navíc obdržel bonus za výhru v US Open Series 2013 ve výši 1 000 000 dolarů, a stejně jako Serena Williamsová mezi ženami, jeho celková prémie dosáhla 3,6 miliónu dolarů. Tato částka k datu konání představovala nejvyšší odměnu v historii tenisu. Světová jednička Novak Djoković a dvojka Rafael Nadal v průběhu soutěže soupeřili o čelo žebříčku ATP. Srbský hráč díky finálové účasti první příčku uhájil.\n\nVe druhém kole se střetli vítěz US Open 2001 Lleyton Hewitt a šampión z roku 2009 Juan Martín del Potro. V pětisetové bitvě trvající přes čtyři hodiny vyhrál Hewitt, který tak na newyorském grandslamu přehrál hráče z první světové desítky poprvé od svého titulu v roce 2001.\n\nSoutěž mužské dvouhry ve Flushing Meadows vyhrál podruhé v kariéře druhý muž světové klasifikace Rafael Nadal, když ve finále zdolal nejvýše nasazeného Novaka Djokoviće za 2.21 hod poměrem 6–2, 3–6, 6–4 a 6–1. V probíhající sezóně tak zvítězil i ve 22. duelu hraném na tvrdém povrchu bez přerušení a z celkového počtu 69 utkání odešel poražen jen třikrát. Španěl si připsal 13. grandslamovou trofej, čímž se přiblížil na dosah jednoho titulu ke čtrnácti vítězstvím Peta Samprase. Stal se také prvním tenistou od Andyho Roddicka a jeho výjonu v roce 2003, který triumfoval na třech velkých turnajích americké letní sezóny za sebou, když postupně získal tituly na Canada Masters, Cincinnati Masters a US Open.\n\nOba finalisté překonali 37. vzájemným utkáním na Grand Slamu 36 duelů mezi Ivanem Lendlem a Johnem McEnroem. V otevřené éře tenisu žádní jiní dva hráči nenastoupili proti sobě vícekrát na grandslamových turnajích. Nadal při slavnostím ceremoniálu sdělil: „\"Můj tým nejlépe ví, jak moc je pro mě tenhle titul cenný … Každý zápas s Novakem je hrozně těžký a en on dokáže pozvednout moji hru na tak vysokou úroveň\"“. Poražený finalista Djoković dodal: „\"Trofej si určitě zasloužil. Pro mě je to trochu smutné, jsem zklamaný. Ale příští rok se vrátím a pokusím se vyhrát\"“.\n\n"}
{"id": "932245", "url": "https://cs.wikipedia.org/wiki?curid=932245", "title": "The Stars We Are", "text": "The Stars We Are\n\nThe Stars We Are je čtvrté sólové studiové album britského zpěváka Marca Almonda, vydané v září 1988. V písni „Your Kisses Burn“ zpívala s Almondem duet Nico, která ještě před vydáním alba zemřela. Spolu s Almondem album produkovali Annie Hogan, Bob Kraushaar a Billy McGee.\n\n"}
{"id": "932246", "url": "https://cs.wikipedia.org/wiki?curid=932246", "title": "Charles de Coster", "text": "Charles de Coster\n\nCharles-Theodore-Henri De Coster (20. srpen 1827, Mnichov – 7. květen 1879, Ixelles) byl belgický, francouzsky píšící spisovatel. Jeho nejznámějším dílem je \"Čtení o Ulenspiegelovi, o jeho rekovných, veselých a slavných příhodách a o Lammovi Goedzakovi v zemi Flanderské a jinde\" z roku 1867, v Česku vydané jako \"Pověst o Ulenspieglovi\".\n\nNarodil se v Mnichově vlámskému otci a valonské matce. Rodina se záhy přestěhovala do Bruselu, kde Charles De Coster vyrůstal a začal pracovat jako bankovní úředník. Později (od roku 1850) studoval na Université libre de Bruxelles. Jak název školy napovídá, liberární, demokratické a proticírkevní prostředí na univerzitě, natrvalo ovlivnilo názory a postoje mladého studenta.\n\nPo ukončení studia pracoval nejprve jako novinář. V letech 1860 – 1864 se stal sekretářem Královské komise pro zveřejňování starých zákonů a nařízení. V archivech načerpal rozsáhlé znalosti o čarodějnictví, domnělých čarodějnických praktikách a procesech s tím souvisejících. Tyto poznatky pak využil v některých svých románech. V té době pobýval v Bruselu, v exilu, francouzský revolucionář a představitel utopického socialismu Auguste Blanqui. Jeho spolubojovník, poručík a doktor mediciny Louis Watteau, poskytl De Costerovi cenné poznámky o různých projevech náboženského fanatismu v historii, ze kterých pak vycházel při své práci archiváře i spisovatele.\n\nBěhem svého života byl De Coster nucen, v jednom případě, hájit čest rodiny málem se zbraní v ruce. Důstojník André Van Sprang se snažil, podvodným sňatkem s jeho, o čtyři roky mladší sestrou Caroline, vetřít do rodiny a ohrozit její zájmy. Charles De Coster ho vyzval na souboj, ke kterému ale nedošlo kvůli sporu o volbě zbraní. Jeho sok, důstojník, navrhoval šavle, De Coster, vzhledem ke svému civilnímu povolání, pistole. De Costerovými svědky měli být danský malíř Paul Hagelstein a novinář listu \"L'Indépendance\" Camille Berru, který byl později nahrazen belgickým malířem Edmondem De Schampheleerem. Případu se ujala vojenská komise, která rozhodla ve prospěch De Costera a kapitán Van Sprang byl propuštěn z armády.\n\nV roce 1870 se De Coster stal profesorem obecné historie a francouzské literatury na vojenské akademii. Jeho práce státního zaměstnance, o kterou usiloval několik let, ale příliš nevynášela a často se nacházel ve finančních potížích.\n\nZemřel v květnu roku 1879 v Ixelles a je pohřben na místním hřbitově. Pomník spisovatele vznikl v roce 1894 podle návrhu architekta Franze De Vestela se skulpturou sochaře Charlese Samuela a je umístěn v blízkosti rybníků v Ixelles.\n\nZajímal se o historii, literaturu a poezii a ve svých dvaceti letech, ještě než vstoupil na univerzitu, se stal jedním se zakladatelů malého literárního klubu \"Les Joyeux\" (Veselí).\n\nJako básník debutoval v \"Revue trimestrielle\", která byla založena v roce 1854 a svoji první prózu uveřejnil v časopisu \"Uylenspiegel\", se kterým úzce spolupracoval v letech 1856-1863.\n\nByl přesvědčen, že mentalita a řeč Vlámů nemohou být věrně zachyceny v moderní francouzštině a proto psal své nejlepší romány ve starém jazyce. Za tím účelem studoval díla předních francouzských autorů 16. století, mezi které patřili především François Rabelais a Michel de Montaigne.\n\nV moderní francouzštině vydal dílo \"Contes brabançons\" v roce 1861.\n\nAutorovo stěžejní dílo z roku 1867 \"La Légende et les aventures héroïques, joyeuses et glorieuses d’Ulenspiegel et de Lamme Goedzak au Pays de Flandres et ailleurs\", jehož vydání připravoval skoro deset let, bylo v Belgii téměř ignorováno. Jako důvod bylo uváděno, že nesplňuje běžnou představu o belgickém vlastenectví. Velice populárním se stalo ve zbytku světa a bylo přeloženo snad do všech evropských i dalších světových jazyků. Hlavní postava romantické legendy ze 16. století, lidový hrdina Till Ulenspiegel, se stal symbolem revolty obyčejných lidí proti neomezené moci bohatých panovníků a jejich stoupenců a byl někdy přirovnáván k Donu Quijotovi. Román se stal předlohou pozdějších filmových zpracování, ve francouzském filmu z roku 1956 si zahrál hlavní roli Gérard Philipe.\n\n\n\n"}
{"id": "932249", "url": "https://cs.wikipedia.org/wiki?curid=932249", "title": "Seznam kulturních památek v Kopřivnici", "text": "Seznam kulturních památek v Kopřivnici\n\n"}
{"id": "932251", "url": "https://cs.wikipedia.org/wiki?curid=932251", "title": "Seznam kulturních památek ve Studénce", "text": "Seznam kulturních památek ve Studénce\n\n"}
{"id": "932252", "url": "https://cs.wikipedia.org/wiki?curid=932252", "title": "US Open 2013 – ženská dvouhra", "text": "US Open 2013 – ženská dvouhra\n\nObhájkyní titulu v ženské dvouhře na newyorském US Open 2013 byla světová jednička a čtyřnásobná vítězka turnaje Serena Williamsová ze Spojených států.\n\nDo soutěže nastoupilo sto dvacet osm tenistek, z toho sedmnnáct postoupilo z kvalifikace. Ruská světová trojka Maria Šarapovová se odhlásila pro bursitidu pravého ramena. Úřadující wimbledonská vítězka Marion Bartoliová ukončila profesionální kariéru na srpnovém Cincinnati Masters 2013. Přesto na US Open, kde působila v roli televizní komentátorky, nevyloučila návrat na okruh WTA, když uvedla: „\"Nikdy nevíte, co se může stát. … Je hodně těžké říct, že už se nikdy nevrátím\"“.\n\nVítězka si do žebříčku WTA připsala 2 000 bodů a získala částku 2 600 000 dolarů. Vzhledem k vítězství Sereny Williamsové na US Open Series 2013, Američanka obdržela navíc bonus ve výši 1 000 000 dolarů. Celková suma 3,6 miliónu znamenala nejvyšší odměnu v historii tenisu.\n\nVýhrou setu v utkání čtvrtého kola proti Viktorii Azarenkové si Ana Ivanovićová připsala vůbec první vítěznou sadu na Grand Slamu proti hráčce elitní světové desítky od svého triumfu na French Open 2008, čímž ukončila sérii patnácti prohraných setů proti tenistkám Top 10.\n\nSerena Williamsová vyhrála od stavu gamů 1–1 ve druhé sadě osmifinále proti Sloane Stephensové 24 gamů za sebou, když další game ztratila až za stavu 1–0 ve druhém setu semifinále proti Li Na. Tím překonala vlastní rekord 23 her bez přerušení z roku 2012.\n\nPodruhé v řadě a popáté celkově soutěž ženské dvouhry vyhrála nejvýše nasazená Serena Williamsová, když v repríze finále z předchozího ročníku porazila běloruskou světovou dvojku Viktorii Azarenkovou za 2.45 hodin poměrem 7–5, 6–7 a 6–1. Na žebříčku WTA si tak upevnila pozici světové jedničky. Poprvé v kariéře obhájila titul na US Open a celkově 17. grandslamovou trofejí se přiblížila na dosah dvojici Martina Navrátilová a Chris Evertová, které vlastní osmnáct singlových titulů. \n\nWilliamsová se ve 31 letech, 11 měsících a 18 dnech stala nejstarší vítězkou v otevřené éře US Open, když překonala věkový rekord Australanky Margaret Courtové, která roku 1973 trofej získala ve věku 31 let a 55 dní, respektive Američanku Margaret Osborneovou duPontovou z roku 1950. Současně představovala třetí nejstarší šampiónku Grand Slamu, když ji v parametru věku předstihly pouze britská tenistka Virginia Wadeová ve Wimbledonu 1977 a Martina Navrátilová wimbledonským titulem z roku 1990.\n\nV průběhu ceremoniálu Williamsová sdělila: „\"Je to pro mě velká čest, vyhrát tady v New Yorku. Vaše láska mi dodala síly … Díky všem. Měla jsem těžkou a dobrou soupeřku, která bojovala až do konce. Jistotu jsem získala až po závěrečném míčku\".“\n\n"}
{"id": "932253", "url": "https://cs.wikipedia.org/wiki?curid=932253", "title": "Julie Harrisová", "text": "Julie Harrisová\n\nJulie Harrisová (nepřechýleně \"Harris\", 2. prosince 1925 v Grosse Pointe – 24. srpna 2013 ve West Chathamu) byla americká herečka. Získala pětkrát cenu Tony (mimo jiné za roli Mary Toddové Lincolnové), třikrát cenu Emmy a jednou cenu Grammy. Kromě toho byla v roce 1952 nominována na Oscara v kategorii herečky v hlavní roli za roli ve filmu \"The Member of the Wedding\".\n\nZejména ke konci kariéry se věnovala namlouvání dokumentárních filmů.\n"}
{"id": "932255", "url": "https://cs.wikipedia.org/wiki?curid=932255", "title": "Seznam kulturních památek ve Starém Jičíně", "text": "Seznam kulturních památek ve Starém Jičíně\n\n"}
{"id": "932256", "url": "https://cs.wikipedia.org/wiki?curid=932256", "title": "Stronger (What Doesn't Kill You)", "text": "Stronger (What Doesn't Kill You)\n\nStronger (What Doesn't Kill You) (co tě nezabije, to tě posílí) je druhý singl zpěvačky Kelly Clarkson z její páté studiové desky stronger. Klip produkoval Greg Kurstin, singl byl vyhlášený hudebním časopisem Entertainment Weekly jako desátý nejlepší singl roku 2011. Píseň získala tři nominace na cenu Grammy za záznam roku, píseň roku a nejlepší sólové vystoupení. Kelly vyhrála v kategorii Best Pop Vocal album s albem \"Stronger\" ze kterého tato píseň pochází.\n"}
{"id": "932259", "url": "https://cs.wikipedia.org/wiki?curid=932259", "title": "Dina Goldstein", "text": "Dina Goldstein\n\nDina Goldstein (* 1969, Tel Aviv, Izrael) je kanadská fotografka působící ve Vancouveru a původem z Izraele. Nejznámější je pravděpodobně díky svému cyklu \"Padlé princezny\" (\"Fallen Princesses\"), vytvořeném v roce 2007, který popisuje princezny z pohádek situované do moderních každodenních scén. Autorka se zabývá otázkami každodenních problémů – chudobou, obezitou, rakovinou a znečištěním. V roce 2012 získala ocenění \"Arte Laguna\".\n\nNarodila se v roce 1969 v Tel Avivu, V roce 1976 imigrovala do Kanady. Fotografii vystudovala na Langara College v kanadském Vancouveru, a školu ukončila v roce 1993.\n\nJejí první veřejná výstava byla \"Snímky Gazy\" (\"Images of Gaza\") – cyklus černoblých portrétů lidí žijících na západním břehu Jordánu a v pásmu Gazy. Nejznámější je pravděpodobně díky svému cyklu \"Padlé princezny\" (\"Fallen Princesses\"), vytvořeném v roce 2007, který popisuje princezny z pohádek situované do moderních každodenních scén. Autorka se zabývá otázkami každodenních problémů – chudobou, obezitou, rakovinou a znečištěním. V roce 2012 získala ocenění \"Arte Laguna\". Ve stejném roce publikovala další sérii \"V domečku panenek\" (\"In The Dollhouse\").\n\nV roce 2013 sérii vystavovala v \"Galleria Bianca Maria\" v italském Miláně a samostatně v montrealské galerii \"Art Mur\" v Kanadě.\n\n"}
{"id": "932260", "url": "https://cs.wikipedia.org/wiki?curid=932260", "title": "Boukary Dramé", "text": "Boukary Dramé\n\nBoukary Dramé (* 22. července 1985, Villepinte, Francie) je ve Francii narozený senegalský fotbalový obránce a bývalý reprezentant, od roku 2014 hráč klubu Atalanta BC.\n\nBoukary Dramé hrál ve Francii za Paris Saint-Germain (zde zahájil svou profesionální kariéru a v sezóně 2005/06 vyhrál Coupe de France - francouzský fotbalový pohár) a FC Sochaux-Montbéliard. Sezónu 2008/09 strávil na hostování ve španělském celku Real Sociedad.\n23. srpna 2011 přestoupil jako volný hráč do italského týmu AC ChievoVerona, kde si vybral dres s číslem 93.\nV roce 2014 přestoupil do jiného italského klubu Atalanta BC.\n\nV seniorské reprezentaci Senegalu debutoval 17. srpna 2005 v přátelském utkání s Ghanou (hrálo se v Londýně). Nastoupil do druhého poločasu, zápas skončil remízou 0:0.\nZúčastnil se Afrického poháru národů 2006 v Egyptě, kde Senegal podlehl v zápase o 3. místo Nigérii 0:1.\n\n"}
{"id": "932261", "url": "https://cs.wikipedia.org/wiki?curid=932261", "title": "Seznam italských torpédoborců", "text": "Seznam italských torpédoborců\n\nSeznam italských torpédoborců zahrnuje torpédoborce postavené pro Italské královské námořnictvo a Italské námořnictvo. Za lodě stavěné v sérii je uvedena celá třída.\n\n\n\n\n\n\n"}
{"id": "932263", "url": "https://cs.wikipedia.org/wiki?curid=932263", "title": "Mistrovství světa v atletice do 17 let 2005", "text": "Mistrovství světa v atletice do 17 let 2005\n\n4. mistrovství světa v atletice do 17 let se uskutečnilo ve dnech 13. července – 17. července 2005 v marockém městě Marrákeši.\n"}
{"id": "932264", "url": "https://cs.wikipedia.org/wiki?curid=932264", "title": "Mörschwang", "text": "Mörschwang\n\nMörschwang je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 323 obyvatel.\n"}
{"id": "932265", "url": "https://cs.wikipedia.org/wiki?curid=932265", "title": "Mong Mao", "text": "Mong Mao\n\nMong Mao neboli \"Stát Mao\" byl tajský (šanský) stát existující ve 13. – 16. století, který kontroloval několik menších tajských států a náčelnictví podél dnešní hranice Myanmaru a čínské provincie Jün-nan. \n\nJeho centrum se rozkládalo v jün-nanské autonomní prefektuře Te-chung, hlavní město se nacházelo nedaleko Žuej-li, roku 1438 se pod tlakem říše Ming posunulo na severozápad do Mong Jang. Číňané Mong Mao nazývali Lu-čchuan, případně v 15. století Lu-čchuan-pching-mien (, Pching-mien a Lu-čchuan byly ve 14. století samostatné útvary).\n\nMong Mao vzniklo v mocenském vakuu, které v Jün-nanu nastalo po zániku království Ta-li, dobytého roku 1254 vojsky Mongolské říše. Po rozdělení Mongolské říše připadl Jün-nan říši Jüan, jüanští císaři vládli této oblasti nepřímo, když se omezili na potvrzování místních náčelníků a vládců místních států a státečků. Mong Mao bylo jedním z těchto státečků, postupem doby jeho panovníci získali převahu nad svými sousedy a vytvořili volnou konfederaci řady menších tajských (či šanských) útvarů. Po dobytí Jün-nanu říší Ming roku 1382 vesměs místní státy, včetně Mong Maa, uznávaly mingskou svrchovanost a odváděly říši Ming tribut.\n\nOd roku 1413 vládl v Mong Mau S’ Jen-fa (Thonganbwa), který si koncem 20. let začal ozbrojenou silou podrobovat oblasti odtržené od jeho státu říší Ming v prvních letech 15. století. Na žádost jünnanských úřadů o vojenský zásah proti Mong Mau roku 1428 odpověděla mingská vláda, že problémy se mají řešit diplomatickou cestou. Boje neutichaly ani ve 30. letech. Od roku 1436 Lu-čchuan ohrožoval mingské pozice v oblasti a roku 1438 útočil už i přímo na mingská území. Současně vysílal do Pekingu poselstva s tributem a vyjádřením pokory, ale to už mingské úřady chápaly jen jako zástěrku jeho nepřátelských úmyslů.\n\nKoncem 30. let se říše Ming rozhodla proti Mong Mau zasáhnout silou a v sérii těžkých bojů – Lučchuan-pchingmienských válek, probíhajících v letech 1439–1440, 1441–1442, 1443–1444 a 1448–1449 – Mong Mao porazila a rozdělila. Místní vládci poté uznávali mingskou svrchovanost a posílali do Pekingu tribut až do 16. století. \n\n"}
{"id": "932267", "url": "https://cs.wikipedia.org/wiki?curid=932267", "title": "Mehrnbach", "text": "Mehrnbach\n\nMehrnbach je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 2 285 obyvatel.\n\nSeznam starostů od roku 1730.\n"}
{"id": "932268", "url": "https://cs.wikipedia.org/wiki?curid=932268", "title": "Fantastic Star", "text": "Fantastic Star\n\nFantastic Star je deváté sólové studiové album britského zpěváka Marca Almonda, vydané v únoru 1996 u vydavatelství Some Bizzare Records a Mercury Records. Produkovali jej Mike Thorne, Martyn Ware a Mike Hedges. Vedle jiných se na albu podíleli například John Cale, David Johansen nebo Chris Spedding.\n\n"}
{"id": "932270", "url": "https://cs.wikipedia.org/wiki?curid=932270", "title": "Terry Richardson", "text": "Terry Richardson\n\nTerrence \"Terry\" Richardson (* 14. srpna 1965 New York) je americký módní, portrétní a dokumentární fotograf.\n\nNarodil se 14. srpna 1965 v New Yorku jako syn módního fotografa Boba Richardsona, který byl závislý na drogách a trpěl schizofrenií. Vyrostl v Hollywoodu, kde navštěvoval Hollywood High School, a v Ojai, také v Kalifornii, kde navštěvoval Nordhoff High School. Jako teenager byl nesmělý. Pět let hrál na baskytaru v punk rockové kapele The Invisible Government.\n\nRichardson fotografoval kampaně pro Marc Jacobs, Aldo, Supreme, Toma Forda, Yves Saint Laurent a další. Psal také úvodníky pro magazíny jako \"Rolling Stone\", \"GQ\", \"Vogue\", \"Vanity Fair\", \"i-D\" a \"Vice\".\n\nRichardson dělal několik kampaní pro Diesel. Také fotografoval několik osobních portrétů zakladatele této společnosti Renza Rossa. Mezi další celebrity, které portrétoval, patří například: Sasha Greyová, pro Kalendář Pirelli v roce 2010 fotografoval Catherine McNeil, Enikő Mihalik, Ana Beatriz Barros, Miranda Kerr, Rosie Huntington-Whiteley, Abbey Lee Kershaw, Daisy Lowe, Gracie Carvalho, Lily Cole, Marloes Horst, Georgina Stojiljković, dále spolupracoval s Curtem Kuligem.\n\nV roce 2012 zahájil svoji první samostatnou výstavu v OHWOW Gallery v Los Angeles. Výstava se jmenovala \"TERRYWOOD\" a probíhala od 24. února do 31. března 2012. V prosinci téhož roku Lady Gaga oznámila, že Richardson pracuje na dokumentárním filmu o jejím životě.\n\nRichardson je také režisérem hudebních videí. Režíroval například hudební video k písni \"Find a New Way\" od kapely Young Love; \"Purple\" od kapely Whirlwind Heat, ve kterém se objevily modelky Susan Eldridge a Kemp Muhl; a k písni \"Red Lips\" od Sky Ferreiry. Také se objevil ve videu k písni \"Huricane\" od 30 Seconds to Mars.\n\nRichardson byl ženatý s modelkou Nikki Uberti. Později měl vztah s herečkou a modelkou Shalom Harlow.\n\n\n"}
{"id": "932271", "url": "https://cs.wikipedia.org/wiki?curid=932271", "title": "Neuhofen im Innkreis", "text": "Neuhofen im Innkreis\n\nNeuhofen im Innkreis je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 2 217 obyvatel.\n\n¹ Zdroj: Statistik Austria\n"}
{"id": "932272", "url": "https://cs.wikipedia.org/wiki?curid=932272", "title": "Dmitrij Dorofejev", "text": "Dmitrij Dorofejev\n\nDmitrij Anatoljevič Dorofejev ( ; * 13. listopadu 1976 Kolomna, Ruská SFSR) je bývalý ruský rychlobruslař.\n\nNa velkých mezinárodních akcích se poprvé objevil na konci sezóna 1996/1997, kdy debutoval ve Světovém poháru. V roce 1999 premiérově startoval na Mistrovství světa ve sprintu, kde skončil na 21. místě. Tutéž sezónu se také poprvé zúčastnil Mistrovství světa na jednotlivých tratích, závod na 500 m však dokončil na 12. příčce, na dvojnásobné distanci byl sedmnáctý. Startoval na Zimních olympijských hrách 2002, přičemž sprinterský půlkilometrový závod zvládl jako 18. nejrychlejší. V následujících sezónách nedosáhl žádného výraznějšího výsledku, naopak jeho nejúspěšnější sezónou byla ta další olympijská. Na sprinterském světovém šampionátu 2006 vybojoval stříbrnou medaili, stejný kov si přivezl i ze závodu na 500 m na zimní olympiádě (kromě toho byl na ZOH desátý na trati 1000 m). V ročníku 2006/2007 se zúčastnil pouze prvního mítinku Světového poháru, po zahájení další rychlobruslařské sezóny ukončil na podzim 2007 sportovní kariéru.\n"}
{"id": "932275", "url": "https://cs.wikipedia.org/wiki?curid=932275", "title": "Zvonilka a velká záchranná výprava", "text": "Zvonilka a velká záchranná výprava\n\nZvonilka a velká záchranná výprava, anglicky \"Tinker Bell and the Great Fairy Rescue\", je americký animovaný fantasy film z roku 2010, celkově třetí celovečerní film z filmové série o létající víle Zvonilce. Na rozdíl od prvních dvou snímků se tento snímek vůbec neodehrává v Zemi Nezemi, ale pouze v reálném světě. Vypráví příběh o tom, jak se Zvonilka během svého letního pobytu na Zemi seznámí a spřátelí nejprve s malou anglickou holčičkou Bětkou a posléze i s jejím tatínkem. Bětce i jejímu tatínkovi pomůže najít jejich vzájemnou lásku a pochopení. Ostatní víly se Zvonilce vydají na pomoc a zorganizují velkou záchrannou výpravu, která nakonec ale pomáhá Bětce i jejímu otci.\n\nFilm existuje i ve formě televizní minisérie vysílané pod názvem Vílí příběhy.\n"}
{"id": "932276", "url": "https://cs.wikipedia.org/wiki?curid=932276", "title": "Yassine Jebbour", "text": "Yassine Jebbour\n\nYassine Jebbour (* 24. ledna 1991, Poitiers, Francie) je ve Francii narozený marocký fotbalový obránce a reprezentant, který v současné době hraje v klubu Stade Rennes.\n\nJebbour začínal s fotbalem ve Francii v mládežnických týmech Paris Saint-Germain, poté strávil tři roky ve fotbalové akademii INF Clairefontaine. O roku 2007 hraje za Stade Rennes, v jehož dresu vstoupil do profesionálního fotbalu.\n\nOd ledna do června 2013 byl na hostování v AS Nancy.\n\nByl členem marockého týmu U23, který na Letních olympijských hrách 2012 v Londýně obsadil nepostupové třetí místo v základní skupině D.\n\nV seniorské reprezentaci Maroka mu dal poprvé příležitost reprezentační trenér Rachid Taoussi, debutoval 8. června 2013 v domácím kvalifikačním utkání s Tanzanií. Nastoupil v základní sestavě, ale již ve 33. minutě střídal. Zápas skončil vítězstvím Maroka 2:1.\n\n"}
{"id": "932277", "url": "https://cs.wikipedia.org/wiki?curid=932277", "title": "Ort im Innkreis", "text": "Ort im Innkreis\n\nOrt im Innkreis je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 1 202 obyvatel.\n"}
{"id": "932282", "url": "https://cs.wikipedia.org/wiki?curid=932282", "title": "Pattigham", "text": "Pattigham\n\nPattigham je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 889 obyvatel.\n"}
{"id": "932285", "url": "https://cs.wikipedia.org/wiki?curid=932285", "title": "Správní archiv", "text": "Správní archiv\n\nSprávní archiv (také meziarchiv, něm. \"Verwaltungsarchiv\", angl. \"record centre\", ru. ведомственный архив) je označení pro typ archivu tvořící mezistupeň mezi spisovnou původce a koncovým archivem (přesná podoba tohoto mezičlánku se místně i dobově může značně odlišovat). Ve správním archivu, podobně jako ve spisovně, nejsou uloženy spisy ještě trvale a do budoucna se u nich předpokládá skartace, nicméně se zde shromažďují spisy s velmi dlouhou skartační lhůtou, u kterých je nutné zajistit dlouhodobé skladování a často zde již může započít skartace a archivní pořádání zde uložených dokumentů.\n\nV českém archivnictví byl správní archiv pevně vymezen až archivním zákonem v roce 2004 (již od poloviny 20. století byl znám a nejvíce mu odpovídaly zřizované ústřední spisovny) a podle něj si správní archiv zřizuje původce, aby také dohlížel na jeho spisovou službu. Vedle správního archivu si může původce také zřídit soukromý archiv, který slouží jako plnohodnotný koncový archiv.\n\n"}
{"id": "932286", "url": "https://cs.wikipedia.org/wiki?curid=932286", "title": "Alternariová skvrnitost rajčete", "text": "Alternariová skvrnitost rajčete\n\nAlternariová skvrnitost rajčete je houbová choroba rostlin způsobená houbou čerň lilková (\"Alternaria solani\") z čeledě zďovkovité (\"Pleosporaceae\") řádu zďovkotvaré (\"Pleosporales\" ).\n\n\nPodle biolib.cz je pro patogena s označením čerň lilková (\"Alternaria solani\") používáno více rozdílných názvů, například \"Alternaria allii\" nebo \"Macrosporium solani\".\n\nPodle Biolib je pro patogena s označením čerň lilková (\"Alternaria solani\") používáno více rozdílných názvů, například \"alternariová skvrnitost bramborových listů\", \"alternariová skvrnitost rajčete\", \"hnědá skvrnitost bramborových listů\" nebo \"hnědá skvrnitost listů rajčete\".\n\nČerň lilková je rozšířena po celém světě (Agrios 1988; Brooks 1953; Holliday 1989; Kochman 1973).\n\nBěžná choroba.\n\nBěžná choroba.\n\nAlternariová skvrnitost rajčete je choroba která se vyskytuje na více hostitelích čeledě lilkovité (\"Solanacea\"e) (Agrios 1988; Brooks 1953; Holliday 1989; Kochman 1973).\nNa plodech v místech spojení stopkou s rostlinou , na stoncích a listech nepravidelné, mírně propadlé tmavé, hnědé skvrny, postupně se zvětšující a spojující. Často způsobují lámání stonku a skvrn na květních stopkách. Nekrotizující skvrny jsou příčinou opadu květů a plodů. \n\n\n\n\n\nHnědnutí a černání výsevů způsobují například houby rodu Pythium, listy napadá plíseň bramborová, \nHospodářský význam má choroba především na polních kulturách. Druhy z rodu Alternaria mohou produkovat mykotoxiny. Je celosvětově rozšířenou chorobou, která škodí zmenšováním asimilační plochy, lámáním stonků, opadem plodů a jejich znehodnocováním. Ve výsledku jde o poškození rázu estetické vady ale i úplné znehodnocení výpěstků, podle intenzity napadení.\n\nHouba přezimuje ve formě konidií na rostlinných zbytcích, šíří se osivem. Během vegetace se v porostu šíří konidiemi.\n\nZ posklizňových zbytků, z napadených rostlin, osiva, z napadených plevelných rostlin. Během vegetace se rozšiřuje konidiemi. Konidie se rozšiřují větrem a odstřikující vodou. Rozvoj choroby podporuje teplé a vlhké počasí.\n\nDodržování vhodného sponu s ohledem na podmínky stanoviště, pěstování a předpěstování ve větraných prostorách. Používání mořením ošetřeného osiva. Výskyt různě ovlivní i odlišná míra použití hnojiv.\n\nOšetření se provádí již při prvních příznacích fungicidy na bázi dithiokarbamidanů nebo dikarboximidů. V závislosti na průběhu počasí (vyšší vzdušná vlhkost), zvolené agrotechnice a citlivosti pěstovaných odrůd je ošetření třeba opakovat ve 14 až 20 denních intervalech. Seznam doporučených přípravků podle www.agromanual.cz: \n\nPo sklizni zaorat nebo zarýt zbytky rostlin. Zvolit vhodný osevní postup.\n\n"}
{"id": "932290", "url": "https://cs.wikipedia.org/wiki?curid=932290", "title": "Roberto Meloni", "text": "Roberto Meloni\n\nRoberto Meloni (* 20. února 1981 Řím, Itálie) je bývalý italský zápasník–judista.\n\nS judem začínal v útlém děství v rodném Římě pod vedením svých rodičů Angela a Vincenzy. Připravoval se ve vrcholovém sportovním centru CS Carabinieri v Ostii nedaleké Říma. V italské seniorské reprezentaci se pohyboval od roku 1998 v polostřední váze do 81 kg a od roku 2001 na pozici reprezentační jedničky. V roce 2004 se kvalifikoval na olympijské hry v Athénách, kde nestačil ve druhém kole na Rusa Dmitrije Nosova. Od roku 2005 přešel do střední váhy do 90 kg, ve které se třetím místem na mistrovství světa v Riu v roce 2007 kvalifikoval na olympijské hry v Pekingu v roce 2008. V utkání druhého kola s Francouzem Matthieu Dafrevillem neuhlídal v závěru jeho sumi-gaeši a prohrál na juko. Jeho další sportovní kariéru ovlivnily problémy se zády, kvůli kterým se na tatami objevil až v závěru roku 2010. V roce 2012 se kvalifikoval na své třetí olympijské hry v Londýně, kde nestačil ve druhém kole na Brazilce Tiaga Camila. Vzápětí ukončil sportovní kariéru. Věnuje se trenérské práci. Jeho manželkou je bývalá špičková italská judistka Ylenia Scapinová.\n\nRoberto Meloni byl pravoruký komplexně technicky vybavený judista, jeho osobní technikou byla aši-guruma.\n\n\n\n"}
{"id": "932291", "url": "https://cs.wikipedia.org/wiki?curid=932291", "title": "US Open 2013 – kvalifikace ženské dvouhry", "text": "US Open 2013 – kvalifikace ženské dvouhry\n\nKvalifikace ženské dvouhry na US Open 2013 probíhala před zahájením hlavní soutěže. Postoupilo z ní osmnáct tenistek, z toho šestnáct po výhrách ve třech kvalifikačních kolech a dvě hráčky jako tzv. šťastné poražené.\n\n\n\n"}
{"id": "932292", "url": "https://cs.wikipedia.org/wiki?curid=932292", "title": "Větrný mlýn ve Studénce", "text": "Větrný mlýn ve Studénce\n\nVětrný mlýn ve Studénce je zčásti dochovaný zděný větrný mlýn holandského typu ve městě Studénka.\n\nPochází zřejmě z počátku 19. století, ačkoli písemně z té doby není doložen. Byl v provozu ještě počátkem 20. století a mlecí zařízení se dochovalo do 30. dubna až 2. května 1945, kdy byl mlýn silně poškozen za bojů při postupu sovětsko-německé fronty. Budova byla opravena roku 1947 a následně v 50. letech 20. století necitlivě přestavěna, vnitřní zařízení a lopatky byly odstraněny, původně šindelová střecha byla nahrazena plechovou, do pláště budovy byla prolomena pravoúhlá okna a byla přistavěna zděná veranda. Od roku 1958 je památkově chráněn.\n"}
{"id": "932295", "url": "https://cs.wikipedia.org/wiki?curid=932295", "title": "Zvonilka (filmová série)", "text": "Zvonilka (filmová série)\n\nFilmová série Zvonilka, anglicky \"Tinker Bell, film series\", o létající víle Zvonilce zahrnuje počítačově animované filmy studia Walta Disneye, spadá pod marketinkový projekt \"Disney Fairies\" (\"Disneyovy víly\"). Všechny filmy této série vytvořilo Disney Toon Studios. Dějově a částečně i graficky vychází z předchozích dvou snímků o Petru Panovi, které se odehrávají v Zemi Nezemi, jde o snímky Petr Pan z roku 1953 a jeho volné pokračování s názvem \"\" z roku 2002, které byly vytvořeny za použití tradiční animace. Všechny pozdější animované filmy byly vytvořeny pomocí 3D návrhu.\n\n\nPodle serveru \"imdb\" se postava víly Zvonilky/Zvoněnky vyskytuje minimálně v 19 různých audiovizuálních dílech.\n\n\nZvonilka ve všech snímcích často vystupuje v partě svých vílích kamarádek:\n\n\n\n\n"}
{"id": "932296", "url": "https://cs.wikipedia.org/wiki?curid=932296", "title": "Železniční trať Kobierzyce – Piława Górna", "text": "Železniční trať Kobierzyce – Piława Górna\n\nŽelezniční trať Kobierzyce – Piława Górna \"(též značena jako trať č. 310)\" byla železniční trať v Dolnoslezském vojvodství, spojující dvě výše uvedená města. Probíhala severo-jižním směrem (s výjimkou nejjižnější části do Piławy Górnej) a její délka činila 39,395 km.\n\nNa trati se nacházely následující stanice a zastávky: \"Kobierzyce - Szczepankowice Wrocławskie - Budziszów - Pustków Wilczkowski - Wilczkowice - Jordanów Śląski - Trzebnik - Łagiewniki Dzierżoniowskie - Przystronie Śląskie - Wilków Wielki - Niemcza - Przerzeczyn Zdrój - Piława Górna.\"\n\nTrať byla vybudována v 80. letech 19. století v souvislosti s výstavbou lokálních železničních tratí v rurálních oblastech dnešního Polska. V roce 1883 byla otevřena železniční trať Strzelin - Łagiewniki, a o rok později byla zprovozněna trať i trať do Niemczy, kde se nacházel nemalý cukrovar. Po dalších 10 let sloužila Niemcza jako konečná stanice této trati; až v listopadu 1894 bylo otevřeno prodloužení do Piławy Górnej. Chybějící úsek Łagiewniki - Kobierzyce byl otevřen až v roce 1898. \n\nTrať byla vážně poškozena v závěru druhé světové války (především mosty). Po roce 1946 byl provoz opět obnoven. \n\nOsobní doprava byla na trati v provozu až do roku 1995, nákladní do roku 2001. Od té doby trať chátrá, na některých místech byly koleje rozkradeny.\n"}
{"id": "932297", "url": "https://cs.wikipedia.org/wiki?curid=932297", "title": "Waldzell", "text": "Waldzell\n\nWaldzell je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 2 092 obyvatel.\n\n"}
{"id": "932298", "url": "https://cs.wikipedia.org/wiki?curid=932298", "title": "Auglaize County", "text": "Auglaize County\n\nAuglaize County je okres amerického státu Ohio založený v roce 1848. Správním střediskem je město Wapakoneta. Okres byl pojmenovaný podle řeky Auglaize, která místem protéká.\n\n"}
{"id": "932299", "url": "https://cs.wikipedia.org/wiki?curid=932299", "title": "Mark Tuitert", "text": "Mark Tuitert\n\nMark Jan Hendrik Tuitert (* 4. dubna 1980 Holten, Overijssel) je nizozemský rychlobruslař.\n\nNa juniorském světovém šampionátu se objevil poprvé v roce 1998, kdy vybojoval stříbrnou medaili, o rok později již toto mistrovství vyhrál. Na seniorských mezinárodních závodech debutoval v roce 2000, kdy startoval na Světovém poháru. Zúčastnil se také Mistrovství Evropy 2001, to však nedokončil. V roce 2003 získal na evropském šampionátu bronz, na světovém vícebojařském byl čtvrtý. Ještě úspěšnější byla jeho následující sezóna. Tehdy Mistrovství Evropy vyhrál, na Mistrovství světa ve víceboji byl pátý, získal stříbro v závodě na 1500 m na Mistrovství světa na jednotlivých tratích a zvítězil v celkovém hodnocení Světového poháru 2003/2004 na trati 1500 m. V ročníku 2004/2005 obhájil vítězství ve Světovém poháru na distanci 1500 m, obhájil také stříbro na téže trati na Mistrovství světa, kde navíc pomohl nizozemskému týmu vybojovat zlato ve stíhacím závodu družstev, a evropský šampionát dokončil jako čtvrtý. Na Zimních olympijských hrách 2006 startoval pouze v závodu družstev, z něhož si nizozemský tým odvezl bronzovou medaili. V dalších sezónách nastupoval na mezinárodní scéně především do závodů Světového poháru. Výrazného úspěchu však dosáhl na zimní olympiádě 2010, kde zvítězil v závodě na 1500 m, přičemž tuto zlatou medaili doplnil obhajobou bronzu ze závodu družstev; kromě toho byl pátý na trati 1000 m. Velkých akcí se v následujících sezónách příliš neúčastnil, ve Světovém poháru také nestartoval zcela pravidelně. Sezónu 2012/2013 zakončil na Mistrovství světa na jednotlivých tratích nedokončeným závodem na 1000 m a sedmým místem na patnáctistovce. Zúčastnil se Zimních olympijských her 2014, kde se v závodě na 1000 m umístil na 10. místě, na patnáctistovce skončil pátý.\n\n"}
{"id": "932306", "url": "https://cs.wikipedia.org/wiki?curid=932306", "title": "Clark County (Ohio)", "text": "Clark County (Ohio)\n\nClark County je okres amerického státu Ohio založený v roce 1818. Správním střediskem je město Springfield. Okres je pojmenovaný podle generála George Rogerse Clarka, hrdiny Americké revoluce.\n\n"}
{"id": "932307", "url": "https://cs.wikipedia.org/wiki?curid=932307", "title": "Seznam francouzských letadlových lodí", "text": "Seznam francouzských letadlových lodí\n\nSeznam francouzských letadlových lodí zahrnuje letadlové lodě francouzského námořnictva.\n\n\n\n\n\n\n\n\n"}
{"id": "932308", "url": "https://cs.wikipedia.org/wiki?curid=932308", "title": "Afiesl", "text": "Afiesl\n\nAfiesl je obec v rakouské spolkové zemi Horní Rakousy, v okrese Rohrbach. Území obce sousedí s Českou republikou.\nK 1. lednu 2013 zde žilo 410 obyvatel.\n"}
{"id": "932309", "url": "https://cs.wikipedia.org/wiki?curid=932309", "title": "US Open 2013 – kvalifikace mužské dvouhry", "text": "US Open 2013 – kvalifikace mužské dvouhry\n\nKvalifikace mužské dvouhry na US Open 2013 probíhala před zahájením hlavní soutěže. Postoupilo z ní sedmnáct tenistů, z toho šestnáct po výhrách ve třech kvalifikačních kolech a jeden hráč jako tzv. šťastný poražený.\n\n\n\n"}
{"id": "932310", "url": "https://cs.wikipedia.org/wiki?curid=932310", "title": "Lüdenscheid", "text": "Lüdenscheid\n\nLüdenscheid (vestfálským dialektem \"Lünsche\") je město v německé spolkové zemi Severní Porýní-Vestfálsko. Je správním centrem zemského okresu Mark ve vládním obvodu Arnsberg. Nachází se v severozápadní části regionu Sauerland. Město bývá podle své polohy někdy označováno jako „Bergstadt“ (doslova \"horské město\") podle své polohy na hoře Homert v nadmořské výšce 539 metrů nad mořem. V roce 2012 zde žilo přes 73 tisíc obyvatel.\n\nPrvní známky lidského osídlení na území dnešního Lüdenscheidu sahají do období střední doby kamenné, kdy zde bylo nalezeno přes 2500 artefaktů. Artefakty z období doby bronzové nalezeny nebyly a známky osídlení z doby železné jsou nejisté. Další nálezy poukazují na vznik sídel na území města až v 8.–10. století našeho letopočtu. V tomto období zde sídlil pravděpodobně germánský kmen Sugambrů, i když tato skutečnost nebyla nikdy prokázána. V 9. století zde vznikl první kostel. Poprvé bylo město v dokumentech zmíněno v roce 1067. V roce 1114 zde byla započata stavba středověkého opevnění císařem Jindřichem V. Sálským. Ten měl sloužit jako obrana před kolínským arcibiskupem Fridrichem I. ze Schwarzburgu a před pány z Arnsbergu, ale už v roce 1115 byl dobyt Fridrichem z Arnsbergu. Následně v Lüdenscheidu sídlil jeden z 15 arcijáhenů kolínského arcibiskupství. Městská práva získal Lüdenscheid v roce 1268, ovšem v této době se jednalo o oppidum. V následujícím roce bylo sídlo označováno již jako léno. Po bitvě u Worringenu v roce 1288 již neměl na město vliv Kolín nad Rýnem. V roce 1287 je v dokumentech poprvé zmíněna městská rada a roku 1351 mělo město dva starosty současně. V roce 1491 zde byla postavena kaple jako druhá církevní stavba (v roce 1885 zničena). Od roku 1248 bylo město součástí sdružení Hanzy. V 16. století prošel Lüdenscheid reformací. V letech 1530, 1578, 1589, 1656, 1681 a 1723 zasáhly město rozsáhlé požáry, které jej pokaždé téměř celé zničily. V roce 1609 se stal Lüdenscheid společně s hrabstvím Mark součástí společné vlády Braniborského markrabství a vévodství Falc-Neuburska a následně byl také součástí Pruska. Během sedmitleté války bylo město obsazeno Francouzi. V době vlády Napoleona Bonaparta náleželo město velkovévodství Berg. Po Vídeňském kongresu bylo součástí nové pruské provincie Vestfálska. 18. dubna 1933 byl Adolf Hitler jmenován čestným občanem Lüdenscheidu. Na konci druhé světové války bylo město osvobozeno americkými vojáky a předáno pod správu Britů a následně bylo začleněno do britské okupační zóny Německa. Po roce 1945 došlo k silnému populačnímu růstu obyvatelstva. Od roku 1975 je město sídlem zemského okresu Mark.\n\nV období středověku a raného novověku mělo město jen několik stovek obyvatel. Počet obyvatel ovlivňovaly časté války, epidemie a také hladomory. Populační růst zvýšila průmyslová revoluce v 19. století. Na počátku 19. století žilo ve městě asi 1500 obyvatel, ale o století později to bylo již 26 tisíc obyvatel. Do roku 1950 se počet obyvatel zdvojnásobil na hodnotu 52 tisíc. 1. ledna 1969 byla k městu připojena obec Lüdenscheid-Land a počet obyvatel dosáhl 80 tisíc. Od roku 1995 dochází k setrvalému poklesu obyvatelstva. V roce 2012 zde žilo 74 tisíc obyvatel.\n\n\n"}
{"id": "932314", "url": "https://cs.wikipedia.org/wiki?curid=932314", "title": "Nilmar", "text": "Nilmar\n\nNilmar Honorato da Silva (* 14. července 1984, Bandeirantes, stát Paraná, Brazílie), známý jako Nilmar, je brazilský fotbalový útočník a bývalý reprezentant, který v současnosti hraje v katarském klubu El Jaish SC.\n\nV Brazílii hrál za SC Internacional a SC Corinthians Paulista. Ve Francii vyhrál s Lyonem v sezóně 2004/05 Ligue 1. Hrál i ve španělském klubu Villarreal CF a v katarských Al-Rayyan SC a El Jaish SC.\nNilmar nastupoval za brazilskou reprezentaci do 20 let, s níž v roce 2003 vyhrál Mistrovství světa hráčů do 20 let ve Spojených arabských emirátech. Ve finále Brazílie porazila Španělsko 1:0. Nilmar na turnaji vstřelil 3 góly, jeden proti Kanadě (výhra 2:0) a dva proti Japonsku (výhra 5:1).\n\nV A-týmu Brazílie debutoval 13. července 2003 na Zlatém poháru CONCACAF 2003 proti reprezentaci Mexika (prohra 0:1). Dostal se na hrací plochu v 73. minutě. S Mexikem se Brazílie střetla na turnaji ještě jednou - ve finále, které opět prohrála 0:1, tentokrát po prodloužení.\n\nZúčastnil se Konfederačního poháru FIFA 2009 v Jihoafrické republice, který Brazílie ovládla po výhře 3:2 nad USA ve finále. Nilmar byl také členem brazilské reprezentace na Mistrovství světa 2010 v Jihoafrické republice, kde Brazílie vypadla ve čtvrtfinále po prohře 1:2 s Nizozemskem.\n\n"}
{"id": "932320", "url": "https://cs.wikipedia.org/wiki?curid=932320", "title": "Tennessee (film)", "text": "Tennessee (film)\n\nTennessee je americký dramatický film režiséra Aarona Woodleyho z roku 2008. Jeho producentem byl Lee Daniels. Hlavními postavami jsou bratři Ellis (Ethan Peck) a Carter (Adam Rothenberg), kteří cestují autem za svým ztraceným otcem. Během cesty potkají Krystal (Mariah Carey).\n\n"}
{"id": "932322", "url": "https://cs.wikipedia.org/wiki?curid=932322", "title": "Dark Side", "text": "Dark Side\n\nDark Side(temná strana) je třetí a poslední singl americké zpěvačky Kelly Clarkson z páté desky Stronger. Produkoval ho Greg Kurstin.\n\n\"Dark Side\" (temná strana) je píseň americké zpěvačky Kelly Clarkson, napsal ho busbee a Alexander Geringase a produkoval Greg Kurstin. Píseň byla puštěna přes RCA Records 5. 6. 2012 jako třetí singl z pátého studiového alba Stronger. Text písně obsahuje téma přijetí obnovy a vnitřní krásy.\n\n\"Dark Side\" získala obecně pozitivní recenze od kritiků, kteří píseň považovali jako dobrý nástupce písně What Doesn't Kill You (Stronger). Kritici také pochválili vokální výkon Kelly Clarkson míšením s melodií písně jako oblíbený a dech beroucí. Singl se stal jejím druhým po sobě jdoucím číslem 1 v americkém chart Hot Dance Club Songs.\n\nHudební video pro \"Dark Side\" režíroval Shane Drake, který také režíroval hudební video pro What Doesn't Kill You (Stronger). To bylo natočeno 28. dubna 2012 v Downtown Los Angeles. Scény, které se odehrávají v centru města, byly natočeny v 1st Street Bridge podél Losangeleské řeky. Videoklip měl premiéru 24. května 2012 na YouTube.\n\nHudební video hlavně zkoumá přijetí motivů, s dílčími tématy šikany, drogy a závislost na alkoholu. Video začíná Kellyiným zpěvem v tmavém pozadí. V průběhu videa zobrazují scény lidi s jejich bojem v životě (např. muž přišel o práci, dospívající dívka zápasí s váhou, dospívající chlapec pronásledováni a šikanováni, dívku, která nevyhrála královnu krásy bojující s tlaky a drogové závislosti, podnikatel se závislostí na alkoholu, opuštěný válečný veterán, a manželka se rozvádí s manželem).\n\nVideo bylo nominována na MTV Video Music Award v kategorii Best Video with a Message (nejlepší video s poslestvím)\n\nKelly singl poprvé předvedla na Tour The Troubador v Los Angeles 19. října 2011. Poté na Billboard Music Awards 2012, 20. května 2012.\n"}
{"id": "932323", "url": "https://cs.wikipedia.org/wiki?curid=932323", "title": "Winston Gordon", "text": "Winston Gordon\n\nWinston Gordon [Vinstn Gordn], (* 9. listopad 1976 Londýn, Spojené království) je bývalý reprezentant Spojeného království v judu.\n\nTento britský zápasník judo tmavé pleti patřil celou svojí kariéru za příslušníka širší evropské špičky schopného zaskočit favorita. V jeho velké škodě se nikdy nenaučil pořádně techniku juda a vše doháněl přirozenou fyzickou zdatností (síla, kondice).\n\nJeho životním turnajem byly olympijské hry v Athénách v roce 2004. Los mu do prvních dvou kol nepřidělil hvězdná jména střední váhové kategorie a ve čtvrtfinále tak svedl souboj s Brazilcem Hunuratem. Svým fyzickým pojetím boje ho dokázal ubránit. Navíc se podařilo dvakrát skórovat na koku a to rozhodlo. V semifinále se utkal s Gruzíncem Zviadaurim. Celý zápas byl v hlubokém předklonu a byl napomínán za bránění v úchopu. Byl si vědom toho, že jakmile ho Gruzínec chytí je konec. K jeho dobru je nutno říct, že jako jediný v turnaji dokázal Zviadauriho nachytat technikou sutemi-waza na juko. To byla však jediná akce, o kterou se pokusil. V polovině zápasu prohrával na wazari za tři napomínání. Minutu před koncem došla rozhodčím trpělivost a udělili mu hansoku-make za úmyslné vyšlápnutí ze zápasnické plochy. V boji o třetí místo se utkal s nikým menším než Nizozemcem Hajzinchou. Začátkem druhé minuty ho Nizozemec strhnul technikou ura-nage na ippon. Získal 5. místo.\n\nNa olympijské hry v Pekingu v roce 2008 se kvalifikoval 7. místem na mistrovství světa. Na turnaji prohrál v prvním kole s Uzbekem Nabijevem.\n\nKariéru si prodloužil až do roku 2012, kdy se konaly olympijské hry v jeho rodném městě a zemi. O kvalifikaci se jako domácí bát nemusel. Na turnaji předvedl své maximum a to výhru v prvním kole nad Kanaďanem Émondem. Užil si chvíli slávy před domácím publikem. Ve druhém kole již cesta přes Rusa Děnisova nevedla. Po turnaji ukončil sportovní kariéru.\n\n"}
{"id": "932325", "url": "https://cs.wikipedia.org/wiki?curid=932325", "title": "Niemcza", "text": "Niemcza\n\nNiemcza (do roku 1945 Nimptsch, česky \"Němčí\") je město v okrese Dzierżoniów, v Dolnoslezském vojvodství. Nachází se na řece Ślęza, zhruba 20 km východně od města Dzierżoniów, na hlavním silničním tahu z Prahy do Wrocławi.\n\nKdysi typicky německé město bylo po roce 1945 předáno Polsku, vysídleno a znovuobydleno Poláky, kteří byli vystěhováni z oblastí, připojených k SSSR. Válka však v Niemczy nepoškodila historické jádro města a všechny škody, ke kterým došlo, byly velmi rychle opraveny.\n\nV letech 1884-2001 měla Niemcza napojení na nejprve německou, a poté polskou železniční síť.\n\nV blízkosti Niemczy se nachází známé Arboretum Wojsławice.\n\n"}
{"id": "932326", "url": "https://cs.wikipedia.org/wiki?curid=932326", "title": "Fabianův kříž ve Studénce", "text": "Fabianův kříž ve Studénce\n\nFabianův kříž je volně stojící pískovcový krucifix ve městě Studénka.\n\nPodle zápisu v pamětní knize studénské fary, shodujícím se s datováním v chronogramu na kříži, dal tento kříž na svém pozemku postavit na svůj náklad sedlák Jan Fabian s manželkou Terezií a odkázal 12 zlatých na jeho údržbu. Kříž byl s povolením knížearcibiskupské konsistoře vysvěcen 8. září 1841.\n\nKříž je na hranolovém podstavci, na jehož jedné straně je dedikační nápis s chronogramem: „Ke CtI a ChWaLe BožI DaL postaWIt tento s. KřIž Jan FabIan s geho Man: TerezIV s tohoto grVntV“. Na zbylých třech stranách jsou reliéfy Bolestné Panny Marie stojící na oblaku a patronů manželů Fabianových, svatého Jana Nepomuckého a svaté Terezie z Ávily, se zbytky původní polychromie. Podstavec je zakončen profilovanou římsou s rostlinnými prvky. Na podstavci je komolý jehlan s eucharisticky ověnčeným reliéfem IHS zakončený stylizovaným skaliskem s lebkou (memento mori), z nějž vyrůstá kříž s korpusem Krista. Celý kříž je vysoký 545 cm.\n\nFabianův kříž se původně nalézal za Fabianovou usedlostí č. p. 18 u polní cesty vedoucí na Albrechtičky. Dnes je na místě této cesty ulice 2. května a kříž se tedy nachází poblíž později postaveného domu č. p. 431 (modlitebna Církve československé husitské) na parcele 617.\n\nDne 9. října 2002 byl prohlášen za kulturní památku č. 52097/8-4081.\n"}
{"id": "932327", "url": "https://cs.wikipedia.org/wiki?curid=932327", "title": "Vojtěch II. z Pernštejna", "text": "Vojtěch II. z Pernštejna\n\nVojtěch z Pernštejna (* 7. října 1532, † 17. července 1561) byl moravský šlechtic pocházející z rodu pánů z Pernštejna.\n\nJako patnáctiletý byl v dubnu 1548 přijat k pražskému dvoru arciknížete Ferdinanda. Na dvoře si však nerozuměl s mladším královým synem, a tak služby brzy opustil. Bydlel nejprve v Pardubicích, kde mu bratři zřídili zvláštní kancelář na obstarávání jeho agendy. Byl kritický ke svým bratřím, kteří utráceli více, než jim dovolovala jejich finanční situace.\n\nPo dosažení plnoletosti požádal v roce 1552 o vydání zděděného majetkového podílu. Měl sice zájem o Pardubice, ale nakonec si zvolil jako sídlo Prostějov, kde měl rod Pernštejnů honosný reprezentační zámek.\n\nJako jediný ze synů Jana z Pernštejna zůstal při víře podobojí. Nesouhlasil však s s učením jednoty bratrské a pokoušel se v Prostějově založit vlastní náboženské společenství.\n\nByl ženatý s Kateřinou z Postupic, která pocházela z rodu Kostků z Postupic. S ní měl pouze dceru Hedviku, která se narodila krátce po svatbě.\n\nVojtěch z Pernštejna zemřel 17. 7. 1561 na hradě Plumlově. Majetek zdědil jeho poslední žijící bratr Vratislav II. z Pernštejna.\n"}
{"id": "932337", "url": "https://cs.wikipedia.org/wiki?curid=932337", "title": "Clouds (EP)", "text": "Clouds (EP)\n\nClouds je studiové EP italské progressive rockové skupiny Nosound. Vydáno bylo v roce 2007.\n\nMateriál na desce \"Clouds\" pochází ze studiových sessions k připravovanému druhému albu Nosound, které vyšlo v roce 2008 pod názvem \"Lightdark\". Skladba „Cold Afterall“ patří mezi první, která pro \"Lightdark\" vznikla, píseň „Like the Elephant?“ je pro Nosound netypická skladba s rockovými riffy a naopak poslední, titulní a nejdelší skladba „Clouds“ je ambientní instrumentální syntezátorová coda.\n\nV roce 2008 byly skladby z EP \"Clouds\" vydány na druhém, bonusovém disku rozšířené edice alba \"Lightdark\". Později bylo EP zpřístupněno vydavatelstvím Burning Shed i ke stažení z internetu.\n\n"}
{"id": "932339", "url": "https://cs.wikipedia.org/wiki?curid=932339", "title": "Andreas Vollenweider", "text": "Andreas Vollenweider\n\nAndreas Vollenweider (* 4. října 1953 Curych) je švýcarský hudebník. Jeho hudba se žánrově obyčejně zařazuje k world music, jazzu, New Age nebo také ke klasické hudbě.\n\nJeho hlavním nástrojem je elektronická harfa, zhotovená podle vlastního návrhu. Dále hraje na mnoha dalších hudebních nástrojích z celého světa, včetně čínského guženg. Jeho skladby jsou velmi rozmanité, většinou je to instrumentální hudba, počínaje jednoduchými sóly a konče suitami pro orchestr a sólové hudebníky. Na jeho albech se již vystřídalo mnoho hudebníků. Někdy také úspěšně zasahuje do tvorby vokální hudby.\n\nZa své čtvrté dlouhohrající album, \"Down to the Moon\" (1986), získal cenu \"Grammy Award\".\n\nMezi jeho spolupracovníky v poslední době patří například Bobby McFerrin, Carly Simon, Djivan Gasparyan, Eliza Gilkyson, sbor Ladysmith Black Mambazo, Carlos Núñez, Ray Anderson nebo Milton Nascimento. Spolupracoval s ním také slavný italský tenorista Luciano Pavarotti. Dvě jeho alba se současně držela více než 11 týdnů v žebříčcích časopisu \"Billboard\" v kategoriích klasické hudby, jazzu, pop music a crossoveru.\n\nUmělec je otevřeným pacifistou a stoupencem nenásilného řešení konfliktů podle učení Mahátmy Gándhího. Na svých webových stránkách uvádí (kromě jiných) Gándhího citáty. Také zveřejňoval aktuální počítadlo obětí obou stran konfliktu ve válce v Iráku.\n\n"}
{"id": "932340", "url": "https://cs.wikipedia.org/wiki?curid=932340", "title": "Olaf Thon", "text": "Olaf Thon\n\nOlaf Thon (* 1. květen 1966, Gelsenkirchen) je bývalý německý fotbalista, který reprezentoval Německou spolkovou republiku i sjednocené Německo. Hrával na pozici záložníka či obránce. V současnosti působí jako trenér.\n\nS německou reprezentací se stal mistrem světa na šampionátu v Itálii roku 1990, získal stříbrnou medaili na mistrovství světa v Mexiku roku 1986 a bronzovou na mistrovství Evropy roku 1988. Hrál i na světovém šampionátu 1998. Celkem za národní tým odehrál 52 utkání a vstřelil 3 branky.\n\nS FC Schalke 04 vyhrál Pohár UEFA 1996/97, s Bayernem Mnichov se stal třikrát mistrem Německa (1989, 1990, 1994).\n\n"}
{"id": "932341", "url": "https://cs.wikipedia.org/wiki?curid=932341", "title": "Kabel (textil)", "text": "Kabel (textil)\n\nKabel (angl.: \"tow\", něm.: \"Kabel\") je svazek rovnoběžně uspořádaných filamentů, jehož minimální tloušťka se udává s 1000 tex až 3000 tex. \n\nTloušťka jednotlivých filamentů nemá přesáhnout hranici 67 dtex a svazek filamentů smí být zpevněn jen méně než 5 zákruty na metr délky. \n\nFilamenty ve tvaru kabelu se používají skoro výhradně k výrobě staplových přízí. V přádelně se kabely (s hmotností asi do 300 g/m) předkládají konvertorům, kde se řežou nebo trhají na délku cca 60–200 mm a zpracovávají většinou vlnařskou technologií na příze. \n\nKabel používaný převážně k výrobě vláknových kompozitů se podle německé normy DIN 60 001 nazývá roving. \nPro kabel s celkovou tloušťkou do 1000 tex se v češtině používá označení kabílek. Tento se zpracovává přímo do textilií, nejčastěji do podlahových krytin. \nKablování je zvláštní způsob skaní. (Kablování nijak věcně nesouvisí s obsahem shora popsaného pojmu kabel). \n"}
{"id": "932343", "url": "https://cs.wikipedia.org/wiki?curid=932343", "title": "Daniel Espinosa", "text": "Daniel Espinosa\n\nJorge Daniel Espinosa (*23. března 1977) je švédský režisér a scenárista s chilskými kořeny. Navštěvoval Národní filmovou školu Dánska, kde promoval v roce 2001. Jeho třetí film, \"Easy Money\" byl nejnavštěvovanějším švédským filmem roku 2010.\n\n"}
{"id": "932347", "url": "https://cs.wikipedia.org/wiki?curid=932347", "title": "Rhinoceros Eyes", "text": "Rhinoceros Eyes\n\nRhinoceros Eyes je americký dramatický film, který v roce 2003 natočil Aaron Woodley podle vlastního scénáře. Hlavní roli postavy jménem Chep hraje Michael Pitt. Ten pracuje ve filmovém studiu na rekvizitář, kde potká režisérku Fran (Paige Turco), do které se zamiluje. Hudbu k filmu složil E. C. Woodley, části pak velšský hudebník a skladatel John Cale. Film získal ocenění Discovery Award na Torontském mezinárodním filmovém festivalu.\n\n"}
{"id": "932352", "url": "https://cs.wikipedia.org/wiki?curid=932352", "title": "Hook (film)", "text": "Hook (film)\n\nHook je americký dobrodružný fantasy film z roku 1991 režiséra Stevena Spielberga. Jde o netradičně pojatý příběh Petra Pana, kterého zde v hlavní roli ztvárnil Robin Williams, v dalších významných rolích zde vystupuje Dustin Hoffman v roli kapitána pirátů Hooka, dále Julia Robertsová v roli létající víly Zvoněnky. Další role hrají například Maggie Smithová, Bob Hoskins a Caroline Goodallová.\n\nFilm je netradiční v tom smyslu, že Petr Pan resp. Petr Banning je zde dospělý muž ve středním věku, usedlý americký právník, který nemá čas na obě své děti. Poté, co společně se svými dětmi letí navštívit do Londýna svoji babičku Wendy, se zde stane něco neočekávaného. Obě jeho děti jsou uneseny kapitánem Hookem do Země Nezemě, načež příletí víla Zvoněnka, která mu připomene jeho dětství, kdy býval Petrem Panem. Víla jej odnese do Země Nezemě, kde se Petr musí nejprve naučit opět létat a poté musí svést souboj o obě své děti s kapitánem Hookem. Poté, co děti vybojuje zpět, se vrátí do reálného světa a svým dětem pak slíbí, že už na ně bude mít vždycky čas.\n\nJde o jeden z prvních snímků, ve kterém vystupuje známá herečka a zpěvačka Gwyneth Paltrow.\n"}
{"id": "932358", "url": "https://cs.wikipedia.org/wiki?curid=932358", "title": "Vratislav Eusebius z Pernštejna", "text": "Vratislav Eusebius z Pernštejna\n\nVratislav Eusebius z Pernštejna (1594 – 26. července 1631) byl český šlechtic z rodu pánů z Pernštejna, jejich poslední mužský potomek.\n\nKdyž byly Vratislavovi tři roky, padl v bitvě v Uhrách jeho otec Jan V. z Pernštejna. Poručnictví se ujala jeho teta Polyxena z Pernštejna. V mládí Vratislav absolvoval vojenský výcvik. Z výnosu jeho litomyšlského panství mu teta Polyxena vyplácela od roku 1617 pravidelnou apanáž. Od roku 1623 velel jízdní kompanii. V tomtéž roce od něj Polyxena za 30 000 zlatých koupila palác na Pražském hradě. \n\nVratislav se ani v dospělosti nestaral o své majetky a nechal se zastupovat tetou Polyxenou. Ta v rámci pobělohorských konfiskací levně skupovala pro sebe i svoji rodinu zabavené majetky. Roku 1629 získal Vratislav Eusebius panství Litomyšl do dědičné držby. V roce 1630 koupil honosný palác na Malostranském náměstí v Praze a zařadil se do skupiny nejbohatších aristokratů v zemi. \n\nZe svého majetku se však dlouho netěšil. Dne 26. července 1631 byl těžce zraněn při potyčce císařských vojsk s jednotkou švédské armády v Braniborsku. Ještě před smrtí odkázal své jmění mladší sestře Frebonii Eusebii. \n\nSmrtí Vratislava Eusebia tak vymřel rod Pernštejnů po meči. \n"}
{"id": "932359", "url": "https://cs.wikipedia.org/wiki?curid=932359", "title": "Hook", "text": "Hook\n\nHook nebo Hooke [\"húk\"] může být:\n\n\n\n\n\n\n\n"}
{"id": "932361", "url": "https://cs.wikipedia.org/wiki?curid=932361", "title": "Seznam amerických ponorek", "text": "Seznam amerických ponorek\n\nSeznam amerických ponorek zahrnuje ponorky postavené pro americké námořnictvo. Za lodě stavěné v sérii je uvedena celá třída.\n\n\n\n\n\n\n\n\n\n"}
{"id": "932403", "url": "https://cs.wikipedia.org/wiki?curid=932403", "title": "Klaus Augenthaler", "text": "Klaus Augenthaler\n\nKlaus Augenthaler (* 26. září 1957, Fürstenzell) je bývalý německý fotbalista, který reprezentoval Německou spolkovou republiku i sjednocené Německo. Hrával na pozici obránce. V současnosti působí jako trenér.\n\nS německou reprezentací se stal mistrem světa na šampionátu v Itálii roku 1990 a získal stříbrnou medaili na mistrovství světa v Mexiku roku 1986. Celkem za národní tým odehrál 27 utkání.\n\nCelou svou fotbalovou kariéru strávil v Bayernu Mnichov. Získal s ním sedm mistrovských titulů (1980, 1981, 1985, 1986, 1987, 1989, 1990), třikrát německý pohár (1982, 1984, 1986) a dvakrát se probojoval do finále Poháru mistrů evropských zemí (1981/82, 1986/87).\n\n"}
{"id": "932406", "url": "https://cs.wikipedia.org/wiki?curid=932406", "title": "Wisconsin Death Trip", "text": "Wisconsin Death Trip\n\nWisconsin Death Trip je kniha amerického spisovatele Michaela Lesyho poprvé vydaná v roce 1973. Kniha je založena na sérii fotografií z konce devatenáctého století z oblasti okolí města Black River Falls v americkém státě Wisconsin. Britský režisér James Marsh v roce 2000 natočil stejnojmenný černobílý film inspirovaný touto knihou. Americká skupina Static-X podle této knihy pojmenovala své debutové album.\n"}
{"id": "932407", "url": "https://cs.wikipedia.org/wiki?curid=932407", "title": "Hidžázská dráha", "text": "Hidžázská dráha\n\nHidžázská dráha, označovaná také jako \"Dráha poutníků\", je označení železniční tratě v oblasti Blízkého východu. Byla vybudována ve směru staré poutnické cesty muslimů do Mekky a Medíny. Severně od Damašku se trať připojila na Bagdádskou dráhu spojující Istanbul s Perským zálivem po souši.\n\nHidžázská dráha Byla budována v letech 1900–1908. Původně úzkorozchodná dráha s neobvyklým rozchodem 1050 mm byla uváděna do provozu ve dvou etapách: 1. září 1904 úsek do Ma'ánu, 1. září 1908 úsek do Mediny. Do Mekky trať nikdy přivedena nebyla. Trať z větší části procházela pouští bez dostupné vody, takže vlaky vozily ještě plošinový vůz s vodou pro napájení parní lokomotivy.\n\nBěhem druhé světové války byla trať vážně poškozena a po válce byla postupně přestavována na větší provozní zátěž. V současnosti se využívají jen některé úseky, které mají už jen lokální význam. Pro oblast Blízkého východu je totiž příznačné, že funkci železnice převzaly jiné druhy dopravy (ropovody, dálková silniční doprava).\n"}
{"id": "932410", "url": "https://cs.wikipedia.org/wiki?curid=932410", "title": "Mandelinka dvacetitečná", "text": "Mandelinka dvacetitečná\n\nMandelinka dvacetitečná (\"Chrysomela vigintipunctata\") je brouk, jehož housenky poškozují listy žírem. Škodí především na vrbách a při přemnožení způsobuje holožír.\n\nCHRSVI\n\nPodle EPPO a Biolib je pro patogena s označením mandelinka dvacetitečná (\"Chrysomela vigintipunctata\") používáno více rozdílných názvů, například \"Chrysomela vigintopunctata\" nebo \"Melasoma vigintipunctata\".\n\nVyskytuje se ve střední a jižní Evropě, v Česku se jedná o běžný druh.\n\nBrouci jsou lesklí, kulatí, mírně podlouhlí, 6,5 až 8,5 mm velcí. Krovky jsou v odstínech od pastelově světle okrově žluté až po oranžově načervenalou. Na každé krovce je 10 podlouhlých tmavých skvrn. Na krovkovém švu je výrazný černý lem.\n\nLarvy jsou až 10 mm velké, šedavě bělavé s mnoha pravidelně symetricky umístěnými černými skvrnami a bradavkami.\n\nPřezimují dospělí brouci. V květnu kladou na spodní stranu listů vajíčka. Po ukončení rozmnožování brouci hynou. Mladé larvy se zdržují na spodní straně listů. Larvy se často zdržují společně, ve skupinách. Vyžírají hromadně plošky ve spodní pokožce listů. Později se rozlézají po listech, které skeletují nebo děrují. Dorostlé larvy se kuklí na spodní straně listů, kam se zadečkem přilepí. Za 35 dní se líhnou dospělci. Ti jsou okřídlení a mohou se šířit na další území.\n\nHostitelskými rostlinami jsou hlavně vrby, ale mandelinky napadají i topoly, břízy, olše a další dřeviny.\n\nMandelinka dvacetitečná se vyskytuje na vlhkých loukách, kde rostou hostitelské rostliny, a to zejména v nížinách.\n\nPři přemnožení může způsobit totální holožíry a následné prosychání korun či odumření napadených dřevin. Příznaky napadení jsou zcela skeletované listy a přítomnost larev na listech. Larvy a dospělci mohou některými znaky (barva, tečky, tvar těla) připomínat na první pohled některé druhy slunéček (\"Harmonia axyridis\").\n\n\n"}
{"id": "932413", "url": "https://cs.wikipedia.org/wiki?curid=932413", "title": "Teen Choice Awards 2002", "text": "Teen Choice Awards 2002\n\nTeen Choice Awards 2002 se konaly dne 4. srpna 2002 v Universal Amphitheater v Los Angeles.\n\n\nVítězové jsou označeni tučně a jsou uvedeni první v pořadí\n"}
{"id": "932419", "url": "https://cs.wikipedia.org/wiki?curid=932419", "title": "Filosofie Unixu", "text": "Filosofie Unixu\n\nFilosofie Unixu je soubor kulturních norem a filosofických přístupů k vytváření softwaru, založený na zkušenostech předních vývojářů operačního systému Unix.\n\nDoug McIlroy, tehdejší ředitel Výzkumného počítačového oddělení Bellových laboratoří a autor unixových rour, shrnul filosofii unixu následovně:\n\nToto se často zkracuje na: „\"Pište takové programy, které dělají jen jednu věc a dělají ji dobře.\"“\n\nEric S. Raymond, shrnul ve své knize \"The Art of Unix Programming\", filosofii Unixu jako široce užívaný KISS princip („\"Zachovej to jednoduché, hlupáku!\"“) Sestavil také sérii pravidel pro psaní programů:\n\n\nV roce 1994 Mike Gancarz (člen týmu, který navrhl X Window System), spojil své zkušenosti z Unixu a z debat s ostatními programátory a lidmi z ostatních oborů závisejících na Unixu, aby nakonec přišel s \"Filosofií Unixu\", kterou shrnul do devíti stěžejních bodů:\n\nRichard P. Gabriel podotknul, že stěžejní výhodou Unixu je skutečnost, že je postaven na filosofii, kterou označil jako „horší je lepší“, kdy jsou implementace a jednoduchost rozhraní důležitější než ostatní vlastnosti — včetně správnosti, konzistence a úplnosti. Gabriel tvrdí, že tento model vyniká klíčovými evolučními výhodami, přestože zpochybňuje kvalitu některých výsledků.\n\nJako příklad můžeme uvézt monolitické jádro Unixu. Pokud je signál odeslán procesu, který je dlouhodobě blokován aktivním vstupem/výstupem v jádře, co by se se signálem mělo stát? Měl by být pozdržen, třebaže na dlouhou dobu (možná donekonečna), než vstup/výstup skončí? Odesílatel signálu by nemohl být ukončen, dokud běží proces v privilegovaném módu, s citlivými daty v zásobníku. Měl by kernel zrušit systémové volání a uložit ho, aby ho později znovu vyvolal, za předpokladu, že se odesílatel signálu je úspěšně ukončen?\n\nV těchto případech upřednostňovali Ken Thompson a Dennis Ritchie jednoduchost nad dokonalostí. Unixový systém čas od času ukončí systémové volání předčasně a vrátí chybu, která říká, že nic neudělal - „Přerušené systémové volání“, v dnešních systémech chyba č. 4 (codice_1). Systémové volání je samozřejmě přerušeno, aby mohl být obsloužen chybový signál. Tato situace může nastat jen u několika dlouho trvajících systémových volání, jako jsou codice_2, codice_3, codice_4 nebo codice_5. Výhodou je, že díky tomu je systém I/O mnohem jednodušší k návrhu a pochopení. Drtivá většina uživatelských programů nebyla vůbec ovlivněna vzhledem k tomu, že neobsluhují jiné signály než codice_6 nebo Control-C, při jejichž volání by byly okamžitě ukončeny. U zbylých několika programů — jako například shell nebo textové editory, které reagují na jednotlivé stisky kláves — lze systémová volání obalit tak, aby byla znovu odeslána v případě codice_1 chyby. Tím byl tento problém vyřešen jednoduchým způsobem.\n\n\n\n\n"}
{"id": "932420", "url": "https://cs.wikipedia.org/wiki?curid=932420", "title": "Udabnopithecus garedziensis", "text": "Udabnopithecus garedziensis\n\nUdabnopithecus garedziensis je druh vyhynulých hominidů, žijících v pozdním miocénu (před 8,5 - 9 miliony let) na území dnešní Gruzie. V rodu Udabnopithecus je pouze jediný druh. Doložen je dosud jen zlomkem horní čelisti a dvěma silně opotřebenými zuby, které byly zachyceny již před polovinou 20. století na lokalitě Udabno.\n\nVzhledem k malému množství nálezů i jejich fragmentárnosti je velmi obtížné určit taxonomickou a fylogenetickou pozici rodu \"Udabnopithecus\". Podle morfologie zubů má velmi blízko k rodu \"Dryopithecus\" a často se dokonce předpokládá, že je s některým druhem rodu \"Dryopithecus\" totožný (nejvíce je zmiňován druh \"Dryopithecus brancoi\"). Bez kvalitnějích nálezů to ovšem nelze jednoznačně potvrdit či vyvrátit.\n\nNález z lokality Udabno je významný zejména tím, že se jedná o jeden z posledních dokladů přítomnosti hominidů v Eurasii. Pochází z období, kdy hominidé v Evropě i Asii postupně vymírali, když se nedokázali přizpůsobit změnám podnebí. \"Udabnopithecus\" zároveň významně rozšiřuje areál výskytu podčeledi Dryopithecinae.\n\n"}
{"id": "932421", "url": "https://cs.wikipedia.org/wiki?curid=932421", "title": "Seznam sedel v Malé Fatře", "text": "Seznam sedel v Malé Fatře\n\nSeznam sedel v Malé Fatře zahrnuje pojmenovaná malofatranská sedla. Seznam vychází z map dostupných na stránkách hiking.sk a příslušných turistických map VKÚ Harmanec.\n\n\n"}
{"id": "932424", "url": "https://cs.wikipedia.org/wiki?curid=932424", "title": "Vladimer Dgebuadze", "text": "Vladimer Dgebuadze\n\nVladimer Dgebuadze (: ), (* 5. listopad 1970 Suchumi, Sovětský svaz) je bývalý reprezentant Sovětského svazu a Gruzie v judu. Původem je Abcházec.\n\nPatřil k judistům, jejichž dobře nastartovanou kariéru ovlivnil rozpad Sovětského svazu. Měl se stát pokračovatel gruzínské tradice lehkých vah v sovětském dresu. Jména jako Tamaz Namgalauri nebo Giorgi Tenadze byli pravidelnými účastníky velkých podniků celá 80. léta. Jenže v roce 1991 se Sovětský svaz rozpadl a následně vznikl státní orgán Společenství nezávislých států. Z nějaké neznámé příčiny se ze dne na den přestali gruzínští judisté zvát do reprezentace. Až na zásah funkcionářů se podařilo na olympijské hry v Barceloně v roce 1992 protlačit jednoho zástupce Chachaleišviliho. Pro Dgebuadzeho se již místo vyhádat nepodařilo. SNS tak reprezentoval v lehkých vahách Dagestánec Magomedbek Alijev.\n\nV roce 1994 se ho dotkla ekonomická krize. Nepodlehl tlaku a nešel reprezentovat jinou zemi. V roce 1995 se mu podařilo sehnat finance pro přípravu a vybojoval si účast na olympijských hrách v Atlantě v roce 1996. Vypadl ve čtvrtfinále na jedno napomenutí s Mongolem Boldbátarem. V dalších letech se již v reprezentaci neobjevil.\n\n"}
{"id": "932425", "url": "https://cs.wikipedia.org/wiki?curid=932425", "title": "Emeli Sandé", "text": "Emeli Sandé\n\nAdele Emily Sandé (* 10. březen 1987), vystupující pod jménem Emeli Sandé, je skotská R&B zpěvačka, textařka a skladatelka.\n\nV roce 2010 podepsala smlouvu s vydavatelstvím Publishing Music EMI. Později oznámila, že jí Virgin Records dal nahrávací smlouvu. V srpnu 2011 Sande vydala svůj první sólový singl Heaven. Sande má tři číslo-jedno singly ve Spojeném království a v Irsku: Read All About It s Professor Green, Next To Me a Beneath Your Beatiful a spolupráci s Labirinthem. Její album Our Version of Events (Naše verze událostí) byl vrchol s číslem jedna v Británii a brzy po jeho vydání v únoru 2012 se stalo nejprodávanějším albem roku 2012 ve Velké Británii s více než 1 milionem prodaných CD. V roce 2012 vystoupila na zahájení a závěrečném ceremoniálu olympijských her v Londýně.\n\nV roce 2016 vydala druhé album Long Live the Angels s pilotním singlem Hurts.\n\nVyrostla v Alfordu, Aberdeenshire, Skotsko. Narodila se zambijskému otci a anglické matce, když jí byly čtyři roky, přestěhovala se s rodiči do Alfordu. Studovala medicínu na univerzitě v Glasgow a po pěti letech obdržela titul v neurovědě. Řekla, že vzdělání je jednou z nejdůležitějších věcí, pokud by se její hudební kariéra nezdařila, má se kam uchýlit. Sande řekla, že její manažer, Adrian Sykes, trpělivě čekal od doby, kdy jí bylo 16; \"Adrian opravdu respektuje, že chci získat vzdělání. Také ví, že rodiče mají zájem, abych dokončila univerzitu\". Svoji první píseň napsala v 11 letech na základní škole. \"To bylo poprvé, co jsem si myslela, že bych mohla být skladatelka\", vzpomíná. Vždycky jsem věděla, že chci být muzikantka a věděla jsem, že chci psát, protože lidé, které jsem poslouchala psali. Nikdy jsem nemyslela, že je možné zpívat jiné písně. První píseň, kterou napsala se jmenovala \"Tomorrow Starts Again\" - píseň měla řadu struktur a dokonce i Střední osm.\n\nStala se známou v očích veřejnosti poté, co vystoupila na \"Diamond Rings\" s rapperem Chimunkem (2009). Byla poprvé na vrcholu 10 na britském žebříčků jednotlivců. V roce 2010 vystoupila se singlem \"Never Be Your Woman\" s rapperem Wileyem, byl to další hit první desítky. V roce 2012 získala cenu kritiků Brit Awards. Psala pro řadu umělců včetně Cher Lloyd, Parade, Susan Boyle, Gabrielle, Preeya Kálídás, Rihanna, Leona Lewis, Alesha Dixon, Cheryl Cole, Tinie Tempah, Elly Henderson a Mutya Keisha Siobhan.\n\n"}
{"id": "932426", "url": "https://cs.wikipedia.org/wiki?curid=932426", "title": "Čung Kchuej", "text": "Čung Kchuej\n\nČung Kchuej (; ) je postava čínské mytologie. Tradičně je považován za bojovníka s duchy a démony. Jeho obraz je malován na domovní dveře nebo vrata, aby sloužil jako strážní duch.\n\nČung Kchuej byl původně tchangský kandidát úřednických zkoušek, který spáchal sebevraždu poté, co nebyl u zkoušek patřičně oceněn. V sungském období byla oficiálně uznána jeho ochranná moc.\n"}
{"id": "932428", "url": "https://cs.wikipedia.org/wiki?curid=932428", "title": "František Hoffmann", "text": "František Hoffmann\n\nFrantišek Hoffmann (23. února 1920 Litomyšl – 1. října 2015 Praha) byl český historik a archivář. Zabýval se dobou předhusitskou a husitskou, dějinami měst, městského a horního práva a kodikologií, vedle řady prací archivních a edičních.\n\nNarodil se v Litomyšli v rodině pekaře a obchodníka, maturoval na tamním gymnáziu v roce 1939 a poté zahájil studium práv na Právnické fakultě Univerzity Karlovy. Byl přímým účastníkem událostí listopadu 1939 - účastnil se pohřbu Jana Opletala a po přepadení vysokoškolských kolejí gestapem byl spolu s dalšími studenty odvezen do jízdárny ruzyňských kasáren. Vzhledem ke svému nižšímu věku unikl internaci v koncentračním táboře a mohl se vrátit domů. Po uzavření českých vysokých škol absolvoval abiturientský kurz při Obchodní akademii v Chocni, začal pracovat jako pomocník v advokátní kanceláři (od ledna 1941) a pak až do konce války působil v Hospodářské skupině maloobchod v Litomyšli.\n\nPo válce vystudoval Filozofickou fakultu Univerzity Karlovy (obory historie a filozofie) a Státní archivní školu v Praze. Po vysokoškolských studiích přišel v roce 1950 do Jihlavy. V letech 1950 až 1968 působil v městském, pak okresním archivu v Jihlavě a v letech 1968 až 1970 v Muzeu Vysočiny v Jihlavě. Angažoval se v procesu pražského jara, a tak musel v období normalizace odejít. Od roku 1971 pracoval v kodikologickém oddělení Ústředního archivu ČSAV v Praze, i nadále se ale věnoval mimo jiné také dějinám Jihlavska. Jeho manželkou byla historička a archivářka PhDr. Jaroslava Hoffmannová (1942).\n\n\n\n"}
{"id": "932434", "url": "https://cs.wikipedia.org/wiki?curid=932434", "title": "Minehead", "text": "Minehead\n\nMinehead (výslovnost [ˈmainˌhed]) je pobřežní město v Anglii, v hrabství Somerset. Leží na jižním pobřeží Bristolského zálivu.\n\n"}
{"id": "932435", "url": "https://cs.wikipedia.org/wiki?curid=932435", "title": "Irakli Uznadze", "text": "Irakli Uznadze\n\nIrakli Uznadze (* 18. května 1972) je gruzínský zápasník–judista, který od roku 1993 reprezentoval Turecko.\n\nPo rozpadu Sovětského svazu přijal v roce 1993 nabídku reprezentovat Turecko. V rámci urychlení získání občanství podstoupil změnu jména a do roku 1995 zápasil pod jménem İrfan Toker. V roce 1996 se kvalifikoval na olympijské hry v Altantě a obsadil sedmé místo. V roce 2000 a 2004 se na olympijské hry nekvalifikoval. V roce 2002 získal titul mistra Evropy bez boje, potom co jeho finálový soupeř Alexej Budolin kvůli zranění nenastoupil. Sportovní kariéru ukončil v roce 2006. Jedno olympijské období (2013-2016) působil jako hlavní trenér gruzínské seniorské reprezentace. Od roku 2017 pracuje jako šéftrenér turecké judistické reprezentace.\n\n\n\n"}
{"id": "932438", "url": "https://cs.wikipedia.org/wiki?curid=932438", "title": "BAFTA Cymru", "text": "BAFTA Cymru\n\nBAFTA Cymru je velšská národní organizace, která je součástí Britské akademie filmového a televizního umění (BAFTA). Byla založena v roce 1991 a každoročně v Cardiffu uděluje ceny velšským herců, filmům, seriálům a lidem, kteří se podíleli na jejich výrobě (kamera, střih, režie, …). Cena je oddělena od celobritské filmové a televizní ceny Britské akademie, ale i tak mohou být velšské filmy oceněny národním oceněním BAFTA.\n\n"}
{"id": "932439", "url": "https://cs.wikipedia.org/wiki?curid=932439", "title": "Han Mjong-u", "text": "Han Mjong-u\n\nHan Mjong-u ( , anglickým přepisem \"Han Myung-woo\"; * 21. listopadu 1956) je bývalý jihokorejský zápasník. V roce 1984 na olympijských hrách v Los Angeles v kategorii do 74 kg vybojoval šesté místo a v roce 1988 na olympijských hrách v Soulu v kategorii do 82 kg vybojoval zlatou medaili. V roce 1982 vybojoval deváté a v roce 1985 šesté místo na mistrovství světa. V roce 1986 zvítězil na Asijských hrách.\n\n"}
{"id": "932442", "url": "https://cs.wikipedia.org/wiki?curid=932442", "title": "Dal: Yma/Nawr", "text": "Dal: Yma/Nawr\n\nDal: Yma/Nawr ( \"Still: Here/Now\") je velšský dokumentární film režiséra Marca Evanse z roku 2004. Ve filmu různí herci (například Ioan Gruffudd) čtou velšskou básně a doprovází je i různí hudebníci, kteří hrají velšské lidové písně. Ve filmu hraje také velšský hudebník John Cale lidovou píseň „Ar Lan y Môr“. Film získal tři ceny BAFTA Cymru; za nejlepší kameru (Jimmy Dibling), nejlepší dokument (Ynyr Williams) a nejlepší střih (Mike Hopkins).\n\n"}
{"id": "932443", "url": "https://cs.wikipedia.org/wiki?curid=932443", "title": "Bázlivec kalinový", "text": "Bázlivec kalinový\n\nBázlivec kalinový (\"Pyrrhalta viburni\") je brouk, jehož housenky poškozují listy žírem. Škodí především na kalinách a při přemnožení způsobuje holožír.\n\nGALEVI\n\nPodle EPPO je pro brouka s označením Bázlivec kalinový (\"Pyrrhalta viburni\") používáno více rozdílných názvů, například \"Galeruca viburni\", \"Galerucella viburni\" nebo \"Trirhabda viburni\".\n\nBázlivec kalinový je rozšířený v teplých oblastech Severní polokoule a v tropických oblastech Jižní Ameriky, Afriky a severovýchodní Asie. Do Severní Ameriky byl dovezen v roce 1947. V Evropě je původním druhem, a v Česku druhem běžným.\nDospělí brouci jsou podlouhlí, 4-6,5 mm velcí. Krovky jsou pastelově světle okrově žluté. Hřbetní strana je pokryta hustým zlatošedým obrvením (Weston a Hoebeke 2003a). Larvy jsou až 1-6,5(10) mm velké, šedavě bělavé s mnoha pravidelně symetricky umístěnými černými skvrnami a bradavkami, obvykle se nacházejí pod listy.\n\nPřezimují vajíčka. V květnu se líhnou larvy, které prochází třemi instary. Mladé larvy se zdržují na spodní straně listů. Larvy se ale často zdržují společně, ve skupinách. Vyžírají hromadně plošky ve spodní pokožce listů. Později se rozlézají po listech, které skeletují nebo děrují. Dorostlé larvy se kuklí v půdě od začátku do poloviny června a dospělci se líhnou v červenci. Fáze kukly trvá asi 10 dnů (Murray 2005). Dospělci kladou vajíčka od konce června až do října nebo až do prvních mrazů (Weston a Cramer 2006). Během svého života dospělá samice klade až 500 vajec do větviček kaliny a otvor maskuje. Po ukončení rozmnožování dospělci hynou.\n\nVyskytuje se v parcích, v lesích a v zahradách a všude tam, kde se nacházejí hostitelské rostliny. Těmi jsou dřeviny rodu kalina. Bázlivec kalinový napadá asi 150 druhů kalin.\n\nPožer larev vede ke zcela skeletovaným listům kaliny. Na listech se nacházejí larvy brouka. Ty mohou některými znaky (barva, tvar těla) připomínat mandelinku dvacetitečnou nebo a brouci mandelinku druhu Pyrrhalta luteola. Napadení způsobuje opakovaně holožíry a někdy následné odumření napadených dřevin.\n\nK ochraně rostlin se izolují napadené keře, v úvahu připadá také chemická ochrana insekticidy, například Calypso 480SC\n\n"}
{"id": "932446", "url": "https://cs.wikipedia.org/wiki?curid=932446", "title": "Seznam japonských bitevních lodí", "text": "Seznam japonských bitevních lodí\n\nSeznam japonských bitevních lodí zahrnuje bitevní lodě postavené pro japonské císařské námořnictvo. Za lodě stavěné v sérii je uvedena celá třída.\n\n\n\n\n\n\n\n\n\n\n\n\n\n\n\n"}
{"id": "932447", "url": "https://cs.wikipedia.org/wiki?curid=932447", "title": "Teen Choice Awards 2003", "text": "Teen Choice Awards 2003\n\nTeen Choice Awards 2003 byly udělovány dne 2. srpna 2003 v Universal Amphitheater v Los Angeles.\n\nVítězi jsou označeni tučně a jsou uvedeni první v pořadí\n"}
{"id": "932448", "url": "https://cs.wikipedia.org/wiki?curid=932448", "title": "František Pokorný (politik)", "text": "František Pokorný (politik)\n\nFrantišek Pokorný (26. srpna 1827 Český Brod – 16. dubna 1908 Český Brod) byl český politik, v 2. polovině 19. století poslanec Českého zemského sněmu.\n\nPůvodní profesí byl rolník a majitel cihelny v Českém Brodě. V letech 1865–1874 (podle jiného zdroje 1865–1869) působil jako první okresní starosta v Českém Brodu. V roce 1867 byl spoluzakladatelem a prvním předsedou Českobrodského akciového cukrovaru. Zasadil se o vznik a uspořádání archivu města Český Brod. Amatérsky se věnoval archeologii. Byl členem obecního a okresního zastupitelstva v Českém Brodu. V roce 1880 se stal první městským radním.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen na Český zemský sněm v kurii venkovských obcí (volební obvod Černý Kostelec – Český Brod). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Pokorný takto byl zbaven mandátu pro absenci v září 1868 a zvolen znovu v doplňovacích volbách v září 1869. Za svůj obvod byl do zemského sněmu zvolen i v řádných volbách v roce 1870 a volbách roku 1872. Česká pasivní rezistence tehdy trvala a tak po zbavení mandátu následovalo zvolení v doplňovacích volbách v říjnu 1873. Politicky patřil k Národní straně (staročeské). V doplňovacích volbách v červenci 1874 ovšem neuspěl, protože v jeho volebním okrsku byl místo něj zvolen mladočeský kandidát Alois Pravoslav Trojan.\n\nZemřel v dubnu 1908 v Českém Brodu, kde byl také pohřben.\n\n"}
{"id": "932449", "url": "https://cs.wikipedia.org/wiki?curid=932449", "title": "František Pokorný", "text": "František Pokorný\n\nJméno a příjmení František Pokorný má více nositelů:\n\n"}
{"id": "932453", "url": "https://cs.wikipedia.org/wiki?curid=932453", "title": "Gregory van der Wiel", "text": "Gregory van der Wiel\n\nGregory Kurtley van der Wiel (* 3. února 1988, Amsterdam) je nizozemský fotbalový obránce a reprezentant, který působí od února 2018 v americkém klubu Toronto FC. V roce 2010 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nPo působení v nizozemském top klubu AFC Ajax přestoupil 1. září 2012 za 6 milionů eur do ambiciózního francouzského mužstva Paris Saint-Germain vedeného italským trenérem Carlo Ancelottim. Podepsal čtyřletý kontrakt. V létě 2016 přestoupil do Fenerbahçe SK. Na začátku února 2018 přestoupil z Cagliari Calcio do kanadského klubu Toronto FC.\n\nV nizozemském reprezentačním A-mužstvu debutoval v přátelském zápase proti Tunisku 11. února 2009, když vystřídal na hřišti Johnny Heitingu (remíza 1:1).\n\nZúčastnil se Mistrovství světa 2010 v Jihoafrické republice, kde Nizozemsko podlehlo ve finále Španělsku 0:1 po prodloužení.\n\nHrál i na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Van der Wiel odehrál všechny tři zápasy.\n\n"}
{"id": "932455", "url": "https://cs.wikipedia.org/wiki?curid=932455", "title": "Davit Kevchišvili", "text": "Davit Kevchišvili\n\nDavit Kevchišvili (* 20. října 1983) je bývalý gruzínský zápasník–judista a sambista.\n\nZápasení se věnoval od dětství. V roce 1999 se dostal poprvé do širšího výběru gruzínské judistické reprezentace vedené Šotou Chabarelim. V roce 2002 se prosadil na post reprezentační jedničky v lehké váze do 73 kg. V roce 2004 se kvalifikoval na olympijské hry v Athénách, kde v úvodním kole vyřadil na wazari Japonce Masahira Takamacu. V dalším kole však nestačil na Rusa Vitalije Makarova a obsadil 7. místo. V roce 2007 získal pátým místem na mistrovství světa v Riu kvalifikační kvótu pro Gruzii k účasti na olympijských hrách v Pekingu a v olympijském roce 2008 uhájil post reprezentační jedničky. Na olympijských hrách však nestartoval v optimální psychické kondici a vypadl ve druhém kole na body se Severokorejcem Kim Čchol-Su. Ten rok měl již vážné problémy se shazováním váhy a koketoval s vyšší polostřední vahou do 81 kg. V té se však neprosazoval a v roce 2011 vypadl z reprezentace. Vzápětí ukončil sportovní kariéru. Věnuje se politické činnosti v oblasti sportu. Od roku 2013 je prezidentem gruzínského judistického svazu. Jedním z jeho cílů je popularizace vrcholového ženského juda, ve kterém Gruzie ztrácí body v pořadí národů na své hlavní rivaly z kontinentální Evropy.\n\nDavit Kevchišvili byl levoruký judista pro Gruzínce zcela netypickým stylem boje, osobní technikou sumi-gaeši strhával soupeře na zem a dále pokračoval v boji na zemi ve snaze nasadit jednu ze submisivních technik.\n\n\n"}
{"id": "932456", "url": "https://cs.wikipedia.org/wiki?curid=932456", "title": "No Kjong-son", "text": "No Kjong-son\n\nNo Kjong-son ( , anglickým přepisem \"Noh Kyung-sun\"; * 2. února 1964) je bývalý korejský zápasník. V roce 1988 na olympijských hrách v Soulu vybojoval ve volném stylu v kategorii do 57 kg bronzovou medaili. V roce 1986 vybojoval páté a v roce 1989 deváté místo na mistrovství světa. V roce 1989 zvítězil na Mistrovství Asie.\n\n"}
{"id": "932457", "url": "https://cs.wikipedia.org/wiki?curid=932457", "title": "Francouzská pohlednice", "text": "Francouzská pohlednice\n\nFrancouzská pohlednice je malá pohlednice vyrobená z tvrdého papíru a představuje fotografii nahé nebo částečně nahé ženy. Tyto kartičky byly vyráběny ve velkém množství, především ve Francii na konci 19. a počátku 20. století. Termín vznikl v USA, kde takové pohlednice nebyly legální. Kartičky byly prodávány jako pohlednice, ale hlavním cílem nebylo zasílání poštou, protože by byly zakázány. Odebíraly je pouliční prodejci, obchody s tabákem a řada dalších dodavatelů za účelem dalšího prodeje sběratelům a turistům.\n\nŘada fotografů a studií produkovala francouzské pohlednice, některé z nich s portréty populárních modelek. Fotografie s akty byly uváděny na trh v pohlednicovém formátu, ale jak vysvětluje kniha \"Stručná historie pohlednic\": „\"Většina francouzských pohlednic s ženskými akty byla nazývána „pohlednice“ jen kvůli jejich velikosti. Lidé by je nikdy neposílali, protože nebylo legální posílat poštou takové obrazy. Jejich velikost je umožňovala umísťovat snadno do kapsy saka, balíčků a knih.\"“ Jedním z mnoha fotografů těchto témat byl Julian Mandel, jeho jméno se obvykle objevovalo na přední straně těchto fotografií velikosti karet, jako jeden z mála fotografů umísťoval své razítko nebo název na přední stranu díla. Tato marketingová koncepce přispívá k názoru, že uváděné jméno by mohlo být pseudonymem. Těchto fotografií bylo prodáno velké množství. Jeho oblíbenou modelkou byla například Alice Prin, modelka pařížských umělců, zpěvačka v nočních klubech, herečka a malířka známá jako \"Kiki z Montparnassu\".\n\nZ dalších autorů nebo firem, kteří se věnovali tomuto tématu, ať už jako své hlavní téma nebo okrajově byli: Compagnie des Arts Photomécaniques, Alexandre Jacques Chantron, Zoro Garden Nudist Colony, E. Le Delay, F. Viala, Frères Neurdein, Lehnert & Landrock, Levy & Fils, Marcellin Flandrin nebo J. Garrigues.\n\nCelá řada fotografů a studií se specializovala na obrázky s orientální tematikou. Jednalo se většinou o francouzské fotografy působící v Maroku nebo v Tunisu.\n\n"}
{"id": "932458", "url": "https://cs.wikipedia.org/wiki?curid=932458", "title": "Bázlivec olšový", "text": "Bázlivec olšový\n\nBázlivec olšový, též zádumčivec olšový, (\"Agelastica alni\") je brouk, jehož larvy poškozují listy žírem. Škodí především na vrbách a při přemnožení způsobuje holožír.\n\nAGLAAL\n\nPodle EPPO je pro brouka s označením bázlivec olšový (\"Agelastica alni\") používáno více rozdílných názvů, například \"Adimonia violacea, \"Chrysomela alni\" nebo \"Cryptocephalus violaceus\".\n\nPůvodní areál rozšíření je v Evropě, na Kavkaze, na Sibiři a v severovýchodním Kazachstánu. V 19. století byl přivezen do USA.\n\nV Česku je běžným druhem.\n\nDospělci jsou drobní, 6–8 mm velcí kulatí brouci. Jsou zbarveni černomodře s kovově fialovým leskem. Larvy jsou 12 mm velké housenky, černé barvy.\n\nPřezimují dospělí brouci. V květnu kladou na spodní stranu listů vajíčka. Mladé larvy se líhnou za dva týdny. Larvy se ale často zdržují společně, ve skupinách. Vyžírají hromadně plošky ve spodní pokožce listů. Později se rozlézají po listech, které skeletují nebo děrují. Dorostlé larvy se kuklí v půdě. V srpnu se líhnou dospělci.\n\nHostitelskou rostlinou je obvykle olše (\"Alnus\" spp.), ale i buk lesní (\"Fagus sylvatica\"), líska obecná (\"Corylus avellana\"), habr obecný (\"Carpinus betulus\"), lípa (\"Tilia\" spp.).\n\nVyskytuje se v parcích, lesích, zahradách a v okolí vodních toků, v oblastech výskytu olší. Okřídlení dospělci dovolují jeho šíření i na další území.\n\nU napadených dřevin způsobuje bázlivec nepravidelné otvory v listech, požer může vést až ke zcela skeletovaným listům hostitelské rostliny. Přítomnost černých larev na listech je definitivním potvrzením jeho přítomnosti. Bázlivec olšový je nejvýznamnější škůdce olší, škody způsobuje ve školkách a u mladých dřevin. Hlavní škody způsobují larvy čtvrtého instaru.\n\nVýskyt bázlivce olšového a jeho zjevné poškození nadzemních částí stromů byl dáván do příčinné souvislosti s odumíráním olší vlivem napadení houbou rodu \"Phytophtora\" (vizFytoftorová kořenová hniloba). Prohlášení odborných pracovníků (Kyseláková Jolana, VULHM, Výzkumná stanice Kunovice) potvrdilo znepokojeným obyvatelům, že choroba šíří podél vodních toků výhradně zoosporami, poškození bázlivce olšového nemá na šíření přímý vliv ve smyslu, že by poškozením listů a větví vnikaly spory patogena, nebo že by bázlivec byl vektorem choroby.\n\nJe doporuče zlepšit zdravotní stav rostlin zálivkou a přihnojením rostlin, což je potřebné k udržení jejich zdravotního stavu. Některé\nzdroje naznačují, že výskyt tohoto hmyzu jsou vlastně prospěšný tím, že sníží pokryv vyššího patra a umožňuje regeneraci dřeviny vlivem přímého slunečního světla. Je rovněž doporučeno zvýšit populace přirozených nepřátel tím, že bude minimalizována ochrana rostlin insekticidy v dané oblasti.\n\nNebylo prokázáno, že použití insekticidů vede ve výsledku k snížení populace bázlivce oproti oblastem, kde nebyly použity. Lze použít KARATE se ZEON technologií 5 CS\n\n"}
{"id": "932462", "url": "https://cs.wikipedia.org/wiki?curid=932462", "title": "Rallye Deutschland 2013", "text": "Rallye Deutschland 2013\n\nRallye Deutschland 2013 byla 9. soutěž Mistrovství světa v rallye 2013. Soutěž měla 16. rychlostních zkoušek na asfaltu, které se konali 22. - 25. srpna 2013. První rychlostní byla odstartovaná ve čtvrtek v 17:53.\n\nRallye Deustchland se jel jako 31. ročník. Soutěž začala ve středu, kdy se jel shakedown. Ve čtvrtek ve večerních hodinách začala soutěž první rychlostní zkouškou. V první etapě na jezdce čekali pouze dvě rychlostní zkoušky, které měřily 37,64 km. V pátek měla druhá etapa 6. rychlostních zkoušek, které měřily 131,36 km. Třetí etapa, která se jela v sobotu měla opět 6. rychlostních zkoušek, které měřily 153,70 km. Závěrečná čtvrtá etapa měla dvě rychlotní zkoušky, které měřily 49,16 km.\n\nhttp://www.adac-rallye-deutschland.de/\n"}
{"id": "932464", "url": "https://cs.wikipedia.org/wiki?curid=932464", "title": "Rashida Jones", "text": "Rashida Jones\n\nRashida Leah Jones (* 25. února 1976 Los Angeles, Kalifornie) je americká televizní a filmová herečka, autorka komiksů, scenáristka a příležitostná zpěvačka. Mezi její nejvýznamnější role patří Louisa Fenn v TV seriálu \"Bostonská střední\", Karen Filipeli v seriálu \"Kancl\", Ann Perkins v seriálu \"Parks and Recreation\" a její role ve filmech \"Kámoš k pohledání\", \"Our Idiot Brother\", \"The Social Network\", \"Mupeti\" a \"Celeste and Jesse Forever\", na kterém se dokonce podílela scenáristicky. Od roku 2016 hraje hlavní roli v seriálu \"Angie Tribeca\".\n\nRashida Jones se narodila v Los Angeles mediálnímu magnátovi, producentovi a muzikantovi Quincymu Jonesovi a herečce Peggy Lipton. Má starší sestru, Kidadu Jones, a pět nevlastních sourozenců z předchozích otcových vztahů. Její otec je afroamerického a velšského původu. Její matka je aškenázská Židovka. Rashida byla vychována v duchu progresivního judaismu; navštěvovala židovskou školu, ale protože ji opustila ve věku 10 let, neúčastnila se obřadu bat micva. Dětství strávila v Bel Air v Kalifornii. O manželství smíšené rasy jejích rodičů uvedla: ,Psala se 70. léta a ještě stále nebylo přijatelné, aby se vzali.\"\n\nVe své autobiografii Quincy Jones vzpomíná, jak velmi často nacházel svou šestiletou dceru pod přikrývkou, jak s pomocí baterky čte 5 knížek najednou. Dále píše, že vyrostla jako ,typická šprtka… Vlastnil jsem počítač s disketovou mechanikou a telefonním modemem předtím, než to bylo cool.\" Jones dále vyobrazil její hudební nadání, kdy již jako malá zvládala hru na klasický klavír. Její matka sdělila magazínu \"Entertainment Tonight\", že Rashida je ,také báječná zpěvačka a skladatelka, což zdědila po svém otci, o tom není pochyb.\"\n\nRashida Jones absolvovala The Buckley School v Sherman Oaks v Kalifornii, kde se stala členkou National Honor Society a svými spolužáky byla zvolena jako „Nejpravděpodobněji uspěje“. Jejími spolužačkami byly Paris Hilton a Kim Kardashian. Její rodiče se rozvedli, když bylo Rashidě 14 let; její sestra se následně nastěhovala ke svému otci, kdežto Rashida se se svou matkou přestěhovala do Brentwoodu v Kalifornii.\n\nV roce 1994 si Jones získala pozornost díky otevřenému dopisu, který zaslala rapperovi Tupacovi, který ostře kritizoval rasově smíšené manželství jejích rodičů. Později se však stali přáteli, především díky tomu, že předtím, ndež byl Shakur zabit, byl zasnoubený s její sestrou. Po absolvování střední školy opustila Kalifornii a nastoupila na Harvardovu univerzitu.\n\nPůvodně zamýšlela stát se právničkou, ale ztratila zájem a místo toho se začala zajímat o herectví. Studovala náboženství a filosofii a promovala v roce 1997.\n\nSvůj herecký debut měla v roce 1997 v mini seriálu založeném na novele spisovatele Maria Puza, \"Poslední kmotr\". Poté následovaly seriály \"Myth America\", \"East of A\" a \"Kdyby zdi mohly mluvit 2\". V roce 2000 hostovala v seriálu \"Freaks and Geeks\" jako Karen Scarfolli, poté obsadila jednu z rolí v seriálu \"Bostonská střední\". Mezi lety 2000 a 2002 se jako Louisa Fenn objevila v 26 dílech tohoto seriálu a obdržela nominaci na cenu NAACP Image Award. Přestože její role nepatřila mezi hlavní, filmové nabídky se jen hrnuly. Malou roli obsadila ve filmu \"Hollywood, Hollywood\" režiséra Stevena Soderbergha a v romantické komedii \"Now You Know\" režiséra a scenáristy Kevina Smithe. Dále si zahrála v krátkém filmu \"Roadside Assistance\" po boku Adama Brodyho.\n\nPo několika dalších menších rolích v seriálech a filmech se v září roku 2006 připojila k hereckému obsazení úspěšného amerického seriálu \"Kancl\". Její role Karen Filippelli se v seriálu poprvé objevila během jeho třetí sezóny. Předtím, než jí byla tato role nabídnuta, zvažovala opuštění hereckého řemesla a návrat ke studiu. Jones v roce 2007 parodovala svoji roli Karen v americké show \"Saturday Night Live\". Objevila se v hudebním videoklipu k písni \"Long Road To Ruin\" americké rockové kapely Foo Fighters.\nV lednu roku 2009 namluvila několik postav v epizodě show \"Robot Chicken\". Hrála Hannah v nezávislém filmu \"Něco na těch mužích je\", v režii Johna Krasinskiho. Ztvárnila roli Zooey Rice v komedii \"Kámoš k pohledání\" po boku herců Paula Rudda a Jasona Segela. Jones pak přijala roli v sitcomu \"Parks and Recreation\".\n\nJesse Eisenberg, Andrew Garfield a Justin Timberlake byli jejími hereckými kolegy ve filmu \"The Social Network\", ve kterém si zahrála roli Marylin Delpy, asistentku obhajoby zakladatele Facebooku, Marka Zuckerberga.\n\nDalšími filmy, ve kterých se objevila jsou například \"Kamarád taky rád\" (v hlavních rolích Justin Timberlake a Mila Kunis); \"The Big Year\" (v hlavních rolích Steve Martin, Owen Wilson a JoBeth Williams); \"Mupeti\" (Jason Segel, Amy Adams a Chris Cooper) a \"Our Idiot Brother\" (Paul Rudd, Elizabeth Banks a Emily Mortimer). V posledním jmenovaném filmu si zahrála lesbickou právničku Cindy, pečující a zodpovědnou přítelkyni střeštěné bisexuální Natalie, kterou ztvárnila Zooey Deschanel.\n\nV roce 2012 si zahrála po boku Andyho Samberga ve filmu \"Celeste and Jesse Forever\", kterého je spoluautorkou.\n\nPo boku Dannyho DeVita nadabovala postavu v americkém animovaném seriálu \"Simpsonovi\". V roce 2014 získala hlavní roli Angie Tribecey v seriálu stanice TBS \"Angela Tribeca.\" Seriál měl premiéru v roce 2016.\n\nV roce 2015 produkovala dokumentární film \"Hot Girls Wanted\". Film měl premiéru na Sundance Film Festival dne 29. května 2015.\n\nJones je autorkou komiksu s názvem \"Frenemy of the State\", který pojednává o celebritě, kterou povolá CIA. Její komiksy jsou publikovány prostřednictvím Oni Press a spoluautorství je připisováno manželskému páru Nunzio DeFilippisovi a Christině Weir. V říjnu roku 2009, ještě před tím, než vyšlo první číslo komiksu, Rashida prodala natáčecí práva společnostem Universal Pictures a Imagine Entertainment. Brian Grazer a Eric Gitter se stanou producenty filmu a Jones spolu s Willem McCormackem napíší k filmu scénář. Svůj první scénář napsala k filmu \"Celeste and Jesse Forever\" v březnu roku 2009. Scénář vytvořila s McCormackem a získala v něm také hlavní roli. Komedie se v kinech objevila v roce 2012.\n\nJones publikovala své články v magazínu \"Teen Vogue\", kde pracovala jako přispívající autorka. Napsala 36. kapitolu v biografii svého otce, \"Q: The Autobiography Of Quincy Jones\" (2001).\n\nJako zpěvačka nazpívala doprovodné vokály ke skladbám skupiny Maroon 5. Lze ji konkrétně slyšet ve skladbách \"Tangled\", \"Secret\" a \"Not Coming Home\" z jejich debutového alba, \"Songs About Jane\", a v písni \"Kiwi\", která byla vydána na jejich následující desce \"It Won't Be Soon Before Long\". V roce 2000 vyšlo tributové album \"The Rose That Grew from Concrete\" na počest rappera Tupaca, na kterém se ujala doprovodných vokálů. Rashida Jones nazpívala vokály k písním, které se objevily na soundtracích k filmům \"The Baxter\", \"The Ten\" a \"Policajti z Rena\". Zpívala v několika epizodách seriálu \"Bostonská střední\" a na několika charitativních akcích.\n\nJones se objevila v hudebních videoklipech zpěvačky Aaliyah a ve videoklipu kapely Foo Fighters k jejich singlu \"Long Road to Ruin\". V klipu pro Foo Fighters vystupuje pod pseudonymem Racinda Jules a hraje postavu jménem Susan Belfontaine.\n\nV roce 2013 režírovala svůj vůbec první hudební videoklip, a to pro zpěvačku Saru Bareilles k její skladbě \"Brave\".\n\nJones se objevila v několika online komediálních projektech. Společně s herečkou Natalie Portman si zahrála v epizodě \"Speak Out\" projektu Funny or Die a hostovala ve dvou epizodách seriálu \"Terapie online\" společně s herečkou Lisou Kudrow.\n\nV roce 2011 byla zvolena společností Dove mluvčí pro řadu výrobků \"Dove Nourishing Oil Care Collection.\" V roce 2015 natočila sérii reklam pro Verzion FIOS.\n\nJones byla 3 a půl roku přítelkyní herce Tobyho Maguira, jejich romance skončila v roce 2000. V únoru roku 2003 se zasnoubila s hudebním producentem Markem Ronsonem. O ruku ji požádal v den jejích 27. narozenin pomocí na zakázku vyrobeným puzzlem, které po složení zobrazilo větu \"Vezmeš si mě?\" Jejich vztah však po roce od zasnoubení ztroskotal. Byla také přítelkyní Jona Favreau, autora a režiséra proslovů pro amerického prezidenta Barracka Obamu. V srpnu 2018 se jí a muzikantovi Ezrovi Koenigovi narodil syn.\n\nPřestože byla vychována jako židovka, stejně jako její matka i Rashida praktikovala hinduismus. Dnes ovšem praktikuje opět judaismus. „V dnešní době si můžete zvolit jakým způsobem budete praktikovat náboženství a jaký je váš vztah k Bohu. Své spojení s ním cítím jako velmi pevné, definitivně díky židovským tradicím a ostatního, co jsem měla možnost se naučit od muže, s kterým jsem chodila. Mí partneři byli praktikující židé. (…) Nemyslím si, že by to byla nutnost, ale cítím v sobě něco, co mě už z jakéhokoliv důvodu spojuje s Bohem.“, sdělila reportérovi.\n\nJones je od roku 2004 členkou organizace Peace First (dříve Peace Games), neziskové organizace, která učí děti řešit konflikt bez použití násilí. Každoročně také pořádá benefiční akce, aby pro tuto organizaci získala dárce. Jones se angažovala v akcích na podporu organizací Stand Up to Cancer, EDUN a ONE. V roce 2007 byla jmenována čestnou předsedkyní každoročního benefitu Housing Works, která bojuje proti onemocnění AIDS a pomáhá bezdomovcům v New York City. Pomáhala na benefiční akci pro St. Jude Children's Research Hospital.\n\nJones byla nominována na cenu NAACP Image Award. Podílela se na audio verzi autobiografie \"Q: The Autobiography Of Quincy Jones\", která získala cenu Grammy.\n\n"}
{"id": "932465", "url": "https://cs.wikipedia.org/wiki?curid=932465", "title": "Davit Margošvili", "text": "Davit Margošvili\n\nDavit (Daud) Margošvili (* 11. srpna 1980) je bývalý gruzínský zápasník–judista, sambista, volnostylař čečenské národnosti.\n\nJeho rodina pochází z Pankiského údolí Velkého Kavkazu, které obývají čečenští Kistové. Zápasení se věnoval od dětství, v jeho stylu se mísilo několik zápasnických stylů. V roce 1999 se poprvé objevil v gruzínské judistické reprezentaci vedené Šotou Chabarelim. V roce 2000 neuspěl v gruzínské olympijské nominaci v pololehké váze do 66 kg na úkor Giorgi Vazagašviliho. V roce 2004 se kvalifikoval na olympijské hry v Athénách. V úvodním kole nestačil na Bulhara Georgi Georgieva, ale přes opravy se probojoval do boje o třetí místo proti Kubánci Yordanisi Arencibiovi. Od úvodu na svého soupeře nestačil, nejprve ho Arencibia hodil technikou sode-curikomi-goši na wazari a v další akci katagurumou na wazari-ippon. Obsadil 5. místo.\n\nOd zimy roku 2006 startoval v lehké váze do 73 kg, ale na jaře téhož roku jeho sportovní kariéru ukončila nešťastná událost. Při hádce střelil svého příbuzného, který později v nemocnici zraněním prodlehl. Byl zatčen a odsouzen do vězení.\n\n\n"}
{"id": "932469", "url": "https://cs.wikipedia.org/wiki?curid=932469", "title": "Bázlivec vrbový", "text": "Bázlivec vrbový\n\nBázlivec vrbový (\"Lochmaea caprea\") je brouk, jehož housenky poškozují listy žírem. Škodí především na vrbách, ale i břízách a topolech, při přemnožení způsobuje holožír.\n\nLOCHCA\n\nPodle EPPO je pro živočicha s označením bázlivec vrbový (\"Lochmaea caprea\") používáno více rozdílných názvů, například \"Lochmaea capreae\" nebo \"Adimonia polygonata\".\nDruh je rozšířen téměř po celé palearktické oblasti. V Evropě je běžným druhem, stejně tak se běžně vyskytuje i v Česku.\n\nBrouci jsou lesklí, kulatí, mírně podlouhlí, 4 až 6 mm velcí. Krovky jsou v odstínech od pastelově světle okrově žluté až po žlutavě hnědou.\nLarvy jsou až 10 mm velké, šedavě bělavé s mnoha pravidelně symetricky umístěnými černými skvrnami a bradavkami. Vajíčka, o průměru 0,5 mm, jsou bledě žlutá až hnědě žlutá. Larvy jsou 5–6 mm dlouhé, bledě zelenkavě žlutavé s množstvím černých plošek a bradavek.\n\nPřezimují brouci. V červnu kladou vajíčka těsně pod povrch půdy, pod kameny, staré listy a mech, nebo na spodní stranu listů. Mladé larvy se zdržují na spodní straně listů hostitelských rostlin, kterými jsou vrby, břízy a topoly. Larvy se často zdržují společně, ve skupinách. Vyžírají hromadně plošky ve spodní pokožce listů. Dorostlé larvy se kuklí pod povrchem půdy, v zemi. Celý vývoj trvá asi 2 měsíce. V průběhu srpna a 1. poloviny září prodělávají mladí brouci úživný žír a přezimují.\n\nDruh vytváří dvě odlišně potravně vázané biologické formy – vrbovou a březovou.\n\nNa bříze při přemnožení na 5–10 let starých břízách může způsobit totální holožíry a následné prosychání korun od vrcholu směrem dolů či odumření napadených dřevin. Na keřovitých vrbách, případně mladých topolech, které poškozuje žírem na listech a terminálních pupenech se rovněž někdy přemnoží. Poškozené dřeviny jsou následně méně mrazuvzdorné.\n\nChemická ochrana rostlin se provádí přípravkem KARATE se ZEON technologií 5 CS\n\n"}
{"id": "932470", "url": "https://cs.wikipedia.org/wiki?curid=932470", "title": "Eduard Redlhammer", "text": "Eduard Redlhammer\n\nEduard Redlhammer, plným jménem Eduard Moritz Redlhammer, uváděn též jako \"Redelhammer\" (22. února 1829 Liberec – 12. dubna 1916 Jablonec nad Nisou), byl rakouský a český podnikatel a politik německé národnosti, v 60. letech 19. století poslanec Českého zemského sněmu.\n\nProfesí byl podnikatelem a obchodníkem v sklářském a bižuterním průmyslu. Zpočátku se ale věnoval hlavně textilnímu průmyslu. Pocházel z podnikatelské rodiny Redlhammerových, která od přelomu 18. a 19. století působila v Čechách, zpočátku v Praze, pak na Liberecku. Prvním takto působícím podnikatelem byl děd Eduarda Mortize Franz Redlhammer. Ten převedl podnikání na svého syna Wenzela Eduarda Johanna Redlhammera (1798–1870), který provozoval přádelnu v Rochlici u Liberce, od roku 1829 nově jím zbudovanou přádelnu v Dolním Tanvaldu. Roku 1855 založil vlastní obchodní společnost, roku 1857 přeměněnou na firmu \"Gebrüder Redlhammer\". Tu vedli jeho dva synové: Albert Redlhammer a Eduard Moritz Redlhammer.\n\nEduard Moritz Redlhammer absolvoval technická studia. Pobýval na praxi v Anglii, Švýcarsku i Čechách, přičemž se seznamoval s novinkami v konstrukci textilních strojů. Zpočátku pracoval ve firmě svého otce Wenzela Eduarda Johanna Redlhammera. Roku 1869 ho jeho bratranec Friedrich von Leitenberg požádal, aby jako obchodní partner převzal vedení Leitenbergovy továrny v Hrádku nad Nisou. V letech 1879–1880 postavil přádelnu a tkalcovnu bavlny v Loučné u Hrádku nad Nisou, kterou později vedl. Továrna zaměstnávala až 1200 lidí. V roce 1882 přeložil sídlo firmy Gebrüder Redlhammer do Jablonce nad Nisou, přičemž jeho synové Eduard Ludwig Redlhammer a Albert Redlhammer mladší ji přeorientovali na obchod se sklem a bižuterií. Eduard Moritz Redlhammer zůstal společníkem tohoto rodinného podniku.\n\nRoku 1864 zasedl do správní rady Liberecko-pardubické dráhy. Na konci prusko-rakouské války roku 1866 ho město Liberec vyslalo společně s advokátem Ignazem Sieberem do Mikulova, kde měli u pruského armádního a politického vedení intervenovat za odpuštění válečné kontribuce udělené Liberci. V období let 1867–1869 zasedal v libereckém obecním zastupitelstvu. Pak se tohoto postu vzdal.\n\nV 60. letech 19. století se zapojil i do zemské politiky. V doplňovacích volbách počátkem ledna 1863 a znovu v řádných zemských volbách v lednu 1867 byl na zvolen v kurii obchodních a živnostenských komor (obvod Liberec) na Český zemský sněm. Mandát obhájil za tentýž obvod i v krátce poté vypsaných volbách v březnu 1867. Na mandát rezignoval již před srpnem 1868.\n\nRoku 1905 odešel do penze. Zemřel v dubnu 1916 v Jablonci nad Nisou, \"v kruhu svých synů, vnoučat a pravnoučat\".\n"}
{"id": "932474", "url": "https://cs.wikipedia.org/wiki?curid=932474", "title": "Zaza Kedelašvili", "text": "Zaza Kedelašvili\n\nZaza Kedelašvili (* 12. listopadu 1985 Kvemo Kedi, Sovětský svaz) je bývalý gruzínský zápasník–judista.\n\nZačínal s gruzínským zápasem čidaoba v oblasti Dedoplisckaro. Jako talentované juniora si ho trenéři stáhli do Tbilisi. V gruzínské seniorské reprezentaci vedené Šotou Chabarelim se objevoval od roku 2003 v pololehké váze do 66kg a lehké váze do 73 kg. Do pololehké váhy obtížně shazoval, přesto v této váze získal v roce 2008 svůj třetí titul mistra Evropy v řadě. Na olympijských hrách v Pekingu však celou noc před ranním vážením shazoval dotatečná kila a na jeho fyzické kondici se to projevilo. V úvodním kole olympijského turnaje prohrál v prodloužení s Maďarem Miklósem Ungvárim. O roku 2009 startoval stabilně v lehké váze, ale kvůli neshodám s novým vedením svazu v roce 2011 v reprezentaci skončil a prakticky ukončil sportovní kariéru.\n\nOd roku 2012 se věnuje politické činnosti za Sjednocenou národní stranu.\n\n\n"}
{"id": "932475", "url": "https://cs.wikipedia.org/wiki?curid=932475", "title": "Bernt Evensen", "text": "Bernt Evensen\n\nBernt Sverre Evensen (8. dubna 1905 Kristiania – 24. srpna 1979) byl norský rychlobruslař a cyklista.\n\nNa světovém šampionátu startoval poprvé v roce 1925, kdy se umístil na 14. místě. O rok později již získal na Mistrovství světa svoji první medaili – bronzovou. Dvojitého vítězství dosáhl v roce 1927, kdy vyhrál jak Mistrovství světa, tak i Mistrovství Evropy. Na Zimních olympijských hrách 1928 získal tři cenné kovy: v závodě na 500 m zvítězil, na patnáctistovce si dobruslil pro stříbro a pětikilometrovou distanci zvládl ve třetím nejrychlejším čase. Tentýž rok také vybojoval stříbro na evropském a bronz na světovém šampionátu. V sezóně 1928/1929 nastupoval pouze v domácích závodech, další ročník zcela vynechal. Po návratu k rychlobruslení v roce 1931 získal v dalších letech tři medaile na mistrovství světa a jednu medaili na mistrovství Evropy. Startoval také na zimní olympiádě 1932, z níž si odvezl stříbro z tratě 500 m; tamní závody na 5 a 10 km dokončil shodně jako šestý. Poslední starty absolvoval v roce 1935, avšak ještě v roce 1939 se objevil na startu jednoho víceboje ve Finsku.\n\nVěnoval se také cyklistice, ve které vyhrál 11 norských šampionátů.\n\n"}
{"id": "932477", "url": "https://cs.wikipedia.org/wiki?curid=932477", "title": "Václav Reichert", "text": "Václav Reichert\n\nVáclav Reichert (30. srpna 1834 Plačice \"(jiné dokumenty uvádějí chybné datum narození 6. srpna 1834)\" – 9. října 1912 Praha) byl český právník a politik, v 60. a 70. letech 19. století poslanec Českého zemského sněmu.\n\nNarodil se 30. srpna 1834 v Plačicích a jeho otcem byl zdejší dlouholetý obecní starosta Jiří Reichert. Po absolvování gymnázia v Hradci Králové odešel na studia do Prahy. Od roku 1855 studoval na Karlo-Ferdinandově univerzitě v Praze, kde roku 1862 získal titul doktor práv. Od roku 1858 působil na místodržitelství v Praze, v letech 1862–1866 byl koncipientem zemského výboru. Od roku 1866 působil v advokatuře. V letech 1867-1902 pracoval coby úředník na pražském magistrátu, kde roku 1882 dosáhl titulu magistrátního rady. Publikoval odborné studie v oblasti samosprávy. Redigoval samosprávní rubriku deníku \"Národní listy\". Zabýval se též otázkami školství.\n\nV 60. letech 19. století se zapojil i do zemské politiky. Politicky patřil k Národní straně (staročeské). V doplňovacích volbách roku 1866 byl zvolen na Český zemský sněm. V řádných zemských volbách v Čechách v lednu 1867 byl zvolen na Český zemský sněm v kurii venkovských obcí (volební obvod Hořice – Nová Paka). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Reichert takto byl zbaven mandátu pro absenci v září 1868 a zvolen znovu v doplňovacích volbách v září 1869. Za svůj obvod byl do zemského sněmu zvolen i v řádných volbách v roce 1870 a volbách roku 1872. Česká pasivní rezistence tehdy trvala a tak po zbavení mandátu následovalo zvolení v doplňovacích volbách v říjnu 1873. V doplňovacích volbách na jaře 1875 kandidoval, ovšem porazil ho novopacký měšťan Antonín Kaska. Zemřel 29. října 1912 v Praze.\n\nVedle své právnické a úřednické praxe byl velmi plodným novinářem, který psal např. do Čecha, Národních listů apod. Jeho zájmem byly zejména věci okolo komunálních záležitostí, jež pálily nejen vedení obcí, ale též řadové občany. Kromě toho býval funkcionářem i pouhým řadovým členem mnoha spolků.\n\n"}
{"id": "932478", "url": "https://cs.wikipedia.org/wiki?curid=932478", "title": "Mandelinka topolová", "text": "Mandelinka topolová\n\nMandelinka topolová (\"Chrysomela populi\") je brouk, jehož larvy poškozují listy žírem. Škodí především na topolech, při přemnožení způsobuje holožír.\n\nCHRSPO\n\nPodle EPPO a Biolib je pro patogena s označením mandelinka topolová (\"Chrysomela populi\") používáno více rozdílných názvů, například \"Chrysomela vigintopunctata\" nebo \"Melasoma vigintipunctata\".\nMandelinka topolová je rozšířená v Evropě., kde je běžným druhem ve většině zemí včetně Česka. Dále se vyskytuje v Asii.\nBrouci jsou lesklí, kulatí, mírně podlouhlí, 8–12 mm velcí. Krovky jsou nahnědle červeně zbarveny. Někteří jedinci mohou být zbarveni oranžově.\n\nLarvy jsou až 15 mm velké, v mládí černé, později špinavě žlutobílé s černými skvrnami a bradavkami.\n\nPřezimují dospělí brouci. V květnu kladou na spodní stranu listů vajíčka. Mladé larvy se zdržují na spodní straně listů. Horní pokožka listů není poškozena. Larvy se často zdržují společně, ve skupinách. Vyžírají hromadně plošky ve spodní pokožce listů. Později se rozlézají po listech, které skeletují nebo děrují. Dorostlé larvy se kuklí na listech. V příznivých letech má druh až tři generace.\n\nVyskytuje se v lesích, parcích a v okolí řek s výskytem hostitelských rostlin, zejména v nížinách. Živí se úživným žírem na topolech a podle dostupných informací je hostitelskou rostlinou i vrba. Na další území se šíří okřídlenými dospělci.\n\nMezi jeho přirozené nepřátele patří mnoho druhů kuklic (\"Tachinidae\") a vosy (\"Ichneumonidae\"). Masožravé larvy druhu \"Xanthandrus comptus\" se rovněž živí tímto druhem.\n\nPři přemnožení může způsobit totální holožíry. Příznakem napadení jsou zcela skeletované listy a Larvy na listech.\n\nV případě velkého přemnožení lze larvy a brouky posbírat ručně (na malé ploše). Pro chemickou ochranu se používá Vaztack 10 EC, Decis Mega nebo dále Agrion Delta a Fast M.\n\n\n"}
{"id": "932480", "url": "https://cs.wikipedia.org/wiki?curid=932480", "title": "Kaple svatého Jana Pavla II. (Bukovany)", "text": "Kaple svatého Jana Pavla II. (Bukovany)\n\nKaple svatého Jana Pavla II. se nachází v obci Bukovany nedaleko jihomoravského města Kyjov v okrese Hodonín. Stavba byla zahájena v září 2012, vysvěcena pak 20. října 2013 arcibiskupem olomouckým a metropolitou moravským Mons. Janem Graubnerem. Zasvěcena je papeži Janu Pavlu II., jehož kanonizace se v době dokončení stavby očekávala a došlo k ní 27. dubna 2014. Do oltáře v kapli byla zakomponována (coby hlavní relikvie) kapka jeho krve vpitá do části oděvu při autotransfuzi po atentátu v roce 1981.\n\nAutorem architektonického řešení kaple je Jaroslav Vlach z blízkého Kyjova. Stavbu financoval bukovanský rodák Josef Kouřil. Sám žije rovněž v Kyjově, v obci však žila řada jeho předků.\n\nNa financovaní stavby se podíleli i obyvatelé Bukovan, kteří dosud dojížděli na bohoslužby do Kyjova. V době svěcení kaple již mezi sebou vybrali necelý milion korun, za který se pořídily varhany, umělecká díla a další vybavení vnitřních prostor. Pozemek, na kterém stavba vyrůstá, vlastní obec, nicméně po jejím dokončení měl být darován sdružení Bukovanská kaple.\n\nKaple by sice měla spadat pod správu katolické církve, využívat ji však budou moci i příslušníci jiných vyznání. Kouřil počítá s tím, že stavba bude sloužit i ke koncertům a výstavám.\n\nKostel ani kaple nestály v Bukovanech téměř 800 let. Místní obyvatelé už na nový svatostánek dvakrát uspořádali veřejnou sbírku, ani jednou se však nepodařilo vybrat dost peněz.\n\n"}
{"id": "932483", "url": "https://cs.wikipedia.org/wiki?curid=932483", "title": "Svatyně Kumano Hajatama", "text": "Svatyně Kumano Hajatama\n\nSvatyně Kumano Hajatama (: 熊野速玉大社, \"Kumano Hajatama Taiša\") je šintoistická svatyně na území města Šingú v prefektuře Wakajama v Japonsku. Ve svatyni jsou uctívána božstva \"Kumano Hajatama no Ókami\" (熊野速玉大神) a \"Kumano Fusumi no Ókami\" (熊野夫須美大神).\n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "932486", "url": "https://cs.wikipedia.org/wiki?curid=932486", "title": "Jaroslav Zedník", "text": "Jaroslav Zedník\n\nJaroslav Zedník (* 27. března 1962 Ústí nad Orlicí) je český politik, v letech 2004 až 2016 zastupitel Pardubického kraje, od roku 2002 starosta města České Třebové, bývalý člen TOP 09.\n\nSpolu se svým starším bratrem a stejně starou sestrou - dvojčetem, vyrůstal v Žamberku. Vystudoval Střední odborné učiliště strojírenské v Ústí nad Orlicí (obor strojní zámečník) a Střední textilní školu v Ústí nad Orlicí. Po absolvování základní vojenské služby v letech 1983 až 1985 nastoupil jako zaměstnanec do textilního závodu Perla v České Třebové. Postupně se vystřídal na pozicích seřizovače válů, mistra soukárny a vrchního mistra přípravny. V roce 1989 začal studovat Vysokou školu textilní v Liberci, studia však nedokončil.\n\nPo revoluci se v roce 1992 stal zaměstnancem společnosti Jan Horák – HH corporation, kde pracoval na různých vedoucích pozicích. O tři roky později získal pozici ředitele Technických služeb města Česká Třebová. Po provedení transformace na společnost Eko Bi, která se zabývá likvidací a ukládáním odpadů, se až do roku 2002 živil jako její jednatel.\n\nJaroslav Zedník je rozvedený a má dva syny. Intenzivně se věnuje sportu, zejména atletice, běhu na lyžích a vodáctví, v němž je několikanásobným přeborníkem republiky.\n\nV komunálních volbách v roce 1998 neúspěšně kandidoval za Sdružení nezávislých kandidátů do Zastupitelstva města České Třebové. Uspěl až v komunálních volbách v roce 2002 na kandidátce Sdružení nezávislých. V listopadu 2002 byl navíc zvolen starostou města. Mandát zastupitele města obhájil i v komunálních volbách v roce 2006 (za sdružení NESTRANÍCI) a komunálních volbách v roce 2010 (za sdružení NESTRANÍCI s podporou TOP 09). Stejně tak byl v letech 2006 a 2010 znovu zvolen starostou města. Rovněž ve volbách v roce 2014 obhájil post zastupitele města, když jako člen TOP 09 vedl kandidátku subjektu \"\"NESTRANÍCI s podporou TOP 09\"\". Na počátku listopadu 2014 byl již po čtvrté zvolen starostou města.\n\nDo vyšší politiky vstoupil, když byl v krajských volbách v roce 2004 za Koalici pro Pardubický kraj (jako nestraník za US-DEU) zvolen zastupitelem Pardubického kraje. Mandát obhájil i v krajských volbách v roce 2008 (opět jako nestraník za Koalici pro Pardubický kraj) a v krajských volbách v roce 2012 (tentokrát jako nestraník za STAN na kandidátce TOP 09 a Starostů pro Pardubický kraj). Ve volbách v roce 2016 obhajoval mandát krajského zastupitele za TOP 09, ale neuspěl.\n\nV roce 2010 kandidoval v Pardubickém kraji jako nestraník za TOP 09 a STAN na druhém místě kandidátky ve volbách do Poslanecké sněmovny PČR. Strana v kraji sice získala dva mandáty, ale vlivem preferenčních hlasů skončil na pozici prvního náhradníka. Ve volbách do Poslanecké sněmovny PČR v roce 2013 kandidoval v Pardubickém kraji jako lídr TOP 09 a STAN, nebyl však zvolen, protože ho vlivem preferenčním hlasům přeskočil druhý kandidát v pořadí Jiří Skalický. Sám Zedník dostal druhý největší počet preferenčních hlasů (2467, 8,92 % z počtu hlasů pro stranu).\n\nVe volbách do Senátu PČR v roce 2016 kandidoval za TOP 09 v obvodu č. 46 – Ústí nad Orlicí. Se ziskem 17,35 % hlasů skončil na 3. místě a do druhého kola nepostoupil. Ve volbách do Poslanecké sněmovny PČR v roce 2017 kandiduje jako nestraník za TOP 09 v Pardubickém kraji.\n"}
{"id": "932487", "url": "https://cs.wikipedia.org/wiki?curid=932487", "title": "Greatest Hits: Chapter One", "text": "Greatest Hits: Chapter One\n\nGreatest Hits: Chapter One je první kompilační album americké zpěvačky Kelly Clarkson, vydané 16. listopadu 2012 hudebním vydavatelstvím RCA Records. Kombinuje singly z pěti jejích předchozích alb za dobu 10 let její hudební kariéry a obsahuje tři nové singly včetně country singlu Don't Rush se zpěvákem Vincem Gillem.\n\nSoučástí alba největších hitů bylo také EP\n"}
{"id": "932488", "url": "https://cs.wikipedia.org/wiki?curid=932488", "title": "Posmrtné skvrny", "text": "Posmrtné skvrny\n\nPosmrtné skvrny ( ', množné číslo ', kde ' znamená „modrá skvrna, modřina“ a ' „smrti“) jsou jednou z fyzikálních posmrtných změn, které se manifestují na kůži v důsledku hypostázy, tj. klesání krve v cévách do nejníže položených tkání zesnulého (v závislosti na poloze těla umírajícího). Na těle jsou viditelné skvrny namodralé až červenofialové barvy.\n\nPo smrti dochází k zástavě cirkulace krve a ke kontrakci cév. Krev se následně sama hromadí a vlivem gravitace klesá (nejprve červené krvinky, posléze ostatní složky). Posmrtné skvrny se objevují na částech těla obrácených k zemi, ne však na těch částech těla, které jsou k zemi přitlačené. Livor mortis se začíná projevovat zhruba půl hodiny až dvě hodiny po smrti a k jeho plnému vyjádření dochází do šesti až dvanácti hodin. Z počátku při aplikaci tlaku posmrtné skvrny dočasně mizí (jsou vytlačitelné), po zhruba osmi až dvanácti hodinách to již v důsledku hemolýzy možné není.\n\nPřítomnost nebo naopak absence posmrtných skvrn může koronerovi pomoci při určení přibližné doby smrti. Při forenzním vyšetřování může napovědět, zda bylo s tělem po smrti hýbáno (to lze předpokládat například u těla ležícího obličejem k zemi s livorem mortis na zádech). Povaha a zbarvení posmrtných skvrn může indikovat konkrétní příčinu úmrtí (například otravu).\n\n"}
{"id": "932492", "url": "https://cs.wikipedia.org/wiki?curid=932492", "title": "King's Cross St. Pancras (stanice metra v Londýně)", "text": "King's Cross St. Pancras (stanice metra v Londýně)\n\nKing's Cross St. Pancras je stanice londýnského metra, která se nachází na King‘s Cross v londýnské městské části Camden. Zaopatřuje dva hlavní londýnské železniční terminály – nádraží King’s Cross a St Pancras. Řadí se do tarifní zóny 1 (\"Travelcard Zone 1\").\n\nPrvní podzemní stanice na King's Cross byla otevřena v roce 1863 jako součást původní Metropolitan Railway. Následně, v letech 1868–1926, proběhla její přestavba.\n\nNástupiště tehdejší Great Northern, Piccadilly and Brompton Railway (současné Piccadilly Line) byla otevřena v prosinci 1906. Linka City & South London Railway (současná Northern Line) dosáhla King's Cross na jaře roku 1907. Nová nástupiště podpovrchových linek londýnskeho metra byla otevřena v roce 1941, s cílem ulehčení náporu cestujících, kteří přestupovali mezi podzemními a podpovrchovými linkami. Jejich část slouží pro železniční stanici King's Cross Thameslink.\n\nSe zprovozněním druhého úseku Victoria Line byla 1. prosince 1968 otevřena její nástupiště na stanici King’s Cross St Pancras.\n\nVelký požár stanici postihl 18. listopadu 1987. V jejích útrobách zemřelo 31 osob. Za příčinu byla označena zápalka vhozená do strojovny eskalátoru. V důsledku toho došlo ke zpřísnění bezpečnostních opatření a k nahrazení eskalátorů s dřevěnými schody.\n\nDne 7. července 2005 hrála stanice roli v teroristickém útoku, když se z jejích útrob rozešla čtveřice bombových atentátníků k nástupištím Circle Line, Piccadilly Line a na povrch do autobusové linky č. 30. Exploze si vyžádaiy 52 lidských životů, z toho nejvíce obětí (26 osob) zemřelo ve vlaku Piccadilly Line mezi stanicemi King's Cross St Pancras a Russel Square.\n\nStanice King's Cross St. Pancras je jedním z hlavních přestupových uzlů londýnské dopravní sítě. Představuje součást linek:\n\nV blízkosti stanice sa nacházejí:\n"}
{"id": "932500", "url": "https://cs.wikipedia.org/wiki?curid=932500", "title": "Supercoppa italiana 2012", "text": "Supercoppa italiana 2012\n\nSupercoppa italiana 2012 byl zápas Supercoppa italiana, tedy italského fotbalového Superpoháru. Střetly se v něm týmy Juventus FC jakožto vítěz Serie A ze sezóny 2011/12, a celek SSC Neapol, který vyhrál ve stejné sezóně italský fotbalový pohár (Coppa Italia).\n\nZápas se odehrál 11. srpna 2012 na Pekingském národním stadionu v Pekingu, hlavním městě Číny. O poločase byl stav 2:1 pro Neapol, ale Juventus dokázal zápas otočit a vyhrál 4:2 po prodloužení. Pomohla mu k tomu i dvě vyloučení hráčů Neapole v závěru druhého poločasu. Pro Juventus to bylo páté prvenství v soutěži, v minulosti trofej získal ještě v letech 1995, 1997, 2002, 2003. Neapol přišel o možnost získat druhou trofej v italském Superpoháru.\n\nAsistenti rozhodčího:\nČtvrtý rozhodčí:\nBrankoví rozhodčí:\nDelegát zápasu:\n\n"}
{"id": "932508", "url": "https://cs.wikipedia.org/wiki?curid=932508", "title": "Klaus Allofs", "text": "Klaus Allofs\n\nKlaus Allofs (* 5. prosinec 1956, Düsseldorf) je bývalý německý fotbalista, který reprezentoval Německou spolkovou republiku. Hrával na pozici útočníka. Jeho bratrem je bývalý fotbalista Thomas Allofs.\nV současnosti působí jako sportovní ředitel fotbalového klubu VfL Wolfsburg.\n\nS německou reprezentací se stal mistrem Evropy roku 1980 (se třemi góly byl nejlepším střelcem závěrečného turnaje) a získal stříbrnou medaili na mistrovství světa v Mexiku roku 1986. Hrál i na evropském šampionátu 1984. Celkem za národní tým odehrál 56 utkání a vstřelil 17 gólů.\n\nSe Werderem Brémy vyhrál Pohár vítězů pohárů (1991/92). Ve stejném poháru si v sezóně 1978/79 zahrál finále v dresu Fortuny Düsseldorf. V sezóně 1985/86 hrál finále Poháru UEFA za 1. FC Köln. S Werderem Brémy se stal mistrem Německa (1992/93), s Olympiquem Marseille mistrem Francie (1988/89). Dvakrát byl nejlepším střelcem Bundesligy (1978/79 - 22 gólů, 1984/85 - 26 gólů), jednou nejlepším střelcem Poháru UEFA (1985/86). Celkem za svou kariéru odehrál 512 prvoligových utkání a vstřelil v nich 221 branek.\n\n"}
{"id": "932511", "url": "https://cs.wikipedia.org/wiki?curid=932511", "title": "HMS Indefatigable (1909)", "text": "HMS Indefatigable (1909)\n\nHMS Indefatigable byl bitevní křižník britského královského námořnictva. Byl postaven v letech 1909–1911 první ze tří postavených jednotek své třídy.\nV době vypuknutí první světové války byl \"Indefatigable\" součástí 2. eskadry bitevních křižníků operující ve Středomoří. V srpnu 1914 se podílel na neúspěšném pronásledování německých křižníků SMS \"Goeben\" a SMS \"Breslau\". \"Indefatigable\" byl potopen 31. května 1916 v bitvě u Jutska palbou německého bitevního křižníku SMS \"Von der Tann\".\n\n"}
{"id": "932517", "url": "https://cs.wikipedia.org/wiki?curid=932517", "title": "Franz Moritz Roser", "text": "Franz Moritz Roser\n\nFranz Moritz Roser (18. září 1818 Teplice nad Metují – 11. srpna 1906 Broumov) byl rakouský a český lékař a politik německé národnosti, v 2. polovině 19. století poslanec Českého zemského sněmu a Říšské rady.\n\nAbsolvoval Karlo-Ferdinandovu univerzitu v Praze, kde 26. listopadu 1851 obdržel titul doktor všeobecného lékařství. Působil pak jako praktikant a sekundář na pražské oční klinice. Následně se usadil jako oční lékař v Broumově. Kromě toho po několik let řídil lázně v nedalekém pruském (nyní polském) Neurode a zkoumal rovněž léčivé účinky vody v Lázních Jeseník. Podnikl také studijní cesty po Německu a Francii.\n\nV Broumově byl aktivní ve veřejném životě. Vydával zde list \"Vorwärts\". V roce 1881 pronesl projev při odhalování pomníku císaře Josefa II. v Broumově. V 60. letech 19. století se zapojil i do zemské a celostátní politiky. V zemských volbách v lednu 1867 byl zvolen na Český zemský sněm v kurii venkovských obcí (obvod Broumov – Police). Mandát obhájil za tentýž obvod i v krátce poté vypsaných volbách v březnu 1867, stejně jako v následujících zemských volbách v roce 1870, volbách v roce 1872, volbách v roce 1878 a volbách v roce 1883. Ve sněmu setrval do konce funkčního období v roce 1889 a nepřetržitě tak byl zemským poslancem po 22 let.\n\nZasedal také v Říšské radě (celostátní zákonodárný sbor), kam ho vyslal zemský sněm poprvé v dubnu 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Znovu ho sem zemský sněm delegoval ve funkčním období 1871–1873 (slib složil 7. května 1872.). Uspěl i v prvních přímých volbách do Říšské rady roku 1873, kdy byl zvolen do vídeňského parlamentu za kurii venkovských obcí, obvod Trutnov, Vrchlabí atd. Mandát zde obhájil ve volbách roku 1879, volbách roku 1885, volbách roku 1891 a volbách roku 1897. Poslancem byl až do konce funkčního období Říšské rady v roce 1901 a s malou přestávkou na počátku 70. let tak vykonával mandát v celostátním parlamentu více než 30 let.\n\nV zákonodárných sborech patřil k liberální německé levici (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). V jejím rámci tvořil sociálně orientované křídlo, kladl důraz na reformy sociálního systému a dělnickou otázku. V roce 1869 ho dělnické spolky oslavovaly jako prvního sociálního demokrata ve vídeňském parlamentu (ačkoliv formálně byl členem poslaneckého pokrokového klubu a v politice vystupoval spíš jako jednotlivec). Proslulým se stal jeho trvalý boj proti loteriím. V březnu 1874 navrhl v Říšské radě vykázání jezuitů z Rakouska. Zaměřoval se i na zdravotnická témata. Vynikal vysokou účastí během jednání Říšské rady.\n\nV říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky) orientovaných politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. V roce 1897 byl do parlamentu zvolen za Německou pokrokovou stranu.\n\nV posledních letech před smrtí se stáhl z veřejného života kvůli vysokému věku a oční chorobě. Zemřel po krátké nemoci v srpnu 1906.\n\n"}
{"id": "932519", "url": "https://cs.wikipedia.org/wiki?curid=932519", "title": "Günter Netzer", "text": "Günter Netzer\n\nGünter Netzer (* 14. září 1944, Mönchengladbach) je bývalý německý fotbalista, který reprezentoval Německou spolkovou republiku. Hrával na pozici záložníka.\n\nS německou reprezentací se stal mistrem Evropy roku 1972 (dostal se zde i do all-stars turnaje) a mistrem světa roku 1974. Celkem za národní tým odehrál 37 utkání a vstřelil 6 gólů.\n\nS Borussií Mönchengladbach se probojoval do finále Poháru UEFA 1972/73 a stal se s ní dvakrát mistrem Německa (1969–70, 1970–71). S Realem Madrid pak dvakrát mistrem Španělska (1974–75, 1975–76). V letech 1972 a 1973 byl vyhlášen nejlepším fotbalistou NSR.\n\nV anketě Zlatý míč, která hledala nejlepšího fotbalistu Evropy, se roku 1971 umístil na čtvrtém místě, roku 1972 na třetím.\n\n"}
{"id": "932520", "url": "https://cs.wikipedia.org/wiki?curid=932520", "title": "Vin Fiz Flyer", "text": "Vin Fiz Flyer\n\nVin Fiz Flyer byl letoun, na kterém byl uskutečněn první přelet USA. Ve skutečnosti se jednalo o Wright Model EX, jen s jiným názvem, protože přelet financovala společnost Vin Fiz. Stroj havaroval dne 3. dubna na jedné pacifické pláži, a v jeho troskách zahynul i jeho pilot Rogers P. Calbraith.\n\nV roce 1911 nechal americký milionář William Randolph Hearst vyhlásit soutěž o první přelet Spojených států amerických s výhrou 50 000 dolarů. Do soutěže se zapojil Rogers P. Calbraith, který získal jako sponzora společnost Vin Fiz vyrábějící šumivá vína. Od bratří Wrightů si nechal vyrobit letoun Wright Model EX, který měl nekrytou kabinu, byl poháněn jedním šestiválcovým motorem, který přenášel energii na tažné vrtule. Stroj se ovládal pomocí dvou pák, které roztáčely řetězy od jízdního kola, které byly převedeny na všechny důležité části letadla. Letoun měl i směrovku a výškovku. Jeho délka byla 8,53 m, rozpětí křídel bylo 9,75 m, a hmotnost činila 567 kg.\n\nDne 17. září letoun poprvé vzlétl z letiště u zálivu Sheepshead. Za celou dobu letu se stalo 15 havárií, letoun byl pětkrát kompletně zničen, a při přistání v Pasadeně v Kalifornii z něj zbývaly jen vzpěry, motor a směrovka. Letoun přeletěl USA za 49 dní, ale odměnu Rogers nedostal, protože přiletěl po termínu. Společnost Vin Fiz, mu ale za každou míli dávala pět dolarů. Konečný rozpočet Rogerse činil tedy 21 605 dolarů, přičemž uletěl 4 321 mil, tedy 6 957 km. Peníze mu ale moc dlouho nevydržely, protože už 3. dubna 1912, havaroval se svým letounem na jedné pacifické pláži.\n"}
{"id": "932522", "url": "https://cs.wikipedia.org/wiki?curid=932522", "title": "US Open 2013 – mužská čtyřhra", "text": "US Open 2013 – mužská čtyřhra\n\nObhájcem titulu v mužské čtyřhře z minulého ročníku US Open byla americká bratrská dvojice Bob a Mike Bryanovi. V semifinále, které bylo reprízou boje o titul předchozího ročníku, však podlehli čtvrté nasazené indicko-české dvojici Leander Paes a Radek Štěpánek.\n\nDo soutěže nastoupilo celkem šedesát čtyři párů. Každý z vítězů si do žebříčku ATP připsal 2 000 bodů a dvojice si rozdělila částku 460 000 dolarů.\n\nVítězem se stal čtvrtý nasazený pár Leander Paes a Radek Štěpánek, který ve finále zdolal rakousko-brazilské turnajové dvojky Alexandra Peyu s Brunem Soaresem po hladkém dvousetovém průběhu 6–1 a 6–3. Po Australian Open 2012 si tak připsali druhý společný grandslam. 40letý Paes vyhrál mužského debla na US Open potřetí, když předešlé tituly získal v letech 2006 a 2009. Pro Šrěpánka to byla premiérová trofej z newyorského majoru.\n\n"}
{"id": "932525", "url": "https://cs.wikipedia.org/wiki?curid=932525", "title": "Teen Choice Awards 2008", "text": "Teen Choice Awards 2008\n\nTeen Choice Awards 2008 byly udělovány dne 4. srpna 2008 v Gibson Amphitheatre v Kalifornii. Udílení moderovala Miley Cyrus, která v průběhu večera i vystoupila.\n\n\nVítězové jsou označeni tučně.\n"}
{"id": "932526", "url": "https://cs.wikipedia.org/wiki?curid=932526", "title": "Muzeum Jawa Konopiště", "text": "Muzeum Jawa Konopiště\n\nTovární muzeum JAWA Konopiště (nebo Jawa muzeum Konopiště) je muzeum v Konopišti. Je zaměřeno na reprezentativní ukázky z historie značky Jawa, a to jak exponátů, tak historických materiálů. Dalším nosným tématem muzea je zdokumentování závodních úspěchů českých motocyklových značek ve 20. století (unikátní exponáty, trofeje, historické dokumenty). Sbírka čítá 90ks exponátů.\n\nMotocyklové a technické muzeum Netvořice.\n\n"}
{"id": "932527", "url": "https://cs.wikipedia.org/wiki?curid=932527", "title": "Prouza (příjmení)", "text": "Prouza (příjmení)\n\nPříjmení Prouza nosí tyto osobnosti:\n\n\n\"* Prouza je také jméno frýdecko-místecké rockové skupiny\"\n"}
{"id": "932528", "url": "https://cs.wikipedia.org/wiki?curid=932528", "title": "Seznam kulturních památek ve Vrbně pod Pradědem", "text": "Seznam kulturních památek ve Vrbně pod Pradědem\n\n"}
{"id": "932529", "url": "https://cs.wikipedia.org/wiki?curid=932529", "title": "Seznam kulturních památek v Horním Benešově", "text": "Seznam kulturních památek v Horním Benešově\n\n"}
{"id": "932532", "url": "https://cs.wikipedia.org/wiki?curid=932532", "title": "Seznam kulturních památek v Andělské Hoře (okres Bruntál)", "text": "Seznam kulturních památek v Andělské Hoře (okres Bruntál)\n\n"}
{"id": "932533", "url": "https://cs.wikipedia.org/wiki?curid=932533", "title": "Ron Vlaar", "text": "Ron Vlaar\n\nRon Peter Vlaar [ron peter flár] (* 16. února 1985, Hensbroek, Nizozemsko) je nizozemský fotbalový obránce a reprezentant, od roku 2015 hráč klubu AZ Alkmaar.\n\nV Nizozemsku hrál profesionálně za kluby AZ Alkmaar a Feyenoord. 1. srpna 2012 podepsal tříletou smlouvu s anglickým klubem Aston Villa. Po skončení sezóny 2014/15 odmítl podepsat s Aston Villou novou smlouvu a podrobil se operaci kolena. V prosinci 2015 posílil jako volný hráč AZ Alkmaar.\n\nByl členem nizozemských mládežnických výběrů. Hrál na Mistrovství světa hráčů do 20 let 2005 v Nizozemsku, kde domácí Nizozemci vypadli ve čtvrtfinále s Nigérií v penaltovém rozstřelu (9:10 na pokutové kopy, po prodloužení byl stav 1:1). Vlaar svůj pokus proměnil. V tomto utkání také vyrovnával ze hry na 1:1.\n\nZúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve čtyřech zápasech.\n\nO rok později si zlatý úspěch zopakoval na domácím Mistrovství Evropy hráčů do 21 let 2007, kde Nizozemci porazili ve finále Srbsko 4:1. Na tomto turnaji byl kapitánem, ale v semifinále proti Anglii musel odstoupit ze zápasu kvůli zranění.\n\nV nizozemském reprezentačním A-mužstvu debutoval v kvalifikačním zápase proti České republice 10. října 2005, když vystřídal na hřišti ve druhém poločase Khalida Boulahrouze (výhra Nizozemska 2:0). Reprezentační trenér Bert van Marwijk jej nevzal na Mistrovství světa 2010 v Jihoafrické republice, ačkoli byl Vlaar členem širší nizozemské soupisky.\n\nHrál na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Vlaar odehrál zápasy proti Dánsku a Portugalsku.\n\nTrenér Louis van Gaal jej vzal na Mistrovství světa 2014 v Brazílii. Vlaar se stal pilířem zadních řad nizozemského týmu, který nezřídka hrál na protiútoky. V semifinále s Argentinou po výsledku 0:0 šel jako první Nizozemec kopat penaltu (dva hráči před ním odmítli) a neproměnil ji. Nizozemci v rozstřelu podlehli 2:4 a šli do boje o bronzové medaile proti Brazílii, který vyhráli 3:0. V závěru turnaje jeho forma gradovala.\n\n"}
{"id": "932535", "url": "https://cs.wikipedia.org/wiki?curid=932535", "title": "Albert Prouza", "text": "Albert Prouza\n\nAlbert Prouza (20. srpna 1939 Praha - 25. září 1995 Praha), byl jedním ze spoluzakladatelů Klubu angažovaných nestraníků (KAN) v roce 1968 a jedním z jeho obnovitelů v roce 1990.\n\nZ „kádrových důvodů“ nebyl v 50. letech přijat na gymnázium, jako učeň Tesly Strašnice si postupně dálkovým studiem doplňoval vzdělání, až se stal inženýrem. Jako dělník se v roce 1968 stal předsedou přípravného výboru KAN v Tesle Strašnice a členem dělnické komise při celostátním přípravném výboru KAN.\n\nV roce 1990 byl jedním z obnovitelů KANu a jeho mluvčím. V dubnu vyšel v Respektu jeho článek \"KAN, OF a volby\", na Republikovém sněmu KAN - OF 21. července 1990 vystoupil s projevem jako mluvčí Politické komise KAN. Podílel se také na přípravě Mezinárodní konference o zločinech komunismu s přípravným seminářem v únoru a konferencí 5.- 6. října 1991, s následující konferencí 7.- 8. listopadu 1992.\n\nV červnu 1992 byl poprvé hospitalizován s nemocí, která jej postupně upoutávala na lůžko. V říjnu 1992 vyšlo pod jeho redakcí, a s jeho úvodníkem, první číslo \"Zpravodaje KAN\", jehož šéfredaktorem byl do roku 1993. V březnu 1993 byl i oficiálně jmenován tiskovým mluvčím KANu.\n\nNa jaře a v létě 1995, když tehdejší vedení KANu usilovalo o spojení s KDS a ODS, se zasazoval o zachování samostatnosti KANu. Zemřel 25. září 1995, před rozhodujícím střetem na listopadovém sjezdu KANu ve Svitavách 18. listopadu 1995, kdy jeho spojenci prosadil samostatnost KANu.\n\nByla po něm pojmenována \"Cena Alberta Prouzy\", jedna z cen udělovaných Nadačním fondem angažovaných nestraníků (NFAN).\n\nS manželkou Marií měl dvě dcery (*1967 a *1972).\n\n"}
{"id": "932538", "url": "https://cs.wikipedia.org/wiki?curid=932538", "title": "János Varga", "text": "János Varga\n\nJános Varga (* 21. října 1939 Abony) je bývalý maďarský zápasník, olympijský vítěz, dvojnásobný mistr světa a dvojnásobný mistr Evropy.\n\nTřikrát startoval na olympijských hrách, vždy v bantamové váze, při své první účasti v obou stylech, v ostatních případech pouze v řecko-římském. V roce 1964 na hrách v Tokiu vypadl v řecko-římském ve třetím a ve volném stylu ve čtvrtém kole. V roce 1968 na hrách v Mexiku vybojoval zlatou medaili a o čtyři roky později na hrách v Mnichově vybojoval čtvrté místo.\n\nV letech 1963 a 1970 vybojoval titul mistra světa, v roce 1961 stříbro, 1962 a 1971 bronz a 1962 šesté místo.\nV roce 1967 a 1970 vybojoval zlato, v roce 1968 stříbro a 1969 čtvrté místo na mistrovství Evropy.\n\n"}
{"id": "932539", "url": "https://cs.wikipedia.org/wiki?curid=932539", "title": "Železniční trať Bratislava–Hegyeshalom", "text": "Železniční trať Bratislava–Hegyeshalom\n\nŽelezniční trať Bratislava – Hegyeshalom (v jízdním řádu pro cestující označená číslem 132) je částečně dvoukolejná elektrizovaná trať na Slovensku, která spojuje Bratislavu a maďarský Hegyeshalom, protíná ji státní hranice s Maďarskem.\n\nŽelezniční trať z Bratislavy do Hegyeshalomu přes Rajku byla otevřena 9. listopadu roku 1891 a to krátce po otevření mostu Františka Jozefa, který překonával Dunaj. Po vybudovaní Prístavného mostu v roce 1985 se trasovaní tratě změnilo.\n\n\n"}
{"id": "932552", "url": "https://cs.wikipedia.org/wiki?curid=932552", "title": "Kim Tche-u", "text": "Kim Tche-u\n\nKim Tche-u ( , anglickým přepisem \"Kim Tae-woo\", * 7. března 1962) je bývalý korejský zápasník, volnostylař. Je bronzový olympijský medailista a dvjnásobný šampion Asijských her.\n\nV roce 1984 na olympijských hrách v Los Angeles vybojoval v kategorii do 82 kg páté místo. V roce 1988 na olympijských hrách v Soulu dosáhl svého největšího sportovního úspěchu, když vybojoval v kategorii do 90 kg bronzovou medaili. V roce 1992 na hrách v Barceloně vybojoval v kategorii do 100 kg čtvrté místo. Ve stejné kategorii startoval i o čtyři roky později na hrách v Atlantě, kde po dvou porážkách obsadil 17. místo.\n\nV roce 1987 vybojoval dvanácté, v roce 1991 a 1993 čtvrté místo na mistrovství světa. V roce 1995 zvítězil, v roce 1996 obsadil čtvrté a v roce 1993 páté místo na Mistrovství Asie. V roce 1990 a 1994 zvítězil na Asijských hrách.\n\n"}
{"id": "932553", "url": "https://cs.wikipedia.org/wiki?curid=932553", "title": "Ambert", "text": "Ambert\n\nAmbert je francouzská obec v departementu Puy-de-Dôme v regionu Auvergne. V roce 2012 zde žilo 6 852 obyvatel. Je centrem arrondissementu Ambert.\n\n\"Počet obyvatel\"\n\n"}
{"id": "932560", "url": "https://cs.wikipedia.org/wiki?curid=932560", "title": "Ismaïl Aissati", "text": "Ismaïl Aissati\n\nIsmaïl Aissati (arabsky إسماعيل العيساتي; narozen 16. srpna 1988, Utrecht, Nizozemsko) je nizozemsko-marocký fotbalový záložník, který působí v ruském klubu Terek Groznyj. Je členem marocké reprezentace.\n\nV Nizozemsku hrál profesionálně za kluby PSV Eindhoven, FC Twente (půlroční hostování), AFC Ajax a Vitesse (roční hostování).\n\nPřed sezónou 2012/13 přestoupil do tureckého klubu Antalyaspor.\n\nV září 2013 přestoupil do ruského Terek Groznyj, kde podepsal tříletý kontrakt.\n\nByl členem nizozemského mládežnického výběru U21. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve všech pěti zápasech.\n\nO rok později si zlatý úspěch zopakoval na domácím Mistrovství Evropy hráčů do 21 let 2007, kde Nizozemci porazili ve finále Srbsko 4:1.\n\nV marockém reprezentačním A-mužstvu debutoval v přátelském zápase v Dakaru proti domácímu Senegalu 10. srpna 2011, když šel na hřiště v 70. minutě (výhra Maroka 2:0).\n\n"}
{"id": "932568", "url": "https://cs.wikipedia.org/wiki?curid=932568", "title": "Camtasia Studio", "text": "Camtasia Studio\n\nCamtasia Studio je aplikace pro tvorbu výukových videí a prezentací. Pomocí nástroje pro nahrávaní videa z pracovní plochy, můžete jednoduše vytvářet výuková videa, která pak pomocí ostatní funkcí upravovat a přidávat k nim text.\n\nS programem můžete nahrávat videa z pracovní plochy a nebo z webkamery.\n\nProgram umožňuje ukládat neboli renderovat videa v následujících formátech: WMV, AVI, MP4 a MOV. – Následně umožňuje nahrát video na Youtube a na jiné weby. Můžete si plně vytvořit vlastní ukládací profil videa ve kterém chcete ukládat. \"(Tuto možnost nejlépe splňuje verze 8 a výš.) \"\n\nProjekt se ve výchozím nastavení ukládá do složky se vším, jako je Nahrávka z pracovní plochy či už uložené video s pracovním souborem. Při renderingu si můžete zaškrtnout možnosti, které vám vyhovují. Formát MP4 se doporučuje pro lidi, kteří svá videa nahrávají na web.\nPo dalších úpravách máte možnost si video uložit na disk v různých formátech a nebo rovnou nahrát na YouTube, Google Drive a další.\n"}
{"id": "932572", "url": "https://cs.wikipedia.org/wiki?curid=932572", "title": "Uwe-Jens Mey", "text": "Uwe-Jens Mey\n\nUwe-Jens Mey (* 13. prosince 1963 Varšava, Polsko) je bývalý východoněmecký a německý rychlobruslař.\n\nNa juniorském světovém šampionátu poprvé startoval v roce 1982, tehdy skončil na 18. místě. Díky úspěchu na východoněmeckém mistrovství na konci roku 1983 mohl startovat na Zimních olympijských hrách 1984, kde v závodě na 500 m byl osmý a na dvojnásobné distanci se umístil na 25. příčce. Poté debutoval také na Mistrovství světa ve sprintu (10. místo), o rok později již byl šestý. Do Světového poháru nastoupil hned v jeho prvním ročníku 1985/1986. První cenné kovy vybojoval v sezóně 1987/1988. Tehdy získal stříbro na sprinterském světovém šampionátu, posléze na zimní olympiádě vyhrál závod na 500 m a přivezl si také stříbrnou medaili z kilometru. Sezónu zakončil vítězstvím v celkovém hodnocení Světového poháru na trati 1000 m. Následující rok obhájil druhé místo na Mistrovství světa ve sprintu i celkové vítězství v SP v závodech na 1000 m, navíc vyhrál i SP v závodech na 500 m. Tyto dva úspěchy ve Světovém poháru zopakoval i v sezóně 1989/1990, v dalším ročníku vyhrál v SP pouze celkové hodnocení v závodech na 500 m, k čemuž přidal stříbrnou medaili ze sprinterského šampionátu. Na zimní olympiádě 1992 startoval pouze na sprinterském půl kilometru, kde obhájil zlatou medaili. Poté ukončil sportovní kariéru.\n\n"}
{"id": "932573", "url": "https://cs.wikipedia.org/wiki?curid=932573", "title": "Josef Vostrý", "text": "Josef Vostrý\n\nJosef Vostrý je bývalý český fotbalista, záložník.\n\nDo Teplic přišel v roce 1945 ze Slavoje IX. V československé lize hrál za Teplice. V lize odehrál 97 utkání a dal 16 gólů.\n\n"}
{"id": "932576", "url": "https://cs.wikipedia.org/wiki?curid=932576", "title": "John McAslan", "text": "John McAslan\n\nJohn Renwick McAslan, CBE (* 15. února 1954 Dunoon) je britský architekt a ředitel společnosti John McAslan + Partners.\n\nJohn Renwick McAslan se narodil roku 1954 v západoskotském Dunoonu, kde vystudoval gymnázium, po němž absolvoval Dollar Academy a Edinburskou univerzitu. Na ní v roce 1978 obdržel magisterský titul (MA) v architektuře. Praxi získal u bostonské architektonické společnosti Cambridge Seven Associates, založené roku 1962. V roce 1980 se připojil k architektonické kanceláři Richard Rogers and Partners. Následně se stal ředitelem vlastní společnosti John McAslan + Partners, v níž se také podílí na realizaci zakázek.\n\nJohn McAslan + Partners získaly za své návrhy více než 75 mezinárodních cen. Roku 2011 obdržely ocenění RIBA International Awards za projekt Iron Market v haitské metropoli Port-au-Prince.\n\nJohn McAslan publikuje v odborných zahraničních časopisech a novinách, stejně tak vydává monografie, jakou se stala například publikace nazvaná \"Transforming King’s Cross\", která přináší detailní popis uznávaného projektu přestavby londýnského nádraží King's Cross s rozpočtem 547 miliónů liber. Druhou knihu na toto téma vydal, stejně jako první, v roce 2012 pod titulem \"Discovering King's Cross\".\n\nRoku 1997 architekt zřídil dobročinný fond John McAslan Family Trust na podporu uměleckých a vzdělávacích projektů na území Spojeného království i v zahraničí. V roce 2009 fond získal dunoonskou stavbu Burgh Hall s cílem zřídit v ní místo střetávání různých druhů umění a víceúčelové komunitní centrum, které má návštěvníkům přinášet rozmanité kulturní události.\n\n\n"}
{"id": "932577", "url": "https://cs.wikipedia.org/wiki?curid=932577", "title": "KT Tunstall", "text": "KT Tunstall\n\nKT Tunstall (* 23. června 1975) je skotská zpěvačka a kytaristka. Byla adoptována osmnáct dní po svém narození. Své první album \"Eye to the Telescope\" vydala v roce 2004, předcházelo mu ještě EP \"False Alarm\". Následovala alba \"KT Tunstall's Acoustic Extravaganza\" (2006), \"Drastic Fantastic\" (2007), \"Tiger Suit\" (2010), \"Invisible Empire // Crescent Moon\" (2013), \"KIN\" (2016) a \"Wax\" (2018). Spolupracovala i s dalšími hudebníky, mezi něž patří Seasick Steve, Jon Hopkins a Annie Lennox.\n\n"}
{"id": "932579", "url": "https://cs.wikipedia.org/wiki?curid=932579", "title": "Let Flash Airlines 604", "text": "Let Flash Airlines 604\n\nLet Flash Airlines 604 ( Flash Airlines Flight 604) byl charterový let egyptské společnosti Flash Airlines. Boeing 737-300, který směřoval do Paříže s plánovaným mezipřistáním v Káhiře, se krátce po svém vzletu z mezinárodního letiště Šarm aš-Šajch, z dodnes ne zcela jasných příčin, zřítil do Rudého moře. Všech 135 cestujících, z nichž většinu tvořili turisté z Francie a 13 členů posádky zemřelo.\n\nNa vyšetřování havárie se podíleli odborníci na letectví z Egypta, Spojených států amerických i Francie, na její příčině se ovšem zatím nedokázali uspokojivě shodnout.\n\nCo do počtu obětí se jednalo až do havárie letu Kogalymaia 9268 v roce 2015 o největší leteckou havárii v egyptské historii a nadále se jedná o největší havárii této konkrétní verze letounu Boeing.\n\n"}
{"id": "932584", "url": "https://cs.wikipedia.org/wiki?curid=932584", "title": "Seznam kulturních památek v Aši", "text": "Seznam kulturních památek v Aši\n\n"}
{"id": "932585", "url": "https://cs.wikipedia.org/wiki?curid=932585", "title": "Stijn Schaars", "text": "Stijn Schaars\n\nStefanus Johannes Schaars (* 11. ledna 1984, Gendt, Nizozemsko), známý jako Stijn Schaars, je nizozemský fotbalový záložník a reprezentant, který působí v nizozemském klubu PSV Eindhoven.\n\nV Nizozemsku hrál profesionálně za kluby Vitesse a AZ Alkmaar. S Alkmaarem vyhrál v sezóně 2008/09 ligovou soutěž Eredivisie a v roce 2009 také Johan Cruijff Schaal (nizozemský Superpohár).\n\nV letech 2011–2013 hrál v portugalském klubu Sporting Lisabon. 13. července 2013 se vrátil do Nizozemska, zamířil do klubu PSV Eindhoven. PSV za něj a jeho kolumbijského spoluhráče Santiago Ariase Naranju zaplatil Sportingu 1,6 milionu eur.\n\nSchaars byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na tomto turnaji byl kapitánem a nastoupil ve všech pěti zápasech.\n\nV nizozemském reprezentačním A-mužstvu debutoval v přátelském zápase proti Irsku 16. srpna 2006 v Dublinu, kde Nizozemsko zvítězilo 4:0.\n\nNizozemský reprezentační trenér Bert van Marwijk jej nominoval na Mistrovství světa 2010 v Jihoafrické republice, kde Nizozemsko získalo stříbrné medaile po porážce 0:1 ve finále se Španělskem.\n\nVan Marwijk jej vzal i na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Schaars ale nezasáhl ani do jednoho zápasu.\n\n"}
{"id": "932586", "url": "https://cs.wikipedia.org/wiki?curid=932586", "title": "Seznam kulturních památek v Lázních Kynžvart", "text": "Seznam kulturních památek v Lázních Kynžvart\n\n"}
{"id": "932587", "url": "https://cs.wikipedia.org/wiki?curid=932587", "title": "Leo Visser", "text": "Leo Visser\n\nLeendert „Leo“ Visser (* 13. ledna 1966 Haastrecht, Jižní Holandsko) je bývalý nizozemský rychlobruslař.\n\nNa mezinárodních závodech debutoval v roce 1985 v premiérovém ročníku Světového poháru. V téže sezóně také startoval na Mistrovství světa ve víceboji 1986, kde skončil na osmém místě. O rok později již byl čtvrtý, tehdy premiérově také závodil na evropském šampionátu (5. místo). V roce 1988 získal stříbrné medaile na Mistrovství Evropy i světa a další cenné kovy si přivezl ze Zimních olympijských her – stříbro z pětikilometrové tratě a bronz z dvojnásobné distance. Následující ročník evropského i světového šampionátu vyhrál. V dalších dvou letech vybojoval na mistrovství Evropy ještě dvě další medaile (bronz 1990 a stříbro 1991). Svoji sportovní kariéru zakončil startem na zimní olympiádě 1992, kde vybojoval v závodech na 5 km a 10 km shodně bronzové medaile.\n\nV roce 1989 obdržel cenu Oscara Mathisena.\n\nJe ženatý s bývalou nizozemskou rychlobruslařkou Sandrou Voetelinkovou.\n\n"}
{"id": "932591", "url": "https://cs.wikipedia.org/wiki?curid=932591", "title": "Seznam kulturních památek v Teplé", "text": "Seznam kulturních památek v Teplé\n\n"}
{"id": "932592", "url": "https://cs.wikipedia.org/wiki?curid=932592", "title": "Pak Čang-sun", "text": "Pak Čang-sun\n\nPak Čang-sun (: ) nebo (: ), (10. dubna 1967 v Porjongu, Jižní Korea) je bývalý korejský zápasník – volnostylař, olympijský vítěz z roku 1992 a trojnásobný olympijský medailista.\n\nVolnému stylu se začal věnovat na střední škole. V roce 1987 se poprvé objevil v jihokorejské seniorské reprezentaci a v roce 1988 startoval před domácím publikem na olympijských hrách v Soulu v lehké váze. V sedmém kole se utkal o vítězství ve skupině B s Američanem Natem Carrem a zvítězil. Ve finále narazil na suveréna lehké váhy Arsena Fadzajeva ze Sovětského svazu a po prohře slavil nečekanou stříbrnou olympijskou medaili. V roce 1992 startoval na olympijských hrách v Barceloně ve velterové váze a opět se dokázal na vrchol připravit. V souboji o první místo ve skupině porazil v pátém kole Íránce Amír'rezu Chádema o bod a ve finále mu stačil jediný bod k vítězství nad Američanem Kenny Mondayem. Získal zlatou olympijskou medaili. V roce 1993 získal svůj jediný titul mistra světa v kanadském Torontu. V roce 1996 startoval na olympijských hrách v Atlantě a opět předváděl své pasivní zápasnické umění. Ve finále však prohrál s vycházející hvězdou Buvajsarem Sajtijevem a získal stříbrnou olympijskou medaili. Sportovní kariéru ukončil v roce 1997. Věnuje se trenérské práci. Řadu let byl hlavním trenérem jihokorejské volnostylařské reprezentace.\n\n"}
{"id": "932593", "url": "https://cs.wikipedia.org/wiki?curid=932593", "title": "Prasátko Olivie", "text": "Prasátko Olivie\n\nPrasátko Olivie je smyšlená postava ze série dětských knih napsaných a ilustrovaných Ianem Falconerem.\nKdyž výtvarník a scénograf Ian Falconer poprvé spatřil svou novorozenou neteř, která se nikoli náhodou jmenuje Olivie, jeho život se od základů změnil. „Prostě mě uchvátila,“ řekl v rozhovoru pro webovou stránku knihkupectví Barnes & Noble. „Chtěl jsem jí vyrobit dárek, a tak jsem se pustil do práce na téhle knížce.“\nZ dárku pro neteř se vyklubala první v řadě široce oblíbených dětských knih. Úspěch se ale nedostavil přes noc. Falconer knihu poslal nejprve do jedné manhattanské agentury. Literárního agenta okouzlilo provedení ilustrací, ale autorovi doporučil, aby navázal spolupráci s nějakým profesionálním spisovatelem. „A tak jsem knížku radši strčil do šuplíku,“ vysvětlil Ian Falconer. „O několik let později mi zavolala Anne Schwartzová z nakladatelství Simon & Schuster. Líbila se jí moje práce pro časopis The New Yorker a zeptala se mě, jestli bych nechtěl napsat knížku pro děti. Tak jsem jí ukázal Olivii.“ Naštěstí Anne Schwartzová pochopila, jaký má Falconerovo rázné prasátko potenciál, a jeho úplně první knihu vydala.\nAčkoli nápad na knihu vnukla Falconerovi jeho neteř, podoba prasátka byla inspirována jinou Olivií, a sice jistou Olivií Babcockovou. Když se blogeři ze stránky Kids Book Buzz Iana Falconera na Children’s Book Tour ve Wisconsinu zeptali, čím se při ilustrování inspiroval, odpověděl: „Stejně jako většině autorů se mi kreslí líp, když ilustrace zakládám na něm ze svého okolí, a nevycházím čistě a jen ze své představivosti. Skici prasátka Olivie jsem několik týdnů předělával, až jsem jednoho dne narazil na děvče, o jejíž vzhled jsem se při kreslení mohl opřít, aniž bych v návrzích musel provádět nějaké zásadní změny. Čirou náhodou se ta dívka taky jmenovala Olivie.“\nOlivie není jedinou postavou Falconerových knížek, jejíž předlohou je skutečná osoba. Autor tvrdí, že všichni členové prasečí rodiny jsou založeni na příbuzných jeho sestry.\nSérie ve světě dětských obrázkových knih vyčnívá především svým strohým minimalismem. Falconer se při ilustrování inspiroval stylem Dr. Seusse a rozhodl se doprovodit příběhy úspornými černobílými obrázky příležitostně zvýrazněnými červenou barvou a obohacenými skutečnými díly od slavných umělců, například Degase a Pollocka. Každá knížka navíc k původní černé, bílé a červené přidává novou barvou, která jí propůjčuje charakteristickou podobu.\nPodobně minimální je i příběh líčící kousky hyperaktivního selátka, které pokouší maminčinu trpělivost neustálým prozpěvováním, čmáráním po zdech, tancováním a všeobecně dětinským chováním. „Není to úplný spratek, ale ano, leccos jí projde,“ řekl Falconer o svém výtvoru. „Dělá si, co chce, vyvolává chaos, a stejně jí to prochází. Všechno, co tropí, je totiž zajímavé. Podle mě by Olivie měla mít k ostatním trochu víc ohledu, ale pak by s ní nebyla ani zdaleka taková legrace.“\nDěti ani dospělí rozhodně nepřehlédli, jak je prasátko Olivie zábavné. Díky jejich neutuchajícímu zájmu se první kniha \"Olivie\" (2000) umístila na seznam nejprodávanějších knížek deníku The New York Times, získala ocenění Caldecott Honor za výjimečné ilustrace a vynikající způsob přiblížení příběhu dětem formou obrázků (2001), v roce 2007 se dostala na seznam amerických učitelů „Top 100 dětských knih“ (National Education Association) a v roce 2012 do žebříčku „Top 100 obrázkových knih všech dob“ (School Library Journal).\nO rok později vyšla druhá kniha \"Olivie zachraňuje cirkus\", ve které si oblíbené prasátko vymýšlí báchorky o krocení lvů a chůzi po provaze a která obdržela cenu Book Sense pro nejlepší dětskou ilustrovanou knihu roku 2002.\nDalší rok přibyla hned dvě dobrodružství – \"Olivia’s Opposites\" (Oliviiny protiklady) a \"Olivia Counts\" (Olivie počítá), v nichž prasátko udílí malým čtenářům neocenitelné lekce. V \"Olivia… and the Missing Toy\" (Olivie a ztracená hračka, 2003) si hraje na detektiva.\nV potřeštěném dobrodružství \"Olivia Forms a Band\" (Olivie zakládá kapelu) nadělá Olivie doposavad nebývalou neplechu, když se rozhodne založit hudební skupinu o jednom členu a jako nástroje použít věci posbírané všude po domě. Knížka je v sérii průkopnická tím, že do palety barev přidává odstíny modři.\nVšechny knihy se vyznačují Falconerovým charakteristickým humorem a nezaměnitelným výtvarným stylem.\n\nSkutečná Olivie na popularitu selátka reaguje jako pravá celebrita. „Jednou jsem seděl na autogramiádě v Connecticutu a někdy v polovině se objevila Olivie s rodiči, jen tak, aby mě pozdravila,“ vypráví Falconer. „Tehdy jí bylo asi pět. Zničehonic si sedla a začala se taky podepisovat, protože měla dojem, že se to sluší.“\n\nKnihy o Olivii byly přeloženy do mnoha jazyků: francouzštiny, němčiny, španělštiny, portugalštiny, italštiny, nizozemštiny, čínštiny, japonštiny, dánštiny, švédštiny, finštiny, ruštiny, hebrejštiny, latiny a v roce 2013 konečně i do češtiny.\n\nV roce 2008 navázaly kabelová televize Nickelodeon a produkční společnost Chorion spolupráci a přetvořily úspěšnou knižní řadu v britsko-americký dětský animovaný televizní seriál \"Olivia\" (též známý jako \"Welcome to the World of the Pig Olivia\"). Počítačově generovaný 3D seriál byl produkován animačním studiem Brown Bag Films, které získalo nominaci na cenu Americké filmové akademie. Vysílání začalo 26. ledna 2009. První dvě série mají dohromady 33 epizod.\nSeriál lze zhlédnout v Americe, Británii a Irsku, ve Francii, v Norsku, Švédsku, Nizozemsku, Polsku, Maďarsku, Kanadě i Latinské Americe. Pořad vyhrál stříbrné ocenění \"Parents' Choice Award\" za pozitivní příběhovou linii a postavy.\n\nV roce 2006 se Olivie stala jednou z osmi literárních postav, které se objevily na speciálních \"poštovních známkách\" vydaných americkou poštovní službou v rámci série „oblíbená zvířátka z knížek pro děti“.\nV roce 2011 se Chorion spojila s vývojářskou společností Polin8 Media a vytvořila interaktivní aplikaci pro iPad nazvanou \"„Olivia Acts Out“\" (Olivie a školní besídka). Aplikaci lze zakoupit v internetovém obchodě iTunes.\nOlivie se dá také pořídit jako plyšová hračka, karnevalový kostým, k dostání jsou dekorace, náramky, oblečení a mnoho dalších věcí s jejími motivy.\n\nČeská stránka prasátka Olivie https://web.archive.org/web/20150927153040/http://prasatkoolivie.cz/\nAnglická stránka prasátka Olivie https://web.archive.org/web/20130831211929/http://www.oliviathepiglet.com/\n"}
{"id": "932595", "url": "https://cs.wikipedia.org/wiki?curid=932595", "title": "Model nebezpečí", "text": "Model nebezpečí\n\nModel nebezpečí je jednou z teorií o tom, jak funguje imunitní systém. Je založen na domněnce, že imunitní systém nerozeznává mezi tím, co je organismu vlastní a co je mu cizí, ale spíše mezi tím, co pro něj může být hrozbou a co je naopak bezpečné.\n\nPrvní teorii, jak imunitní systém funguje, navrhl v roce 1959 F. M. Burnet. Ten předpokládal, že imunitní systém rozpoznává struktury organismu vlastní, které jsou tolerovány, a struktury organismu cizí, které jsou napadány a ničeny. Za nejdůležitější buňky pro fungování imunitního systému Burnet pokládal B-lymfocyty, u kterých předpokládal aktivaci po rozpoznání jakékoliv cizí struktury. Později se však zjistilo, že B-lymfocyt k aktivaci potřebuje kostimulační signály dodávané aktivovanými CD4+ T lymfocyty, které zase ke své aktivaci potřebují kostimulační signály od antigen prezentujících (APC) buněk. Burnetův model vlastního a cizího byl poté upravován na základě těchto zjištění. Jelikož se však zjistilo, že antigen prezentující buňky nerozpoznávají antigen specificky a mimoto také rozpoznávají vlastní struktury, pozbyla teorie organismu vlastních a cizích struktur platnosti. V roce 1989 proto Charles Janeway navrhl nový model fungování imunitního systému založený na představě, že antigen prezentující buňky jsou aktivovány přes PRR receptory (z angl. „\"pattern recognition receptors\"“), které rozpoznávají evolučně konzervované struktury na povrchu bakterií nazvané PAMP (z angl. „pathogen-associated molecular patterns) neboli s patogeny asociované molekulární vzory. Tyto struktury pak vnímají jako infekční organismu cizí struktury a dochází k aktivaci APC buňky. Naproti tomu vlastní struktury jsou vnímány jako neinfekční, tudíž k žádné reakci imunitního systému nedochází. Ani jeden z těchto modelů však nedokáže vysvětlit jevy jako je necytopatogenní virová infekce, rejekce štěpu po transplantaci nebo protinádorová imunita.\n\nRoku 1994 byl Polly Matzingerovou navržen nový imunologický model, tzv. model nebezpečí (angl. „\"Danger model\"“). Imunitní systém dle Polly Matzingerové nerozlišuje mezi strukturami organismu vlastními a cizími, ale rozpoznává bezpečné struktury od nebezpečných jako jsou molekuly patogenů a stresové signály (tzv. alarminy) uvolňované ze stresovaných či poškozených buněk, které indikují narušenou homeostázu organismu.\n\nDle této teorie jsou pro rozvoj imunitní reakce nejdůležitější normální tkáně. V případě, že je buňka jakékoliv tkáně stresována (tzn.: v případě zranění, infekce, onkogenní transformace, atd.), začne vystavovat na svém povrchu či aktivně sekretovat nekonvenční sekreční dráhou molekuly nazývané DAMP (z angl. \"danger/damage associated molecular patterns\") neboli s nebezpečím/poškozením asociované molekulární vzory. DAMP se také dostávají do extracelulárního prostoru ve chvíli, kdy buňka zemře určitými typy buněčné smrti jako jsou například pyroptóza, pyronekróza či nekróza. Naopak pokud buňka zemře tzv. imunologicky tichou smrtí neboli apoptózou, k uvolnění DAMP nedochází. DAMP jsou molekuly, které se za fyziologických podmínek v extracelulárním matrixu nevyskytují či dojde k jejich degradaci a špatnému prostorovému uspořádání díky silně oxidativnímu prostředí mimobuněčného prostoru. Mezi DAMP patří například DNA, RNA, kyselina hyaluronová, proteiny teplotního šoku, ATP, krystaly kyseliny močové, oxidované lipidy, denaturované proteiny, CD40L a také cytokiny jako jsou interferony, interleukiny, atd.\nDAMP jsou společně s PAMP nazývány alarminy a jsou rozpoznávány PRR receptory na povrchu antigen prezentujících buněk. Mezi PRR receptory řadíme například TLR (z angl. „\"Toll-like receptor\"“), NLR (z angl. „\"nucleotide oligomerization domain (NOD)-like receptor\"“) či C-lektinové receptory. Tyto receptory se nenacházejí pouze na buněčné membráně, ale i v cytoplazmě či v membráně endozómů a endolysozómu. Stimulace PRR receptorů vede k aktivaci antigen prezentující buňky, která zpracuje antigen a vystaví jej na svém povrchu společně s dalšími kostimulačními molekulami pro CD4+ T lymfocyty.\n\nModel nebezpečí tak přinesl úplně nový pohled na adaptivní a vrozenou imunitu. V minulosti byla vrozené imunitě přisuzována jen malá důležitost v rámci celého imunitního systému, kdežto adaptivní část imunity byla považována za nejdůležitější a nejefektivnější. Dle modelu nebezpečí však bez reaktivity buněk vrozené imunity není možná žádná reakce buněk imunity adaptivní, jelikož antigen prezentující buňky (jako např. dendritické buňky) spadající do vrozené části imunity jsou esenciální pro aktivaci buněk adaptivní části imunity, tedy T a B-lymfocytů.\n"}
{"id": "932596", "url": "https://cs.wikipedia.org/wiki?curid=932596", "title": "Seznam kulturních památek ve Skalné", "text": "Seznam kulturních památek ve Skalné\n\n"}
{"id": "932598", "url": "https://cs.wikipedia.org/wiki?curid=932598", "title": "Seznam kulturních památek v Hranicích (okres Cheb)", "text": "Seznam kulturních památek v Hranicích (okres Cheb)\n\n"}
{"id": "932599", "url": "https://cs.wikipedia.org/wiki?curid=932599", "title": "Seznam kulturních památek v Lubech", "text": "Seznam kulturních památek v Lubech\n\n"}
{"id": "932601", "url": "https://cs.wikipedia.org/wiki?curid=932601", "title": "US Open 2013 – ženská čtyřhra", "text": "US Open 2013 – ženská čtyřhra\n\nObhájcem titulu v soutěži ženské čtyřhry na US Open 2013 byl italský pár Sara Erraniová a Roberta Vinciová, který ve čtvrtfinále nestačil na sestry Serenu a Venus Williamsovy.\n\nDo soutěže nastoupilo celkem šedesát čtyři párů. Každá z vítězek si do žebříčku WTA připsala 2 000 bodů a dvojice si rozdělila částku 460 000 dolarů.\n\nVítězem se stala pátá nasazená dvojice Andrea Hlaváčková a Lucie Hradecká z České republiky, která ve finále zdolala australské turnajové osmičky Ashleigh Bartyovou hrající po boku Casey Dellacquové.\n\nPrvní breakové možnosti získaly v sedmém gamu úvodní sady Australanky, kterým se podařilo vzít podání Hradecké. Náskok 5–3 však nepotvrdily a v další hře následoval re-break českého páru. První set si připsaly osmé nasazené až v tiebreaku poměrem míčů 7:4.\n\nV úvodu druhé sady přišla Hlaváčková o podání. Soupeřky však nevyužily šanci na vedení, když v následujícím gamu ztratily vlastní servis čistou hrou. Následovala šňůra pěti her českého páru, jenž po hladkém průběhu vyrovnal stav utkání na 1–1.\n\nO vítězkách US Open tak rozhodlo třetí dějství, v němž za stavu 3–3 na gamy neudržely Australanky servis. V další hře se však do utkání vrátily, když také Hradecká prohrála podání. Následné třetí prolomené podání v řadě se stalo klíčovým. Český pár využil během deváté hry jednu z výhod a ujal se vedení 5–4. Hlaváčková poté utkání i soutěž ženské čtyřhry ukončila vítězným gamem.\n\nHradecká s Hlaváčkovou získaly na US Open premiérový titul v ženské čtyřhře, a po výhře na French Open 2011, druhý grandslam v této soutěži. Hlaváčková navíc triumfovala také ve smíšené čtyřhře spolu s Bělorusem Maxem Mirným. Při slavnostním ceremoniálu na dvorci Arthura Ashe, kde šampiónky obdržely pohár z rukou Chandy Rubinové, Hlaváčková uvedla: „\"Je to úžasné. Nedokážu uvěřit tomu, že jsem tenhle týden vyhrála dva grandslamy\"“. \n\nVítězky se tak staly historicky první výhradně českou dvojicí, včetně československých hráček, která triumfovala v ženské čtyřhře US Open od jejího prvního ročníku konaného v roce 1889.\n\nSedmnáctiletá Bartyová a její spoluhráčka Dellacquová prohrály i třetí finále ženského grandslamového debla v sezóně 2013, když poraženy odešly již z bojů o titul na Australian Open a ve Wimbledonu.\n\n\n"}
{"id": "932604", "url": "https://cs.wikipedia.org/wiki?curid=932604", "title": "Jurij Kondakov", "text": "Jurij Kondakov\n\nJurij Georgijevič Kondakov ( ; * 27. listopadu 1951 Lesnoj, Ruská SFSR) je bývalý sovětský rychlobruslař.\n\nNa mezinárodních závodech debutoval v roce 1972, kdy vyhrál Mistrovství světa juniorů. O rok později premiérově startoval na seniorském Mistrovství světa ve víceboji, na kterém skončil na 11. místě. V roce 1974 byl na světovém vícebojařském šampionátu šestý, při své premiéře na evropském mistrovství byl osmý. Svoji první medaili, bronzovou, získal na Mistrovství světa ve víceboji 1975, evropský šampionát dokončil téhož roku jako šestý. Na Zimních olympijských hrách 1976 vybojoval v závodě na 1500 m stříbrnou medaili. V dalších letech startoval především na domácích závodech, zúčastnil se však zimní olympiády 1980, kde patnáctistovku zvládl v pátém nejrychlejším čase. Poslední závod absolvoval v roce 1982.\n"}
{"id": "932609", "url": "https://cs.wikipedia.org/wiki?curid=932609", "title": "Mistrovství světa v atletice do 17 let 2007", "text": "Mistrovství světa v atletice do 17 let 2007\n\n5. mistrovství světa v atletice do 17 let se uskutečnilo ve dnech 11. července – 15. července 2007 v moravském městě Ostravě.\n"}
{"id": "932610", "url": "https://cs.wikipedia.org/wiki?curid=932610", "title": "Sander Boschker", "text": "Sander Boschker\n\nSander Bernard Jozef Boschker (* 20. října 1970, Lichtenvoorde, Nizozemsko) je bývalý nizozemský fotbalový brankář, který ukončil kariéru v nizozemském klubu FC Twente. Jedenkrát ve své kariéře nastoupil za A-tým nizozemské reprezentace.\n\nBoschker celou svou kariéru s výjimkou jedné sezóny odehrál v klubu FC Twente. Pouze v ročníku 2003/04 působil v Ajaxu Amsterdam, kde ale neodchytal ani jedno ligové utkání (přednost tehdy dostával mladý Maarten Stekelenburg, nová naděje z akademie Ajaxu). Ajax v této sezóně zrovna vyhrál Eredivisii. Po skončení sezóny se brankář vrátil do Twente.\n\nS FC Twente Boschker vyhrál ligovou soutěž Eredivisie v sezóně 2009/10 a dvakrát nizozemský fotbalový pohár (2000/01 a 2010/11).\n\nPo vítězné klubové sezóně 2009/10 jej nizozemský reprezentační trenér Bert van Marwijk nominoval na Mistrovství světa 2010 v Jihoafrické republice, kde Nizozemsko získalo stříbrné medaile po porážce 0:1 ve finále se Španělskem. Na samotném šampionátu neodchytal ani jedno utkání.\n\nV nizozemském reprezentačním A-mužstvu debutoval v přátelském zápase proti Ghaně 1. června 2010 v Rotterdamu (přípravný zápas před světovým šampionátem), kde vystřídal v bráně o poločase Michela Vorma. Překonal jej pouze v 78. minutě Asamoah Gyan, Nizozemsko zvítězilo 4:1. Boschker se tímto stal historicky nejstarším debutantem v nizozemské seniorské reprezentaci – ve věku 39 let a 224 dní. Bylo to zároveň jeho jediné vystoupení v reprezentaci.\n\n"}
{"id": "932619", "url": "https://cs.wikipedia.org/wiki?curid=932619", "title": "Diskografie Rogera Daltreyho", "text": "Diskografie Rogera Daltreyho\n\nToto je sólová diskografie britského rockového hudebníka Rogera Daltreyho. Pro jeho diskografii s The Who vizte Diskografie The Who.\n"}
{"id": "932621", "url": "https://cs.wikipedia.org/wiki?curid=932621", "title": "Mistrovství světa v atletice do 17 let 2009", "text": "Mistrovství světa v atletice do 17 let 2009\n\n6. mistrovství světa v atletice do 17 let se uskutečnilo ve dnech 8. července – 12. července 2009 v italském městě Brixen.\n"}
{"id": "932623", "url": "https://cs.wikipedia.org/wiki?curid=932623", "title": "Edwin Abbott Abbott", "text": "Edwin Abbott Abbott\n\nEdwin Abbott Abbott (20. prosince 1838, Marylebone, Spojené království – 12. října 1926, Londýn, Spojené království) byl anglický učitel, spisovatel a teolog, znám je především jako autor novely \"Plochozemě\" (1884).\n\nEdwin Abbott Abbott byl nejstarším synem Edwina Abbotta (1808–1882), ředitele Philological School na Marylebone Road, a jeho manželky Jane Abbottové (1806–1882). Edwin Abbott a Joan Abbottová byli bratranec a sestřenice z prvního kolene.\nEdwin Abbott Abbott studoval na City of London School a St John's College při Univerzitě v Cambridgi, kde získal nejvyšší možné vyznamenání v oborech klasická studia, matematika a teologie a stal se členem správní rady své koleje. V roce 1862 byl vysvěcen na kněze a roku 1865, poté co působil jako ředitel na King Edward's School v Birminghamu, vystřídal v raném věku šestadvaceti let G. F. Mortimera na pozici ředitele City of London School. Zde měl na starosti vzdělávání budoucího ministerského předsedy H. H. Asquitha.\n\nV roce 1876 byla Abbottovi svěřena povinnost přednést jednu z takzvaných Hulsean Lectures, přednášek zahájených roku 1820 na Univerzitě v Cambridgi a majících za cíl „předkládat důkazy zjeveného náboženství, pravdivosti a výjimečnosti křesťanství, proroctví a zázraků, uvádět přímé či nepřímé argumenty na podporu těchto, a konečně zabývat se náročnějšími texty nebo méně známými částmi Písma svatého“. Roku 1889 odešel na odpočinek a začal se věnovat svým literárním a teologickým zájmům.\n\nAbbottovy liberální teologické sklony se projevovaly jak v jeho názorech na vzdělávání, tak v jeho knihách. Jeho \"Shakesperian Grammar\" (1870) představovala neocenitelný přínos pro anglickou filologii. Roku 1885 publikoval životopis Francise Bacona. Mezi jeho teologické spisy patří tři anonymně vydané náboženské romány - \"Philochristus\" (1878), v němž se Abbott snažil vzbudit zájem o četbu evangelií, \"Onesimus\" (1882) a \"Silanus the Christian\" (1908).\n\nO něco zásadnější dílo představuje anonymní teologická diskuze \"The Kernel and the Husk\" (1886), \"Philomythus\" (1891), kniha \"The Anglican Career of Cardinal Newman\" (1892) a článek \"The Gospels\" zveřejněný v devátém vydání Encyclopædie Britannicy. Kritické názory, které Abbott v textu vyjádřil, vyvolaly v anglickém teologickém prostředí značný rozruch. Mimo to napsal \"St Thomas of Canterbury, his Death and Miracles\" (1898), \"Johannine Vocabulary\" (1905) a \"Johannine Grammar\" (1906).\nAbbott byl také autorem vzdělávacích učebnic, mimo jiné učebnice latiny vydané v roce 1989 pod názvem \"Via Latina: First Latin Book\", jež se v rámci britského vzdělávacího systému používala po celém světě.\n\nAbbottovým nejznámějším dílem je novela z roku 1884 \"Plochozemě – Román mnoha rozměrů\" (Flatland - A Romance of Many Dimensions), která pojednává o dvourozměrném světě a zabývá se podstatou dimenzí. Bývá často zařazována do kategorie science fiction, lépe ji ale vystihuje označení „matematická fikce“. Popularita \"Plochozemě\" vzrostla s příchodem moderní science fiction v padesátých letech dvacátého století, a to především mezi fanoušky science fiction a kyberpunku. Novela inspirovala vznik mnoha dalších děl, včetně knižních pokračování a krátkometrážních snímků.\n\nTento román byl v roce 2013 přeložen do češtiny, tedy po 129 letech.\n\n"}
{"id": "932626", "url": "https://cs.wikipedia.org/wiki?curid=932626", "title": "Bourbon-Obojí Sicílie", "text": "Bourbon-Obojí Sicílie\n\nDynastie Bourbon-Obojí Sicílie je jedna z vedlejších italských větví rodu španělských králů Bourbon-Anjou.\n\nPrvním Bourbonem na sicilském a neapolském trůnu byl Filip V. Španělský, který v obou království formálně vládl mezi roky 1700 a 1713, kdy probíhala válka o španělské dědictví. Po sepsání Utrechtského míru bylo Neapolské království mezi roky 1713 a 1735 pod nadvládou rakouských Habsburků, zatímco Sicilské náleželo od 1713 do 1720 rodu Savojských, následně do 1735 také rakouským Habsburkům. Obě království přešly pod Bourbonskou dynastii znovu v roce 1735, kdy je získal Karel Bourbonský (dřívější parmský vévoda a pozdější španělský král). Ten v obou území vládl do roku 1759, kdy nastoupil na španělský trůn. Jihoitalská království předal svému třetímu synu Ferdinandu I. Neapolsko-Sicilskému, který založil dynastii Bourbon-Obojí Sicílie.\n\nFerdinand byl sicilským králem až do roku 1816 (jako \"Ferdinand III. Sicilský\"), neapolským (pod jménem \"Ferdinand IV. Neapolský\") pak taktéž do roku 1816 s krátkou výjimkou roku 1799 a období napoleonských válek (1806–1815). V roce 1816 spojil obě království v jedno Království obojí Sicílie. Jeho potomci zde vládli až do roku 1861, kdy se území začlenilo do nově vznikajícího Italského království v procesu sjednocení Itálie.\n\nNásledující rodokmen dynastie Bourbon-Obojí Sicílie uvádí jen ty členy, kteří se narodili před zánikem království obojí Sicílie (1861). Králové Obojí Sicílie (resp. král sicilský a neapolský) jsou zvýrazněni tučným písmem.\n\nFerdinand I. Neapolsko-Sicilský (1751–1825), král neapolský a sicilský ∞ Marie Karolína Habsbursko-Lotrinská (1752–1814), dcera rakouské císařovny Marie Terezie (1717–1780)\n\n"}
{"id": "932628", "url": "https://cs.wikipedia.org/wiki?curid=932628", "title": "Naučná stezka Jánské kameny", "text": "Naučná stezka Jánské kameny\n\nNaučná stezka Jánské kameny byla vybudována v Lužických horách na katastru obce Krompach roku 2006. Je dlouhá zhruba 1 km, má čtyři zastavení s informačními tabulemi a vyznačená odpovídajícím značením Klubu českých turistů.\n\nNaučnou stezku vč. informačních tabulí a úpravy stanovišť na trase vybudovalo občanské sdružení Jánské kameny – Johanbisstein s pomocí řady subjektů v letech 2005 až 2006. Je určena pouze pro pěší turisty, dlouhá 1000 metrů a není fyzicky náročná. Vede lesem a při skalách.\nJednotlivé informační tabule seznamují turisty – čtenáře s lokalitou, její historií, květenou, faunou, geologií. Texty jsou psány česky i německy a jsou doplněny fotografiemi. \n\nStezka v lokalitě Jánské kameny je propojena značením podle regulí Klubu českých turistů, čtverec se středním pruhem v zelené barvě, plus kovové směrovky. Začátek stezky je napojen na žlutě značenou turistickou trasu sestupující ze saské osady Hain patřící k Oybinu do jižně ležící české obce Krompach. \n\n\n"}
{"id": "932631", "url": "https://cs.wikipedia.org/wiki?curid=932631", "title": "Jin Ling", "text": "Jin Ling\n\nJin Ling je ruská, původně čínská značka cigaret. V obnovené ruské verzi je značka jako první navržená výhradně k pašování a je celními správami EU nejčastěji zadržovaná. Vyrábí se v Rusku, na Ukrajině a frančízově i v Moldavsku. Cigarety jsou vyráběny legálně, ale výhradně pro nelegální trhy EU za účelem obejít vysoké daně z cigaret, tzn. relativně snadno je lze nelegálně koupit např. v Česku, zatímco v Rusku vůbec. Ústřední firma sítě továren vyrábějících Jin Ling sídlí v Kaliningradu a jmenuje se \"Балтийская табачная фабрика\" (Baltic Tobacco Factory, Baltský tabákový závod).\n\nCigarety původně vyráběla státní čínská firma \"Nanjing Tobacco Company\", přičemž Jin Ling je staré jméno města Nanking. Čína vyměňovala tyto cigarety za ruské strojní zařízení. Potom, co tento obchod skončil, byla značka znovu uvedena na trh až Baltským tabákovým závodem v roce 1997.\n\nDesign krabičky je rozvržením, barvou a písmem podobný cigaretám Camel, místo velblouda je pak vyobrazeno zvíře podobné kamzíkovi bělákovi nebo muflonovi. Kuřáci hodnotí kvalitu těchto cigaret jako slušný průměr, poměr kvalita/cena hodnotí vzhledem k nízké ceně jako vynikající. Jsou to dobré cigarety a jsou šílený \n"}
{"id": "932632", "url": "https://cs.wikipedia.org/wiki?curid=932632", "title": "Ladislav Effenberk", "text": "Ladislav Effenberk\n\nLadislav Effenberk (* 21. října 1955 Pardubice) je český politik, od roku 2010 starosta města Holic (starostou byl už v letech 1994 až 2006) a v letech 2000 až 2016 zastupitel Pardubického kraje, člen ČSSD.\n\nVystudoval obor učitelství pro střední školy (aprobace matematika - chemie) na Přírodovědecké fakultě Univerzity Palackého v Olomouci (získal titul Mgr.). V 80. letech pracoval jako středoškolský učitel. Nejdříve na Střední průmyslové škole elektrotechnické v Pardubicích (1981 až 1984), pak na SOU chemickém v Pardubicích (1984 až 1986) a nakonec se vrátil na SPŠE v Pardubicích (1986 až 1990). Zároveň byl v letech 1990 až 1994 místostarostou města, v letech 1994 až 2006 starostou města, v letech 2006 až 2010 opět místostarostou a od roku 2010 je opět starostou města.\n\nLadislav Effenberk je rozvedený a má dva syny.\n\nV roce 1990 vstoupil do ČSSD. V komunálních volbách v roce 1990 byl zvolen do Zastupitelstva města Holic. Mandát zastupitele obhájil i v komunálních volbách v roce 1994, v komunálních volbách v roce 1998, v komunálních volbách v roce 2002, v komunálních volbách v roce 2006 a v komunálních volbách v roce 2010.\n\nDo vyšší politiky vstoupil, když byl v krajských volbách v roce 2000 za ČSSD zvolen zastupitelem Pardubického kraje. Mandát obhájil i v krajských volbách v roce 2004 a v krajských volbách v roce 2008. V krajských volbách v roce 2012 sice neuspěl a stal se prvním náhradníkem, ale už v prosinci 2012 rezignoval Milan Fajfr na post krajského zastupitele a Effenberk se tak stal znovu zastupitelem. Ve volbách v roce 2016 však svůj mandát neobhájil, opět se stal prvním náhradníkem.\n\nVe volbách do Poslanecké sněmovny PČR v roce 2013 kandidoval v Pardubickém kraji jako lídr ČSSD, ale neuspěl (vlivem preferenčních hlasů totiž klesl až na třetí pozici a přeskočili jej Pavel Havíř a Jan Chvojka).\n"}
{"id": "932634", "url": "https://cs.wikipedia.org/wiki?curid=932634", "title": "Hirokazu Jasuhara", "text": "Hirokazu Jasuhara\n\nHirokazu Jasuhara ( ; * 12. října 1965) je japonský návrhář videoher a druhý viceprezident Sonic Teamu. \n\nNavrhl gameplay a levely většiny prvních videoher série Sonic the Hedgehog pro Sega Mega Drive na základě technických dem a enginu naprogramovanému Júdžim Nakou (中 裕司) a postav navržených Naotem Óšimou (大島 直人). Přestože Jasuhara a Óšima zastávali klíčové tvůrčí role, byl to programátor Naka, který byl mainstreamovým herním tiskem označen za tvůrce Sonica. Jasuhara zůstal u značky do roku 1994, ačkoliv ještě pracoval na Sonic 3D Blast v roce 1995, Sonic Xtreme v roce 1996 a Sonic R v roce 1997 a zůstal u Sonic Teamu do roku 2002. Pak se připojil k týmu Naughty Dog, kde pracoval na sériích Jak and Daxter a Uncharted, zde se opět setkal s bývalým zaměstnancem Segy Markem Cernym, který byl vedoucím designu ve společnosti Namco Bandai Games America. V dubnu 2012 se Jasuhara připojil ke společnosti Nintendo, kde přijal místo v jeho vývojářském týmu Nintendo Software Technology.\n"}
{"id": "932638", "url": "https://cs.wikipedia.org/wiki?curid=932638", "title": "Orlando Engelaar", "text": "Orlando Engelaar\n\nOrlando Wensley Engelaar (* 24. srpna 1979, Rotterdam, Nizozemsko) je nizozemský fotbalový záložník a bývalý reprezentant, který působí v klubu FC Twente. Se svou výškou 196 cm je silný v hlavičkových soubojích i zakončování hlavou.\nMimo Nizozemska působil v Belgii, Německu a Austrálii.\n\nV Nizozemsku hrál profesionálně za kluby NAC Breda, FC Twente a PSV Eindhoven. Působil ještě v belgickém KRC Genk a německém FC Schalke 04.\n\nPo skončení čtyřletého kontraktu s PSV Eindhoven podepsal 9. srpna 2013 jako volný hráč smlouvu s australským klubem Melbourne Heart.\n\nV nizozemském reprezentačním A-mužstvu debutoval v přátelském zápase proti Jižní Koreji 2. června 2007 (výhra Nizozemska 2:0).\n\nTrenér Marco van Basten jej vzal na Mistrovství Evropy 2008 v Rakousku a Švýcarsku, kde Nizozemsko vypadlo ve čtvrtfinále s Ruskem. Engelaar nastoupil ve všech zápasech \"Oranjes\" na šampionátu.\n\nNový reprezentační trenér Bert van Marwijk jej nevzal na Mistrovství světa 2010 v Jihoafrické republice, ačkoli byl Engelaar členem širší nizozemské soupisky.\n\n"}
{"id": "932639", "url": "https://cs.wikipedia.org/wiki?curid=932639", "title": "Jevgenij Igorjevič Kissin", "text": "Jevgenij Igorjevič Kissin\n\nJevgenij Igorjevič Kissin (\"rusky\": Евге́ний И́горевич Ки́син, * 10. října 1971 Moskva) je ruský klavírista, interpretující klasickou hudbu.\n\nNarodil se v ruské židovské rodině. Už jako zázračné dítě získal mezinárodní ohlas. Od roku 2002 je britským občanem. Od roku 2017 žije v Praze.\n\nJe známý zejména interpretací skladeb skladatelů romantismu, například Frédérica Chopina nebo Ference Liszta a v neposlední řadě ruského skladatele Sergeje Rachmaninova. Umělec patří k nejvýznamnějším klavíristům světa. Koncertuje na všech kontinentech a jeho nahrávky získaly několik hudebních ocenění, včetně ceny \"Grammy\" a \"Hudební ceny Herberta von Karajana\".\n\n"}
{"id": "932649", "url": "https://cs.wikipedia.org/wiki?curid=932649", "title": "Veselka (Troubsko)", "text": "Veselka (Troubsko)\n\nVeselka je vesnice, součást obce Troubsko v okrese Brno-venkov v Jihomoravském kraji. Je jednou ze základních sídelních jednotek Troubska. Nachází se v katastru Troubska, od vlastní obce ji odděluje dálnice D1. Název pochází od hospody Na Veselce z 15. století. Veselkou prochází silnice II/602, nachází se zde zvonice. Zástavba Veselky je zcela srostlá s ulicí Pod Vinohrady, patřící k sousední obci Popůvkám.\n\nProjíždí tudy autobusy linek IDS JMK číslo 400, 401, 402.\n"}
{"id": "932650", "url": "https://cs.wikipedia.org/wiki?curid=932650", "title": "Seznam kulturních památek v Batelově", "text": "Seznam kulturních památek v Batelově\n\n"}
{"id": "932653", "url": "https://cs.wikipedia.org/wiki?curid=932653", "title": "Seznam kulturních památek v Nové Říši", "text": "Seznam kulturních památek v Nové Říši\n\n"}
{"id": "932655", "url": "https://cs.wikipedia.org/wiki?curid=932655", "title": "Seznam kulturních památek ve Větrném Jeníkově", "text": "Seznam kulturních památek ve Větrném Jeníkově\n\n"}
{"id": "932658", "url": "https://cs.wikipedia.org/wiki?curid=932658", "title": "Seznam kulturních památek v Nové Pace", "text": "Seznam kulturních památek v Nové Pace\n\n"}
{"id": "932661", "url": "https://cs.wikipedia.org/wiki?curid=932661", "title": "Seznam kulturních památek v Lázních Bělohrad", "text": "Seznam kulturních památek v Lázních Bělohrad\n\n"}
{"id": "932673", "url": "https://cs.wikipedia.org/wiki?curid=932673", "title": "Castrop-Rauxel", "text": "Castrop-Rauxel\n\nCastrop-Rauxel je město v německé spolkové zemi Severní Porýní-Vestfálsko. Leží v zemském okrese Recklinghausen ve vládním obvodu Münster. Nachází se v severní části průmyslové oblasti Porúří a svou polohou je součástí Metropolitního regionu Porýní-Porúří. Severní částí města protéká řeka Emscher a kanál Rýn-Herne. V okolí Castrop-Rauxelu se nachází několik dalších měst, na východě Dortmund, na jihu Bochum, západně leží Herne a na severu se rozprostírají města Recklinghausen, Datteln a Waltrop. V roce 2012 zde žilo přes 74 tisíc obyvatel.\n\nOd počátku 1. století až do období 5. století žily na území dnešního města germánské kmeny, které zde měly své opevnění. První zmínka o sídle Villa Castrop se v dokumentech objevuje v roce 834. Roku 1484 vévoda Johann II. z Kleve zavedl chartu práv a svobod občanů. V roce 1902 bylo samotné město Castrop spojeno se dvěma obcemi Behringhausen a Obercastrop a došlo tak k jeho rozšíření. 1. dubna 1926 vznikl Castrop-Rauxel sloučením města Castrop, obce Rauxel a obcí Bövinghausen, Frohlinde, Merklinde, Habinghorst, Bladenhorst, Pöppinghausen a částí obcí Deininghausens, Dingen, Frohlinde a Ickern. Během druhé světové války bylo město cílem náletů spojeneckých vojsk a byly zde poškozeny důležité průmyslové podniky a také samotné město, avšak v porovnání s okolními městy byla míra poškození nižší. Castrop-Rauxel byl nakonec osvobozen americkými vojáky. V roce 1975 byla k městu připojena ještě obec Henrichenburg a Castrop-Rauxel se stal součástí vládního obvodu Münster (do té doby byl součástí vládního obvodu Ansberg). V průběhu 19. a 20. století dominovala městu těžba uhlí, když zde bylo otevřeno v průběhu let několik uhelných dolů. V roce 1983 zde byl uzavřen poslední aktivní uhelný důl Erin a charakter průmyslového hornického města se začal měnit.\n\nDo příchodu průmyslové revoluce v 19. století mělo město jen několik stovek obyvatel. Počet obyvatel ovlivňovaly časté války, epidemie a také hladomory. Roku 1818 mělo město jen 646 obyvatel, ale na počátku 19. století to bylo již přes 9 tisíc obyvatel. Po začlenění dvou obcí do města v roce 1902 vzrostla populace o dalších 5 tisíc obyvatel. V roce 1926, kdy vzniklo město Castrop-Rauxel sloučením města a dseti venkovských sídel, dosáhla populace hodnoty přes 53 tisíc obyvatel. V roce 1962 dosáhla populace historického maxima, když zde žilo přes 88 tisíc lidí. V roce 2012 mělo město přes 74 tisíc obyvatel.\n\n\n"}
{"id": "932678", "url": "https://cs.wikipedia.org/wiki?curid=932678", "title": "Mwng", "text": "Mwng\n\nMwng je čtvrté studiové album velšské rockové skupiny Super Furry Animals, vydané v květnu 2000 u jejich vlastního vydavatelství Placid Casual. Album produkovala skupina spolu s Gorwelem Owenem, se kterým již dřívějších letech spolupracovala. Všechny písně na albu jsou nazpívány ve velštině. Roku 2015 vydala společnost Domino Records reedici této desky na CD i LP.\n\nAutory všech skladeb jsou členové skupiny Super Furry Animals, pokud není uvedeno jinak.\n\n"}
{"id": "932679", "url": "https://cs.wikipedia.org/wiki?curid=932679", "title": "Mistrovství světa v atletice do 17 let 2011", "text": "Mistrovství světa v atletice do 17 let 2011\n\n7. mistrovství světa v atletice do 17 let se uskutečnilo ve dnech 6. července – 10. července 2011 v francouzském městě Lille.\n"}
{"id": "932681", "url": "https://cs.wikipedia.org/wiki?curid=932681", "title": "Jan Bukáček", "text": "Jan Bukáček\n\nJan Bukáček (22. ledna 1861 Jimramov – 19. dubna 1940 Brno) byl moravský soudce a senátní president u Nejvyššího soudu.\n\nNarodil se v Jimramově, po studiu na německém gymnáziu v Moravské Třebové absolvoval právnickou fakultu v Praze a v roce 1885 po ukončení studií nastoupil u zemského soudu v Brně. Následně vystřídal řadu soudů v různých městech po celé Moravě, aby se v roce 1899 definitivně vrátil do Brna. V roce 1918 byl jmenován radou u Nejvyššího soudu, kde působil i v letech 1923–1931 jako senátní president (předseda senátu). Dne 5. října 1926 jej Nejvyšší soud zvolil náhradníkem Františka Vážného u Ústavního soudu, slib pak složil do rukou tehdejšího předsedy Ústavního soudu Karla Baxy 15. prosince téhož roku. Ve své funkci však skončil k 31. březnu 1931, kdy odešel do trvalé výslužby.\n\n\n"}
{"id": "932682", "url": "https://cs.wikipedia.org/wiki?curid=932682", "title": "Národní muzeum Íránu", "text": "Národní muzeum Íránu\n\nNárodní muzeum Íránu (persky \"موزهٔ ملی ایران\") je muzeum v Teheránu. Nachází se ve středu města. Bylo zřízeno v roce 1937. Současná podoba je sloučením budov Archeologického muzea Íránu a Muzea národních umění. Budova bývalého Archeologického muzea Íránu byla navržena francouzským architektem André Godardem v neosasánovském stylu.\n\n"}
{"id": "932683", "url": "https://cs.wikipedia.org/wiki?curid=932683", "title": "Íránské korunovační klenoty", "text": "Íránské korunovační klenoty\n\nÍránské korunovační klenoty (persky \"جواهرات ملی ایران\") resp. perské korunovační klenoty jsou korunovační klenoty Íránu. Skládají se z řady klenotů, shromažďovaných íránskými monarchy od 16. století. Jsou uschovány v podzemí íránské ústřední banky. Většina předmětů pochází z doby vlády dynastie Safíovců. Naposledy byly použity při korunovaci šáha Muhammada Rézy Pahlavího v roce 1967.\n"}
{"id": "932685", "url": "https://cs.wikipedia.org/wiki?curid=932685", "title": "Ústřední banka Íránské islámské republiky", "text": "Ústřední banka Íránské islámské republiky\n\nÚstřední banka Íránské islámské republiky () je centrální banka Íránu. Je zcela vlastněna íránským státem. Založena byla v roce 1960. Sídlí v Teheránu. Od roku 2013 je jejím guvernérem Valiollah Seif.\n\nEmituje íránský riál. Na starost má vládní měnovou politiku. Její nařízení upravují též import zboží, vydávání dokumentárních akreditivů a registrace objednávek směnek na dovoz. Je členem Asijské clearingové unie.\n\n"}
{"id": "932687", "url": "https://cs.wikipedia.org/wiki?curid=932687", "title": "František Dobiáš (malíř)", "text": "František Dobiáš (malíř)\n\nFrantišek Dobiáš (3. února 1898, Jimramov – 1982, Jimramov) byl český malíř.\n\nNarodil se v chudé rodině v Jimramově, v domě v Panské ulici čp. 219 (tzv. Stodolovo; v současnosti zbořeno). V Jimramově také vychodil obecnou a měšťanskou školu, posléze se vyučil zámečníkem. V roce 1916 byl povolán do rakouské armády a odeslán na frontu do Rumunska a Itálie. Zážitky z fronty později sepsal v rozsáhlých pamětech. Po skončení války se vrátil do Jimramova, kde až do důchodu pracoval v textilní továrně. Kromě toho dlouhá léta vykonával funkci jednatele místního Orla, také se zapojoval do činnosti místního ochotnického spolku a pěveckého sboru Osvětové besedy. Od mládí se věnoval také malířství, náměty pro své obrazy hledal především v Jimramově a jeho nejbližším okolí. V současné době se řada jeho obrazů nachází i v zahraničí. V pozdějším věku organizoval poznávací zájezdy a dělal také průvodce Čedoku.\n\n\n"}
{"id": "932688", "url": "https://cs.wikipedia.org/wiki?curid=932688", "title": "Mathieu Giroux", "text": "Mathieu Giroux\n\nMathieu Giroux (* 3. února 1986 Montréal, Québec) je kanadský rychlobruslař.\n\nNa mezinárodních závodech se poprvé objevil v roce 2009, již tehdy startoval i ve Světovém poháru. V roce 2010 byl třetí na kontinentálním mistrovství, čímž se kvalifikoval i na vícebojařské mistrovství světa, kde skončil na 14. místě. Největšího úspěchu však dosáhl na Zimních olympijských hrách 2010, kde s ostatními členy kanadského týmu vybojoval zlatou medaili ve stíhacím závodě družstev. Startoval také v jednom individuálním závodě, na 1500 m se umístil na 14. příčce. V roce 2011 navázal s kanadským družstvem na olympijský úspěch a na Mistrovství světa na jednotlivých tratích pomohl získat stříbrnou medaili. Zúčastnil se zimní olympiády 2014, kde v závodě na 5000 m obsadil 22. místo, na patnáctistovce byl devatenáctý a ve stíhacím závodě družstev skončil s kanadským týmem čtvrtý.\n"}
{"id": "932690", "url": "https://cs.wikipedia.org/wiki?curid=932690", "title": "Michel Vorm", "text": "Michel Vorm\n\nMichel Armand Vorm (* 20. října 1983, Nieuwegein, Nizozemsko) je nizozemský fotbalový brankář a reprezentant, který působí v klubu Tottenham Hotspur hrajícím anglickou Premier League. Účastník MS 2010 v Jihoafrické republice a MS 2014 v Brazílii.\n\nV Nizozemsku hrál profesionálně za kluby FC Utrecht a FC Den Bosch (zde byl na ročním hostování, přišel v červenci 2005 z mládežnického týmu Utrechtu). V srpnu 2011 přestoupil do velšského klubu Swansea City, nováčka anglické Premier League. V červenci 2014 po mistrovství světa v Brazílii přestoupil do anglického Tottenhamu Hotspur.\nByl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nezasáhl ani do jednoho utkání, brankářskou jednotkou byl Kenneth Vermeer.\n\nV nizozemském reprezentačním A-mužstvu debutoval v přátelském zápase proti Japonsku 5. září 2009 v Enschede, odchytal první poločas a neinkasoval žádný gól. Nizozemsko vyhrálo 3:0.\n\nNizozemský reprezentační trenér Bert van Marwijk ho nominoval na Mistrovství světa 2010 v Jihoafrické republice, kde Nizozemsko získalo stříbrné medaile po porážce 0:1 ve finále se Španělskem. Nenastoupil ani v jednom utkání, všechny zápasy odchytal Maarten Stekelenburg.\n\nOdcestoval s nizozemským týmem na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Nepředstavil se v žádném zápase na šampionátu, mezi tyčemi se činil opět Maarten Stekelenburg, brankářská jednička nizozemského týmu.\n\nTrenér Louis van Gaal jej vzal na Mistrovství světa 2014 v Brazílii, mimo něj byli nominováni i brankáři Jasper Cillessen z Ajaxu Amsterdam a Tim Krul z Newcastle United FC. Na turnaji byl až třetím v pořadí. Nizozemci se dostali do boje o třetí místo proti Brazílii, vyhráli 3:0 a získali bronzové medaile. Vorm vystřídal v závěru utkání za rozhodlého stavu Jaspera Cillessena, aby okusil atmosféru šampionátu. Byl poslední, který si z týmu na MS ještě nezahrál, trenér tímto nasadil v průběhu turnaje všech 23 hráčů nizozemské soupisky.\n\n"}
{"id": "932693", "url": "https://cs.wikipedia.org/wiki?curid=932693", "title": "Jiří Valenta (fotbalista)", "text": "Jiří Valenta (fotbalista)\n\nJiří Valenta (* 14. února 1988) je český fotbalový záložník, hráč klubu FK Mladá Boleslav od července 2017 na hostování v Šachteru Karagandy. Mimo Česko působil na klubové úrovni na Slovensku, od léta 2017 je v Kazachstánu. Je bývalý mládežnický reprezentant Česka.\n\nSvou fotbalovou kariéru začal v týmu Slovan Kunratice, odkud v průběhu mládeže zamířil do klubu SK Slavia Praha. Před sezonou 2006/07 odešel do mužstva FK Baumit Jablonec. Od července 2010 začaly jeho anabáze po hostováních. Nejprve v ročníku 2010/11 působil na v klubu 1. FC Slovácko. V podzimní části sezony 2011/12 nastupoval za slovenské mužstva FK Senica a následující půl rok oblékal dres celku FK Viktoria Žižkov. V srpnu 2012 Jablonec definitivně opustil a stal se hráčem Slovácka. V létě 2016 měl o hráče zájem klub 1. FK Příbram, ale nakonec zamířil do FK Mladá Boleslav, kde podepsal tříletý kontrakt.\n\nV létě 2017 odešel na hostování do Kazachstánu do klubu Šachter Karagandy. Sešel se zde s krajanem Jakubem Chlebounem.\n\nValenta je bývalý mládežnický reprezentant České republiky. Postupně nastupoval za výbery do 16, 17, 18, 19, 20 a 21 let.\n\nV létě 2007 byl členem české fotbalové reprezentace do 20 let, s níž vybojoval stříbrné medaile na mistrovství světa v Kanadě.\n\n"}
{"id": "932697", "url": "https://cs.wikipedia.org/wiki?curid=932697", "title": "Georg Krog", "text": "Georg Krog\n\nGeorg Philip Herzberg Krog (2. července 1915 Bergen – 3. srpna 1991 Drammen) byl norský rychlobruslař.\n\nMezinárodně debutoval v roce 1935, kdy startoval na Mistrovství světa (18. místo). Následující rok se poprvé objevil na Mistrovství Evropy, na kterém se umístil na 9. příčce. Na Zimních olympijských hrách 1936 dosáhl svého největšího úspěchu, když vybojoval v závodě na 500 m stříbrnou medaili. I v následujících dvou letech startoval na světových a evropských šampionátech, přičemž nejlépe dosáhl 7. místa na Mistrovství Evropy 1937. V roce 1939 přerušila jeho sportovní kariéru druhá světová válka, k rychlobruslení se však po jejím konci opět vrátil. Absolvoval již norský šampionát 1946 a zúčastnil se také Mistrovství světa 1947 (19. místo). Na posledních závodech startoval v roce 1948.\n"}
{"id": "932700", "url": "https://cs.wikipedia.org/wiki?curid=932700", "title": "Ben Sonnemans", "text": "Ben Sonnemans\n\nBernardus Jacobus Maria \"Ben\" Sonnemans, (* 13. leden 1972 Haarlem, Nizozemsko) je bývalý reprezentant Nizozemska v judu.\n\nByl nástupcem Teo Mejera v Nizozemské reprezentaci a v 90. letech patřil mezi přední evropské judisty v polotěžké váze. Účastnil se dvou olympijských her. V roce 1996 na olympijských hrách v Atlantě prohrál ve čtvrtfinále s Jihokorejcem Kim Min-su technikou ko-soto-gake na wazari. V opravách si vedl velmi dobře a vyzval v boji o třetí místo Brazilce Migela. Ve třetí minutě ho však Brazilec hodil technikou tai-otoši na ippon. Obsadil 5. místo.\n\nSvoji druhou účast na olympijských hrách v Sydney si vybojoval zlepšenými výkony v olympijském roce 2000. Na poslední chvíli vyřadil z nominace Martina Berga. Na samotném olympijském turnaji však prohrál v prvním kole s Kanaďanem Gilem v boji na zemi držením (osaekomi-waza) a v opravách nestačil na Gruzínce Džikurauliho. V dalších sezónách již nedokázal konkurovat nastupující mladé generaci v čele Chéstem a vrcholovou kariéru ukončil v roce 2001.\n\n"}
{"id": "932702", "url": "https://cs.wikipedia.org/wiki?curid=932702", "title": "Kozlíček zubatý", "text": "Kozlíček zubatý\n\nKozlíček zubatý (\"Valerianella dentata\") je drobná, nenáročná, jednoletá, planě rostoucí rostlina s nenápadnými bleděmodrými kvítky vyrůstajícími převážně na koncích rozvětvených vztyčených lodyh, v minulosti byl považován za polní plevel.\n\nDruh pochází ze středomořské a černomořské oblasti a v návaznosti na šíření zemědělských plodin zdomácněl téměř v celé Evropě, Malé a Střední Asii a na severu Afriky. V České republice roste roztroušeně na větší části území. V obilninách, okopaninách a vinohradech se vyskytuje jako ne příliš škodící plevel; mimo tato místa odkud je vytrvale vytlačován často nerušeně vyrůstá na okrajích cest, železničních náspech, na kamenitých haldách a dalších ruderálních stanovištích v teplejších místech od nížin do podhůří. Prospívají mu občas vlhké, alkalické až neutrální půdy.\n\nJednoletá bylina dorůstající do 15 až 40 cm která se rozmnožuje pouze semeny. Klíčí poměrně pozdě z jara, až je půdy prohřátá. Má přímou lodyhu, od báze vidlanovitě větvenou, která může být v průřezu oblá nebo hranatá a na hranách chlupatá nebo lysá. Je porostlá protistojnými lysými nebo po okrajích brvitými listy, ty ve spodní části lodyhy mají čepele podlouhle kopisťovité a v horní užší, podlouhle kopinaté neb čárkovité a někdy v dolní třetině mohou mít jeden neb dva zuby.\nDrobné, oboupohlavné květy podepřené třemi listenci jsou směstnány do hlávkovitě stažených řídkých vidlanů na koncích větví. Další květy vyrůstají samostatně a to v místech rozvětvení nejvyšších větví. Chlupatý květní kalich je v době květu málo nápadný, bleděmodrá trubkovitá koruna bývá 1,5 mm velká. V květu jsou tři tyčinky čnící dlouhými nitkámi z koruny. Trojdílný semeník má vajíčko jen v jednom pouzdře, ostatní jsou prázdná. Květy jsou opylovány hmyzem, kvetou od června do září.\n\nPlodem je lysá, třípouzdrá nažka s jedním semenem (dvě pouzdra jsou prázdná). Mívá tvar vejčitý, podlouhle vejčitý až vejčitě kuželovitý, v horní části je obvykle lahvovitě protažená, bývá 2,2 až 2,6 mm dlouhá a 1,5 m široká. Po jedné straně je zploštělá a je obalena lemem z kalichu s nestejně dlouhými, obvykle třemi zuby. Pouzdro se semenem je mnohem větší než dvě prázdná která jsou na zploštělé straně nažky.\n\nV České republice vyrůstají dva poddruhy kozlíčka zubatého:\nKozlíček zubatý vlnoplodý se od výše popsaného nominátního poddruhu nejmarkantněji liší svými plody. Jeho nažky jsou jen o málo menší (2,0 až 2,2 mm), v horní části jsou rovnoměrně zúžené a hlavním poznávacím znamením jsou nažky porostlé chlupy (alespoň v horní části).\n\n \n"}
{"id": "932703", "url": "https://cs.wikipedia.org/wiki?curid=932703", "title": "Václav Dobiáš (odbojář)", "text": "Václav Dobiáš (odbojář)\n\nVáclav Dobiáš, Ing. in memoriam (19. září 1920, Jimramov – 10. dubna 1945, Zwickau) byl český odbojář popravený na konci druhé světové války nacisty.\n\nNarodil se v Jimramově, v domě v ulici Hliník čp. 190. Po ukončení studia na smíchovském reálném gymnáziu začal studovat Vysoké učení technické v Praze. Po uzavření vysokých škol za německé okupace byl nucen studia přerušit. Spolu se svými spolužáky z gymnázia, Karlem Hiršlem a Jiřím Staňkem, vytvořil ilegální časopis Předvoj, jenž dal později název celé odbojové skupině. Jejich myšlenky byly bolševicky radikální a poměrně brzy se jim podařilo sjednotit podobně smýšlející odbojové skupinky v Protektorátu, takže se z Předvoje stala jedna z největších komunistických odbojových organizací u nás. Po postřelení Jiřího Staňka na Jiráskově mostě, kde padl do léčky gestapa, jeho zatčení a výsleších v Malé pevnosti v Terezíně, následovalo zatčení dalších sedmi desítek členů této odbojové skupiny, mezi nimiž byl i Václav Dobiáš. Ten byl převezen do Zwickau a tady na samém konci války, 10. dubna 1945, popraven.\n\n\n"}
{"id": "932706", "url": "https://cs.wikipedia.org/wiki?curid=932706", "title": "Alf Ramsey", "text": "Alf Ramsey\n\nSir Alfred Ernest Ramsey (22. ledna 1920, Dagenham — 28. dubna 1999 Ipswich) byl anglický fotbalista a trenér. Na mistrovství světa ve fotbale 1966 dovedl národní tým k dosud jedinému titulu mistrů světa.\n\nHrál pravého obránce za Portsmouth FC, Southampton FC a od roku 1949 za Tottenham Hotspur, s nímž se stal v roce 1951 anglickým šampiónem. Odehrál 32 reprezentačních zápasů a vstřelil v nich tři branky (všechny z pokutových kopů). Zúčastnil se mistrovství světa ve fotbale 1950. Ve třech mezistátních utkáních navlékl kapitánskou pásku.\n\nV roce 1955 začal trénovat Ipswich Town. Husarský kousek se mu podařil v roce 1962, když Ipswich jako ligový nováček získal mistrovský titul. Ramsey byl jmenován manažerem národního týmu a vyhlásil cíl vybojovat na domácím mistrovství v roce 1966 pro Anglii první místo. Radikálně tým omladil (na rozdíl od předchozích manažerů si nenechal od nikoho mluvit do sestavy) a vsadil na kolektivní pojetí hry. Proslul jako psycholog a motivátor, který tvrdě trestal nedisciplinovanost a porušování životosprávy, ale zároveň naslouchal názorům hráčů a dovolil jim, aby mu říkali „Alfe“. Ramsey vnutil týmu svoji taktiku, spočívající v nahrazení klasických křídelních útočníků překvapivými údery záložní řady, vynalezl tak dosud platný systém 4-4-2. Na šampionátu byl po úvodní bezbrankové remíze s Uruguajci kritizován, jeho trpělivá strategie však vycházela: tým se pomalu, ale jistě zlepšoval a prošel až do finále. Před ním novináři a fanoušci žádali, aby byl do sestavy zařazen tehdy nejlepší kanonýr Jimmy Greaves, který pro zranění nehrál čtvrtfinále a semifinále. Ramsey však prohlásil: \"„Nikdy neměním vítězný tým,“\" a poslal na trávník Geoffreyho Hursta, který se mu za důvěru odměnil třemi brankami. V přestávce před prodloužením osvědčil chladnokrevnost, když hráčům řekl jenom: \"„Už jste nad nimi jednou vedli,“\" (než Wolfgang Weber v poslední minutě vyrovnal na 2:2) \"„tak to prostě musíte zopakovat. Máte na to.“\"\n\nV lednu 1967 se stal Alf Ramsey Rytířem Britského impéria. Dovedl Angličany ještě do semifinále mistrovství Evropy ve fotbale 1968 a do čtvrtfinále mistrovství světa ve fotbale 1970 a mistrovství Evropy ve fotbale 1972. Koučoval národní tým ve 113 zápasech, z toho bylo 69 vítězných. Odvolán byl poté, co Anglie po prohře s Polskem nepostoupila na mistrovství světa ve fotbale 1974.\n\n"}
{"id": "932708", "url": "https://cs.wikipedia.org/wiki?curid=932708", "title": "Seznam kulturních památek ve Zlíně", "text": "Seznam kulturních památek ve Zlíně\n\n"}
{"id": "932710", "url": "https://cs.wikipedia.org/wiki?curid=932710", "title": "Seznam kulturních památek v Luhačovicích", "text": "Seznam kulturních památek v Luhačovicích\n\n"}
{"id": "932711", "url": "https://cs.wikipedia.org/wiki?curid=932711", "title": "Ludvík z Pruska", "text": "Ludvík z Pruska\n\nLudvík z Pruska OFM, též Ludvík z Heilsbergu, latinsky Ludovicus de Heilsberga / Hilsberga nebo Ludovicus Prutenus, rodným jménem Johannes Wolgemuth / Wolgemueth von Heilsberg byl františkán a teolog, podle P. Hlaváčka nejdůležitější teolog českého františkánského-observantského vikariátu 15. století.\n\nPodle jeho přídomku můžeme usuzovat, že pocházel z města Heilsbergu ve východním Prusku. Ještě před vstupem do řádu studoval na univerzitě v Kolíně nad Rýnem, kde měl získat titul magistra. „Zde se roku 1456 jako posluchač zúčastnil kvodlibetu, učeného jednání, při němž významný profesor teologie Lambertus de Monte nastolil jako téma spasení Aristotela a dalších ’pohanů’, kteří žili ještě před zvěstováním Evangelia, přičemž otázku jejich spasení zodpověděl pozitivně.“ Po studiích na univerzitě v Kolíně nad Rýnem (1457) působil v městských školách ve Zhořelci, Poznani, Toruni a jinde.\n\nDo řádu františkánů observantů vstoupil v roce 1464 a záhy poté byl ustanoven magistrem noviců. Jako řeholník pobýval především ve Slezsku a na Moravě, kde roku 1493 dokončil v brněnském klášteře svůj hlavní spis \"Trilogium animae\". Péče o fyzicky i obsahově objemné dílo se ujal český provinční vikář Paulin z Lemberka a společně s Ludvíkem jej za účelem aprobace a snad i prezentace předložili na generální řádové kapitule františkánů ve Florencii v roce 1493. Následné prověření provedl jeden z nejvýznamnějších soudobých teologů františkánského řádu a rovněž vizitátor františkánů v českých zemích Ludvík z Verony (Ludovicus a Turre). Ludvík z Verony na základě předloženého spisu označil Ludvíka z Pruska za serafického vykladače posvátné teologie. Po třech letech, již po smrti Ludvíka z Pruska, poslal prostudovaný spis Ludvík z Verony zpět do Čech. Provinční vikář Paulin poté dílo předal moravskému rodáku Mikuláši Glassbergera do Norimberka, aby zajistil jeho vytištění. Přímo do následně vytištěného díla byl (na fol.A2ab) zahrnut list Paulina ze Lvova datovaný v Brně 10. II. 1496, jímž se obrací na moravského rodáka Glassbergera, zpovědníka ve františkánském klášteře v Norimberku, aby se postaral o vydání díla. Tamtéž je i Glassbergerova odpověď, datovaná v Norimberku 20. II. 1498, že dílo bylo vydáno za přispění norimberských františkánů. Kniha vyšla tiskem u Antona Kobergera v Norimberku, 6. III. 1498, ve formátu 4° (24 cm) s 354 listy. Anton Koberger doplnil titulní list o bohatý titulní dřevořez se symbolikou církve a další ilustrace.\n\nLudvík z Pruska čerpal ze spisů teologů školy od Sv. Viktora, ze sv. Tomáše Akvinského, Mikuláše z Lyry, Jana Gersona a zejména františkánů sv. Bonaventury a Alexandra Haleského. „První část spisu, čítající 52 kapitol, pojednává o blaženosti, důstojnosti a ušlechtilosti duše a přináší důvody pro hrdost člověka, jehož duše je příbuzná s Bohem. (...) Velkou pozornost věnoval problematice Neposkvrněného Početí Panny Marie. Ve druhé části rozebírá vášně duše a uvádí zároveň příklady ze života františkánských světců Františka z Assisi, Bernardina Sienského a Jana Kapistrána. Třetí část je obecně věnována teologickému pojmu habitus, obzvláště moudrosti jakožto habitu intelektuálnímu, a sice v návaznosti na spis 'De reductione artium' od sv. Bonaventury. Moudrost je totožná s filosofií.“\n\nDále je Ludvík autorem výkladu františkánské řehole \"Expositio litteralis regulae evangelicae fratrum minorum\" dochovaném v rukopise. Jako praktickou pomůcku obsahující instrukce k vizitacím ve františkánském řádu napsal Ludvík jako tehdejší provinční vikář roku 1505 text \"Ordo visitationis\".\n\nPoslední léta svého života strávil ve františkánském klášteře sv. Bernardina v Brně, kde také údajně v roce 1494 zemřel. Podle soudobé františkánské kroniky od Eberharda Ablauffa de Rheno nicméně zemřel až v roce 1506.\n"}
{"id": "932712", "url": "https://cs.wikipedia.org/wiki?curid=932712", "title": "Kozlíček (Valerianella)", "text": "Kozlíček (Valerianella)\n\nKozlíček (\"Valerianella\") je rod bylin s asi 80 druhy rozšířenými hlavně v Eurasii, Severní Americe a na severu Afriky. V České republice vyrůstají pouze jeho čtyři druhy.\n\nTento rod se tradičně řadil do čeledi kozlíkovitých. V současné molekulární taxonomii počínaje systémem APG II z roku 2003 jsou čeledi řádu štětkotvaré (\"Dipsacales\") zredukovány na dvě a čeleď kozlíkovité stejně jako čeleď štětkovité (\"Dipsacaceae\") byla vřazena do široce pojaté čeledi zimolezovité (\"Caprifoliaceae\").\n\nJednoleté rostliny (některé ozimé) s přímou lodyhou která může mít na bázi růžici listů či listy v hustě nahloučených přeslenech, výše je porostlá listy vyrůstajícími vstřícně. Lodyha se obvykle blízko od báze dichaziálně větví do více odboček a ty se dále vidličnatě rozdělují. Její lysé nebo roztroušeně brvité listy jsou celistvé, většinou celokrajné nebo mají u báze malý počet zubů nebo úkrojků, listy ve spodní části lodyhy mají čepele tvaru převážně kopisťovitého a v horní části bývají užší, kopinaté až čárkovité.\n\nOboupohlavné, poměrně malé květy bývají sestaveny do postranních hlávkovitých květenství, někdy vyrůstají také jednotlivě v úžlabí horních větví, listeny jsou někdy podobné horním listům. Vytrvalý, nenápadný kalich s 1 až 6 zuby je většinou asymetricky a někdy je i redukován. Drobná, nálevkovitá koruna s převážně krátkou trubkou je pravidelná a mívá barvu bílou až bleděmodrou. V květu jsou tři tyčinky s prodlouženými nitkami ukotvených v korunní trubce z níž prašníky vyčnívají. Trojdílný spodní semeník, s vajíčkem jen v jednou oddílu, nese čnělku s trojlaločnou bliznou. Plod je trojpouzdrá jednosemenná nažka, jedno fertilní pouzdro obsahuje semeno a dvě menší jsou sterilní. Vytrvalý suchý kalich často vytváří na zralé nažce zubatý nebo zvonkovitý lem.\n\nNěkteré druhy kozlíčku jsou považovány za plevelné rostliny, jiných se využívá v počátku růstu k přípravě rozličných salátů bohatých na vitamíny. Odtud plyne i pojmenování rodu Cornsalad nebo Feldsalat.\n\n \n"}
{"id": "932713", "url": "https://cs.wikipedia.org/wiki?curid=932713", "title": "Mistrovství světa v judu 2013", "text": "Mistrovství světa v judu 2013\n\nXXVIII. mistrovství světa probíhalo v Ginásio do Maracanãzinho v Riu de Janeiro ve dnech 26. srpna až 1. září 2013\n\n\n\"podrobně zde\n\n"}
{"id": "932714", "url": "https://cs.wikipedia.org/wiki?curid=932714", "title": "Seznam kulturních památek ve Valašských Kloboukách", "text": "Seznam kulturních památek ve Valašských Kloboukách\n\n"}
{"id": "932717", "url": "https://cs.wikipedia.org/wiki?curid=932717", "title": "Teen Choice Awards 2004", "text": "Teen Choice Awards 2004\n\nTeen Choice Awards 2004 byly udělovány dne 8. srpna 2004 v Universal Amphitheater v Los Angeles.\n\nVítězi jsou označeni tučně a jsou uvedeni první v pořadí\n"}
{"id": "932718", "url": "https://cs.wikipedia.org/wiki?curid=932718", "title": "Seznam kulturních památek v Brumově-Bylnici", "text": "Seznam kulturních památek v Brumově-Bylnici\n\n"}
{"id": "932719", "url": "https://cs.wikipedia.org/wiki?curid=932719", "title": "Ondřej Benešík", "text": "Ondřej Benešík\n\nOndřej Benešík (* 27. června 1976 Uherské Hradiště) je český politik, od roku 2013 poslanec Poslanecké sněmovny PČR, v letech 2010 až 2014 starosta obce Strání, od roku 2004 zastupitel Zlínského kraje, v letech 2015 až 2019 a opět od roku 2020 místopředseda KDU-ČSL.\n\nV roce 1994 maturoval na Střední zemědělská škola ve Starém Městě. V letech 1994 až 1996 pak studoval anglický a německý jazyk na Akademii J. A. Komenského v Uherském Hradišti a v letech 1996 až 1999 obor obchodní studia na Evropském polytechnickém institutu v Kunovicích.\n\nV letech 1999 až 2001 vedl jazykovou agenturu, kde rovněž vyučoval. V roce 2001 nastoupil na Krajský úřad ve Zlíně jako odborný pracovník pro zahraniční vztahy a Evropskou unii v kanceláři hejtmana. Od roku 2006 působil jako zástupce ČR ve Výboru regionů EU v Bruselu. Zároveň si doplnil vzdělání studiem oboru evropská politika na Fakultě sociálních studií Masarykovy univerzity (promoval v roce 2010 a získal titul Mgr.).\n\nOndřej Benešík je ženatý, má dva syny a jednu dceru.\n\nV roce 1995 vstoupil do KDU-ČSL. V komunálních volbách v roce 1998 neúspěšně kandidoval do Zastupitelstva obce Strání. Zvolen byl až v komunálních volbách v roce 2002. Mandát zastupitele pak obhájil i v komunálních volbách v roce 2006 a v komunálních volbách v roce 2010. Kromě toho byl v roce 2006 zvolen radním obce a v listopadu 2010 pak starostou obce Strání. Ve volbách v roce 2014 obhájil post zastupitele obce, starostou se však již nestal. Také ve volbách v roce 2018 obhájil post zastupitele obce.\n\nDo vyšší politiky se pokoušel vstoupit v krajských volbách v roce 2000, když neúspěšně kandidoval za KDU-ČSL (v rámci Čtyřkoalice) do Zastupitelstva Zlínského kraje. Uspěl až v krajských volbách v roce 2004. Mandát zastupitele obhájil v krajských volbách v roce 2008 i v krajských volbách v letech 2012 a 2016.\n\nNeúspěšně kandidoval ve volbách do Poslanecké sněmovny PČR v roce 2002 a ve volbách do Poslanecké sněmovny PČR v roce 2006 (skončil na pozici čtvrtého náhradníka). Ve volbách do Poslanecké sněmovny PČR v roce 2013 kandidoval ve Zlínském kraji jako lídr KDU-ČSL a byl zvolen.\n\nV květnu 2015 byl na sjezdu ve Zlíně zvolen místopředsedou KDU-ČSL, dostal 237 hlasů (nejvíce ze všech místopředsedů). Na dalším sjezdu KDU-ČSL v květnu 2017 v Praze funkci obhájil. Post zastával do března 2019. Do předsednictva byl znovu zvolen na mimořádném sjezdu strany v lednu 2020, a to do funkce řadového místopředsedy.\n\nVe volbách do Poslanecké sněmovny PČR v roce 2017 byl lídrem KDU-ČSL ve Zlínském kraji. Získal 4 150 preferenčních hlasů a obhájil tak mandát poslance. Ve volbách do Evropského parlamentu v květnu 2019 kandidoval na 5. místě kandidátky KDU-ČSL, ale nebyl zvolen.\n"}
{"id": "932720", "url": "https://cs.wikipedia.org/wiki?curid=932720", "title": "Ruslan Gasymov", "text": "Ruslan Gasymov\n\nRuslan Gasymov (* 8. listopadu 1979) je bývalý ruský zápasník–sambista a judista azerského původu.\n\nS úpolovými sporty začínal pod vedením sambistického trenéra Alexandra Jerjomina v Petrohradu. V roce 2005 se jako sambistický mistr světa a Evropy poprvé výrazně prosadil v první ruské judistické reprezentaci v polotěžké váze. V roce 2008 se však na olympijské hry v Pekingu nekvalifikoval kvůli, na jeho poměry nevýrazným výsledkům. Kvalifikační kvótu získal pro Rusko v olympijském roce Aslan Unašchotlov, kterého však při interní nominaci porazil a byl nominovám do Pekingu. Na olympijských hrách v Pekingu nepřešel přes první kolo, když ho po dvou minutách boje hodil na ippon technikou seoi-nage Němec Benjamin Behrla. Po olympijských hrách v ruské reprezentaci ukončil činnost.\n\nRuslan Gasymov byl judistka s nestandartním levým úchopem a s osobní technikou kata-guruma a kučiki-taoši.\n\n\n"}
{"id": "932721", "url": "https://cs.wikipedia.org/wiki?curid=932721", "title": "Seznam kulturních památek ve Fryštáku", "text": "Seznam kulturních památek ve Fryštáku\n\n"}
{"id": "932722", "url": "https://cs.wikipedia.org/wiki?curid=932722", "title": "Bernolákovština", "text": "Bernolákovština\n\nBernolákovština ( , též \"Bernolákova (spisovná) slovenčina\", \"Bernolákova kodifikácia spisovnej slovenčiny\", \"bernolákovská slovenčina\", dříve pak \"bernoláčtina\") byla první kodifikovaná forma (spisovné) slovenštiny s nárokem na celospolečenskou platnost, podrobně popsaná v normativních příručkách. V roce 1787 ji ustanovil Anton Bernolák na základě kulturní západoslovenštiny s určitými prvky středoslovenského nářečí a s fonologickým pravopisem.\n\nObdobí bernolákovské kodifikace spisovné slovenštiny souviselo s vystupňovaným národně-uvědomovacím procesem v jednotlivých oblastech Habsburské monarchie. Zvláštní význam mělo zřízení semináře pro výchovu kněží na Bratislavském hradě, kteří měli v duchu reforem působit mezi slovenským lidem. Tento nově zřízený seminář se stal ideovou i organizační základnou bernolákovského hnutí. Jádrem tohoto hnutí byla skupina vlasteneckých filologů, jak se sami nazývali, kteří pochopili, že šířit vzdělání a osvětu mezi pospolitým lidem a středními vrstvami lze jen srozumitelným a kultivovaným jazykem. Z tohoto přesvědčení pak vznikla první spisovná forma slovenštiny – bernolákovština.\n\nProzkoumat tehdejší stav a schopnost slovenštiny plnit funkci spisovného jazyka a současně formulovat kodifikační pravidla v její mluvené i psané podobě si dal za cíl již zmíněný Anton Bernolák (1762–1813). Začal kritikou dosavadního stavu užívání slovenštiny a poznatky shrnul v díle \"Dissertatio philologico-critica de literís Slavorum\" (1787). K němu připojil normativní spis \"Orthographia\" (1787), v němž se kodifikuje výběr grafémů a jejich používání, výslovnost, psaní velkých písmen a interpunkce. Gramatiku kodifikované slovenštiny popsal v knize \"Grammatica Slavica\" (1790) a tvoření slov ve spise \"Etymologia vocum slavicarum\" (1791). Současně připravoval i slovník, který však vyšel až po jeho smrti pod názvem \"Slowár Slowenskí Češko-Laťinsko-Ňemecko-Uherskí\" (1825–1827).\n\nGeneticky bernolákovština navazuje na kulturní západoslovenštinu trnavského typu. Její stavba však byla inovována středoslovenskými prvky (jedná se zejména o ď, ť, ň, ľ). Názor, že Anton Bernolák kodifikoval západoslovenské nářečí, je chybný.\n\nPravopis bernolákovštiny je diakritický (á, é, ď, ť, ž a podobně). Uplatňuje se v něm princip foneticko-fonologický (a–á, e–é, d–ď a podobně) a morfologický (\"Dub\" vzhledem k \"Dub-a, Dub-u\"). Při výběru písmen byla respektována tradice (w = v, g = j, ǧ = g, ale x = ks). Pro hlásky i, í jsou pouze písmena i, í (písmena y, ý se nepoužívala). S velkým počátečním písmenem se píší i podstatná jména (Woda, Zima, Dim). Bernolákovština neměla dvojhlásky, měla však měkké ď, ť, ň, ľ, páry k–g, dz–dž a podobně. V morfologii převládaly tvary známé v západní slovenštině (\"ženám, ulicám, dobrého, cudzého\" a podobně). Ve starší fázi v ní bylo i množství středoslovenských jevů. Například se vyskytovala dvojhláska ie (\"wgem, Pgesek\"), byly tvary \"s Pánom\", \"o dobrom\", \"padol\" a jiné. V mladší fázi v ní už byly jen západoslovenské jevy (\"wím, Písek, s Pánem, o dobrém, padel\" a jiné). Příčestí, některé tvary a slova měly českou podobu (\"Dúvera, milugíc\"). Stylisticky byla bernolákovština přiměřeně diferencovaná. Poměrně dobře je vypracován styl populárně-vědecký (Juraj Fándly), řečnický (kázání) a literárně-umělecký (Ján Hollý).\n\nCelospolečenského uplatnění bernolákovština nedosáhla. Rozsah jejího rozšíření se měnil. Ve starší fázi negativně působila napjatá situace, která v Uhersku vznikla po francouzské revoluci a po odhalení revoluční činnosti jakobínů (1795). Kromě toho \"Towarišstwo litterného umeňá\", které mělo šířit bernolákovštinu, zakrátko zaniklo.\n\nV mladším období, kdy se oživil zájem o bernolákovštinu, se začaly rýsovat nové perspektivy řešení otázky spisovného jazyka pro Slováky. Jednu z perspektiv naznačila vydání středoslovenských folklorních textů (Ján Čaplovič, Pavel Josef Šafařík, Ján Kollár). Současně se nabízelo i jiné řešení. Na straně evangelických vzdělanců oživlo úsilí prosadit za spisovný jazyk Slováků češtinu. Původně to měla být její oficiální biblická podoba (Bohuslav Tablic, Juraj Palkovič), později její minimálně poslovenštěná forma (Ján Kollár) nebo její živá podoba pěstovaná v Čechách (mladí štúrovci). Bernolákovština však nakonec z veřejného života natrvalo ustoupila až po dohodě z roku 1851. Současná slovenština vychází z díla štúrovců a na rozdíl od západní slovenštinou formované bernolákovštiny je založena na nářečích středoslovenských.\n\n\n"}
{"id": "932723", "url": "https://cs.wikipedia.org/wiki?curid=932723", "title": "Lokus", "text": "Lokus\n\nSlovo lokus má více významů:\n\n"}
{"id": "932725", "url": "https://cs.wikipedia.org/wiki?curid=932725", "title": "Římskokatolická farnost Kobylí na Moravě", "text": "Římskokatolická farnost Kobylí na Moravě\n\nŘímskokatolická farnost Kobylí na Moravě je územním společenstvím římských katolíků v rámci děkanátu Hustopeče brněnské diecéze s farním kostelem svatého Jiří.\n\nPrvní zprávy o osadě Kobylí pocházejí z poloviny 13. století. V darovací listině pro žďárský klášter potvrdil v roce 1252 tehdejší moravský markrabě Přemysl Otakar II., že klášter vykonává v Kobylí duchovní správu a má nad ním patronát. Během sedmnáctého století byla obec včetně kostela několikrát zpustošena, roku 1657 byl kostel zříceninou a obec trpěla častými tureckými nájezdy. Kostel byl postupně obnoven, na konci 18. století byla postavena budova současné fary.\n\nFarářem byl od prosince 2011 R. D. Mgr. Andrzej Wasowicz. Toho s platností od srpna 2018 vystřídal R. D. Mgr. Tomáš Caha.\nDnem vzájemných modliteb farností za bohoslovce a bohoslovců za farnosti brněnské diecéze je 19. leden. Adorační den připadá na 13. srpna.\n\nBěhem roku farnost pořádá nejrůznější akce pro všechny věkové kategorie jako hody sv. Jiří, Noc kostelů, pěší pouť do Žarošic, dětské mše svaté, koncerty a muzikálová představení místní scholy Farníček, lekce aranžování, florbalové turnaje apod.\n\nKaždoročně se zde koná tříkrálová sbírka. V roce 2015 se při ní vybralo 69 601 korun., o rok později 71 379 korun. V roce 2018 dosáhl výtěžek sbírky 77 799 korun. Při sbírce v roce 2019 se vybralo 88 671 korun.\n\nPři bohoslužbách vystupuje farní sbor a schola.\n\nPři vinařském zarážení hory na konci prázdnin farnost spolupracuje s obcí, podílí se na organizaci a občerstvení.\n\n"}
{"id": "932726", "url": "https://cs.wikipedia.org/wiki?curid=932726", "title": "Seznam kulturních památek ve Vizovicích", "text": "Seznam kulturních památek ve Vizovicích\n\n"}
{"id": "932727", "url": "https://cs.wikipedia.org/wiki?curid=932727", "title": "Sergej Šubenkov", "text": "Sergej Šubenkov\n\nSergej Vladimirovič Šubenkov (rusky: \"Сергей Владимирович Шубенков\"; * 10. října 1990 Barnaul, Sovětský svaz) je ruský atlet, sprinter, který se věnuje krátkým překážkovým běhům. V roce 2012 se stal v Helsinkách mistrem Evropy v běhu na 110 metrů překážek a o rok později vybojoval v Göteborgu titul halového mistra Evropy v běhu na 60 metrů překážek. V roce 2014 obhájil v Curychu titul mistra Evropy.\n\nJeho prvním úspěchem na mezinárodní scéně byla stříbrná medaile z juniorského mistrovství Evropy v roce 2009. V červenci roku 2011 vybojoval na Městském stadionu v Ostravě-Vítkovicích titul mistra Evropy do 23 let, když na cílové rovince o dvě setiny sekundy porazil Maďara Bajiho.\n\nNa evropském šampionátu v Helsinkách v roce 2012 vylepšil v semifinále ruský národní rekord v běhu na 110 m překážek, jehož hodnota je 13,09 s (protivítr -1,1). Ve finále trať zaběhl v čase 13,16 s a vybojoval zlatou medaili. Druhý v cíli Garfield Darien z Francie byl o čtyři setiny zpět a bronz vybojoval Polák Artur Noga, jenž časem 13,27 s vyrovnal polský národní rekord. Na Letních olympijských hrách 2012 v Londýně obsadil ve třetím semifinálovém běhu časem 13,41 s šestou příčku a do finále nepostoupil.\n\nZačátkem března roku 2013 vybojoval na halovém ME v Göteborgu zlatou medaili v běhu na 60 m překážek. Ve finále si vytvořil výkonem 7,49 s nový osobní rekord. Před startem MS v atletice, které se konalo v Moskvě vybojoval bronzovou medaili na světové letní univerziádě, která byla pořádána v dalším ruském městě, v Kazani. Na domácím světovém šampionátu patřil mezi kandidáty na postup do finále. V semifinále dokázal zaběhnout výkonem 13,17 s nejrychlejší čas ze všech šestnácti startujících. Do finále se probojovali čtyři Američané, z nichž tři patřili mezi hlavní adepty na cenné kovy. Mistrem světa se nakonec stal David Oliver, který trasu proběhl za rovných 13 sekund. Stříbro získal překvapivě Ryan Wilson, jenž na vítěze ztratil 13 setin. Bronz vybojoval před domácími diváky Sergej Šubenkov v čase 13,24 s. Čtvrtý skončil obhájce titulu z MS 2011 Jason Richardson a olympijský vítěz z her v Londýně Aries Merritt doběhl na 6. místě.\n\n\n"}
{"id": "932728", "url": "https://cs.wikipedia.org/wiki?curid=932728", "title": "Seznam kulturních památek v Napajedlích", "text": "Seznam kulturních památek v Napajedlích\n\n"}
{"id": "932730", "url": "https://cs.wikipedia.org/wiki?curid=932730", "title": "Hieronymus Roth (politik z Trutnova)", "text": "Hieronymus Roth (politik z Trutnova)\n\nHieronymus von Roth (4. května 1826 Vilémov – 12. prosince 1897 Oberrohrbach) byl rakouský a český advokát a politik německé národnosti, starosta Trutnova, v 60. letech 19. století poslanec Českého zemského sněmu a Říšské rady.\n\nV letech 1846–1850 absolvoval Karlo-Ferdinandovu univerzitu v Praze, kde roku 1853 obdržel titul doktor práv. Během revolučního roku 1848 působil jako místopředseda Výboru německých studentů. Byl spoluzakladatelem studentského čtenářského spolku a roku 1854 spolu s Franzem Schmeykalem založili pražský německý spolek Deutsches Kasino, v němž následně zastával funkci jeho předsedy.\n\nV 60. letech 19. století se zapojil i do zemské a celostátní politiky. V doplňovacích volbách v lednu 1863 byl zvolen na Český zemský sněm. Zastupoval kurii venkovských obcí, obvod Trutnov, Hostinné, Maršov, Žacléř. Nastoupil poté, co rezignoval dosavadní poslanec Franz Fischer.\n\nOd roku 1864 zasedal i na Říšské radě (celostátní zákonodárný sbor), která tehdy ještě nebyla volena přímo, ale tvořena delegáty jednotlivých zemských sněmů). 12. listopadu 1864 složil ve Vídni poslanecký slib. V Říšské radě (a na zemském sněmu) tehdy zastupoval kurii venkovských obcí, obvod Trutnov. V zemských volbách v lednu 1867 byl na Český zemský sněm zvolen v městské kurii (obvod Trutnov – Broumov – Police). V krátce poté vypsaných zemských volbách v březnu 1867 v tomto obvodu kandidoval, ale získal jen zlomek hlasů a poslancem se zde místo něj stal Leopold Hasner von Artha. V některých zdrojích se uvádí, že poslancem Říšské rady byl až do roku 1869, ale rejstříky z příslušného funkčního období jeho jméno neobsahují.\n\nNa Říšské radě patřil k německé liberální levici (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). V zákonodárných sborech se zasazoval o hospodářské povznesení Podkrkonoší, rozvoj místního průmyslu a železniční sítě.\n\nZastával funkci starosty Trutnova (podle jednoho zdroje v letech 1863–1874, podle jiného od roku 1869 do roku 1873) a zároveň působil v tomto městě jako advokát. Během prusko-rakouské války v roce 1866 se coby starosta zasadil o obranu města, ale předsunuté invazní jednotky ho (spolu s dalšími 18 místními občany) odvlekly a po 80 dnů byl vězněn v pruské pevnosti Hlohov. Na svobodu se dostal v září 1866, po podepsání míru mezi oběma státy, přičemž za jeho propuštění se přimlouvali nejvyšší rakouští a čeští politici. V Trutnově pak byl slavnostně uvítán. Stal se čestným občanem města, byl mu udělen Řád železné koruny a v roce 1867 byl povýšen do šlechtického stavu. O svém pruském zajetí napsal vzpomínkovou knihu, která v roce 2011 vyšla v české reedici. O rok dříve dorazil do Trutnova na oslavy 144. výročí prusko-rakouské bitvy Klaus Roth, pravnuk Hieronyma Rotha, žijící ve Vídni.\n\nPo rezignaci na starostenský post hospodařil od roku 1873 na statku v Oberrohrbachu v Dolních Rakousích. Po krátké době přesídlil do Korneuburgu. I zde se veřejně angažoval a zasedal v obecní radě. V roce 1877 se stáhl z veřejného života a zabýval se jen správou rodinného statku. Ještě koncem 80. let mu byla nabídnuta kandidatura do Říšské rady za okrsek ve Vídni, ale odmítl.\n\n\n"}
{"id": "932731", "url": "https://cs.wikipedia.org/wiki?curid=932731", "title": "Římskokatolická farnost Plazy", "text": "Římskokatolická farnost Plazy\n\nŘímskokatolická farnost Plazy (něm. \"Plass\") je územním společenstvím římských katolíků v Plazech a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nFarnost v Plazích byla založena v předhusitském období. V pozdější době po husitských válkách farnost zanikla a její území spadalo pod Mladou Boleslav. Farnost v Plazech byla obnovena v roce 1877, nicméně úřad faráře byl obsazen až od roku 1880. Do 14. dubna 2015 měla vlastního duchovního správce.\n\n\"Začátek působnosti jmenovaného v duchovní správě farnosti od:\"\n"}
{"id": "932732", "url": "https://cs.wikipedia.org/wiki?curid=932732", "title": "Hieronymus Roth", "text": "Hieronymus Roth\n\nJméno a příjmení Hieronymus Roth má více nositelů:\n\n"}
{"id": "932736", "url": "https://cs.wikipedia.org/wiki?curid=932736", "title": "Římskokatolická farnost Vrbice u Břeclavi", "text": "Římskokatolická farnost Vrbice u Břeclavi\n\nŘímskokatolická farnost Vrbice u Břeclavi je územní společenství římských katolíků v rámci děkanátu Hustopeče brněnské diecéze s farním kostelem svatého Jiljí.\nPrvní zmínka o obci pochází z roku 1222. Obec byla původně přifařena do Čejkovic. V roce 1343 bylo rozhodnuto, že desátek z obce má náležet čejkovickému kostelu a kobylský kostel má právo užívat desátek z 6 prostředních lánů ze všech dvaceti v obci. Od roku 1749 obec patřila k farnosti kobylské. Kostel svatého Jiljí byl vystavěný v letech 1913 až 1920.\nStavbu zahájilo bratrstvo sv. Jiljí již v roce 1913, během války však byla stavba zastavena, a kostel byl proto slavnostně vysvěcen až 10. října roku 1920 brněnským biskupem Kleinem. Kostel tehdy ještě neměl vlastního kněze, proto na bohoslužby docházeli kněží z Kobylí. Až 4. října roku 1936 vrbečtí farníci přivítali nového faráře Františka Drábka. \nFarnost je spravována excurrendo z Kobylí na Moravě. Administrátorem excurrendo byl v letech 1996-2006 R.D. Mgr. Pavel Haluza. Následně od 1. srpna 2006 R.D. Mgr. Andrzej Wasowicz. Toho s platností od srpna 2018 vystřídal R. D. Mgr. Tomáš Caha.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. říjen. Adorační den připadá na 30. prosince.\n\nBohoslužby o svátcích a slavnostech obohacuje zpěvem chrámová schola Kamínek. Každý týden se při mších střídají lektoři. Koncem školního roku farnost pořádá farní grilovačku.\n\nVe farnosti se pravidelně pořádá tříkrálová sbírka. V roce 2016 se při ní vybralo 48 310 korun. V roce 2018 dosáhl výtěžek sbírky 49 233 korun.\n\n"}
{"id": "932738", "url": "https://cs.wikipedia.org/wiki?curid=932738", "title": "Karl von Rothkirch-Panthen", "text": "Karl von Rothkirch-Panthen\n\nKarl von Rothkirch-Panthen (2. prosince 1807 Falkenau – 31. března 1870 Praha) byl rakouský šlechtic a státní úředník a český politik německé národnosti, v 60. letech 19. století Nejvyšší maršálek Království českého pak český místodržící; poslanec Českého zemského sněmu a Říšské rady.\n\nNarodil se v obci Falkenau v pruském Horním Slezsku (dnes Chróścina v okrese Nysa v Polsku). Pocházel ze slezské větve starého rakouského šlechtického rodu. Jeho otcem byl rakouský důstojník a spisovatel Leonhard von Rothkirch und Panthen. Karl von Rothkirch-Panthen vstoupil brzy do státních služeb. V letech 1842–1846 byl krajským hejtmanem v Čáslavi, pak v období let 1846–1848 v Plzni. Během revolučního roku 1848 se o něm uvažovalo jako o místodržícím Čech, ale pro odpor české politické reprezentace nebyla jeho nominace schválena, respektive nabídku oficiálně nepřijal. V roce 1850 se stal krajským prezidentem v Chebu. V letech 1857–1860 zastával post zemského prezidenta (místodržícího) v Bukovině. Nesouhlasil se sloučením výkonu státní správy v této korunní zemi se sousední Haličí a odstoupil.\n\nPo obnovení ústavního života se počátkem 60. let 19. století zapojil i do zemské a celostátní politiky. Ve volbách v roce 1861 byl zvolen na Český zemský sněm za kurii velkostatkářskou (nesvěřenecké velkostatky). Mandát obhájil v zemských volbách v lednu 1867. V letech 1863–1866 působil jako Nejvyšší maršálek Království českého, tedy předseda zemského sněmu a nejvyšší představitel zemské samosprávy. Politicky se snažil zastávat neutrální pozici mezi centralismem německých liberálů a českým federalismem.\n\nZasedal také od roku 1861 na Říšské radě (celostátní zákonodárný sbor), která tehdy ještě nebyla volena přímo, ale tvořena delegáty jednotlivých zemských sněmů. Na Říšské radě setrval do roku 1863 a patřil zde ke konzervativní skupině pravicového centra. Pak se soustředil výlučně na zemskou politiku v Čechách.\n\nOd 28. září 1866 byl českým místodržícím (nejvyšší představitel státní správy na území Čech). Ale následně po prusko-rakouské válce byl 8. března 1867 penzionován, protože nebyl zárukou podpory nově definované státní politiky.\n\nPatřilo mu několik panství v Čechách i Pruském Slezsku. Zemřel v dubnu 1870 po několikaměsíční nemoci, která ho upoutala na lůžko.\n\n"}
{"id": "932739", "url": "https://cs.wikipedia.org/wiki?curid=932739", "title": "Vůz Btx761 ČD", "text": "Vůz Btx761 ČD\n\nVozy Btx, číslované v intervalu 50 54 29-29, v 60. a 70. letech označené Balm, v 80. a 90. letech Bix, do 1. ledna 2009 označené 020, jsou řadou čtyřnápravových přípojných velkoprostorových osobních vozů druhé třídy z vozového parku Českých drah. Všechny tyto vozy byly pro tehdejší Československé státní dráhy vyrobeny v letech 1958–1969 ve Vagónce Studénce.\n\nVozy měly být určeny jako přípojné k motorovým vozům 820. Vzhledem k nízkému počtu čtyřnápravových přípojných vozů u Československých státních drah byl ale urychlen jejich vývoj a zkráceny typové zkoušky. Díky tomu byly první přípojné vozy dodány tři roky před motorovými vozy řady 820. Z toho důvodu z počátku jezdily za motorovými vozy 830, ke kterým nebyly přípojné vozy vůbec vyrobeny, a 850, ke kterým byly přípojné vozy dodávány později.\n\nJsou to neklimatizované vozy lehké stavby o délce 18 500 mm. Mají podvozky Tatra 1-740. Nejvyšší povolená rychlost těchto vozů je 90 km/h.\n\nNástupní prostory jsou umístěny zhruba v / a / vozu a dělí vůz na tři velkoprostorové oddíly. Krajní oddíly mají po třech fiktivních oddílech, prostřední se skládá ze čtyř fiktivních oddílů. Celkem poskytují 68 míst k sezení realizovaných jako dvojmístné lavice v uspořádání 2 + 2 potažené zelenou koženkou z PVC. V čelech loketních opěrek se nacházejí výklopné popelníky. V jednom z krajních oddílů je umístěné jediné WC ve voze, ale přístup do něj je možný jen z nástupního prostoru.\n\nJednokřídlé nástupní dveře se otvírají směrem dovnitř a mají posuvný rošt, který kryje schůdky. Vozy mají polospouštěcí okna o šířce 1 000 mm zasklené jednoduchým sklem. V přední a zadní části vozů jsou ve resp. proti směru jízdy umístěná velká panoramatická pevná okna. Mezivozové přechody jsou řešeny pomocí sklopných můstků se shrnovacím zábradlí.\n\nVětrání je kromě oken řešeno i stropním odsavačem. Vytápění vozů je teplovzdušné, vzduch je ohříván dvěma naftovými agregáty TA 10 vyrobených v Juranovských závodech v Brně. Na nápravách se nachází dynamo, které zásobuje vůz elektrickou energií. Osvětlení je napájeno ze dvou měničů 48 V / 220 V, 50 Hz. Provozní osvětlení je realizováno zářivkami, nouzové žárovkami.\n\nVozy jsou vybaveny 19žilovým průběžným kabelem pro řízení více motorových vozů řady 820 jedním strojvedoucím.\n\nPůvodní nátěr těchto vozů byl přes okna krémový, pod okny červený. Mezi příznivci železnice je tento nátěr nazývaný polomáčený. Později byly vozy lakovány do červeného nátěru s krémovým pruhem pod okny podél celého vozu vyjma dveří.\n\nV letech 1995–1997 bylo v MSV Studénka a ŽOS Nymburk zmodernizováno 68 vozů na řadu Btx (021). Mezi nejvýraznější změny patří snížení počtu míst k sezení na 66 (z toho dvě sklopné), nové tramvajové sedačky od firmy Fainsa, nová v horní čtvrtině výklopná okna, předsuvné dveře a dosazení vlakového rozhlasu. Z méně viditelných změn došlo k zesílení skříně, dosazení nových baterií, ovládání vytápění a větrání, výměně podlah, rekonstrukci přechodových můstků, které jsou nově určeny jen pro potřeby vlakové čety atd.\n\nVozy původně bývaly řazeny v soupravách s motorovými vozy 820, 830, 850 a 851. V 90. letech dokonce kvůli nízkému počtu přípojných vozů Btn jezdily s motorovými vozy 842. Mimo toho jezdily na vlacích tahaných motorovými lokomotivami, a také na tratích Tábor – Bechyně, Rybník – Lipno nad Vltavou a Jihlava – Veselí nad Lužnicí s lokomotivami elektrické trakce. Kromě toho je šlo potkat i na ozubnicových tratích Tanvald – Kořenov a Tisovec – Pohronská Polhora na Slovensku.\n\nV letech 1994–1995 došlo, vzhledem ke změně intervalu značení těchto vozů, k přidělení nových inventárních čísel. Ta jsou přidělena v pořadí přečíslování, čili neodpovídají původním číslům. K dalšímu přečíslování došlo k 1. lednu 2009. Ani při tomto přečíslování nebyla respektována původní inventární čísla.\n\nMezi roky 1998 a 1999 bylo sedm vozů pronajato společnosti Viamont pro provoz na trati Sokolov – Kraslice.\n\nCelkem čtyři vozy byly odprodány Bratislavské regionálné koľajové spoločnosti.\n\nV červenci 2009 byl vůz č. 035 (původně č. 687) zakoupen sdružením Klub železničních cestovatelů. Do září 2010 byl vůz opraven, a v prostředním oddíle byl vybudován barový oddíl. Vůz bývá řazen v nostalgických vlacích. Kromě tohoto vozu ještě Klub železničních cestovatelů vlastní další dva vozy této řady.\n\nV letech 2009–2012 došlo k převedení většiny zbývajících vozů do Železničního muzea v Lužné u Rakovníka. Poslední dva vozy jsou buď zrušené nebo dlouhodobě odstavené a do provozu již nezasahují.\n\n\n"}
{"id": "932742", "url": "https://cs.wikipedia.org/wiki?curid=932742", "title": "Altair Ibn-La'Ahad", "text": "Altair Ibn-La'Ahad\n\nAltaïr Ibn-La'Ahad je fiktivní postavou počítačové herní série \"Assassin's Creed\" z dílen kanadské divize Ubisoftu. Vyskytuje se ve hrách \"Assassin's Creed\" a \"\", ve kterých je protagonistou hry, dále ve hře \"\", kde se vyskytuje pouze jako odkaz a také v knize \"\". Jedná se o vzdáleného předka hlavní postavy série, Desmonda Milese.\n\nAltaïr žil v období třetí křížové výpravy, v letech 1165 až 1257. Byl členem asasínského řádu, sídlícího v syrské pevnosti Masyaf, jehož velmistrem se i později stal. Pochází ze starého asasínského rodu a do řádu byl přijat již v jeho dvacetičtyřech letech, ale později z něj byl vyloučen kvůli selhání na misi. Aby mu bylo odpuštěno, poslal ho jeho Mentor Al-Mualim zlikvidovat 9 členů templářského řádu. Poté, co Altaïr tento úkol splnil se ale dozvěděl děsivou pravdu o tom, co je Al-Mualim zač a , že ho poslal zabít templáře , aby si mohl nechat takzvaný úlomek ráje pro sebe . Altaïr tedy Al-Mualima zabije. Altaïrův bratr ve zbrani, Abbas Sofian ho po nějaké době však obvinil ze zrady , aby se mohl stát mentorem a nechal popravit Altaïrova mladšího syna. Altaïr utekl a vrátil se až po dvaceti letech ve vysokém věku a se svými přívrženci, kterých bylo čím dál, tím víc (kvůli krutovládě Abbase – lid chtěl Altaira zpět). Altair nakonec ovládl zpět Masyaf a zabil současného mentora, šíleného Abbase. Altaïr se stal mentorem řádu a tehdy začal zlatý věk tohoto společenství, které Altaïr později obnovil a rozšířil. Altaïr nechal na Masyafu vybudovat velikou knihovnou, i když nakonec nechal všechny své knihy odvézt do Alexandrie, Konstantinopole (dnešní Istanbul), či na jiná místa. Masyaf totiž nevydržel útoky mongolů a řád musel své sídlo opustit. Všichni uprchli, jediný Altaïr sešel do nyní již prázdné knihovny a tam hlady, či žízní zemřel.\n\nPo dalších přibližně 300 letech ho zde objevil jeho pozdější následník, renesanční asasínský mentor Ezio Auditore (ve hře ).\n\n"}
{"id": "932744", "url": "https://cs.wikipedia.org/wiki?curid=932744", "title": "Matyáš z Retzu", "text": "Matyáš z Retzu\n\nMatyáš z Retzu OFM, Matyáš Piscatelle z Retzu, latinsky \"Mathias de Rehtz\" (nesprávně \" Mathias de Kehcz\") byl františkán, písař a iluminátor františkánských liturgických chórových rukopisů počátku 16. století. Byl též veřejným notářem, ve františkánském řádu pak vratislavským a od roku 1506 olomouckým kvardiánem, mezi lety 1506 až 1515 zastával čtyřikrát funkci jednoho z definitorů české františkánské provincie.\n\nProslul především jako písař velkoformátových chórových knih. Této činnosti se věnoval v Kadani v druhé polovině 90. let 15. století a pro kadaňský klášter vytvořil také nejzachovalejší kolekci, z níž se dochoval graduál a psalterium z let 1496–1498, ostatní jím vytvořené knihy známe jen ze starších katalogů nebo dochovaných zlomků. Výzdoba těchto původem kadaňských rukopisů odpovídá františkánské spiritualitě pozdního středověku, kde významné postavené zaujímá dítě Ježíš a týž Kristus trpící.\n\nDalším dílem bratra Matyáše ze sklonku 15. století byl celkem dvoudílný graduál, z něhož však napsal pouze zimní část a byl určen pro bechyňský nebo plzeňský klášter. Matyáš mohl být totožný s Matyášem z Bavor (pak by ovšem nepocházel z rakouského Retzu), kterého evidují starší knihovní katalogy kláštera v Hostinném jako písaře několikadílného graduálu a žaltáře.\n"}
{"id": "932745", "url": "https://cs.wikipedia.org/wiki?curid=932745", "title": "Ivo Schmucker", "text": "Ivo Schmucker\n\nIvo Schmucker (* 10. ledna 1968, Ostrava) je bývalý český fotbalista, brankář. Po skončení aktivní kariéry pracuje jako trenér mládeže Baníku Ostrava. Jeho otcem byl fotbalový brankář a reprezentant František Schmucker.\n\nOdchovanec Baníku Ostrava. Hrál za RH Cheb, Slovan Bratislava, Baník Ostrava, DAC Dunajská Streda, FK Baník Havířov, FK Dukla Banská Bystrica, 1. FC Košice, SFC Opava a v Polsku za Jaworzno. V československé a české lize nastoupil celkem ve 145 utkáních. V Poháru vítězů pohárů nastoupil ve 4 utkáních a v Poháru UEFA nastoupil v 1 utkání. Vítěz Československého poháru 1991. Dorostenecký mistr Československa 1985.\n\n"}
{"id": "932749", "url": "https://cs.wikipedia.org/wiki?curid=932749", "title": "Stanislav Majer", "text": "Stanislav Majer\n\nStanislav Majer (* 5. června 1978 Louny) je herec Divadla Na zábradlí a Činoherního studia Ústí nad Labem. V minulosti byl členem Divadla Komedie, Divadelního studia Továrna, Multiprostor v Lounech (kde začínal spolu s bratry Miroslavem a Tomášem Bambuškovými).\n\nŠířeji známým se stal díky filmu \"Líbánky\", kde hrál postavu Radima, novomanžela Terezy (Anna Geislerová).\nDále se představil ve snímcích \"Stvoření světa\", \"Jeden statečný\" a \"Odpad město smrt\". V televizi hrál v seriálech \"Zázraky života\", \"Ulice\" a \"Čapkovy kapsy\".\n\nPůvodním povoláním je truhlář.\n\nJeho druhým domovem se stala maringotka u rybníka na Kokořínsku.\n\n\n"}
{"id": "932752", "url": "https://cs.wikipedia.org/wiki?curid=932752", "title": "Graham McTavish", "text": "Graham McTavish\n\nGraham McTavish (* 1. leden 1961 Glasgow) je skotský herec. Začínal v divadle Royal Court a časem se dostal mezi nejlepší herce divadla Royal Lyceum Theatre v Edinburgu. Mimo film a divadlo propůjčuje hlas i herním postavám např. v Call of Duty nebo Transformers.\n\n\n"}
{"id": "932755", "url": "https://cs.wikipedia.org/wiki?curid=932755", "title": "Jean-Louis Trintignant", "text": "Jean-Louis Trintignant\n\nJean-Louis Trintignant (* 11. prosince 1930 Piolenc, Vaucluse, Francie) je francouzský divadelní a filmový herec, držitel \"Ceny pro nejlepšího herce\" na MFF v Cannes a držitel ocenění \"Césara\" za nejlepší herecký výkon. Jako jeden z mála francouzských herců dosáhl mezinárodního uznání.\n\nNarodil se v malém francouzském městečku Piolenc, jeho rodiči byli průmyslník Raoul Trintignant a matka Claire, rozená Tourtinová.\n\nVe svých dvaceti letech odešel studovat herectví do Paříže, v roce 1951 začal hrát v divadle a krátce na to získal pověst jednoho z nejtalentovanějších herců poválečné éry. Zpočátku vystupoval pouze v divadle, v roce 1955 debutoval také ve filmu a již o rok později na sebe upozornil výkonem v snímku \"...a Bůh stvořil ženu\" režiséra Rogera Vadima s Brigitte Bardot v hlavní roli.\n\nPo dobu své povinné vojenské služby bylo jeho herecké působení přerušeno, ale po návratu z alžírské války začal opět hrát ve filmech. Významnou byla jeho role ve filmu \"Muž a žena\" (1966), který získal celosvětový ohlas a řadu nejrůznějších filmových cen včetně Oscara pro nejlepší zahraniční film.\n\nKromě francouzských režisérů spolupracoval rovněž s italskými tvůrci, například s Valeriem Zurlinim na snímcích \"Bouřlivé léto\" (1959) a \"Tatarská poušť\" (1976), s Dinem Risim na filmu \"Sváteční vyjížďka\" (1962), Bernardem Bertoluccim na snímku \"Konformista\" (1970) nebo Ettorem Scolou na filmu \"Terasa\" (1980).\n\nBěhem sedmdesátých let hrál v mnoha filmech a v roku 1983 se objevil ve svém prvním anglicky mluveném filmu, americkém snímku \"Pod palbou\". Pak byl obsazen do filmu \"Konečně neděle!\" (1983), posledního snímku Françoise Truffauta a krátce nato natočil pokračování svého dosavadně nejúspěšnějšího filmu, \"Muž a žena po 20 letech\" (1986).\n\nPozději se začal zaměřovat spíš na divadelní práci. Z filmového působení v pozdějším období lze zmínit například film \"\" (1994) režiséra Krzysztofa Kieślowského. V roce 2012 se po čtrnáctileté herecké přestávce objevil ve filmu \"Láska\" režiséra Michaela Hanekeho, který napsal scénář k filmu speciálně pro něj.\n\nJeho strýcem byl automobilový závodník Louis Trintignant, který se v roce 1933 zabil při závodech v městečku Péronne v Pikardii, dalším strýcem byl Maurice Trintignant (1917–2005), jezdec formule 1, vítěz 24 hodin Le Mans a opakovaný vítěz Velké ceny Monaka. Sám Trintignant se rovněž věnoval závodům a byl proto přirozenou volbou pro režiséra Clauda Leloucha při obsazování role závodníka ve filmu \"Muž a žena\" (1966).\n\nJeho první chotí byla krátce herečka Stéphane Audranová, další manželkou byla od roku 1960 filmová střihačka a herečka, pozdější režisérka a scenáristka Nadine Marquandová. Měli spolu tři děti, Vincenta, Pauline (zemřela na SIDS v roce 1969) a Marie Trintignantovou, pozdější úspěšnou herečku, která ve svých 41 letech zemřela vinou svého přítele v litevském hlavním městě Vilniusu.\n\nJe dobrým přítelem herečky Anouk Aimée a byl to právě on, kdo ji doporučil pro hlavní ženskou roli ve filmu \"Muž a žena\".\n\n\n\n\n"}
{"id": "932756", "url": "https://cs.wikipedia.org/wiki?curid=932756", "title": "Abschied - Brechts letzter Sommer", "text": "Abschied - Brechts letzter Sommer\n\nAbschied - Brechts letzter Sommer je německý hraný film, který v roce 2000 natočil režisér Jan Schütte podle scénáře Klause Pohla. Hlavní roli dramatika Bertolta Brechta hraje Josef Bierbichler, který se chystá opustit svůj dům u jezera v Braniborsku, vrátit se do Berlína a připravit se zde k další divadelní sezóně.\n\nHudbu k filmu složil velšský hudebník a hudební skladatel John Cale.\n\n"}
{"id": "932759", "url": "https://cs.wikipedia.org/wiki?curid=932759", "title": "Bert van Marwijk", "text": "Bert van Marwijk\n\nLambertus van Marwijk (* 19. května 1952, Deventer, Nizozemsko), známý jako Bert van Marwijk, je bývalý nizozemský fotbalový záložník a současný fotbalový trenér. Za nizozemskou seniorskou reprezentaci odehrál ve své kariéře jeden zápas, později ji vedl právě jako trenér.\n\nOd března 2019 vede reprezentaci Spojených arabských emirátů.\n\nV Nizozemsku hrál profesionálně za kluby Go Ahead Eagles (1969–1975), AZ Alkmaar (1975–1978), MVV Maastricht (1978–1986), Fortuna Sittard (1986–1987) a FC Assent (1987–1988).\n\nS Alkmaarem vyhrál v sezóně 1977/78 nizozemský fotbalový pohár a s Maastrichtem v sezóně 1983/84 nizozemskou druhou ligu Eerstedivisie.\n\nV nizozemském reprezentačním A-mužstvu odehrál jediné střetnutí, na které ho povolal kouč Rinus Michels. Šlo o přátelský zápas 30. května 1975 v Bělehradu proti domácí Jugoslávii, který Nizozemci prohráli 0:3. Van Marwijk odehrál první poločas.\n\nZačínal v malém nizozemském klubu Fortuna Sittard, který dovedl do finále nizozemského fotbalového poháru v sezóně 1998/99. Poté převzal slavný Feyenoord, s nímž vyhrál Pohár UEFA 2001/02 (výhra 3:2 ve finále nad německou Borussií Dortmund). A právě Borussia se později zajímala o jeho služby. Od července 2004 se stal trenérem A-týmu Dortmundu. Po necelých dvou a půl letech stagnace ve středu tabulky německé Bundesligy jej 18. prosince 2006 klub propustil a nahradil Jürgenem Röberem. V červnu 2007 se Van Marwijk vrátil do Feyenoordu, s nímž vyhrál v sezóně 2007/08 nizozemský fotbalový pohár (výhra 2:0 ve finále nad týmem Roda JC Kerkrade).\n\nVan Marwijk převzal nizozemské národní mužstvo po Marco van Bastenovi po Mistrovství Evropy 2008 v Rakousku a Švýcarsku.\n\nNa Mistrovství světa 2010 v Jihoafrické republice dovedl svůj tým do finále proti Španělsku, které Nizozemsko prohrálo 0:1 po prodloužení. Zisk stříbrných medailí byl úspěchem.\n\nVan Marwijk vedl nizozemský národní tým i na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Po tomto neúspěchu 27. června 2012 rezignoval na svůj post.\n\n"}
{"id": "932760", "url": "https://cs.wikipedia.org/wiki?curid=932760", "title": "Aagaard", "text": "Aagaard\n\nPříjmení Aagaard označuje vícero osob:\n\n"}
{"id": "932765", "url": "https://cs.wikipedia.org/wiki?curid=932765", "title": "Mistrovství světa v atletice do 17 let 2013", "text": "Mistrovství světa v atletice do 17 let 2013\n\n8. mistrovství světa v atletice do 17 let se uskutečnilo ve dnech 10. července – 14. července 2013 v ukrajinském městě Doněcku.\n"}
{"id": "932766", "url": "https://cs.wikipedia.org/wiki?curid=932766", "title": "Tom Hiddleston", "text": "Tom Hiddleston\n\nThomas William „Tom“ Hiddleston (* 9. února 1981 Westminster, Londýn) je britský herec.\n\nNarodil se v londýnském Westminsteru Dianě Patricii a Jamesi Normanu Hiddlestonovým (otec byl vědcem v oboru fyzikální chemie a také byl generálním ředitelem farmaceutické společnosti). Studoval na škole Dragon School v Oxfordu, na Eton College v Berkshiru, na Univerzitě v Cambridgi a následně herectví na Královské akademii dramatického umění, které absolvoval v roce 2005.\n\nJeště během studií na univerzitě hrál v inscenaci \"Tramvaj do stanice Touha\" od Tennessee Williamse. Nedlouho poté dostal svou první roli v televizním filmu \"The Life and Adventures of Nicholas Nickleby\" (2001), který je natočen podle románu Charlese Dickense. Zahrál si také ve filmu \"Stahující se mračna\" nebo v několika seriálech. V seriálu \"Wallander\" účinkoval v šesti epizodách a byl nominován na cenu Crime Thriller Award pro nejlepšího herce ve vedlejší roli.\n\nDo filmu \"Thor\" (2011) ho obsadil režisér Kenneth Branagh díky jejich předchozí spolupráci v seriálu \"Wallander\". Hiddleston původně zkoušel roli Thora, nicméně nakonec získal roli Thorova bratra Lokiho. Tuto postavu si zopakoval i v dalších filmech \"Avengers\" (2012), \"\" (2013), \"\" (2017), \"\" (2018) a \"\" (2019).\n\nK jeho dalším rolím patří např. Edward ve filmu \"Archipelago\", F. Scott Fitzgerald ve snímku \"Půlnoc v Paříži\", kapitán Nicholls ve filmu \"Válečný kůň\" nebo Freddie Page ve snímku \"Bezedné moře\". V roce 2012 si zahrál prince Hala a později anglického krále Jindřicha V. v životopisné sérii \"V kruhu koruny\".\n\nV českém znění Hiddlestona nejčastěji dabují Lumír Olšovský a David Švehlík.\n\n"}
{"id": "932769", "url": "https://cs.wikipedia.org/wiki?curid=932769", "title": "Demy de Zeeuw", "text": "Demy de Zeeuw\n\nDemy Patrick René de Zeeuw (* 26. května 1983, Apeldoorn, Nizozemsko) je nizozemský fotbalový záložník a reprezentant, který působí v klubu NAC Breda.\n\nV Nizozemsku hrál profesionálně za kluby Go Ahead Eagles, AZ Alkmaar, AFC Ajax a NAC Breda. V zahraničí působil ve Spartaku Moskva a Anderlechtu Brusel.\n\nDemy de Zeeuw byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve čtyřech zápasech.\n\nV nizozemském reprezentačním A-mužstvu debutoval v přátelském zápase proti Slovinsku 28. března 2007 v Celje, kde Nizozemsko zvítězilo 1:0. V reprezentaci hrál na postu defensivního záložníka, mezi jeho kokurenty na této pozici v národním týmu se mohli počítat Mark van Bommel, Orlando Engelaar a Nigel de Jong.\n\nPod trenérem Marco van Bastenem si zahrál na Mistrovství Evropy 2008 v Rakousku a Švýcarsku, kde Nizozemsko vypadlo ve čtvrtfinále s Ruskem. Demy nastoupil pouze v základní skupině proti Rumunsku (výhra 2:0).\n\nNizozemský reprezentační trenér Bert van Marwijk jej nominoval na Mistrovství světa 2010 v Jihoafrické republice, kde Nizozemsko získalo stříbrné medaile po porážce 0:1 ve finále se Španělskem.\n\nVan Marwijk jej vzal i na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. De Zeeuw ale nezasáhl ani do jednoho zápasu.\n\n"}
{"id": "932772", "url": "https://cs.wikipedia.org/wiki?curid=932772", "title": "Římskokatolická farnost Buškovice", "text": "Římskokatolická farnost Buškovice\n\nŘímskokatolická farnost Buškovice (lat. \"Puschvicium\") je územní společenství římských katolíků v Buškovicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost vznikla pravděpodobně kolem roku 1200. V době reformace se farnost stala protestantskou a od roku 1627 byla opět katolickou. Matriky jsou vedeny od roku 1636.\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Buškovice, která je tak spravována \"excurrendo\".\n\nŘímskokatolická farnost Buškovice\n\n"}
{"id": "932774", "url": "https://cs.wikipedia.org/wiki?curid=932774", "title": "Varín", "text": "Varín\n\nVarín je slovenská obec ležící u Žiliny v místě, kde se řeka Varínka vlévá do Váhu. Ke konci roku 2011 měla 3 683 obyvatel.\n\nOkolí Varína bylo osídleno od pravěku, na Hrádku se našly zbytky opevnění z dob púchovské kultury. Obec byla založena ve 13. století při hradu Starhrad, zvaném také \"Varínský hrad\", na kterém sídlili Csesznekyovci. Za Slovenského národního povstání v okolí probíhaly tuhé boje; zúčastnili se jich i partyzáni z Francie, kteří mají pomník nedaleko hradu Strečno. Moderní historie Varína je spojena s turistickým ruchem, vesnice je branou Národního parku Malá Fatra. Nachází se zde autokemp a chatová oblast Pod Jedľovinou.\n\nDominantou vesnice je kostel Nejsvětější Trojice, který byl založen roku 1223. Jeho současná podoba pochází z období baroka, z původní stavby se zachovala jen křtitelnice. Podle záznamu matriky byl v kostele pokřtěn Juraj Jánošík. Obec je sídlem Varínského děkanátu, který patří k Žilinské diecézi.\n\nVarínem prochází Košicko-bohumínská dráha, železniční stanice byla zřízena v roce 1871.\n\nV obci sídlí fotbalový klub TJ Fatran Varín, který hraje V. ligu A mužů.\n\n\n"}
{"id": "932776", "url": "https://cs.wikipedia.org/wiki?curid=932776", "title": "Preiniciační komplex", "text": "Preiniciační komplex\n\nPreiniciační komplex může být:\n\n"}
{"id": "932782", "url": "https://cs.wikipedia.org/wiki?curid=932782", "title": "Ostrovec (Kladno)", "text": "Ostrovec (Kladno)\n\nOstrovec je menší část Kladna zastavená nejvíce rodinnými a řadovými domky a s několika bloky panelákové zástavby. Je součástí katastrálního území Kladno a evidenční části Kladno, statisticky je vedena jako základní sídelní jednotka Ostrovec. Nachází se severozápadně od centra, v sousedství částí Podprůhon a Bresson a Západních lesů, při železniční trati trati 093 Kralupy nad Vltavou – Kladno. Ostrovec vznikl z potřeby ubytovat hornickou populaci, která zde nacházela zaměstnání v dolech Engerth, Průhon a Bresson. V poslední době zde nacházejí místo svého pobytu noví obyvatelé.\n\nV Ostrovci je 363 číslovaných budov, z toho 352 bytových, žádná budova pro krátkodobé ubytování, 1 budova k individuální rekreaci. Dle sčítání v roce 2011 zde bylo 771 bytů, z toho 713 obydlených. Obvyklý počet obyvatel dle sčítání v roce 2011 byl 1818, počet evidovaných obyvatel je podobný. Ve čtvrti je 26 pojmenovaných ulic: Jana Wericha, Jiřího Voskovce, Jaroslava Ježka, Ant. Škváry, Braunova, Závišova, Mahenova, Havlasova, Kosmova, Havířská, J. Lady, Ludvíka Kuby, Ant. Suchého, V. Kratochvíla, Divišova, Lalákova, Jindř. Soukupa, Jana Klímy, Ostrovecká, Ostruhová, Ant. Kymličky, U Engerthu, Na vyhaslém, U Lesa, Na Mýtině, Kamenný vrch.\nDo této části města směřovala v minulosti trasa linek MHD 15 ( švermov-okrsek 4 , do roku 2015 i linka 8, do integrace Kladenska v PID linka 3 ale dnes však jen linka číslo 603, která je zařazena a v systému PID . V Ostrovci se nacházejí zastávky „Kladno-Ostrovec“ (v ulici V. Kratochvíla u restaurace a penzionu „68“ poblíž dolu Engerth) a „A. Škváry“ (v ulici Ant. Škváry, na severním okraji západní části Ostrovce v sousedství Západních lesů). \n\nNa jižním okraji Ostrovce vedle Podprůhonu se nachází malá železniční stanice Kladno-Ostrovec na trati 093 Kralupy nad Vltavou – Praha-Bubny Vltavská (linka S45). V této stanici končí většina osobních a spěšných vlaků linek S5 a R5 z Prahy do Kladna.\n"}
{"id": "932790", "url": "https://cs.wikipedia.org/wiki?curid=932790", "title": "Jindřichovický potok", "text": "Jindřichovický potok\n\nJindřichovický potok (někdy též Dětřichovický potok, v Polsku pak ) je vodní tok tekoucí na severu České republiky, ve Frýdlantském výběžku Libereckého kraje. Pramení na severním úbočí Andělského vrchu (572 m n. m.), nejvyššího bodu Frýdlantské pahorkatiny, a pokračuje odtud podél silnice III/29110 severovýchodním směrem k Dětřichovci. Za ní pokračuje stále severním směrem až k vodní nádrži situované východně od Jindřichovic pod Smrkem. Jižně od této vodní plochy se potok ostře stáčí západním směrem a vstupuje do obce Jindřichovice pod Smrkem. V ní jižně míjí místní kostel Nejsvětější Trojice a na západním okraji obce z východní strany obtéká zdejší Žijící skanzen i s větrným mlýnem. U skanzenu se opět stáčí k severu, obtéká Písečný vrch (380 m n. m.) a směřuje k česko-polské státní hranici. Na ní se do potoka pravostranně vlévá Bleskový potok a vzniklá vodoteč pak tvoří státní hranici až k vesnici Srbská, kde se u místního hraničního přechodu na silnici III/2918 stáčí severovýchodním směrem a vtéká do Polska. Tam se jí mění název na Czarny Strumien, sleduje silnici číslo 12367 a postupně protéká obcí Miłoszów a ve městě Leśna se levostranně vlévá do Kwisy.\n"}
{"id": "932806", "url": "https://cs.wikipedia.org/wiki?curid=932806", "title": "Pierolapithecus catalaunicus", "text": "Pierolapithecus catalaunicus\n\nPierolapithecus catalaunicus je druh vyhynulých hominidů, žijících ve středním miocénu (před 11,9 miliony let) na území dnešního Španělska. Dosud je znám pouze jediný druh - \"Pierolapithecus catalaunicus\". Rodové i druhové jméno je odvozeno z místa nálezu v blízkosti obce Els Hostalets de Pierola v Katalánsku. Stáří ostatků bylo původně určeno pomocí biostratigrafie na 12,5 - 13 milionů let, ovšem další studie je upřesnily na 11,9 milionů let.\n\nDochované ostatky rodu \"Pierolapithecus\" zatím reprezentuje pouze jeden nález, zachycený koncem roku 2002 na lokalitě \"Barranc de Can Vila 1\". Je ovšem unikátní velmi dobře dochovanou kostrou, čítající celkem 83 kostí a jejich zlomků. Jedná se o první hominoidní kostru středního miocénu, ze které jsou známy zároveň zuby, lebka i postkraniální skelet. Nález tudíž představuje důležitý srovnávací materiál, bohužel pro mnoho dalších miocénních hominoidů velké části kostry chybí.\n\nNalezený jedinec, podle velikosti špičáků samec, dostal přezdívku „Pau“. To je katalánská verze jména Pavel, která zároveň znamená „mír“. Pojmenování tak odkazuje na velké demonstrace proti válce v Iráku, které se na jaře roku 2003 ve Španělsku odehrávaly.\n\nPodle přírodovědných analýz lokality \"Barranc de Can Vila 1\" obýval \"Pierolapithecus\" hustý tropický les, který se v této oblasti ve středním miocénu rozkládal, zatímco na zbytku Pyrenejského poloostrova panovalo větší sucho.\n\n\"Pierolapithecus\" mohl dosahovat váhy asi 35  kg a výšky 100 - 120  cm. Měl již některé znaky, typické pro moderní hominidy. Patří mezi ně široký a plochý hrudník v předozadním směru, tuhá bedra, pohyblivější klouby (zejména zápěstí) i lopatky, položené až na zádech. Zároveň si ale uchovával některé znaky primitivnější, především měl ve srovnání s moderními lidoopy příliš krátké články prstů. Pierolapithecus byl tedy stromovým tvorem, který již oproti starším kvadrupedním hominoidům dokázal ve větvích obratně lézt v částečně vzpřímeném postoji. Nemohl však ještě využívat závěsu na pažích a brachiace, protože by se nedokázal dostatečně pevně chytit. To mimo jiné znamená, že lezení a brachiace, dvě základní charakteristiky pohybu současných hominoidů, se patrně vyvinuly nezávisle na sobě a nikoliv najednou, jak se dříve předpokládalo. Tím pádem se musel pohyb v závěsu objevit opakovaně, zcela samostatně u gibonů, ponginů i homininů. Nalezené články prstů navíc ukazují, že Pierolapithecus se nemohl na předních končetinách opírat o kotníky prstů jako například gorila, ale musel využívat celé plosky chodidel, stejně jako kvadrupední primáti.\n\nZuby rodu \"Pierolapithecus\" byly opatřeny silnou vrstvu skloviny. To mu umožnilo konzumovat i tužší potravu, náročnější na zpracování.\n\nI přes dobré dochování celé kostry není k dispozici mozkovna, a tak nelze studovat velikost ani utváření mozku.\n\nVšeobecně se přijímá, že \"Pierolapithecus\" se vyvinul až po odštěpení linie, vedoucí k moderním gibonům. Je tedy jedním z nejstarších známých hominidů, jeho původ ale zatím nelze sledovat. Může být potomkem hominoidů, kteří přišli do Evropy z Afriky asi před 17 - 18 miliony let přes východní Středomoří, ale stejně tak mohl přijít ze severní Afriky přes dočasně uzavřený Gibraltarský průliv. Nejblíže má podle morfologie zubů k rodu \"Dryopithecus\".\n\nPředpokládá se, že by \"Pierolapithecus\" mohl být posledním společným předkem všech moderních hominidů, tedy orangutanů, goril, šimpanzů i člověka a nebo mu byl vývojově velmi blízko. Význam rodu \"Pierolapithecus\" spočívá především v tom, že se (s výjimkou kontroverzního rodu \"Morotopithecus\") jedná o prvního hominoida, u nějž byly zachyceny adaptace k lezení po stromech, typické pro moderní lidoopy.\n"}
{"id": "932808", "url": "https://cs.wikipedia.org/wiki?curid=932808", "title": "Teen Choice Awards 2005", "text": "Teen Choice Awards 2005\n\nTeen Choice Awards 2005 byly udělovány dne 14. srpna 2005 v Universal Amphitheater v Los Angeles. Předávání moderovali Hilary Duff a Rob Schneider. \n\nVítězi jsou označeni tučně a jsou uvedeni první v pořadí\n"}
{"id": "932810", "url": "https://cs.wikipedia.org/wiki?curid=932810", "title": "Edson Braafheid", "text": "Edson Braafheid\n\nEdson René Braafheid (* 8. dubna 1983, Paramaribo, Surinam) je nizozemský fotbalový obránce a reprezentant, který působí v italském klubu SS Lazio.\n\nV Nizozemsku hrál profesionálně za kluby FC Utrecht a FC Twente. V zahraničí působil v Bayernu Mnichov, Celtiku Glasgow, Hoffenheimu a Laziu.\n\nEdson Braafheid byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve třech zápasech.\n\nV nizozemském reprezentačním A-mužstvu debutoval v přátelském zápase proti Tunisku 11. února 2009 (remíza 1:1).\n\nNizozemský reprezentační trenér Bert van Marwijk jej nominoval na Mistrovství světa 2010 v Jihoafrické republice, kde Nizozemsko získalo stříbrné medaile po porážce 0:1 ve finále se Španělskem.\n\n"}
{"id": "932811", "url": "https://cs.wikipedia.org/wiki?curid=932811", "title": "William Scherr", "text": "William Scherr\n\nWilliam Harold Scherr (* 27. června 1961 Eureka, USA) je bývalý americký zápasník, volnostylař. V roce 1988 na olympijských hrách v Soulu vybojoval bronzovou medaili v kategorii do 100 kg.\n\nZápasu se věnoval také jeho bratr, jednovaječné dvojče Jim Scherr.\n\n"}
{"id": "932812", "url": "https://cs.wikipedia.org/wiki?curid=932812", "title": "Slanské Nové Mesto", "text": "Slanské Nové Mesto\n\nSlanské Nové Mesto je obec na Slovensku, v okrese Košice-okolí v Košickém kraji\n\nV roce 2011 zde žilo 502 obyvatel.\n"}
{"id": "932816", "url": "https://cs.wikipedia.org/wiki?curid=932816", "title": "Křinecký most", "text": "Křinecký most\n\nKřinecký most přemosťuje říčku Mrlinu v městysi Křinec v okrese Nymburk, který spojuje s železniční stanicí a osadou Zábrdovice. Je chráněn jako kulturní památka České republiky.\n\nSamotný most je dlouhý 24 m, široký 5 metrů. Mostovka prochází ohniskem paraboly, kterou tvoří mostní oblouky. Vzepětí oblouků je 3 m, výšky mostovky nad hladinou říčky je 4 m. Betonová směs na stavbu mostu měla být míchána na nedalekém nádraží a na stavbu byla dovážená úzkorozchodkou.\n\nOd přelomu let 1917-18 zdobí jednotlivé konce mostu barokní sochy živlů (Voda, Vzduch, Země, Oheň). Nejsou to náboženské motivy a sochy pochází z roku 1707 z dílny Jana Brokofa. Samotné sochy nebyly u staršího mostu, ale původně byly součástí zámeckého parku v Kuncberku.\n\nMost překonává Mrlinu v místě, kde kdysi býval brod. Autorem konstrukčního řešení železobetonového mostu je proslulý Stanislav Bechyně, uznávaný specialista na železobetonové konstrukce. Most byl postaven v roce 1915 a je stále funkční. Z důvodů malé šířky mostu byla pro chodce přistavěna k jižní straně mostu ocelová lávka pro chodce.\n\nNa mostě byla v roce 2013 snížena nosnost na 9 tun a došlo k vyloučení těžké dopravy. \n\n"}
{"id": "932817", "url": "https://cs.wikipedia.org/wiki?curid=932817", "title": "Nicky Hofs", "text": "Nicky Hofs\n\nNicky Hofs (* 17. května 1983, Arnhem, Nizozemsko) je bývalý nizozemský fotbalový záložník a reprezentant, který většinu své kariéry strávil v nizozemském klubu Vitesse.\n\nNicky Hofs byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji vstřelil dva góly v semifinále proti Francii (výhra 3:2 po prodloužení) a jeden ve finále. Byl druhým nejlepším nizozemským střelcem na turnaji, před ním se umístil pouze Klaas-Jan Huntelaar se 4 góly.\n\nV nizozemském reprezentačním A-mužstvu debutoval v přátelském zápase proti Ekvádoru 1. března 2006 (výhra 1:0). Dostal se na hřiště v průběhu druhého poločasu.\n\n"}
{"id": "932819", "url": "https://cs.wikipedia.org/wiki?curid=932819", "title": "Římskokatolická farnost Velké Němčice", "text": "Římskokatolická farnost Velké Němčice\n\nŘímskokatolická farnost Velké Němčice je územní společenství římských katolíků s farním kostelem svatého Václava a svatého Víta v rámci děkanátu Hustopeče brněnské diecéze.\nFarní kostel zasvěcený Panně Marii stál v centru vsi pravděpodobně již v polovině 13. století. Poprvé je písemně zmiňován roku 1392. V té době existovala ve vesnici fara, která bývala obsazována řeholníky z velehradského kláštera. Původně románská stavba byla v 15. století goticky přestavěna. Kostel byl během první poloviny 17. století těžce poničen, nejprve při vpádu Štěpána Bočkaje roku 1605, později pak během třicetileté války. Z kostela pravděpodobně zůstaly pouze základy se zbytky zdiva. O obnovu kostela i fary se v polovině 16. století zasloužil patron Jan Montrochier se svou manželkou Voršilou. Kostel byl prakticky znovu vystavěn v raně barokním slohu a roku 1652 vysvěcen. \nFarářem je od 1. října 2010 R. D. Mgr. Petr Havlát (jako administrátor zde působí od roku 1995).\n\nDnem vzájemných modliteb farností za bohoslovce a bohoslovců za farnosti brněnské diecéze je 3. duben. Adorační den připadá na 19. června.\n\nVe farnosti se pravidelně koná tříkrálová sbírka. V roce 2014 se při ní vybralo 64 562 korun , což je 39,10 korun na jednoho obyvatelev roce pak 60 434 korun.Při sbírce v roce 2016 činil výtěžek 68 243 korun.\nV roce 2018 dosáhl výtěžek sbírky 74 980 korun.\n\nPravidelně při bohoslužbách vystupuje farní sbor a schola.\n\n"}
{"id": "932824", "url": "https://cs.wikipedia.org/wiki?curid=932824", "title": "Who Am I This Time?", "text": "Who Am I This Time?\n\nWho Am I This Time? je americký televizní dramatický film režiséra Jonathana Demmea. Je založen na stejnojmenné povídce Kurta Vonneguta a scénář napsal Neal Miller. Hlavní role ve filmu hrají Christopher Walken a Susan Sarandonová. Autorem hudby k filmu je velšský hudebník a skladatel John Cale, který s režisérem spolupracoval již v roce 1974 na jeho režijním debutu \"Caged Heat\".\n\n"}
{"id": "932825", "url": "https://cs.wikipedia.org/wiki?curid=932825", "title": "Lightdark", "text": "Lightdark\n\nLightdark je druhé studiové album italské progressive rockové skupiny Nosound. Vydáno bylo v únoru 2008 vydavatelstvím Burning Shed. Album bylo v roce 2009 oceněno italskou cenou Prog Award jako nejlepší nahrávka roku 2008.\n\nDeska je fakticky prvním albem skupiny, neboť tu při jejím debutu v roce 2005 (album \"Sol29\") tvořil pouze multiinstrumentalista Erra, jenž si vypomáhal pomocí baskytaristy Luciho. V mezidobí mezi \"Sol29\" a \"Lightdark\" se zformovala regulérní hudební skupina, která začala vystupovat živě a do roku 2008 vydala několik menších nahrávek. Ze studiových sessions k \"Lightdark\" pochází i materiál, jenž vyšel na EP \"Clouds\" v roce 2007.\n\nPo podpisu smlouvy v červenci 2008 mezi skupinou a vydavatelstvím Kscope vyšla v září toho roku rozšířená reedice alba \"Lightdark\", která na druhém CD obsahovala skladby z EP \"Clouds\", předtím nevydanou píseň „You Said 'I Am…'“ a videoklip ke skladbě „Lightdark“. V listopadu 2013 byla u Kscope vydána remasterovaná reedice s druhým DVD diskem se dvěma verzemi 24bitových mixů vyšší kvality ve stereo a prostorovém (5.1) zvuku. Zároveň došlo k vydání alba na dvou LP deskách.\n\n"}
{"id": "932827", "url": "https://cs.wikipedia.org/wiki?curid=932827", "title": "Daniël de Ridder", "text": "Daniël de Ridder\n\nDaniël Robin Frederick de Ridder (* 6. března 1984, Amsterdam, Nizozemsko) je nizozemský fotbalový záložník a bývalý mládežnický reprezentant izraelského původu, v současnosti hráč SC Cambuur.\n\nDaniël de Ridder byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji vstřelil jeden gól v základní skupině B proti Itálii (výhra 1:0).\nO rok později si zlatý úspěch zopakoval na domácím Mistrovství Evropy hráčů do 21 let 2007, kde Nizozemci porazili ve finále Srbsko 4:1.\n\n"}
{"id": "932830", "url": "https://cs.wikipedia.org/wiki?curid=932830", "title": "Michael Brook", "text": "Michael Brook\n\nMichael Brook (* 1951 Toronto) je kanadský kytarista, hudební producent a skladatel. V roce 1996 byl neúspěšně nominován na cenu Grammy za produkci alba \"Night Song\" pákistánského hudebníka jménem Nusrat Fateh Ali Khan. Spolupracoval rovněž s dalšími hudebníky, mezi které patří Robert Fripp, Jon Hassell, Brian Eno a Trey Gunn. Složil také hudbu k filmům, jako například \"Zločin a trest na předměstí\" (2000), \"Útěk do divočiny\" (2008) a \"Charlieho malá tajemství\" (2012).\n\nDne 12. prosince 1992 vystupoval jako host při koncertu velšského hudebníka a skladatele Johna Calea na Newyorské univerzitě. Později hrál na jeho albu \"Last Day on Earth\" (1994).\n\n"}
{"id": "932834", "url": "https://cs.wikipedia.org/wiki?curid=932834", "title": "Sisa Sklovská", "text": "Sisa Sklovská\n\nSisa Lelkes Sklovská (rodným jménem Silvia Sklovská, * 13. října 1965 Žilina) je slovenská zpěvačka, operní a muzikálová pěvkyně.\nPo absolutoriu VŠMU v Bratislavě se účastnila pěveckých kurzů Carla Bergonziho a Maria Melaniho v Itálii. Poté byla sólistkou Opery Slovenského národního divadla v Bratislavě.\n\nZpívá v osmi světových jazycích a vystupovala již v Belgii, Dánsku, Německu, Rakousku či v USA.\n\nNa jaře roku 2014 zasedla jako porotkyně v pěvecké soutěži Česko Slovenský X Factor, vysílané českou televizí Prima a slovenskou stanicí TV JOJ, kde mentorovala kategorii NAD 28. Její svěřenec Peter Bažík nakonec celou soutěž vyhrál a získal tak ceny v hodnotě 200 000 €.\n\n15. ledna 2011 se vdala za slovenského podnikatele Juraje Lelkese. Na jejich svatbě byl i slovenský prezident Ivan Gašparovič\n\n\n"}
{"id": "932835", "url": "https://cs.wikipedia.org/wiki?curid=932835", "title": "Miloš Pick", "text": "Miloš Pick\n\nMiloš Pick (16. srpna 1926 Libáň u Jičína – 30. října 2011), byl československý a český ekonom a publicista.\n\nVyrůstal v Libáni u Jičína, kde jeho rodina vlastnila malou továrnu. Za protektorátu byl v Pick rámci pronásledování Židů i za svou podvratnou činnost (s kamarádem tiskli a distribuovali letáky) jako šestnáctiletý v lednu 1943 odtransportován do Terezína, v září 1944 pak do Osvětimi. Plynové komoře se mu však podařilo uniknout díky včasnému varování přítele Gerta Körbela, na jehož radu Mengelemu nahlásil vyšší věk a povolání strojního zámečníka – a tak byl od listopadu 1944 do dubna 1945 pracovně nasazen v továrně v Meuselwitzu, pobočce Buchenwaldu. Na konci války, v dubnu 1945, uprchl se skupinou přátel z pochodu smrti. Z Židů odvezených z Libáně přežil jen Miloš Pick se sestrou Soňou, jejich rodiče zahynuli v Osvětimi.\n\nVystudoval statisticko-ekonomické inženýrství na ČVUT v Praze, kde pak pracoval v Ústavu pro hospodářský a sociální výzkum (pod vedením Josefa Goldmanna a Josefa Kohna-Fleka), po jehož zrušení přešel do tehdy nově ustaveného Státního plánovacího úřadu. Většinu života věnoval ekonomickému výzkumu – v Československém výzkumném ústavu práce a sociálních věcí v Bratislavě, Ekonomickém ústavu ČSAV v Praze, Prognostickém ústavu ČSAV (vedený Valtrem Komárkem) v Praze, Vídeňském ústavu pro mezinárodní ekonomické komparace ve Vídni. Aktivně se angažoval v KSČ, do které vstoupil v roce 1943. V reformních dobách šedesátých letech se v ústředních orgánech československé státní správy zabýval mezinárodními komparacemi produktivity a zaváděním pětidenního pracovního týdne. Po srpnu 1968, v době „normalizace“ byl vyloučen z KSČ a brzy pak nesměl publikovat.\n\nPo listopadu 1989 byl ekonomickým poradcem některých ekonomických představitelů vlád ČSFR a ČR, mj. ve „Vlasákově týmu“ pro alternativní strategii ekonomické reformy, a odborové centrály ČMKOS. Publikoval knižně, v odborném ekonomickém tisku, psal i pro širší veřejnost. Měl jasnou představu o tom, kam by se Česká republika měla ubírat, čím by se měla stát – „svobodnou a solidární znalostní společností založenou na souhře trhu a státu“.\n\nPolistopadovou ekonomickou politiku – „divokou“ i kupónovou privatizaci spojenou s výkupem akcií spekulanty, šokovou restauraci kapitalismu – považoval za promarněnou šancí, dostat se do „elitního kruhu západních zemí Evropy“. Podle Picka se Česká republika, vstupující do ekonomické transformace jako středně vyspělá průmyslová země, nejen zbytečně zbavila životaschopných konkurenceschopných podniků, ale navíc přeživší zbytky „darovala“ zhruba 400 horním rodinám. Tím vznikla oligarchizovaná struktura, určující dění v ČR dodnes. Privatizace měla být uskutečňovaná postupně a v souběhu s ochranou vnitřního trhu, čímž by se mj. mohlo zabránit podstatnému odlivu kapitálu ze země a poklesu produktivity práce. Místo toho se ČR stala zemí s „politikou podbízení, levné práce a daňového dumpingu“, s podstatnou nekonkurenceschopností, vymizením vnitřního trhu, exportně taženou ekonomikou, se snižováním mezd a „nulovými“ investicemi.\n\nPickova analýza sociálního státu jej vedla k návrhu \"„funkčního řešení“\", v kterém dělí formy sociálního státu na tři skupiny:\n\nPodle Picka je nutno zkrotit globalizaci, aby přestala být neoliberální hrozbou a stala se služebníkem – regulovat kapitálové trhy, přehodnotit znevýhodňující zahraniční obchod méně vyspělých ekonomik. Dále je třeba posilovat tvorbu, osvojování a uplatňování znalostí, nediskriminační přístup k nim – což je nejen sociálnější, ale i ekonomicky účinnější. Dlouhodobé zdroje jsou hlavně ve zvyšování produktivity výrobních činitelů – především produktivity práce – v soutěži s „nesociálními“ státy jde o prvenství v ekonomice. Sociální stát má k tržní motivaci podniků navíc nejen motivační sílu sociální soudržnosti, ale i solidární přístup k intelektualizaci člověka. Svět potřebuje mocenskou rovnováhu. Je nutné překonat jeho monopolaritu a vytvářet svět multipolární, aby supervelmocí bylo více než jediná, aby byly další „Evropské unie“ ve světě.\n\n\n"}
{"id": "932837", "url": "https://cs.wikipedia.org/wiki?curid=932837", "title": "JavaOne", "text": "JavaOne\n\nJavaOne je každoroční konference, poprvé slavnostně zahájena v roce 1996 společností Sun Microsystems, kde se diskutuje o Java technologiích, především mezi vývojáři v jazyce Java. JavaOne se koná v San Franciscu v Kalifornii, obvykle od pondělí do čtvrtka.\n\nOd roku 2007 do roku 2009 se konala související jednodenní akce CommunityOne, pro open-source komunitu vývojářů.\n\n\n"}
{"id": "932839", "url": "https://cs.wikipedia.org/wiki?curid=932839", "title": "Remko Pasveer", "text": "Remko Pasveer\n\nRemko Pasveer (* 8. listopadu 1983, Enschede, Nizozemsko) je nizozemský fotbalový brankář a bývalý mládežnický reprezentant, který hraje v nizozemském klubu PSV Eindhoven.\n\nDvě sezóny strávil na hostování v nizozemském klubu Go Ahead Eagles.\n\nRemko Pasveer byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nezasáhl ani do jednoho utkání, brankářskou jednotkou byl Kenneth Vermeer.\n\n"}
{"id": "932841", "url": "https://cs.wikipedia.org/wiki?curid=932841", "title": "Miłoszów", "text": "Miłoszów\n\nMiłoszów () je polská obec v Dolním Slezsku, v okrese Luban. Nachází se zde silniční hraniční přechod do České republiky (na české straně je obec Srbská ve Frýdlantském výběžku na severu Libereckého kraje). První písemná zmínka o obci pochází z roku 1460. Kolem roku 1500 došlo ke zbudování paláce Roosendaal Miłoszów, který byl sice během druhé světové války poškozen, ale stál dál. K jeho zboření došlo až roku 1979. V patnáctém až sedmnáctém století patřil palác spolu s celou obcí rodu von Döbschitzů.\nV Miłoszów se dříve nacházela také brusírna perel a granátů.\n\nBěhem druhé světové války se v obci nacházela pobočka koncentračního tábora Gross-Rosen. Sídlil zde také zajatecký tábor „Stalag IV F“, jehož vězni tady kopali podzemní tunely a prostory pro zbrojovku. Z této činnosti se dochovala továrna se dvěma vstupy do tunelů, které však byly zasypány hned po válce a nejsou tudíž prozkoumány.\n\nProtéká tudy Miłoszowský potok, jenž je levostranným přítokem řeky Kwisy.\n"}
{"id": "932842", "url": "https://cs.wikipedia.org/wiki?curid=932842", "title": "Gijs Luirink", "text": "Gijs Luirink\n\nGijs Luirink (* 12. září 1983, Amsterdam, Nizozemsko) je nizozemský fotbalový obránce a bývalý mládežnický reprezentant, který hraje v nizozemském klubu FC Volendam.\nGijs Luirink byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve všech pěti utkáních a vstřelil jeden gól (v základní skupině B 24. května proti Ukrajině, porážka 1:2).\n\n\n"}
{"id": "932845", "url": "https://cs.wikipedia.org/wiki?curid=932845", "title": "Wyandot County", "text": "Wyandot County\n\nWyandot County je okres amerického státu Ohio založený v roce 1845. Správním střediskem je město Upper Sandusky. Své jméno okres získal podle indiánského kmene Wyandotů, jinak zvaných též Huroni.\n\n"}
{"id": "932847", "url": "https://cs.wikipedia.org/wiki?curid=932847", "title": "Paulding County (Ohio)", "text": "Paulding County (Ohio)\n\nPaulding County je okres amerického státu Ohio založený v roce 1820. Správním střediskem je město Paulding. Okres je pojmenovaný podle amerického vojáka z období Americké války za nezávislost Johna Pauldinga, který se proslavil tím, že zajal britského špiona majora Johna Andrého.\n\n"}
{"id": "932850", "url": "https://cs.wikipedia.org/wiki?curid=932850", "title": "Silnice III/2917", "text": "Silnice III/2917\n\nSilnice III/2917 je pozemní komunikace, která spojuje Horní Řasnici se stejnojmennou železniční zastávkou. Silnice začíná na křižovatce se silnicí III/2915, z níž u domu číslo popisné 207 odbočuje jihovýchodním směrem. Následně přechází říčku Řasnici, pak překračuje bývalou železniční vlečku do průmyslového areálu u objektu s číslem popisným 1 (do vlečky se jezdilo úvratí) a závěrem pokračuje až k drážní budově v železniční zastávce.\n"}
{"id": "932851", "url": "https://cs.wikipedia.org/wiki?curid=932851", "title": "Ramon Zomer", "text": "Ramon Zomer\n\nRamon Zomer (* 13. dubna 1983, Almelo, Nizozemsko) je nizozemský fotbalový obránce a bývalý mládežnický reprezentant, který hraje v nizozemském klubu Heracles Almelo.\n\nRamon Zomer byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve čtyřech zápasech.\n\n"}
{"id": "932853", "url": "https://cs.wikipedia.org/wiki?curid=932853", "title": "Brook", "text": "Brook\n\nBrook může být:\n\n\n"}
{"id": "932854", "url": "https://cs.wikipedia.org/wiki?curid=932854", "title": "Antonín Schmidt", "text": "Antonín Schmidt\n\nAntonín Schmidt, uváděn též jako Antonín Schmied (9. ledna 1820 Hořice – 19. září 1897 Nové Město nad Metují), byl český notář a politik, v 60. a 70. letech 19. století poslanec Českého zemského sněmu a Říšské rady.\n\nProfesí byl notářem. Působil v obci Krościenko v nynějším Polsku a v Nasavrkách. V roce 1860 přesídlil do města Polná a otevřel si tu notářskou kancelář. Byl aktivní ve veřejném životě. Roku 1862 v Polné založil Čtenářskou besedu (později Měšťanská beseda), která měla roku 1865 120 členů. Spoluzakládal a předsedal pěveckému spolku Čestmír. Po dobu několika let zasedal v městské radě a byl prvním radním (zástupcem starosty). V nepřítomnosti starosty Antonína Pittnera fakticky vedl městskou samosprávu. Byl jmenován čestným měšťanem Polné.\n\nV 60. letech 19. století se zapojil i do zemské politiky. Politicky patřil k Národní straně (staročeské). V zemských volbách v Čechách v lednu 1867 byl zvolen na Český zemský sněm v městské kurii (volební obvod Německý Brod – Polná – Humpolec). Do sněmu kandidoval poté, co zemřel dosavadní poslanec za tento volební okrsek Libor Sadil. Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Sadil takto byl zbaven mandátu pro absenci v září 1868 a zvolen znovu v doplňovacích volbách v září 1869. Za svůj obvod byl do zemského sněmu zvolen i v řádných volbách v roce 1870 a volbách roku 1872. Česká pasivní rezistence tehdy trvala a tak po zbavení mandátu následovalo zvolení v doplňovacích volbách v říjnu 1873. V doplňovacích volbách roku 1874 již nekandidoval a místo něj v sněmu usedl mladočech Jakub Hruška.\n\nZasedal také od roku 1871 na Říšské radě (celostátní zákonodárný sbor), která tehdy ještě nebyla volena přímo, ale tvořena delegáty jednotlivých zemských sněmů. Vzhledem k politice pasivní rezistence se ale nedostavil se do sněmovny, proto jeho mandát byl 23. února 1872 prohlášen za zaniklý.\n\n1. května 1871 se přestěhoval do Nového Města nad Metují. Zde zemřel v roce 1897.\n"}
{"id": "932857", "url": "https://cs.wikipedia.org/wiki?curid=932857", "title": "Tasov (tvrz)", "text": "Tasov (tvrz)\n\nTasov (též \"Hrádek\") je zřícenina tvrze pod obcí Tasov na okrese Žďár nad Sázavou. Její zbytky jsou chráněny jako kulturní památka České republiky.\n\nJedná se o druhý objekt, patřící k Tasovu. Tím prvním je hrad Tassenberg, ležící nedaleko odsud. Oba dva hrady patřily Tasovcům, z jejichž rozrodu vznikly další větve píšící se po různých místech. Tasov pravděpodobně založil syn nebo vnuk Tase, který se uvádí na Tassenbergu roku 1292. Tvrz se připomíná roku 1390. V roce 1477 ji zakoupil Zikmund ze Chlévského, v jehož rodu zůstala do roku 1569, kdy pustou tvrz Hrádek koupil Jan Martinkovský z Rozseče. \n\nZ tvrze zbylo do dnešních dnů jen minimum zdiva, dominantu tvoří torzo obytné věže.\n\n"}
{"id": "932859", "url": "https://cs.wikipedia.org/wiki?curid=932859", "title": "Dwight Tiendalli", "text": "Dwight Tiendalli\n\nDwight Marciano Tiendalli (* 21. října 1985, Paramaribo, Surinam) je nizozemský fotbalový obránce a reprezentant surinamského původu, který momentálně působí ve velšském klubu Swansea City hrajícím anglickou Premier League.\n\nDwight Tiendalli byl členem nizozemských mládežnických výběrů.\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nZúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve třech zápasech.\n\nV nizozemském reprezentačním A-mužstvu debutoval v přátelském zápase během asijského turné proti domácí Indonésii 7. června 2013 (výhra 3:0). Dostal se na hřiště v průběhu druhého poločasu. O čtyři dny později nastoupil v Pekingu proti národnímu týmu Číny (výhra 2:0).\n\n"}
{"id": "932860", "url": "https://cs.wikipedia.org/wiki?curid=932860", "title": "Casbah Club", "text": "Casbah Club\n\nCasbah Club je Mod rocková kapela založená v roce 2004. Tvoří ji zpěvák a kytarista Simon Townshend (bratr Petea Townshenda z The Who), basista Bruce Foxton (The Jam, Stiff Little Fingers), bubeník Mark Brzezicki (Procol Harum, Big Country) a rytmický kytarista Bruce Watson (Big Country). Dříve s nimi vystupoval i skotský zpěvák JJ Gilmour, v tomto období bylo vydáno živé album.\n\nWatson kapelu opustil, aby se mohl soustředit na práci s Four Good Men, poté s Brzezickim and Tonym Butlerem vyjel na turné k 25. výročí Big Country.\n\nV červnu 2006 Casbah Club vydali své debutové album \"Venustraphobia\". Během onoho roku byli na turné s The Who, na kterém hrál Simon Townshend jako člen předkapely Casbah Club a také jako člen hlavní hvězdy The Who.\n\nOd září 2008 má kapela přestávku, protože Simon Townshend koncertuje s The Who a Bruce Foxton s From The Jam.\n\n\n"}
{"id": "932861", "url": "https://cs.wikipedia.org/wiki?curid=932861", "title": "Josef Bierbichler", "text": "Josef Bierbichler\n\nJosef Bierbichler (* 26. dubna 1948 Ambach, Německo) je německý herec. S filmovou kariérou začal v polovině sedmdesátých let. Již v roce 1976 hrál hlavní roli ve filmu \"Herz aus Glas\" režiséra Wernera Herzoga. Později hrál v řadě dalších filmů. V roce 2006 získal za svou roli ve filmu \"Hierankl\" ocenění Adolf-Grimme-Preis.\n\nRoku 2011 vydal Bierbichler v nakladatelství Suhrkamp svůj první román nazvaný \"Mittelreich\".\n\n"}
{"id": "932863", "url": "https://cs.wikipedia.org/wiki?curid=932863", "title": "Rozvodna Hradec u Kadaně", "text": "Rozvodna Hradec u Kadaně\n\nRozvodna Hradec, též nazývaná rozvodna Hradec u Kadaně, se nachází v okrese Chomutov v katastrálním území obce Hradec. Rozkládá se na táhlém hřbetu západně od Vodní nádrže Nechranice, ve směru od severozápadu k jihovýchodu probíhá ve svahu pod rozvodnou železniční trať 164 Kadaň – Vilémov u Kadaně. Z širé trati je západně od obce Poláky do rozvodny vedena vlečka. Jižně od rozvodny probíhá silnice číslo II/224, od křižovatky západně od Poláků i II/225.\n\nRozvodna Hradec patří k nejvýznamnějším rozvodnám české energetické přenosové soustavy. Pracuje se zde s napětím 420/245 kV. Je sem přiváděna elektřina z tepelných elektráren Prunéřov a Tušimice II.\n\nV roce 2004 došlo k rozdělení rozvodny na dvě na sobě nezávislé části, Hradec – západ (HRA) a Hradec – východ (HRD). Od dubna 2015 probíhá rozšíření rozvodny a výstavba transformátorů s řízeným posunem fáze (PST). Dvě vedení o napětí 400 kV (V445/6 a V441) odtud vedou do Německa.\n\nTransformátorovnu provozuje ČEPS, a.s.\n\n"}
{"id": "932866", "url": "https://cs.wikipedia.org/wiki?curid=932866", "title": "Jordy Clasie", "text": "Jordy Clasie\n\nJordy Clasie (* 27. června 1991, Haarlem, Nizozemsko) je nizozemský fotbalový záložník a reprezentant, který hraje v klubu Southampton FC. Účastník Mistrovství světa 2014 v Brazílii.\n\nSezónu 2009/10 strávil celou na hostování z Feyenoordu v nizozemském klubu SBV Excelsior, kde mu dal příležitost nový trenér klubu Alex Pastoor.\n\nV červenci 2015 posílil anglický klub Southampton FC z Premier League, podepsal čtyřletou smlouvu.\n\nClasie byl členem nizozemských mládežnických výběrů od kategorie U18. V únoru 2012 se o něj začal zajímat tehdejší trenér nizozemského národního mužstva Bert van Marwijk. V červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV nizozemském reprezentačním A-mužstvu debutoval až pod trenérem Louisem van Gaalem v přátelském zápase proti Turecku 7. září 2012 v Amsterdamu. Nastoupil v základní sestavě a v 50. minutě byl střídán, Nizozemci porazili svého soupeře 2:0.\n\nTrenér Louis van Gaal jej vzal na Mistrovství světa 2014 v Brazílii. Nizozemci se dostali do boje o třetí místo proti Brazílii, vyhráli 3:0 a získali bronzové medaile. Na turnaji si zahrál v semifinále proti Argentině a v souboji o třetí místo.\n\n"}
{"id": "932868", "url": "https://cs.wikipedia.org/wiki?curid=932868", "title": "Romeo Castelen", "text": "Romeo Castelen\n\nRomeo Erwin Maurits Castelen (* 3. května 1983, Paramaribo, Surinam) je nizozemský fotbalový záložník a bývalý reprezentant, od léta 2016 bez angažmá.\nMimo Nizozemsko působil na klubové úrovni v Německu, Rusku a Austrálii.\n\nRomeo Castelen byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji odehrál čtyři zápasy.\n\nV nizozemském reprezentačním A-mužstvu debutoval ve Stockholmu pod trenérem Marco van Bastenem v přátelském zápase proti Švédsku 18. srpna 2004 (remíza 2:2). Nastoupil v základní sestavě a hrál do 76. minuty.\n\n"}
{"id": "932869", "url": "https://cs.wikipedia.org/wiki?curid=932869", "title": "Mistrovství Evropy ve volejbale mužů 1991", "text": "Mistrovství Evropy ve volejbale mužů 1991\n\n17. mistrovství Evropy ve volejbale mužů se konalo ve dnech 7. – 15. září v Německu.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo. Mistrem Evropy se stali volejbalisté Sovětského svazu.\n\n1. SSSR\n\nTrenér: Vjačeslav Platonov\n\n"}
{"id": "932872", "url": "https://cs.wikipedia.org/wiki?curid=932872", "title": "Haris Medunjanin", "text": "Haris Medunjanin\n\nHaris Medunjanin (* 8. března 1985, Sarajevo, SFR Jugoslávie) je bosenský fotbalový záložník a reprezentant, který hraje v klubu Maccabi Tel Aviv FC. Má bosenské i nizozemské občanství. Účastník Mistrovství světa 2014 v Brazílii.\n\nHaris Medunjanin byl členem nizozemských mládežnických výběrů.\nByl členem soupisky na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nZúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil ve dvou utkáních.\n\nO rok později si zlatý úspěch zopakoval na domácím Mistrovství Evropy hráčů do 21 let 2007, kde Nizozemci porazili ve finále Srbsko 4:1.\n\nV bosenském reprezentačním A-mužstvu debutoval v odvetném barážovém zápase o postup na MS 2010 v Zenici proti Portugalsku 18. listopadu 2009, kde nastoupil v základní sestavě a odehrál první poločas. Bosna a Hercegovina prohrála tento zápas stejně jako první barážové střetnutí shodným výsledkem 0:1 a na Mistrovství světa postoupilo Portugalsko.\n\n6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Celkem v kvalifikaci na MS 2014 vstřelil 1 gól (proti Lotyšsku) a přispěl k historicky prvnímu postupu Bosny a Hercegoviny na mundial.\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F.\n\n"}
{"id": "932874", "url": "https://cs.wikipedia.org/wiki?curid=932874", "title": "Seznam německých torpédoborců", "text": "Seznam německých torpédoborců\n\nSeznam německých torpédoborců zahrnuje torpédoborce Kaiserliche Marine, Kriegsmarine a poválečného Německého námořnictva.\n\n\n\n\n\n"}
{"id": "932875", "url": "https://cs.wikipedia.org/wiki?curid=932875", "title": "När jag blundar", "text": "När jag blundar\n\nNär jag blundar (\"česky: Když zavřu oči\") je píseň nazpívaná zpěvačkou Pernillou Karlsson. Reprezentovala Finsko v 1. semifinále Eurovision Song Contest 2012, kde se umístila na 12. místě. Z tohoto důvodu již ve finále vystoupit nemohla.\n\nJe to podruhé, kdy Finsko na Eurovision Song Contest reprezentovala píseň se švédským textem. První písní byla „\"Fri?\"“, kterou prezentovala skupina Beat, a to v roce 1990.\n"}
{"id": "932877", "url": "https://cs.wikipedia.org/wiki?curid=932877", "title": "Josef Schrott", "text": "Josef Schrott\n\nJosef Schrott (17. února 1813 Vídeň – 22. prosince 1888 Vídeň) byl rakouský a český vysokoškolský pedagog německé národnosti, jeden ze zakladatelů univerzitní výuky státního účetnictví a národohospodářských věd, v 60. letech 19. století poslanec Českého zemského sněmu.\n\nRoku 1851 požádal na pražské univerzitě o definitivu. Tehdy se uvádí jako profesor Lvovské univerzity. Po schválení za mimořádného profesora převzal po Johannovi Christianu Ammanovi výuku státního účetnictví na Právnické fakultě Karlo-Ferdinandovy univerzity v Praze. Byl zakladatelem rakouské kamerální vědy (soubor nauk národohospodářského a ekonomického charakteru). Roku 1870 přešel na Vídeňskou universitu. Zde působil do roku 1884, kdy výuku jeho oboru převzal Gustav Seidler.\n\nBěhem působení v Praze se v 60. letech 19. století zapojil i do zemské politiky. V zemských volbách v lednu 1867 byl zvolen na Český zemský sněm v městské kurii (obvod Georgswalde – Königswalde). V krátce poté vypsaných zemských volbách v březnu 1867 v tomto obvodu mandát obhájil. Přední německojazyčný pražský deník Bohemia ho v nekrologu zmínil jako „\"rozhodného zastánce Němectva\".“ V sněmovní debatě v roce 1866 o změnách volebního systému, kdy se ostře střetávala federalistická česká koncepce s centralistickými představami českých Němců, prohlásil Schrott, že české požadavky jsou neúnosné a že v případě jejich naplnění by čeští Němci museli hledat oporu u svých soukmenovců v Německé říši, čímž by se vytvořily podobně odstředivé poměry jako na etnicky italském jihu monarchie. Historik Otto Urban označuje toto prohlášení za ve své době ojedinělé. Na Schrotta reagoval František Ladislav Rieger, který jeho vývody odmítl s tím, že on sám nebude za českou populaci nikdy hovořit o tom, že „\"se dáme připojit k Rusku\".“\n\nDlouhodobě rovněž zasedal v zastupitelstvu města Prahy.\n\n"}
{"id": "932878", "url": "https://cs.wikipedia.org/wiki?curid=932878", "title": "Paul Verhaegh", "text": "Paul Verhaegh\n\nPaul Johannes Gerardus Verhaegh [Paul Frhách] (* 1. září 1983, Kronenberg, Nizozemsko) je nizozemský fotbalový obránce a reprezentant, který působí v německém klubu FC Augsburg. Účastník Mistrovství světa 2014 v Brazílii.\n\nPaul Verhaegh byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil v úvodních dvou zápasech.\n\nV nizozemském reprezentačním A-mužstvu debutoval pod trenérem Louisem van Gaalem v přátelském zápase proti domácímu Portugalsku 15. srpna 2013 (remíza 1:1). Verhaegh odehrál první poločas.\n\nTrenér Louis van Gaal jej vzal na Mistrovství světa 2014 v Brazílii. V základní skupině B, z níž vyšli Nizozemci z prvního místa s plným počtem bodů, nehrál. Nastoupil v základní sestavě až v osmifinále proti Mexiku (výhra 2:1). Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "932879", "url": "https://cs.wikipedia.org/wiki?curid=932879", "title": "Make the Yuletide Gay", "text": "Make the Yuletide Gay\n\nMake the Yuletide Gay (tj. \"Udělej gay Vánoce\") je americký hraný film z roku 2009, který režíroval Rob Williams podle vlastního scénáře. Romantická komedie z období Vánoc pojednává o studentovi, který v kampusu žije jako otevřený gay, ale před rodiči svou homosexualitu tají. Snímek měl světovou premiéru na filmovém festivalu \"Inside Out Toronto\" 17. května 2009. Název filmu vychází z textu písně „Have Yourself a Merry Little Christmas“ z roku 1944.\n\nOlaf Gunnunderson je 22letý student, který na univerzitě žije otevřeně se svým přítelem Nathanem Stanfordem. Končí zimní semestr a oba stráví prázdniny v odloučení se svými rodiči. Olaf odjíždí domů, ale Nathan se od rodičů na poslední chvíli dozvídá, že vyhráli zahraniční dovolenou pouze pro dvě osoby, takže bude muset strávit Vánoce sám. Nathan se tedy rozhodne Olafa překvapit a přijede k němu na návštěvu. Olafovi rodiče Anya a Sven se mezitím pokoušejí Olafovi dohodit jeho dávnou kamarádku ze střední školy Abby, dceru jejich sousedky, protože netuší nic o synově homosexualitě. Olaf je opravdu Nathanovým příjezdem překvapen a hned mu vysvětlí, že se rodiče o jejich vztahu nesmí nic dozvědět. Nathan se spřátelí s Abby, která ihned pozná, že jsou oba gayové. Nathan tlačí Olafa, aby rodičům řekl pravdu, ale ten má strach. Nathan proto odjede raději domů, kde bude sám. Protože ale nesežene letenku, zůstane v hotelu a když ho potká ve městě Sven, dovede ho zpět k nim domů. Po vánoční večeři se Olaf rozhodne říct rodičům pravdu o sobě a svém vztahu k Nathanovi.\n\n\n"}
{"id": "932880", "url": "https://cs.wikipedia.org/wiki?curid=932880", "title": "Feel It Break", "text": "Feel It Break\n\nFeel It Break je debutové album kanadské elektronické skupiny s názvem Austra, které vyšlo pod známkou Paper Bag Records 17. května 2011. Album sklidilo celkově pozitivní reakce kritiků, které především vyzdvihovaly barvu hlasu zpěvačky Katie Stelmanis a hudební styl kapely přirovnávaly k umělcům jako jsou Kate Bush, Cocteau Twins, Fever Ray, Zola Jesus a Depeche Mode. Deska byla vybrána do užšího výběru na cenu Polaris Music Prize a dostalo se jí nominace na cenu Juno Award v kategorii Elektronické album roku. \"Feel It Break\" obsahuje tři vydané singly: \"Beat and the Pulse\", \"Lose It\" a \"Spellwork\".\n\nDeluxe edice vyšla digitálně 29. listopadu 2011, dvojitý kompaktní disk, limitovaný 1 000 kopiemi, ji následoval 13. prosince 2011. Mezi dodatečné skladby patří B-strana singlu \"Beat and the Pulse\" s písněmi \"Young and Gay\" (napsána jako pocta torontskému umělcovi a aktivistovi Willovi Munro) a \"Energy\"; \"Identity\" (z \"Spellwork\"); nevydané B-strany \"Believe Me\", \"Trip\" a \"Pianix\"; cover verze skladeb \"Woodstock\" (Joni Mitchell, vyšla na singlu \"Lose It\") a \"Crying\" (Roy Orbison); a remix písně \"Beat and the Pulse\" od Shawna \"Clown\" Crahana z kapely Slipknot.\n\n\n"}
{"id": "932883", "url": "https://cs.wikipedia.org/wiki?curid=932883", "title": "Mike Thorne", "text": "Mike Thorne\n\nMike Thorne (* 1948 Sunderland) je britský hudební producent. Od svých deseti let se učil hrát na klavír a koncem šedesátých let začal pracoval v nahrávacím studiu v Londýně a účastnil se nahrávání skupin jako například Deep Purple. Později začal pracovat jako hudební publicista a o několik let později začal pracovat jako hudební producent. V roce 1981 produkoval album \"Honi Soit\" velšského hudebníka Johna Calea. Spolupracoval s mnoha dalšími hudebníky, mezi které patří Marc Almond, Nina Hagen, Laurie Anderson nebo skupiny Blur, Soft Machine a Téléphone.\n"}
{"id": "932884", "url": "https://cs.wikipedia.org/wiki?curid=932884", "title": "Helmut Rahn", "text": "Helmut Rahn\n\nHelmut Rahn (16. srpen 1929, Essen – 14. srpen 2003, Essen) je bývalý německý fotbalista, který reprezentoval Německou spolkovou republiku. Hrával na pozici křídelního útočníka.\n\nS německou reprezentací se stal mistrem světa roku 1954. Hrál i na světovém šampionátu roku 1958, kde Němci obsadili 4. místo. Celkem za národní tým odehrál 40 utkání a vstřelil 21 gólů, z toho deset na mistrovstvích světa (8. místo v historické tabulce k roku 2010), včetně legendárního rozhodujícího gólu ve finále šampionátu ve Švýcarsku roku 1954.\n\nV anketě Zlatý míč, která hledala nejlepšího fotbalistu Evropy, se roku 1958 umístil na druhém místě.\n\nS klubem Rot-Weiss Essen se stal roku 1955 mistrem Německa.\n\nMěl přezdívku \"Der Boss\" (\"Šéf\") či \"Kanón z Essenu\".\n"}
{"id": "932886", "url": "https://cs.wikipedia.org/wiki?curid=932886", "title": "Zbyněk Sekal", "text": "Zbyněk Sekal\n\nZbyněk Sekal (12. července 1923 Praha – 24. února 1998 Vídeň) byl český sochař, malíř a překladatel.\n\nV letech 1934–1941 vystudoval reálné gymnasium a obchodní akademii a poté krátce pracoval jako praktikant v nakladatelství Topič. Roku 1941 byl jako osmnáctiletý zatčen za šíření letáků levicové protinacistické skupiny, vězněn v Praze na Pankráci, v Malé pevnosti v Terezíně a další tři roky až do konce války v Mauthausenu.\n\nRoku 1945 byl přijat ke studiu na VŠUP do ateliéru prof. Františka Tichého a navázal přátelství se spolužáky M. Medkem, S. Podhrázským, J. Lehoučkou a Z. Palcrem. Na zájezdu do Paříže, který pro studenty roku 1947 organizoval prof. Nebeský, několikrát navštívil Mezinárodní výstavu surrealismu v galerii Maeght. Silně na něj zapůsobila syrovost instalací s reminiscencemi války a lágrů a primitivizující malby (ve Foyer de l'Art Brut ?) J. Dubuffeta. Seznámil se také s Toyen, která zde připravovala obrazy pro pražskou výstavu v Topičově salonu.\n\nVe studiích na VŠUP pokračoval u prof. Františka Muziky a v ateliéru prof. Emila Filly, ale v roce 1950 školu opustil bez diplomu aby se nemusel podrobit zpolitizovaným státním zkouškám.\n\nV letech 1951–1953 byl zaměstnán jako propagační referent na Generálním ředitelství masného průmyslu a jako literární redaktor Nakladatelství politické literatury (později Svoboda), v zimě 1952/1953 absolvoval vojenskou službu. V marné snaze zachránit rozpadlé manželství se odstěhoval za manželkou do Bratislavy a v následujících letech do roku 1958 zde žil osamocen a pracoval jako překladatel z němčiny a výtvarný redaktor. Udržoval však písemný i osobní styk s pražskými přáteli (Mikuláš Medek, Egon Bondy) a posílal jim rukopisy svých překladů. Jako host byl přizván na první výstavu v roce 1957, druhé výstavy roku 1958 se účastní jako člen a vrací se do Prahy.\n\nNásledující rok cestuje do Moskvy a Leningradu (1959) a roku 1961 se sochaři Zdeňkem Palcrem a Miloslavem Hájkem do Varšavy a Gdaňska. Spolužačka Z. Palcra z Wagnerova ateliéru na VŠUP Alina Szapocznikow ho seznámila se sochařkou Barbarou Pniewskou, jejíž materiálová tvorba byla inspirací pro první z jeho skládaných obrazů.\n\nOd roku 1961 měl vlastní ateliér na Bělohorské ulici v Břevnově a roku 1965 první samostatné výstavy ve Špálově galerii v Praze a Domě pánů z Kunštátu v Brně.\n\nV šedesátých letech se zúčastnil sochařských sympozií v Gmundenu (1964, 1965), St. Margarethen (1966) a Vyšných Ružbachoch (1967).\nPo okupaci v srpnu 1968 emigroval nejprve do Berlína,pak do Düsseldorfu a nakonec se roku 1970 natrvalo usadil ve Vídni. V Praze musel zanechat několik desítek plastik, z nichž pouze část mohl přivézt do Vídně jeho syn, který dostal povolení se vystěhovat až roku 1983.\nV letech 1972–1974 vyučoval na Staatliche Akademie der Bildenden Künste ve Stuttgartu, od roku 1974 do počátku 80. let byl členem Wiener Secession.\n\nV Rakousku obdržel roku 1984 cenu města Vídně za sochařství. Po roce 1989 byly jeho práce vystaveny postupně v Brně, Opavě, Bratislavě (1992–1993) a na velké retrospektivní výstavě GHMP v Městské knihovně v Praze (1997). Národní galerie v Praze ve Veletržním paláci rekonstruovala roku 2014 Sekalův vídeňský ateliér a vystavuje ho ve stálé expozici spolu s velkým souborem Sekalových soch. Autorem architektonického řešení byl atelier MCA, architekti Miroslav Cikán a Pavla Melková. Kurátorem expozice byla Marie Klimešová.\n\nV červenci 1996, v době příprav pražské výstavy, vážně onemocněl a musel se podrobit operaci plic. Zemřel ve Vídni 24. února 1998.\n\nPrvní Sekalovy kresby ovlivněné kubismem a expresionismem vznikaly v letech 1940–1941 a během věznění za války. Důležitý byl jeho kontakt s Lubomírem Vašátkem, který později zahynul v Mauthausenu. Během studií v letech 1945–1950 se zabýval figurací, ale experimenty s netradičními technikami surrealistů, zejména koláží a frotáží, předznamenaly jeho pozdější zájem o materiálovou tvorbu. \n\nJe ovlivněn také přátelstvím s Mikulášem Medkem a v cyklech kreseb, často autoportrétů zpytujících vlastní osobnost (\"Muž který kouří\"), zkouší různé varianty od veristických po expresivní a imaginativní. Jedním z prvních motivů jeho poválečných kreseb je \"Oplakávání oběšence\", později zátiší, kresby ptáků, karikované kresby vojáků v uniformách a nakonec chladná odosobněná reminiscence války (\"Neznámý generál\", 1959).\n\nJeho první sochařská díla jsou studie hlav a poprsí v patinované sádře (\"Hlava dívky\", 1957, \"Poprsí\", 1957), na kterých si ověřuje zjednodušenou modelaci. Koncem 50. let vytvořil několik komorních soch, v nichž se vyrovnává s postkubistickou (\"Kentaur a dáma\", 1956) a imaginativní inspirací (\"Panáček modrý květ\", 1957, \"Nesoucí postava\", 1957). Existenciálními symboly jsou kresby i sochy ptáků (\"Pták\", 1957), ale zejména dvě sugestivní plastiky evokující válečné utrpení (\"Křičící hlava\", \"Mrtvá hlava\", obě 1957).\nRadikální transformací figury vzniká série soch s novým obsahovým poselstvím (\"Obydlí\", 1958, 1959), které pak Sekal jinou formou znovu zpracuje v 80. letech.\n\nOd počátku 60. let se jeho figurativní tvorba vyvíjí k postupné deformaci a zjednodušení tvaru, někdy s důrazem na plastický objem (\"Pes\", 1963), jindy na struktury povrchu sochy (\"Návěští\", \"Mučené mučidlo\", 1963). U abstraktních námětů je figurace potlačena a vedle hmoty hraje důležitou roli prázdný objem (\"Návěští\", 1957, \"Bukva\", 1968) nebo se sochy plošným ztvárněním přibližují reliéfu (\"Čtvrcení\", 1963, \"Bez názvu\", 1966).\nVe skládaných obrazech, které Sekal vytváří od roku 1962 paralelně s materiálovými kolážemi na papíře a považuje je spíše za jiný prostředek malby, je zřejmá prvotní inspirace surrealistickou asambláží, která vyhozené a poničené předměty uvádí do nových souvislostí. Povrchová strukturace (\"Schéma účelného provozu\", 1964), společná umělcům, kteří se v polovině 60. let zabývali informelem ve skupině Konfrontace je postupně nahrazena novou kvalitou, spočívající ve vytváření zdánlivého nebo skutečného geometrického řádu (\"Palindrom I\", 1968). Ojedinělým dílem je \"Malý kámen (Mauthausen)\" z roku 1966.\nVzácně se ještě objevuje náznak figurace (\"Prosím, už ne\", 1966), častěji názvy symbolicky označují proces tvorby, podobně jako u Mikuláše Medka (\"Vlevo trochu jiná možnost\", \"Příměří\", 1966), nebo odkazují k procesu znovuzrození vyhozených věcí (\"Co zbývá dřevu\", 1966). Ačkoli východiska Sekalových soch, reliéfů i schránek se vztahují k surrealismu, on sám se nikdy za surrealistu nepovažoval. Intelektuální složka, zkoumání prostorových vztahů a snaha po vytvoření řádu jsou v jeho díle nakonec vždy určujícím procesem.\n\nPo emigraci zprvu neměl ateliér a v kresbách se snažil tematicky navázat na díla, která musel zanechat v Praze. Nově pracoval s otisky živých květin, které doplňoval barevnou kresbou s živočišnými motivy, v dřevěných reliéfech se objevovaly stopy předmětů a dějů (\"Díra\", 1977). Vytvořil také řadu skládaných obrazů s křesťanskými motivy, kde symbolem utrpení jsou mimo kříže samotné hřeby (\"Kříž\", 1972, 1977). Zcela osobní a intimní část jeho tvorby představuje skládání předmětů v obrazech do číselných řad. Vyrovnává se s traumatem věznění v koncentračním táboře tím, že své vězeňské číslo převádí na pouhé banální početní úkony (\"17\" × \"13 = 221\", \"Z čísla počet\", 1991).\n\nJeho komorní plastiky vytvořené ve Vídni odkazují k postkubistické figuraci (\"Poprsí\", 1988, \"Figura\", 1989), nebo jsou studiemi vztahu organického světa a abstraktních prostorových forem a záměrně neodkazují k reálnému základu (\"Bez názvu\", 1988, 1990).\n\nKe skládaným obrazům se autor někdy znovu vracel a některé přepracoval. Aby se tomu vyhnul, dospěl v polovině 80. let k rozhodnutí dát jim třetí rozměr v podobě schránek z dřevěných latí. Ty chrání původní jádro, kolem kterého byly sestaveny, jako něco vzácného, ale jádro je zároveň i záminkou pro vznik celé konstrukce. Jako ozvěna surrealistického východiska tvorby sochaře je v centru schránek obvykle nějaký běžný předmět, nejčastěji prkénko poznamenané stopami používání, zatímco schránka představuje někdy cennou (\"Schránka z mahagonu\", 1985), často složitou, přísně geometrickou a racionální konstrukci (\"Schránka s naznačeným křížem\", 1992, \"Labyrint\", 1993).\n\nSérie kovových schránek z měděného drátu z počátku 90. let žádné jádro neobsahuje a představuje spíše jakési obrysy sochy, geometrizované do složitých prostorových tvarů (\"Měděná schránka\", 1991).\n\nCelá Sekalova tvorba je hluboce introvertní, jak svědčí i následující citát z textu Abdikace:\n\"\"Chceme jít svojí cestou, kterou ještě skoro vůbec neznáme. Nechceme se podobat ostatním lidem, jejich tváře se stále víc a více podobají tvářím idiotů. Na tomto zjištění ostatně mnoho nezáleží, vždyť oni nás také pokládají za idioty, tak to bylo vždycky. Nechceme být šťastni po jejich způsobu.\"\"\n\n\nAbdikace (1951), použito jako závěrečná kapitola knihy Bohumila Hrabala Něžný barbar,\nRalentir travaux LXV (1965), Výtvarné umění 1/66\n\n\n\n\n\n\n\n1984 Cena města Vídně, sochařství\n\n\n\n\n\n\n"}
{"id": "932887", "url": "https://cs.wikipedia.org/wiki?curid=932887", "title": "Franz Siegmund", "text": "Franz Siegmund\n\nFranz Siegmund (9. dubna 1823 Liberec – 11. září 1900 Liberec ) byl rakouský a český průmyslový podnikatel německé národnosti a politik, v 2. polovině 19. století poslanec Českého zemského sněmu a Říšské rady.\n\nPocházel z rozvětvené podnikatelské rodiny. Jeho otec Wilhelm Siegmund starší byl továrníkem, stejně jako strýc Franz Florian Siegmund nebo bratr Wilhelm Siegmund mladší. Franz Siegmund se okolo roku 1840 stal podílníkem v otcově textilní továrně v Liberci a Frýdlantu. Roku 1864 zcela podnik převzal do svého vedení a rozšířil ho. Angažoval se v hospodářském rozvoji Liberecka. V letech 1858–1869 byl viceprezidentem a pak v období let 1869–1882 po jednomyslném zvolení i prezidentem liberecké obchodní a živnostenské komory. Zasazoval se o výstavbu železniční trati z Liberce přes Frýdlant do Německa a společně s dalším regionálním velkopodnikatelem Johannem Liebiegem iniciovali zbudování trati Pardubice - Liberec, zasedal pak v její správní radě, stejně jako ve správních radách dalších železničních společností. Roku 1867 se podílel na založení pojišťovny \"Concordia\" a roku 1872 městské \"Liberecké banky\". Měl také podíl na vzniku a provozu Společnosti libereckého pivovaru a sladovny ve Vratislavicích počátkem 70. let 19. století.\n\nAngažoval se ve veřejném životě. Od konce 50. let do roku 1864 zasedal v obecním zastupitelstvu v Liberci. V 60. letech 19. století se zapojil i do zemské politiky. Roku 1864 byl dodatečně zvolen na Český zemský sněm. V řádných zemských volbách v lednu 1867 byl na Český zemský sněm zvolen v městské kurii (obvod Liberec). V krátce poté vypsaných zemských volbách v březnu 1867 v tomto obvodu mandát obhájil. Na mandát rezignoval před zářím 1869.\n\nPozději zasedal také v Říšské radě (celostátní zákonodárný sbor), kam byl zvolen ve volbách roku 1879 za kurii obchodních a živnostenských komor v Liberci. Rezignaci na mandát oznámil na schůzi 4. prosince 1883.\n\nProfiloval se jako německý liberál (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nZasedal v porotě pro Světovou výstavu ve Vídni roku 1873. V témže roce byl povýšen do šlechtického stavu.\n\nPodnikáním se zabývali i jeho synové Franz Siegmund mladší a Ernst Siegmund.\n\n"}
{"id": "932888", "url": "https://cs.wikipedia.org/wiki?curid=932888", "title": "Jiří Mihola", "text": "Jiří Mihola\n\nJiří Mihola (* 1. června 1972 Brno) je český politik, v letech 2014 až 2017 předseda Poslaneckého klubu KDU-ČSL, od října 2013 poslanec Poslanecké sněmovny PČR, v letech 2012 až 2016 a opět od roku 2018 zastupitel Jihomoravského kraje a v letech 2010 až 2014 a opět od roku 2018 zastupitel města Brna, v letech 2015 až 2019 místopředseda KDU-ČSL.\n\nVystudoval Gymnázium Matyáše Lercha v Brně (maturoval v roce 1990). V roce 1996 úspěšně absolvoval obor učitelství (aprobace dějepis - zeměpis) na Pedagogické fakultě Masarykovy univerzity (získal titul Mgr.). V roce 2008 obhájil disertační práci na téma\" Fratres minimi. Německo-česká provincie řádu paulánů v 16.-18. století\" na Filozofické fakultě Masarykovy univerzity (získal titul Ph.D.).\nPo roce 1990 se živil jako úspěšný průvodce cestovního ruchu. Vyhrál celostátní soutěž průvodců konanou při veletrhu GO a Regiontour a získal titul TOP Guide 2002. V letech 1993 až 2003 vyučoval dějepis a zeměpis na Soukromém gymnáziu Pavla Křížkovského s uměleckou profilací v Brně. Od roku 1999 působí jako odborný asistent a vedoucí katedry na Katedře historie Pedagogické fakulty Masarykovy univerzity.\n\nVěnuje se popularizaci historie a cestování prostřednictvím rozhlasových pořadů, kterých připravil a realizoval již téměř 100. Za nejvýznamnější lze označit 37dílný vzdělávací cyklus Církevní dějiny v zrcadle času (pro Radio Proglas).\n\nV roce 1995 vstoupil do KDU-ČSL. V komunálních volbách v roce 1998 úspěšně kandidoval do Zastupitelstva Městské části Brno-sever. Mandát zastupitele pak obhájil i v komunálních volbách v roce 2002, v komunálních volbách v roce 2006 a v komunálních volbách v roce 2010. Navíc působil v letech 2002 až 2006 a opět v letech 2010 až 2011 jako radní městské části. V komunálních volbách v roce 2014 však s obhajobou neuspěl (stal se pouze prvním náhradníkem).\n\nV komunálních volbách v roce 1998 se rozhodl kandidovat do Zastupitelstva města Brna, ale nebyl zvolen. O zisk mandátu se pokusil v komunálních volbách v roce 2006 se stejným výsledkem. Zastupitelem města Brna se ale stal po komunálních volbách v roce 2010. O čtyři roky později však mandát obhájit nedokázal.\n\nDo vyšší politiky vstoupil po krajských volbách v roce 2012, kdy byl za KDU-ČSL zvolen zastupitelem Jihomoravského kraje. V krajských volbách v roce 2016 se pokoušel mandát obhájit, ale neuspěl (skončil jako první náhradník). Zastupitelem kraje se však nakonec stal v září 2018 po rezignaci svého stranického kolegy Antonína Tesaříka.\n\nV komunálních volbách v roce 2018 byl za KDU-ČSL zvolen zastupitelem města Brna.\n\nKandidoval již ve volbách do Poslanecké sněmovny PČR v roce 2010, tehdy ještě neúspěšně (KDU-ČSL se tehdy do Poslanecké sněmovny PČR nedostala). V předčasných volbách do Poslanecké sněmovny PČR v roce 2013 kandidoval jako lídr KDU-ČSL v Jihomoravském kraji a se ziskem 8 989 preferenčních hlasů byl zvolen. Na začátku února 2014 se stal předsedou Poslaneckého klubu KDU-ČSL (předchozí předseda Marian Jurečka na tuto funkci rezignoval kvůli svému vládnímu angažmá). Ve Sněmovně se věnoval zejména problematice školství. Byl členem a místopředsedou Výboru pro vědu, vzdělání, kulturu, mládež a tělovýchovu. Zároveň byl členem Zahraničního výboru. Funkci předsedy poslaneckého klubu zastával do října 2017.\n\nVe volbách do Poslanecké sněmovny PČR v roce 2017 byl lídrem KDU-ČSL v Jihomoravském kraji. Získal 6 820 preferenčních hlasů a obhájil tak mandát poslance.\n\nV květnu 2015 byl na sjezdu ve Zlíně zvolen místopředsedou KDU-ČSL, dostal 204 hlasů. Na dalším sjezdu KDU-ČSL v květnu 2017 v Praze se ucházel o post 1. místopředsedy strany proti Marianu Jurečkovi, ale neuspěl. Nakonec obhájil post řadového místopředsedy strany. Na funkci místopředsedy KDU-ČSL kandidoval opět v březnu 2019, nebyl však zvolen.\n\nV minulosti byl členem Akademického senátu Pedagogické fakulty Masarykovy univerzity. Na fakultě je zároveň výkonným redaktorem Sborníku prací. Je garantem historické sekce Moravsko-slezské křesťanské akademie a asistentem Centra pro církevní dějiny při České biskupské konferenci na Vranově u Brna.\n\nJe laureátem Ceny PŘÍSTAV, kterou mu v roce 2013 udělila Česká rada dětí a mládeže.\nJiří Mihola je podruhé ženatý, má syny Jiřího, Karla a dceru Ester.\n\n"}
{"id": "932889", "url": "https://cs.wikipedia.org/wiki?curid=932889", "title": "Zach Braff", "text": "Zach Braff\n\nZachary Israel \"Zach\" Braff (* 6. dubna 1975 South Orange, USA) je americký herec a režisér. Braff se proslavil především díky oblíbenému televiznímu seriálu \"\" z roku 2001, kde hrál hlavní roli doktora Johna \"J.D.\" Doriana, za kterou dostal v roce 2005 cenu Emmy. \n\nV roce 2004 proběhl režijní debut Braffa, stal se jím film \"Procitnutí v Garden State\", kde se vrátil do svého rodného státu New Jersey, aby tam film natočil. Film byl vyroben za 2 500 000 amerických dolarů a vydělal víc než 35 000 000 dolarů, navíc byl schválen kritiky, takže získal kultovní pokračování. Braff film napsal, režíroval, hrál v něm a sestavil soundtrack. Za svou režijní práci dostal řadu ocenění a za soundtrack získal v roce 2005 i cenu Grammy. V dubnu 2013 Braff oznámil, že zahájil kampaň na serveru Kickstarter s cílem zvýšit finanční prostředky na natáčení nového filmu s názvem \"Wish I Was Here\", který natočil, napsal k němu scénář a sám si v něm zahrál v roce 2014.\n\nNarodil se 6. dubna 1975 v South Orange v New Jersey. Jeho otec, Harold Irwin \"Hal\" Braff, je právník a profesor sociologie a jeho matka, Anne Brodzinsky (narozená Anne Hutchinson Maynard), pracovala jako klinická psycholožka. Jeho rodiče se během Braffova dětství rozvedli a oba si vzali někoho jiného. Jeden z jeho sourozenců je autor, jeho nevlastní sestrou je Jessica Kirson. Braffův otec se narodil do židovské rodiny a jeho matka - původně protestantka - konvertovala k judaismu ještě dřív, než si vzala jeho otce. Braff vyrůstal v judaismu (měl bar micva v Oheb Shalom Congregation), ovšem prohlásil, že \"\"není zas až takový náboženský chlapík\"\". Díky matčiným předkům z Nové Anglie je Zach vzdálený bratranec politika Mitta Romneyho. Také se přátelí s bývalou členkou skupiny The Fugees Lauryn Hill.\n\nBraff chtěl být filmařem od útlého dětství a popsal to jako \"životní sen\".\n\nVe věku deseti let mu byla diagnostikována obsedantně-kompulzivní porucha. Jako dítě navštěvoval Stagedoor Manor, performing arts (akademii musických umění) \"školící středisko\" pro mladé herce a ve věku 10-18 let také Triple Threats. S láskou vzpomíná na čas tam strávený, jaké to bylo, kde vyhrál, získal svou hereckou cenu a dostal první polibek. Stagedoor je také místo, kde se setkal s hercem Joshem Charlesem, který je stále jeho přítelem. Zná se ještě se spoustou dalších absolventů Stagedoor Manor jako je Natalie Portman, Mandy Moore nebo Joshua Radin. Braff navštěvoval Severozápadní univerzitu, kde byl členem bratrstva Phi Kappa Psi Fraternity a absolvoval v roce 1997. Jeho nejlepším přítelem je Donald Faison, který hrál spolu se Zachem v seriálu \"\", jeho kamaráda Turka. \n\nBěhem let 2001 až 2003 chodil s kanadskou herečkou Sarah Chalke. V roce 2004 začal chodit s herečkou Mandy Moore. Dvojice se však po dvou letech rozešla. V roce 2007 si prožil krátký románek s herečkou Shiri Appleby. Od roku 2009 chodil s Taylor Bagley. Dvojice se rozešla v roce 2014. Od dubna roku 2019 chodí s o jednadvacet let mladší britskou herečkou Florence Pugh.\n\n"}
{"id": "932890", "url": "https://cs.wikipedia.org/wiki?curid=932890", "title": "Seznam kulturních památek v Zábřehu", "text": "Seznam kulturních památek v Zábřehu\n\n"}
{"id": "932891", "url": "https://cs.wikipedia.org/wiki?curid=932891", "title": "Kim Jun-man", "text": "Kim Jun-man\n\nKim Jun-man ( , anglický přepis: \"Kim Yoon-man\"; * 25. února 1973 Kjonggi) je bývalý jihokorejský rychlobruslař.\n\nVe Světovém poháru startoval poprvé v roce 1989, v téže sezóně se také objevil na Mistrovství světa juniorů (20. místo) a na Asijských zimních hrách. O rok později debutoval na seniorském sprinterském světovém šampionátu, kde se umístil na 20. příčce. Zúčastnil se Zimních olympijských her 1992, na kterých získal stříbrnou medaili v závodě na 1000 m; kromě toho byl na poloviční trati desátý. Na Mistrovství světa ve sprintu 1994 skončil osmý, téhož roku startoval také na zimní olympiádě, kde se umístil v obou absolvovaných závodech ve druhé desítce: 500 m – 14. místo, 1000 m – 18. místo. Druhého velkého úspěchu se dočkal v následující sezóně, když vyhrál světový sprinterský šampionát. Svoji sportovní kariéru zakončil účastí na ZOH 1998, kde byl na pětistovce sedmý a na kilometru dvacátý.\n"}
{"id": "932893", "url": "https://cs.wikipedia.org/wiki?curid=932893", "title": "Seznam kulturních památek v Mohelnici", "text": "Seznam kulturních památek v Mohelnici\n\n"}
{"id": "932896", "url": "https://cs.wikipedia.org/wiki?curid=932896", "title": "Seznam kulturních památek v Lošticích", "text": "Seznam kulturních památek v Lošticích\n\n"}
{"id": "932898", "url": "https://cs.wikipedia.org/wiki?curid=932898", "title": "Jan Pesman", "text": "Jan Pesman\n\nJan Sijbrand Pesman (4. května 1931 Stedum, Groningen − 23. ledna 2014 Delfzijl, Groningen) byl nizozemský rychlobruslař.\n\nNa mezinárodních závodech se objevil poprvé v roce 1957, tehdy skončil na Mistrovství Evropy desátý a na Mistrovství světa byl čtrnáctý. Nejlepšího úspěchu na šampionátech dosáhl v roce 1959, kdy byl na kontinentálním i světovém shodně pátý. Na Zimních olympijských hrách 1960 startoval na třech distancích, na trati 500 m skončil na 33. místě, z pětikilometrového závodu si přivezl bronzovou medaili a na dvojnásobné trati se umístil na 12. příčce.\n\nZemřel v lednu 2014 ve svých dvaaosmdesáti letech.\n"}
{"id": "932900", "url": "https://cs.wikipedia.org/wiki?curid=932900", "title": "Seznam kulturních památek ve Starém Městě (okres Šumperk)", "text": "Seznam kulturních památek ve Starém Městě (okres Šumperk)\n\n"}
{"id": "932901", "url": "https://cs.wikipedia.org/wiki?curid=932901", "title": "Isabelle Allen", "text": "Isabelle Allen\n\nIsabelle Lucy Allen (* 16. března 2002, Salisbury, Wiltshire, Anglie) je britská dětská filmová herečka známá pro svou roli malé Cosetty ve filmu \"Bídníci\" z roku 2012.\n\nObjevil ji Jeremy James Taylor, vedoucí British National Youth Music Theatre, poté, co ji viděl ve hře \"The Pied Piper\". Její první profesionální debut přišel v roce 2012 ve filmu \"Bídníci\", kde ztvárnila roli malé Cosetty (starší Cosettu hrála Amanda Seyfried) a získala za to cenu Young Artist Award pro nejlepší mladou herečku ve vedlejší roli ve věku 10 let a mladší. Později byla obsazena do stejné role do westendského divadelního uvedení muzikálu až do května 2013 a v roli se alternovala s Lois Ellington, Ashley Goldberg a Sarah Huttlestone. Od července do září 2013 hrála roli Brigitty Von Trapp v muzikálu \"Za zvuků hudby\" a roli sdílela s Imogen Gurney a Avou Merson O'Brien.\n\nJejí rodiče jsou Elaine a Nigel Allenovi.\n\n"}
{"id": "932903", "url": "https://cs.wikipedia.org/wiki?curid=932903", "title": "Seznam kulturních památek ve Velkých Losinách", "text": "Seznam kulturních památek ve Velkých Losinách\n\n"}
{"id": "932904", "url": "https://cs.wikipedia.org/wiki?curid=932904", "title": "Olympia (album, Austra)", "text": "Olympia (album, Austra)\n\nOlympia je druhé studiové album kanadské elektronické skupiny s názvem Austra, které vyšlo 18. června 2013. V Kanadě a v USA vyšlo prostřednictvím Paper Bag Records, o den později ve zbytku světa pod známkou Domino. Z alba \"Olympia\" vyšly zatím dva singly, \"Home\" a \"Painful Like\". V recenzi magazínu \"NPR\" je napsáno, že album má mnohem \"pompéznější atmosféru\" než jeho předchůdce a obdivuje zpěvačku Katie Stelmanis jako \"klasicky trénovaná... masivní hlas\".\n\nV interview pro \"Stereogum\" Katie Stelmanis, zpěvačka skupiny, prozradila, že album \"Olympia\" začala psát ještě na turné k předešlému albu, Feel It Break. Poznamenává, že skládání \"Olympie\" jí zabralo necelý rok, samotné nahrávání ve studiu v Michiganu trvalo 4-5 týdnů. Vokály byly nahrané v Montrealu s Damianem Taylorem a posléze byly zaslány Tomovi Elmhirstovi, který je namixoval. Stelmanis v rozhovoru pro \"Interview magazine\" řekla, že album dostalo název na počest novorozeněte majitelů studia, ve kterém skupina natáčela, a kde Austra byla \"první kapela ve studiu po narození dítěte\".\n\nDále řekla, že tentokrát byli více zaměřeni na kvalitu zvuku, a že každá skladba na albu \"Olympia\" \"byla vlastnoručně vybrána velmi promyšleným způsobem.\" V několika interviewích bylo řečeno, že na rozdíl od jejich debutu se na \"Olympii\" podílela celá skupina.\n\nStelmanis mezi inspiraci pro \"Olympii\" zazazařadila \"ranou house music\" například \"Chicago house a Detroit\" a především skladbu Marshalla Jeffersona \"Move Your Body\", kterou Stelmanis poslouchala ve značné míře. Byla doslova unesena faktem, že taková hudba lze vytvořit bez jakýchkoliv elektronických instrumentů, to znamená, že byla skutečně \"hrána\" (na rozdíl od tvorby hudby na počítači, kdy počítače vygenerují zvuk kompozice - což skupina využila na svém debutovém albu Feel It Break). To inspirovalo skupinu, aby instrumenty nahrála sama, díky čemuž album \"Olympia\" získalo více organickou a přirozenou atmosféru.\n\nMezi další inspiraci k albu \"Olympia\" zařadila Katie Stelmanis album \"Third\" britské trip hopové skupiny Portishead.\n\n\n"}
{"id": "932907", "url": "https://cs.wikipedia.org/wiki?curid=932907", "title": "Finanční správa České republiky", "text": "Finanční správa České republiky\n\nFinanční správa je soustava správních orgánů České republiky určená ke správě daní.\n\nFinanční správu ČR tvoří tyto úřady:\n\nPouze Generální finanční ředitelství je účetní jednotkou. Je financováno z rozpočtové kapitoly Ministerstva financí, kterému je podřízeno. Odvolací finanční ředitelství a finanční úřady nejsou účetními jednotkami a pro účely hospodaření a účetnictví mají postavení organizačních jednotek Generálního finančního ředitelství. Totéž platí pro Specializovaný finanční úřad.\n\n\nPůvodní finanční ředitelství a jim podřízené finanční úřady byly zřízeny v roce 1991 na základě zákona č. 531/1990 Sb., o územních finančních orgánech. Pojem \"Finanční správa\" byl zaveden v prosinci 2011 zákonem č. 456/2011 Sb., o Finanční správě České republiky.\n\nOd roku 2013 na základě zákona č. 456/2011 Sb., o Finanční správě České republiky, je Ministerstvu financí podřízeno Generální finanční ředitelství se sídlem v Praze, jemu je podřízeno Odvolací finanční ředitelství se sídlem v Brně a jemu jsou zase podřízeny jednotlivé finanční úřady, organizované podle samosprávných krajů.\n\nPo nástupu Andreje Babiše do funkce ministra financí začala finanční správa zpřísňovat postupy vůči podnikatelům, zpřísnily se i zákony. Změnu přístupu odráží i slova šéfa finanční správy Martina Janečka, který de facto prohlásil, že každá firma je podezřelá.<ref name=\"www.podnikatel.cz/clanky/co-podnikatel-to-zlodej-smutny-svet-dle-vedeni-ministerstva-a-financni-spravy\"></ref> Zpřísnění začalo nenápadně přijetím zákona o tom, že každý kdo má zpřístupněnou datovou schránku musí povinně podávat daňové přiznání elektronicky. Později byla zrušena možnost vyřešit tuto povinnost pomoci tzv. e-tiskopisu. Za nedodržení elektronické formy podání je automaticky udělována pokuta ve výši 2000 Kč. V roce 2015 pokutu dostaly stovky podnikatelů, v roce 2016 pokutu dostalo 13 tisíc firem, z toho 8330 pokut bylo uděleno v souvislosti s daňovým přiznáním k dani z fyzických osob. Celkově tak mají úřady finanční správy obdržet na pokutách přes 6 milionů korun.\n\nV roce 2016 začala povinnost podávat kontrolní hlášení a podnikatelé mohou dostat pokutu až 30 tisíc Kč i v případě, že kontrolní hlášení podají včas a správně.<ref name=\"www.podnikatel.cz/clanky/sobotka-pripousti-ze-bernak-likviduje-poctive-podnikatele/\"></ref> Přestože část zákona o kontrolních hlášeních byla Ústavním soudem uznána za protiústavní, Ministerstvo financí změnilo zákon až po další kritice. Podle nové úpravy lze pokuty promíjet, ale finanční správa nastavila pro prominutí tak přísné podmínky, že prominutí nemohl skoro nikdo využít. Teprve po další kritice byla metodika odpouštění pokut zmírněna. Od změny do 6. dubna finanční správa odpustila 142 pokut v celkové výši téměř 3,9 milionu korun, zatímco do změny metodiky byly odpouštěny pouze 4 pokuty. V roce 2016 bylo v souvislosti s kontrolním hlášením uděleno přes 2000 pokut. 1611 pokut ve celkové výši 80,5 milionu Kč bylo uděleno za nedodání kontrolního hlášení nepodané ani v náhradní lhůtě, 208 pokut v celkové výši 2.18 milionu korun bylo uděleno za podání kontrolního hlášení v náhradní lhůtě a 208 pokut ve celkové výši 6,18 milionů korun bylo uděleno za nepodání kontrolních hlášení na základě výzvy ke změně, doplnění či potvrzení údajů v podaném kontrolním hlášen.\n\nDalší komplikace začaly finanční úřady způsobovat podnikatelům při registraci k DPH, kdy začaly požadovat nesmyslné dokumenty a smlouvy, které často ani podnikatel mít nemůže. Navíc začala ve velkém využívat některé již dřívé přijaté instituty, např. institut nespolehlivého plátce. Na konci roku 2014 bylo v registru plátců DPH jen 115 nespolehlivých plátců, na konci roku 2015 jich bylo již 3529 a k dubnu 2017 téměř 9000. Od roku 2010, kdy bylo vydáno 100 zajišťovacích příkazů, jejich počet vzrostl na 1561 vydaných v roce 2016.\n\nPřestože Ministerstvo financí a finanční správa nezvládly metodickou stránku EET a i 5 měsíců po jejím spuštění se stále objevují nové zpřesňující metodiky a finanční správa si neví rady např. s Airbnb, Janeček v médiích zmínil, že finanční správa přitvrdí v kontrolách a zvýší výši pokut. Za první měsíc fungování EET finanční správa udělila 26 pokut a byl zahájen necelý 1000 správních řízení, v dubnu 2017 již finanční správa evidovala 105 pokut v celkové výši 655 500 Kč a ke správnímu řízení předala 1866 případů. Došlo i ke zvvýšení výše pokuty, na začátku března 2017 byla její výše 4758 Kč, v dubnu 2017 byla její výše již 6244 Kč. Pokutu dostali i někteří podnikatelé, kteří nic nespáchali, kvůli pochybení kontrolorů.\n\nV roce 2015 finanční úřad oznámil podnikateli Jaromíru Kryštofovi, že vydal zajišťovací příkazy na jeho majetek dokud nezaplatí téměř 90 milionů na DPH, které by mu do budnoucna mohlo vzniknout a na jehož zaplacení by v budoucnu nemusel mít peníze, a to i přesto, že od roku 1996, od kterého jeho působila na trhu, neměla nikdy problémy s finančním úřadem a nejednalo se o nedoplatek nebo prokázaný prohřešek.<ref name=\"www.ceskatelevize.cz/ivysilani/1142743803-reporteri-ct/217452801240014/obsah/539629-hon-na-bile-kone\">Reportéři ČT 24. 4. 2017, reportáž Hon na bílé koně, ČT1, Česká televize</ref> Tyto zajíšťovací příkazy firmu ochromily a Nejvyšší správní soud v březnu 2017 zajišťovací příkazy zrušil jako neopodstatněné. Firma ovšem mezitím zkrachovala a skončila v úpadku. Podle soudce Nejvyššího správního soudu Karla Šimky se nejedná o jediný takový případ.\n\nFinanční správa uvalila zajíšťovací příkazy na firmu FAU, majitele skladu pohonných hmot. S firmou byla zahájena exekuce, ktera firmu položila. Firma FAU podala trestní oznámení a Krajský soud v Ostravě označil postup finanční správy za nezákoný.<ref name=\"podnikatel.cz/clanky/danovi-poplatnici-zrejme-zaplati-kvuli-zajistovakum-miliardu-korun\"></ref> Odvolací finanční ředitelství podalo kasační stížnost k Nejvyššímu správnímu soudu, kterou Nejvyšší správní soud zamítl. Firma FAU tak získala možnost požadovat po státu náhradu škody, v okmanžiku zahájení exekuce měla firma hodnotu přesahující miliardu korun.\n\nV případě firmy VHS-ROPA plus na konci roku 2017 Finanční správa dokonce pokračovala v exekuci i po pravomocném rozhodnutí soudu a jelikož kasační stížnost k Nejvyššímu správnímu soudu nemá odkladný účinek, učinila tak v rozporu se zákonem.\n\nPodle serveru podnikatel.cz Finanční správa prohrála ke konci roku 2017 celkem 23 soudních sporů a vede více než sto dalších případů. Z již přezkoumaných sporů v roce 2016 ve výši 3,3 mld. Kč daly soudy za pravdu podnikatelům ze 49% z této částky.\n\nNa konci roku 2018 kvůli mnoha dalším prohraným soudním sporům (např. firmy Wassa, Lija) o zajišťovací příkazy skončil šéf Finanční správy Martin Janeček, jak již v říjnu avizovala média. Podobně firma Tabák Plus 29 na základě rozhodnutí Nejvyššího správního soudu požadovala v listopadu 2018 po státu odškodné ve výši přes 150 miliónů korun.\n\nV polovině ledna 2019 Finanční správa oznámila, že kvůli prohraným soudním sporům začala Finanční správa vypracovávat novou metodiku, jak vydávat zajišťovací příkazy.\n\nNa začátku roku 2019 finanční správa přiznala, že její úředníci byly motivování finančními odměnami, pokud firmám neuznají odpočet na výzkum a vývoj a firmě doměří daň.<ref name=\"podnikatel.cz/clanky/financni-sprava-priznala-barvu-za-janecka-vyplacela-odmeny-za-neuznani-odpoctu\"></ref> Podle Hospodářských novin Tatjana Richterová potvrdila, že šéf úřadu mohl před daňovou kontrolou určit výši cílové odměny a výši doměřované daně, nutné k tomu, aby zaměstnanec finančního úřadu cílovou odměnu získal. Za roky 2016 až 2018 byly takto vyplaceny odměny v celkové výši okolo 200 tisíc korun. Přestože tuto praxi finanční správa přiznala, ministryně financí Alena Schillerová stále tvrdila, že něco takového se neděje.\n\n\n"}
{"id": "932908", "url": "https://cs.wikipedia.org/wiki?curid=932908", "title": "Falko Zandstra", "text": "Falko Zandstra\n\nFalko Zandstra (* 27. prosince 1971 Heerenveen, Frísko) je bývalý nizozemský rychlobruslař.\n\nV letech 1990 a 1991 vyhrál mistrovství světa juniorů. V prvním závodě Světového poháru se představil v roce 1990, pravidelně v něm začal nastupovat až o rok později. Již jeho první sezóna mezi seniory (1991/1992) byla úspěšná: vyhrál Mistrovství Evropy, na Mistrovství světa ve víceboji vybojoval stříbro a stejný cenný kov si přivezl ze Zimních olympijských her, kde jej získal v závodě na 5000 m. Vyjma této distance tam startoval i na patnáctistovce (7. místo) a na desetikilometrové trati (10. místo). Ovládl také Světový pohár v závodech na 1500 m. V roce 1993 dosáhl dvojitého vítězství, když vyhrál jak na kontinentálním, tak na světovém vícebojařském šampionátu. V následující sezóně vybojoval bronz na Mistrovství Evropy, bronz na trati 1500 m na zimní olympiádě (zde byl dále shodně čtvrtý v závodech na 5000 m a 10 000 m) a znovu získal prvenství ve Světovém poháru v celkovém hodnocení na tratích 1500 m. Z evropském šampionátu 1995 si přivezl stříbrnou medaili, v dalším ročníku však závodní aktivitu utlumil, což přetrvalo i do dalších dvou sezón. V té následující získal svůj poslední cenný kov – bronz z Mistrovství Evropy, o rok později byl pátý. Po sezóně 1997/1998 ukončil rychlobruslařskou kariéru. Poté se krátce zkusil věnovat maratónskému bruslení, se kterým přestal v roce 1999.\n\nV roce 1993 obdržel cenu Oscara Mathisena.\n\n"}
{"id": "932916", "url": "https://cs.wikipedia.org/wiki?curid=932916", "title": "Orchan Safarov", "text": "Orchan Safarov\n\nOrchan Safarov (: ) (* 10. srpna 1991 v Lenkoranu, Sovětský svaz) je ázerbájdžánský zápasník – judista.\n\nVyrůstal v Petrohradu kde se seznámil s bojovými sporty, ale vážnějí se sportem začal zabývat po návratu do vlasti v roce 2003. Jeho prvním trenérem v judu byl Ali Darvišov (Əli Dərvişov). V současnosti se připravuje v Baku, v klubu Attila pod vedením Farhada Mammadova (Fərhad Məmmədov). V roce 2016 se kvalifikoval na olympijské hry v Riu. Ve čtvrtfinále rozesmutnil domácí diváky, když minutu před koncem poslal jejich Felipe Kitadaie na ippon technikou seoi-otoši. V semifinále však podlehl v závěru Jeldosu Smetovovi na wazari. V boji o třetí místo prohrál s Japoncem Naohisou Takatóem a skončil na 5. místě.\n\nOrchan Safarov je levoruký judista, v zápasech využivá své výšky a jako většina ázerbájdžánců je velmi silný v boji tělo na tělo.\n\n\n\n"}
{"id": "932918", "url": "https://cs.wikipedia.org/wiki?curid=932918", "title": "Provenienční princip", "text": "Provenienční princip\n\nProvenienční princip je princip, kterým se řídí moderní archivnictví, tedy shromažďování (budoucích) archiválií a jejich následné třídění, s menším užitkem může být také využito i v jiných institucích (knihovnách a muzeích). Princip spočívá v respektování původu (provenience), to znamená, že – podle české terminologie – archivní fondy mají zachovat celistvost a organickou strukturu, kterou jim vtiskl původce.\n\nPředchůdce provenienčního principu se objevil v instrukci francouzského ministerstva vnitra z roku 1841 ohledně pořádání departamentních a komunálních archivů. Zde se objevuje tzv. „respect des fonds“, tedy je nařízeno zachovat a nedělit převzaté celky. K rozpracování respect des fonds došlo v rámci tzv. holandské archivní teorie publikované roku 1898, kterou připravili tři nizozemští archiváři Samuel Muller, Johan Adrian Feith a Robert Fruin. Zde byl ještě přidán požadavek na rekonstruování fondu podle registratury původce (registraturní princip). V roce 1910 byl přijat provenienční princip na mezinárodním kongresu archivářů v Bruselu.\n\nPři starším pořádáním archivů se zhusta uplatňoval tzv. pertinenční princip (vztahový), kdy se archivem získaným archiváliím vtiskl nový vztahový systém (doposud podstata schraňovaného materiálu takto uspořádaného lze nalézt v Archivu Národního muzea, nově manipulovány byly tzv. Stará a Nová manipulace Národního archivu). Zatímco v moderním muzejnictví i knihovnictví tento princip (pořádání muzejní sbírky a knihovního fondu) hraje důležitou roli doposud, v archivnictví se ukázal jako nedostatečný.\n\nPokusy respektovat systém původní spisovny se objevil např. v provinciálním archivu v Magdeburgu v roce 1816. V roce 1838 formuloval francouzský archivář Natalis de Wailly princip „respect des fonds“ (v roce 1841 ukotven v instrukci, podle které se mělo pracovat s departementními a komunálními archivy). Zde bylo především zdůrazněno, že fond je živým produktem činnosti instituce (což je třeba respektovat). Výraz provenience použil pruský archivář Heinrich von Sybel v instrukci z roku 1881. Jako komplexní princip potom byl formulován nizozemskými archiváři v příručce roku 1898. Zde byly definovány dvě zásady: 1) samostatnost a nedělitelnost archivního fondu a 2) vnitřní uspořádání dokumentů ve fondu. Nizozemci vlastně nerozlišovali mezi spisovnou a archivem (archivním fondem), což (v striktním výkladu principu) práci archiváře dosti svazovalo a v praxi přinášelo jisté problémy.\n\nProto německý archivní teoretik Adolf Brenneke navrhl tzv. volný provenienční princip, který umožňuje nově uspořádat fond (tedy narušení zásady definitivnosti vnitřního členění), zejména pokud byla spisovna poškozena nebo v prvé řadě byla špatně vedena, takže neodpovídala struktuře původce. S prosazením provenienčního principu získává důležitost předarchivní péče, která má mj. zabránit špatnému vedení spisoven, na což upozornil Heinrich Otto Meisner.\n\n"}
{"id": "932921", "url": "https://cs.wikipedia.org/wiki?curid=932921", "title": "Cymbeline (film)", "text": "Cymbeline (film)\n\nCymbeline je dramatický film založený na hře Willima Shakespeara. V hlavní roli Ethan Hawke, Ed Harris a Milla Jovovichová.\n\nDne 31. července 2013 bylo oznámeno, že Ethan Hawke se spojil s režisérem Michaelem Almereydou v adaptaci Cymbeline. Výroba byla zahájena na 19. srpna v New Yorku. Michael Anthony Katagas Benaroya budou producenty filmu. Dne 8. srpna se připojila za hlavní ženskou roli herečka Milla Jovovich, která bude hrát královnu.\n\nAnton Yelchin jako Kloten (syn královny) a Dakota Johnsonová jako Imogena (dcera Cymbelína) se připojili k natáčení 12. srpna.\nFilm se začal natáčet 22. srpna 2013 v New Yorku.\n"}
{"id": "932922", "url": "https://cs.wikipedia.org/wiki?curid=932922", "title": "Martin Rolinski", "text": "Martin Rolinski\n\nMartin Andrzej Rolinski (* 23. června 1982 Göteborg, Švédsko) je švédský zpěvák polského původu.\n\nByl frontmanem švédské synthpopové skupiny BWO (Bodies without Organs). Když byl malý studoval katolickou školu a měl opravdový talent pro tenis. Patřil k nejlepším juniorům ve Švédsku a bylo mu nabídnuto místo na tenisové škole v americkém Texasu, ale rozhodl se studovat ve Švédsku.\n\nSvou kariéru započal v roce 2001, kdy se vsadil s kamarády, že půjde na konkurz televizní reality show Popstars, kde se hledali noví umělci. Dostal se do finální skupiny, ale byl vyřazen vprostřed sezóny, a tudíž se nepřipojil k vítězné skupině Supernatural.\n\nNicméně po reality show Popstars, v roce 2002 Martin pracoval s Andersеm Hanssonеm, který byl v kontaktu s Alexanderem Bardem. Prostřednictvím Andersе Hanssona se Martin spojil s Alexanderem Bardem a Martin se následně stal frontmanem Alexandrovi nové skupiny BWO, a to spolu s Marinou Schiptjenko a Alexanderem Bardem.\n\nZúčastnil se švédského národního kola Melodifestivalenu 2013 ve snaze reprezentovat Švédsko na Eurovision Song Contest 2013. Ve 3. semifinále, které se konalo 16. února 2013, zazpíval píseň \"\"In and Out of Love\"\". Umístil se na děleném 3. a 4. místě a kvalifikoval se do druhé šance dne 2. března 2013. Prohrál duel s vítěžem národního kola Robinem Stjernbergem, který zpíval píseň \"\"You\"\" a byl tedy vyřazen ze soutěže. I přes toto se jeho píseň umístila následující týden v žebříčku Sverigetopplistan na čísle 37.\n\nVyrůstal ve městě Göteborg, ve Švédsku s oběma rodiči pocházejícími z Polska. Je jejich jediným potomkem a plynně mluví polsky. Martin studoval automatizaci a mechatroniku na Chalmerské univerzitě technologie v Göteborgu. Dne 20. září 2008 si vzal snoubenku, Katarinu Jansson.\n\n\n"}
{"id": "932924", "url": "https://cs.wikipedia.org/wiki?curid=932924", "title": "Volnovacha", "text": "Volnovacha\n\nVolnovacha (ukrajinsky i rusky \"\") je město v Doněcké oblasti na Ukrajině. Nachází se v jižní části Donbasu zhruba 60 kilometrů na jihozápad od Doněcka, správního střediska celé oblasti. V roce 2013 žilo ve Volnovaše bezmála třiadvacet tisíc obyvatel.\n\nDějiny osídlení zde začínají v roce 1881, kdy zde vznikla železniční stanice.\n\nV roce 1938 získala Volnovacha status města.\n\nOd 11. října 1941 do 9. září 1943 byla obsazena vojáky německé armády.\n\nV roce 2014 se ocitla těsně mimo území kontrolované separatisty z DLR. 13. ledna 2015 se nedaleko města na checkpointu Buhas odehrál ozbrojený útok na civilisty: granát vypálený separatisty zasáhl autobus, zabil 13 lidí a 18 jich zranil. Byl to nejkrvavější samostatný útok od podepsání Minského protokolu v září 2014. Následně Ukrajina vyhlásila den smutku a držela za zemřelé minutu ticha. Po celé Ukrajině se konaly demonstrace proti Rusku, při kterých demonstranti nesli nad hlavami nápisy „Jsem Volnovacha“ jako parafrázi hesla „Je suis Charlie“.\n"}
{"id": "932934", "url": "https://cs.wikipedia.org/wiki?curid=932934", "title": "Crawford County (Ohio)", "text": "Crawford County (Ohio)\n\nCrawford County je okres amerického státu Ohio založený v roce 1820. Správním střediskem je město Bucyrus. Okres je pojmenovaný podle amerického vojáka z období Americké války za nezávislost Williama Crawforda, který byl mučen a upálen americkými indiány v odplatu za incident zvaný Gnadenhüttenský masakr.\n\n"}
{"id": "932935", "url": "https://cs.wikipedia.org/wiki?curid=932935", "title": "Michal Kučera", "text": "Michal Kučera\n\nMichal Kučera (* 4. října 1968 Ostrava) je český politik, od dubna do října 2017 předseda Poslaneckého klubu TOP 09 a Starostové, v letech 2013 až 2017 poslanec Poslanecké sněmovny PČR, od roku 2010 zastupitel a radní města Loun, v letech 2017 až 2019 místopředseda TOP 09.\n\nVystudoval Matiční gymnázium Ostrava a později Vysokou školu báňskou v Ostravě. Od roku 1989 žije v Lounech.\n\nVe své profesionální kariéře se soustředí na zakládaní a restrukturalizaci strojírenských a elektrotechnických společností s cílem přechodu na výrobu s vyšší přidanou hodnotou a jejich rozvoj na nových obchodních trzích. Před zvolením do Poslanecké sněmovny řídil pobočku německé elektrotechnické společnosti v České republice a na Slovensku. Po zvolení poslancem svou činnost manažera utlumil.\n\nMichal Kučera je ženatý a má dvě děti.\n\nPřed vstupem do TOP 09 nebyl členem jiné politické strany. V říjnu 2011 byl zvolen místopředsedou krajské organizace TOP 09 v Ústeckém kraji.\n\nV komunálních volbách v roce 2010 byl za TOP 09 zvolen do Zastupitelstva města Loun a zároveň se stal radním města. Od února 2012 je též předsedou finančního výboru Zastupitelstva města Loun. V komunálních volbách v roce 2014 obhájil za TOP 09 post zastupitele města Loun. V listopadu 2014 byl opět zvolen radním města.\n\nDo vyšší politiky se pokoušel neúspěšně vstoupit, když v krajských volbách v roce 2012 kandidoval za TOP 09 a Starosty pro Ústecký kraj do Zastupitelstva Ústeckého kraje (strana však získala jen 4,67 % hlasů a do zastupitelstva se nedostala). V krajských volbách v roce 2016 byl lídrem kandidátky TOP 09 v Ústeckém kraji, ale neuspěl a zastupitelem se nestal.\n\nVe volbách do Poslanecké sněmovny PČR v roce 2013 kandidoval v Ústeckém kraji jako lídr TOP 09 a STAN a byl zvolen poslancem. Je členem poslaneckého klubu TOP 09 a Starostové a působí ve výboru pro životní prostředí a hospodářském výboru, kde předsedá podvýboru pro ochranu přírody a krajiny. Dne 9. prosince 2014 byl zvolen místopředsedou poslaneckého klubu TOP 09 a Starostové, v dubnu 2017 se stal jeho předsedou a automaticky také členem předsednictva strany.\n\nVe volbách do Poslanecké sněmovny PČR v roce 2017 byl lídrem TOP 09 v Ústeckém kraji, ale neuspěl a poslanecký mandát neobhájil. Skončil tak rovněž na pozici předsedy poslaneckého klubu. Na konci listopadu 2017 se stal místopředsedou TOP 09, získal 102 hlasů (tj. 58 %). Na dalším sněmu v listopadu 2019 již funkci neobhajoval.\n\nV komunálních volbách v roce 2018 obhájil jako člen TOP 09 post zastupitele města Louny, když kandidoval za uskupení s názvem \"\"PRO LEPŠÍ LOUNY - TOP 09, nezávislí a hnutí PRO Zdraví a Sport\"\". V listopadu 2018 byl opět zvolen radním města.\n"}
{"id": "932937", "url": "https://cs.wikipedia.org/wiki?curid=932937", "title": "Seznam lucemburských biskupů a arcibiskupů", "text": "Seznam lucemburských biskupů a arcibiskupů\n\nArcibiskup lucemburský je ordinář římskokatolické arcidiecéze v Lucembursku. Pozice vznikla 23. dubna 1988, kdy bylo Lucembursko povýšeno z biskupství na arcibiskupství. Sídlo diecéze se nachází v katedrále Notre-Dame v Lucemburku. \n"}
{"id": "932941", "url": "https://cs.wikipedia.org/wiki?curid=932941", "title": "Vůz Btx763 ČD", "text": "Vůz Btx763 ČD\n\nVůz Btx(číslovaný v intervalu 50 54 28-29, původně označené Bifx, dříve též označen řadou 021) je čtyřnápravový přípojný velkoprostorový vůz 2. třídy Českých drah, sloužící především na neelektrifikovaných tratích, ale i na elektrifikovaných lokálních tratích s malým poloměrem oblouků ve spojení především s motorovými vozy 842 a lokomotivami 113, 210, 714 a 742.\n\nNa začátku 90. let neměly České dráhy dostatek přípojných vozů vhodných k tehdy nově dodávaným motorovým vozům 842 a 843. Důvodem byly hlavně nerealizovaný nákup přípojných vozů k motorovým vozům 842 a malý počet přípojných a řídících vozů k motorovým vozům 843. Jedno z řešení spočívalo v modernizaci vozů Btx ze 60. let. Ze 100 vozů, které byly na modernizaci v ŽOS Nymburk ve spolupráci s vagónkou Studénka přistaveny, jich díky neutěšenému stavu bylo v letech 1995–1997 rekonstruováno jen 68.\n\nVozy jsou neklimatizované, lehké stavby o délce 18 500 mm a s podvozky Tatra 1-740. Nejvyšší povolená rychlost těchto vozů je 80 km/h, dříve však bylo povoleno 90km/h.\n\nNástupní prostory jsou umístěny zhruba v / a / vozu a dělí vůz na tři velkoprostorové oddíly. Prostřední oddíl byl při rekonstrukci zmenšen ve prospěch jednoho z nástupních prostorů, na kterém je možná přeprava jízdních kol, dětských kočárků, nebo rozměrných zavazadel.\n\nNástupní dveře těchto vozů byly při rekonstrukci zaměněny za předsuvné, ovládané tlačítky a blokované za jízdy. Vozy obdržely nová výklopná okna s dvojitými determálními skly. Čelní panoramatická okna zůstala zachována.\n\nVe vozech jsou použity tramvajové sedačky od španělské firmy Fainsa v leteckém uspořádání. V jednom nástupním prostoru se nachází další dvě sklopné sedačky. Celkem vozy nabízejí 66 míst k sezení. Kromě sedaček došlo v interiéru k výměně podlah, příček a obložení.\n\nZachováno zůstalo původní větrání střešními odsavači v kombinaci s minimálně účinným větráním výklopnými okny a teplovzdušné naftové topení. Na vozech bylo odstraněno původní dynamo, které zásobovalo vůz elektrickou energií, které je nahrazeno zásobováním energií z hnacího vozidla. Jako záložní zdroj energie jsou vozy vybaveny akumulátorovou baterií. Provozní osvětlení je realizováno pomocí zářivek s individuálními střídači, nouzové pak pomocí žárovek.\n\nK méně viditelným změnám patří zesílení skříně vozů, úprava přechodových můstků, které jsou nyní určeny výhradně pro vlakovou četu, dosazení nového průběžného 13žilového kabelu dálkového řízení s dvěma páry zásuvek MZ 264 na čelech vozů a příprava na montáž vlakové rozhlasu a tlačítka „Zastávka na znamení“.\n\nVozy byly při rekonstrukci nalakovány do červeného polyuretanového nátěru se širokým krémovým pruhem okolo celého vozu, vyjma nástupních dveří.\n\nVozům byla přidělena při rekonstrukci nová pořadová čísla, která nerespektovala původní.\n\nVozy trpí od začátku provozu řadou problémů. Dodnes jsou vozy kritizovány za použití nových tramvajových sedadel, která nejsou vhodná pro železniční vozidla. Taktéž větrání vozu je v letních měsících neúčinné. Během provozu se ukázalo, že z nových výklopných oken není možno dávat návěsti a zároveň nebylo možné dávat návěsti z prostoru nástupních dveří, protože pevný schůdek byl nahrazen novým výklopným. Z toho důvodu byly na vozy dodatečně namontovány stupačky pro posunovače. S výklopným schůdkem se vyskytla ještě jedna potíž, když při příjezdu vozů nebylo možné na nově modernizované Pražském hlavním nádraží vysunout výklopný schůdek, který přesahoval průjezdný profil vozu. Vozům byl proto výklopný schůdek zúžen.\n\nPo nehodě 12. července 2001 byla na základě defektoskopické zkoušky podvozků, při které byly zjištěny trhliny v materiálu, snížena nejvyšší povolená rychlost těchto vozů z původních 90 km/h na 80 km/h. V roce 2003 byla nejvyšší povolená rychlost na krátkou dobu opět zvýšena na původních 90 km/h, ale nakonec byla rychlost definitivně snížena na 80 km/h.\n\nKvůli malému poloměru některých oblouků jsou vozy od roku 2012 nasazovány ve spojení s lokomotivami 113 a 210 na tratích Tábor - Bechyně a Rybník - Lipno nad Vltavou. Dále vozy jezdí na osobních a spěšných vlacích s motorovými vozy 842 na trase Břeclav - Hrušovany nad Jevišovkou - Znojmo a lokomotivami 714 na trati Rakovník - Kladno - Praha.\n\nPravidelný provoz zbylých několika vozů ukončily České dráhy s nástupem grafikonu 2019/2020 který začal platit 15. prosince 2019.\n\nV letech 2007 - 2011 bylo 7 vozů v KOS Krnov přestavěno na řadu Bdtx. Ve voze byl snížen počet míst k sezení na 54. Ve vzniklém prostoru bylo vybudováno místo pro přepravu jízdních kol.\n\n"}
{"id": "932942", "url": "https://cs.wikipedia.org/wiki?curid=932942", "title": "Protiromské pochody v Česku", "text": "Protiromské pochody v Česku\n\nJako protiromské pochody či demonstrace se v Česku označují akce, jejichž cílem je proniknout do oblastí obývaných převážně Romy. Mezi účastníky těchto akcí dříve převažovali neonacisté, ale v důsledku poklesu životní úrovně obyvatel Česka způsobeného hospodářskou krizí od roku 2007 se tyto akce od roku 2011 setkávají s masivní podporou místních obyvatel nespokojených s podle nich nedostatečným řešením problémů s romskou minoritou a s přístupem veřejných orgánů zodpovědných za tuto oblast. Svou roli hrají také v české společnosti zakořeněné předsudky vůči Romům. Obecně je podle průzkumu z roku 2012 vztah Čechů k Romům negativní (kolem 70 %), asi polovina Čechů se Romů bojí a asi 70 % Čechů odmítá násilí proti Romům. Někteří pozorovatelé přirovnávají tyto pochody k pogromům.\n\nPochody jsou většinou svolávané v reakci na skutečnou či domnělou trestnou činnost, v níž v roli pachatelů figurují příslušníci romského etnika. Jak upozorňuje politolog Miroslav Mareš, „‚obyčejní‘ lidé skutečně mají pocit ohrožení a zástupci pravicově extremistické scény jsou v jejich očích jediní, kdo se jich zastanou. Akce už zdaleka nejsou jen záležitostí organizovaného extremistického ideologického spektra, což je velká změna.“\n\nPrvní akcí tohoto typu byla demonstrace Dělnické strany na sídlišti Janov v Litvínově na podzim 2008. Přičemž demonstrující byli v mediích prezentováni jako radikálové.\n\nImpulsem k demonstracím se stal útok mačetami na osazenstvo herny v Novém Boru v okrese Česká Lípa dne 7. srpna 2011 a útok skupiny dvaceti Romů v Rumburku dne 21. srpna 2011 ráno na šest mladíků. Dle bezpečnostních kamer jeden z Romů v Novém Boru po mačetovém útoku řekl:\" \"Tak jsme to těm bílejm hlavám nandali.\"\"\n\nDemonstrace ve Varnsdorfu dne 26. srpna 2011 a 2. září 2011 svolal Lukáš Kohout, který se proslavil jako falešný asistent ministra zahraničních věcí Jana Kavana. Sobotní demonstraci dne 3. září 2011 svolalo neonacistické hnutí Svobodná mládež, které to však později popřelo. V sobotu 10. září pořádala Dělnická strana sociální spravedlnosti v Novém Boru, ve Varnsdorfu a v Rumburku manifestace, na kterých vystoupil jejich předseda Tomáš Vandas. U výchozího stanoviště pochodu tvořili radikálové a běžní občané Nového Boru dokonce dvě zcela oddělené skupiny. Běžní občané tvořili menšinu. Na pochod se nejprve vydali radikálové a za nimi teprve běžní občané. Během pochodu se však zprvu nesměle připojovali další běžní občané města tak, že na konci pochodu na náměstí obě skupiny měly shodný počet účastníků (asi 300 osob na obou stranách)\n\nDalší pochody, při nichž musela policie použít donucovacích prostředků vůči oponentům protiromských pochodů, se odehrály 12. března v Novém Bydžově a 9. dubna v Krupce. 6. října prošel protiromský pochod centrem Ústí nad Labem. 29. října proběhla protiromská demonstrace také v Rotavě.\n\n22. dubna 2012 prošel Břeclaví pochod asi 2000 lidí, kteří reagovali na incident, při němž byl vážně zraněn místní teenager. Podle výpovědi zraněného byl dotyčný napaden skupinou Romů, kteří mu způsobili závažná zranění. Policejní vyšetřování ukázalo, že si chlapec zranění způsobil sám pádem přes zábradlí, na němž předváděl gymnastické cviky.\n\npozn.: v kulaté závorce je počet účastníků pochodu\n\nPodle vyjádření romského aktivity Josefa Stojky Romové za problémy českého obyvatelstva nemohou. Pochody podle nich jsou rasistického a nacistického charakteru. V minulosti Romové dané lokality odjížděli z města či se uzavírali do svých domovů. V roce 2013 došlo k obratu a Romové pořádají v den pochodu protidemonstrace. Bylo tomu např. v roce 2013 v Českých Budějovicích, či v Ostravě.\n\nPolitické hnutí Europe Roma International vydalo u příležitosti série protiromských pochodů prohlášení, které se zabývá celkovou situací v České republice. Dále vyzvalo k demonstraci za dodržování lidských práv a proti vzrůstajícímu neonacismu na den 3. září 2013 před českými ambasádami a před úřadem vlády v Praze. Demonstrace před úřadem vlády se zúčastnila pouhá desítka lidí.\n\n„Je smutné, že projevy nespokojenosti občanů s násilnou i majetkovou kriminalitou cikánů, jejich povalečstvím, zneužíváním sociálního systému a neschopností občanského soužití jsou ihned klasifikovány jako extremismus.\" říká senátor za ČSSD Pavel Lebeda.\nVe svém článku z 4. srpna 2013 německý deník Die Welt uvedl, že pochody na Romy se staly českým národním sportem, kterého se účastní vedle radikálů též běžní občané. Přičemž upozornil, že státní železniční dopravce České dráhy vypravil pro účastníky pochodu DSSS ve městě Vítkov vypravil speciální spoje.\n\n"}
{"id": "932945", "url": "https://cs.wikipedia.org/wiki?curid=932945", "title": "Alvenslebenova konvence", "text": "Alvenslebenova konvence\n\nAlvenslebenova konvence je smlouva uzavřená dne 8. února 1863 v Petrohradě mezi Ruským impériem zastupovaným vicekancléřem Alexandrem Gorčakovem a Pruským královstvím zastupovaným generálním adjutantem pruského krále Gustavem von Alvensleben. \n\nV Alvenslebenově konvenci se obě výše jmenované strany zavázaly ke spolupráci při potlačení polského lednového povstání. Dohoda umožňovala vojenským jednotkám obou států při pronásledování povstalců překročit vzájemnou hranici. Na nátlak Francie nakonec byla však konvence vypovězena.\n"}
{"id": "932947", "url": "https://cs.wikipedia.org/wiki?curid=932947", "title": "Brzostek", "text": "Brzostek\n\nBrzostek je polské město v okrese Dębica v Podkarpatském vojvodství. Je centrem městsko-vesnické gminy Brzostek.\n\nV roce 2011 zde žilo 2 639 obyvatel.\n\nMěsto Brzostek je sídlem stejnojmenné městské gminy (\"gmina miejska\").\n\nDo vesnické gminy (\"gmina wiejska\") Brzostek patří následující obce se starostenstvími (\"sołectwo\"):\n"}
{"id": "932949", "url": "https://cs.wikipedia.org/wiki?curid=932949", "title": "Okres Dębica", "text": "Okres Dębica\n\nOkres Dębica (polsky \"Powiat dębicki\") je okres v polském Podkarpatském vojvodství. Rozlohu má 776,36 km² a v roce 2011 zde žilo 134 876 obyvatel. Sídlem správy okresu je město Dębica.\n\nMěstská:\n\nMěstsko-vesnické:\n\nVesnické:\n\n"}
{"id": "932950", "url": "https://cs.wikipedia.org/wiki?curid=932950", "title": "Michal Šlachta", "text": "Michal Šlachta\n\nMichal Šlachta (* 4. ledna 1972) je bývalý český fotbalista, záložník.\n\nHrál za FK Baník Havířov, FC Petra Drnovice, SK Dynamo České Budějovice, FC Karviná, FC Baník Ostrava, FC Stavo Artikel Brno a SFC Opava. V české lize nastoupil celkem ve 164 utkáních a dal 11 gólů.\n"}
{"id": "932952", "url": "https://cs.wikipedia.org/wiki?curid=932952", "title": "Benjamin Hederich", "text": "Benjamin Hederich\n\nBenjamin Hederich (používal také pseudonym Wolfgang Benjamin Heidenreich, 12. prosince 1675 Geithain – 18. července 1748, Grossenhain), byl německý jazykovědec, tvůrce lexikonů a slovníků, matematik.\n\nPocházel ze Saska, z rodiny luteránského duchovního. Po středoškolských studiích na knížecí škole v Grimmě studoval na luteránských vysokých učeních v Lipsku a Wittenbergu. Po studiích zakotvil nejdříve jako učitel v klášteře Berge u Magdeburgu a poté jako rektor školy v Grossenhainu v Míšni. Kromě pedagogiky se věnoval i filologii, především klasickým jazykům latině a řečtině. K jeho koníčkům patřilo sestavování slovníků vědeckého názvosloví. Jeho lexikony, např. „Anleitung zu den vornehmsten historischen Wissenschaften“, se staly základem pro budování odborné terminologie v němčině pro pomocné vědy historické, základem pro filozofické názvosloví bylo dílo „Anleitung zu den vornehmsten philosophischen Wissenschaften“ apod. Jeho slovníky byly nezbytnou pomůckou pro vědecké bádání v 17. až 18. století v německém jazykovém okruhu. Hederichovo základní dílo je „Gründliche Mythologische Wörterbuch“, v němž sestavil přehled bohů a bohyní řeckého, římského, egyptského světa včetně genealogických tabulek. Z hlediska lingvistiky je Hederichovým základním dílem „Progymnasmata linguae Graecae“. Z Hedericha čerpala řada pozdějších klasických německých vzdělanců od Heinricha von Kleista po Johanna Christopha Friedricha von Schillera. Hederichův „Gründliche Mythologische Wörterbuch“ byl základní pomůckou pro německé klasické umění od krásné literatury, přes sochařství, malířství až po odborné práce.\n\n\n\n"}
{"id": "932954", "url": "https://cs.wikipedia.org/wiki?curid=932954", "title": "Ondrej Šedo", "text": "Ondrej Šedo\n\nOndrej Šedo (* 1921) je bývalý slovenský fotbalista, záložník.\n\nV československé lize hrál za ŠK Žilina. V lize nastoupil v 89 utkáních. V roce 1948 nastoupil v 1 utkáních za reprezentační B družstvo.\n\n"}
{"id": "932955", "url": "https://cs.wikipedia.org/wiki?curid=932955", "title": "Patrick Gerritsen", "text": "Patrick Gerritsen\n\nPatrick Gerritsen (* 13. března 1987, Oldenzaal, Nizozemsko) je nizozemský fotbalový útočník a bývalý mládežnický reprezentant, který působí v nizozemském klubu Excelsior '31 hrajícím Topklasse, třetí nejvyšší nizozemskou ligu.\n\nSezóny 2009/10 a 2010/11 strávil na hostování v nizozemském klubu Go Ahead Eagles.\n\nGerritsen byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil v jednom zápase (odehrál první poločas proti Dánsku, remíza 1:1).\n\n"}
{"id": "932959", "url": "https://cs.wikipedia.org/wiki?curid=932959", "title": "Římskokatolická farnost Kněžice", "text": "Římskokatolická farnost Kněžice\n\nŘímskokatolická farnost Kněžice (lat. \"Knoeschicium\") je územní společenství římských katolíků v Kněžici a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starou farnost\", u níž datum založení není známo . Matriky jsou vedeny od roku 1649.\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Kněžice, která je tak spravována \"excurrendo\".\n\n\n"}
{"id": "932960", "url": "https://cs.wikipedia.org/wiki?curid=932960", "title": "Antonín Šolc (fotbalista)", "text": "Antonín Šolc (fotbalista)\n\nAntonín Šolc (16. června 1928 – 5. ledna 1996) byl český fotbalista, útočník. Na Kladně působil i jako trenér a sekretář.\n\nZačínal v Satalicích, v lize hrál za ATK Praha, Jiskru Liberec a Baník/SONP Kladno. V československé lize nastoupil ve 126 utkáních a dal 27 gólů.\n\n\n"}
{"id": "932961", "url": "https://cs.wikipedia.org/wiki?curid=932961", "title": "Kostel svatého Bartoloměje (Studénka)", "text": "Kostel svatého Bartoloměje (Studénka)\n\nKostel svatého Bartoloměje ve Studénce je novogotický kostel postavený v letech 1874-1880. Nalézá se na severovýchodním okraji města Studénka. Vlastní a využívá jej Římskokatolická církev jakožto farní kostel místní farnosti. Dne 19. června 2007 byl prohlášen za kulturní památku č. 102486.\n\nKostel stál ve Studénce zřejmě již od kolonizace. Stavba původního dřevěného chrámu je v literatuře datována do počátku 16. století, resp. do roku 1507, což se vyvozuje z data na nejstarším zvonu. První nepřímá písemná zmínka je z roku 1525, kdy se ve smlouvě o Studénku mezi bratry Supy z Fulštejna zapsané do zemských desk zmiňuje podací, tj. právo vrchnosti dosazovat kněze – z nějž lze dovozovat existenci kostela a vlastně i farnosti, přímo doložené k roku 1561. Tento dřevěný kostel byl „vylepšen“ roku 1613. Vizitační protokoly bíloveckého děkana z let 1670 a 1690 jej popisují jako dřevěný oplocený kostel s jedním nevysvěceným oltářem; nacházela se v něm kamenná křtitelnice a čtyři zvony, bohoslužebné vybavení představoval stříbrný pozlacený kalich, stříbrné pozlacené ciborium a šest kasulí. Kázalo se ve slovenském jazyce, posvícení se konalo v neděli po svatém Michalu a na poutě se chodilo do Butovic ke svaté Anně.\n\nPřed polovinou 19. století již malý kostel (9 sáhů / asi 17 metrů dlouhý a 4 sáhy / asi 7, 5 metru široký), nedostačoval počtu věřících a prozatímní řešení bylo roku 1845 nalezeno v odstranění příčky mezi lodí a předsíní. Přitom byla věž o dva sáhy (asi 3,75 metru) snížena a zvony zavěšeny do nižšího patra. V roce 1846 byly instalovány nové varhany, ale k roku 1859 Gregor Wolný označuje studénský kostel za zchátralý; tehdy je zmiňován dřevěný malovaný strop a kamenná dlažba, hlavní oltář patrona kostela a postranní oltáře Panny Marie Pomocné a sv. Jana Nepomuckého.\n\n27. května 1874 byl položen základní kámen nového kostela v bezprostřední blízkosti kostela dosavadního. Po jistých prodlevách způsobených konstrukčními problémy byla stavba dokončena roku 1880 a 24. října toho roku novostavbu vysvětil opavský arcikněz Josef Schum. 15. listopadu 1880 pak byl stržen starý dřevěný kostel, který fungoval ještě po celou dobu stavby; jeho podoba v době před zbořením se zachovala na nákresech. Starý kostel stával příčně v prostoru před portálem nynějšího kostela.\n\nKostel ve Studénce byl značně poničen při přechodu fronty na konci druhé světové války (ve dnech 30. dubna až 2. května 1945). Tehdy byla především rozstřílena věž a rozbita okna. Poslední komplexní oprava kostela proběhla v letech 1996–1998. 29. listopadu 1997 kostel znovu posvětil ostravsko-opavský biskup František Lobkowicz a 30. června 1999 se za účasti vrcholných církevních hodnostářů i zástupců státu a samosprávy konala slavnostní mše k 100. výročí narození studénského rodáka kardinála Františka Tomáška, celebrovaná Miloslavem Vlkem.\n\nKostel svatého Bartoloměje se nachází na horním konci původní zástavby obce Studénka, na okraji poměrně výrazné terasy na levém břehu Studéneckého potoka. Na protější straně potoka se nachází areál Starého a Nového zámku. Stávající kostel (na rozdíl od svého dřevěného předchůdce) není orientován, jeho osa má přibližně severní směr.\n\nKostel má novogotickou strukturu. Je trojlodní s odsazeným kněžištěm, vnitřní prostor prosvětlují okna zaklenutá lomeným obloukem, a to čtyři po stranách a jedno v čelní stěně každé boční lodi a další čtyři v kněžišti. Žebrová klenba je zevnitř podpírána třemi dvojicemi sloupů. Do kostela se vstupuje skrze šestibokou centrální věž, jejíž přízemí tvoří předsíň; má vpředu vysoké gotické okno, kruhové okénko a v nejvyšší části šestici gotických oken s jednoduchou suprafenestrou. Pod štíhlou jehlanovitou střechou věže se nachází bohatě tvarovaná římsa. Po stranách věže jsou dva boční vchody vedoucí přímo pod kruchtu. Fasáda kostela je hladká, strukturovaná především pilíři a v případě věže též podpěráky a římsami. Ve věži se nacházejí hodiny z roku 1893 a zvon od opavského zvonaře Franze Stanckeho z roku 1757 (historický zvon z roku 1507 byl zrekvírován za druhé světové války, druhý z roku 1519 a přelitý roku 1831 již za první světové války).\n\nPolygonální presbytář je vevnitř vyvýšen o tři schody. Jeho okna zdobí dvě novodobé vitráže: postava českého patrona svatého Vojtěcha s erbem kardinála Františka Tomáška a letopočtem 1977 (tehdy byl Tomášek jmenován kardinálem a pražským arcibiskupem) a postava slezské patronky svaté Hedviky s erbem papeže Jana Pavla II. a letopočtem 1978 (počátek jeho papežství). Na evangelní straně od oltáře se nachází sakristie, na epištolní oratoř pro vrchnost (v době budování kostela Gebharda III. Blüchera z Wahlstattu). Naproti oltáři je kruchta s varhanami.\n\nHlavní mobiliář kostela je novogotický z doby stavby chrámu (80. léta 19. století); roku 2004 byl prohlášen kulturní památkou. Jedná se o vyřezávaný hlavní oltář svatého Bartoloměje s barokním obrazem světcovým z roku 1663 a sochami sv. Kateřiny Alexandrijské a sv. Barbory a soškou svatého Josefa, boční oltáře Božského Srdce Páně a Panny Marie a kazatelnu. V kostele jsou také barokní obrazy postavy a umučení svatého Bartoloměje a Panny Marie Pasovské, jakož i obrazy sv. Dominika, sv. Jana Nepomuckého a P. Marie Škapulířové z 19. století, a dále série soch z konce 19. a z 20. století (sv. Anežka Římská, sv. Alois Gonzaga, sv. Terezie z Lisieux, sv. Antonín z Padovy, sv. Jan Nepomucký).\n\nHřbitov se původně rozkládal okolo bývalého kostela; zlikvidován byl za 2. světové války. Moderní hřbitov se nachází za kostelem. Při vchodu do kostelního areálu se nachází plastikami zdobený kříž a výklenková kaplička P. Marie Lurdské. Na svahu před kostelem stojí fara, barokní budova z roku 1744 s mansardovou střechou a mohutnými opěráky.\n"}
{"id": "932964", "url": "https://cs.wikipedia.org/wiki?curid=932964", "title": "Fred Benson", "text": "Fred Benson\n\nFredua Buadee Benson Erchiah (* 10. dubna 1984, Accra, Ghana) je nizozemsko-ghanský fotbalový útočník, který v současné době působí v klubu FC Sheriff Tiraspol.\n\nV Nizozemsku profesionálně hrál za Vitesse, RKC Waalwijk a PEC Zwolle. S RKC Waalwijk vyhrál v sezoně 2010/11 nizozemskou druhou ligu Eerste Divisie a pomohl tak vyválčit přímý postup do Eredivisie.\n\nZ Waalwijku odešel v únoru 2010 na půlroční hostování do čínského klubu Šandong Luneng Taišan FC. V červenci 2011 odešel jako volný hráč do polského celku Lechia Gdańsk, kde podepsal dvouletou smlouvu. V lednu 2012 byl kontrakt rozvázán z důvodu slabé hráčovy výkonnosti v podzimní části polské Ekstraklasy. V polské lize odehrál celkem 11 zápasů a vstřelil jeden gól (14. srpna 2011 proti Cracovii, konečná remíza 1:1).\n\nOd července 2012 je hráčem nizozemského PEC Zwolle. V sezoně 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo poměrem 5:1.\n\nV létě 2014 přestoupil do moldavského klubu FC Sheriff Tiraspol.\n\nBenson byl členem nizozemských mládežnických výběrů. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nenastoupil v žádném zápase.\n\n"}
{"id": "932973", "url": "https://cs.wikipedia.org/wiki?curid=932973", "title": "Římskokatolická farnost Letov", "text": "Římskokatolická farnost Letov\n\nŘímskokatolická farnost Letov (lat. \"Ledavia\") je územní společenství římských katolíků v Letově a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"stará farnost\" vznikla kolem roku 1600. Matriky jsou vedeny od roku 1714. Nově farnost kanonicky existuje od roku 1772.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Letov, která je tak spravována \"excurrendo\".\n\n\n"}
{"id": "932974", "url": "https://cs.wikipedia.org/wiki?curid=932974", "title": "Adolf Streer von Streeruwitz", "text": "Adolf Streer von Streeruwitz\n\nAdolf Streer rytíř von Streeruwitz, též Georg Adolf Streer von Streeruwitz (13. října 1828 Stříbro - 25. února 1890 Stříbro), byl rakouský a český šlechtic a politik německé národnosti, v 2. polovině 19. století poslanec Českého zemského sněmu a Říšské rady. Otec pozdějšího rakouského meziválečného kancléře Ernsta Streeruwitze.\n\nNarodil se roku 1828 ve Stříbře. Profesně působil jako poštmistr ve městě Stříbro, později zde byl zvolen starostou. Zasloužil se o to, že v roce 1870 bylo Stříbro vybráno za sídlo reálného a vyššího gymnázia, které následně bylo vybudováno na náklady českého studijního fondu. Jako stříbrský starosta se připomíná ještě k roku 1875.\n\nOd 60. let 19. století se zapojil i do zemské a celostátní politiky. V roce 1863 byl dodatečně zvolen na Český zemský sněm v městské kurii (obvod Planá – Tachov – Stříbro – Žandov). V řádných zemských volbách v lednu 1867 mandát za týž obvod obhájil, stejně jako v krátce poté vypsaných volbách v březnu 1867. V následujících zemských volbách v roce 1870 se do sněmu dostal za kurii venkovských obcí (obvod Plzeň – Touškov – Stříbro – Stod) a opětovně byl zde zvolen ve volbách v roce 1872. Po korekci ve vymezení volebních okrsků usedl ve volbách v roce 1878 do zemského sněmu za kurii venkovských obcí (obvod Stříbro – Touškov – Stod). Mandát zde obhájil ve volbách v roce 1883 a volbách v roce 1889.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Znovu byl do vídeňského parlamentu delegován zemským sněmem roku 1872. Složil poslanecký slib 7. května 1872. Uspěl i v prvních přímých volbách do Říšské rady roku 1873, za kurii venkovských obcí, obvod Stříbro, Horšovský Týn, Přimda atd. Porazil zde klerikálního kandidáta hraběte Karla Schönborna. Za tento obvod Streer von Streeruwitz obhájil mandát i ve volbách do Říšské rady roku 1879.\n\nPůsobil jako zpravodaj při projednávání četných zákonů, například návrhu zákona o zajištění železniční trati z Plzně přes Klatovy do Železné Rudy. V letech 1873–1874 byl zvolen i do rakousko-uherských delegací (ad hoc volený orgán dojednávající záležitosti společné oběma částem dualistické monarchie).\n\nPoliticky se řadil k takzvané Ústavní straně (liberálně a centralisticky orientovaná, odmítající federalistické aspirace neněmeckých etnik). Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. I po dalších volbách se v říjnu 1879 uvádí jako člen staroněmeckého Klubu liberálů (\"Club der Liberalen\"). Později patřil k Německé pokrokové straně.\n\nZemřel roku 1890. V dubnu 1890 již místo něj do zemského sněmu byl zvolen Vinzenz Hofmann.\n\nByl otcem pozdějšího rakouského meziválečného kancléře Ernsta Streeruwitze, který se narodil ve Stříbře roku 1874.\n\n"}
{"id": "932976", "url": "https://cs.wikipedia.org/wiki?curid=932976", "title": "Atletika na Letních olympijských hrách 1992 – 1500 metrů muži", "text": "Atletika na Letních olympijských hrách 1992 – 1500 metrů muži\n\nBěh na 1500 metrů mužů na Letních olympijských hrách 1992 se uskutečnil ve dnech 3.–8. srpna na Olympijském stadionu v Barceloně. Zlatou medaili získal španělský běžec Fermín Cacho, stříbrnou Rachid El Basir z Maroka a bronz Muhammad Sulajmán z Kataru.\n\n"}
{"id": "932977", "url": "https://cs.wikipedia.org/wiki?curid=932977", "title": "Luboš Štěrba", "text": "Luboš Štěrba\n\nLuboš Štěrba (* 1929) je bývalý československý fotbalista, obránce.\n\nV československé lize hrál za Spartak Hradec Králové a Baník Ostrava. Dal 3 ligové góly. V Poháru mistrů evropských zemí nastoupil v roce 1960 za Hradec Králové ve 4 utkáních.\n\n\n"}
{"id": "932978", "url": "https://cs.wikipedia.org/wiki?curid=932978", "title": "Allie Morrison", "text": "Allie Morrison\n\nAlvin Roy „Allie“ Morrison (29. června 1904, Marshalltown – 18. dubna 1966, Omaha) byl americký zápasník, volnostylař.\n\nV roce 1928 na hrách v Amsterdamu vybojoval zlatou medaili v pérové váze. Třikrát, v letech 1926 až 1928 vybojoval titul šampiona AAU. Po ukončení aktivní kariéry působil jako trenér zápasu a amerického fotbalu.\n\n"}
{"id": "932979", "url": "https://cs.wikipedia.org/wiki?curid=932979", "title": "Petr Pan: Návrat do Země Nezemě", "text": "Petr Pan: Návrat do Země Nezemě\n\nPetr Pan: Návrat do Země Nezemě nebo jen Návrat do Země Nezemě, anglicky \"Return to Never Land\", je americký animovaný film z roku 2002, jde o jakési volné pokračování (sequel) klasického animovaného snímku Walta Disneye z roku 1953 \"Petr Pan\". Dílo přebírá zejména původní grafickou podobu velké většiny původních postav. Základní děj snímku se odehrává v Londýně v době bitvy o Británii ve 2. světové válce. Grafická podoba kresleného Londýna pak byla následně použita ve snímcích \"Zvonilka\" a dalších na ni navazujících filmech ze stejnojmenné filmové série.\n\nHlavní postavou filmu již není dívka Wendy, která zde také vystupuje v roli dospělé maminky dívky Jane a malého syna Daniela. Bydlí společně s manželem Edwardem v Londýně. Tatínek Edward je povolán do armády, obě děti jsou doma pouze s maminkou Wendy. Zažívají hrůzy nacistického bombardování Londýna a velmi se bojí. Maminka Wendy proto malému Danielovy začne vyprávět fiktivní příběhy o Petru Panovi a Zemi Nezemi. Starší dvanáctiletá dcera Jane těmto pohádkám už nevěří, stejně tak jako nevěří na existencí víl. Je tomu tak do té doby, než se zničehonic v jejím pokoji objeví kapitán Hook s částí své pirátské posádky a Jane unese na svůj plachetní koráb, který uprostřed letecké bitvy odplouvá po nebi nezasažen i s dívkou Jane do Země Nezemě. Jane se pak v Zemi Nezemi seznámí s Petrem Panem a jeho kamarádkou vílou Zvonilkou (Zvoněnkou). Jane ale nevěří na víly ani na kouzelný vílí prášek, kapitán Hook se snaží zabít Petra Pana, zajme nakonec i vílu Zvonilku, kterou může zachránit pouze to, pokud Jane začne věřit v existenci víl a kouzelného vílího prášku, naučí se létat a umírající vílu Zvonilku zachrání. Petr Pan nakonec všechno vyřeší sám, obě „dívky“ (vílu Zvonilku i Jane) zachrání, nakonec se setká i s maminkou Wendy.\n"}
{"id": "932980", "url": "https://cs.wikipedia.org/wiki?curid=932980", "title": "Miroslav Michálek", "text": "Miroslav Michálek\n\nMiroslav Michálek (* 30. června 1935, Zvolen) je bývalý československý fotbalista, obránce.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil ve 42 ligových utkáních a dal 2 góly. V Poháru mistrů evropských zemí nastoupil ke 4 utkáním.\n\n\n"}
{"id": "932981", "url": "https://cs.wikipedia.org/wiki?curid=932981", "title": "Björn Wallander", "text": "Björn Wallander\n\nBjörn Wallander (* 1. července 1977 Västervik, Švédsko) je švédský fotograf, žijící v New Yorku a specializující se především na interiérovou a portrétní fotografii.\n\nNarodil se v malém přístavním městě Västervik v jižním Švédsku. S fotografováním začal již ve svých patnácti letech. Začal sice studovat inženýrský obor, ale zájem o fotografování byl silnější. Odešel do hlavního města Norska, Osla, kde ho přijal za svého asistenta tamní známý fotograf Knut Bry. Po třech letech práce v Oslu se rozhodl, že zkusí štěstí v New Yorku, zabalil si fotografické náčiní do batohu a rozjel se tam.\n\nPo několika měsících začal pracovat jako asistent u již uznávané francouzské fotografky Brigitte Lacombeové, též usazené v New Yorku, a toto partnerství trvalo mnoho let. Později spolupracoval také s fotografy Albertem Watsonem a Frederikem Lieberathem. Při práci asistenta, pracoval ale vždy i na svých vlastních projektech, rozvíjel svůj talent a zvyšoval své profesní kvality. Tříbil svůj fotografický styl, který se vyznačuje skandinávskou přesností, ve dvou oblastech, které ho nejvíce zajímaly: portréty jednotlivců, nebo rodinné portréty (většinou ve spojení s prostředím, kde žijí) a interiéry. Kromě těchto dvou disciplin patří do oblasti jeho zájmů také fotografování architektury, životního stylu, umění a v neposlední řadě také zachycení pohybujících se motorových i nemotorových vozidel. Nevyhýbá se ani fotografování exteriérů a zobrazování venkovského způsobu života. Některé z těchto svých děl publikoval v časopisu \"Country Living\".\n\nBěhem posledních sedmi let přispěl svými pracemi do časopisů \"Architectural Digest\", \"Elle Décor\", \"Martha Stewart\", \"Oprah\", \"Departures\", \"House Beautiful\", \"New York Magazine\", \"Flaunt\", \"Dwell\" a dalších. Pracuje též na reklamních fotografiích při kampaních pro časopisy \"American Express\", \"Tribeca\", \"Film Festival\", \"Redken\" a \"Infinity\".\n\nV současné době žije v New Yorku se svou „přítelkyní“ dogou Ellou. Když nepracuje, věnuje se turistice nebo jachtingu. \n\n"}
{"id": "932982", "url": "https://cs.wikipedia.org/wiki?curid=932982", "title": "Terroir", "text": "Terroir\n\nTerroir (výslovnost [teroá], odvozeno z \"terre\" – „země“) je takový souhrnný vliv zejména přírodních podmínek konkrétního místa na zde pěstované rostliny, že vzniká jedinečný a nezaměnitelný zemědělský produkt. Jde svým způsobem o \"genius loci\" daného místa.\n\nPůvodně francouzský termín \"terroir\" se používá především ve vinařství, kde se jím rozumí místní geologické podloží, složení půdy, vlhkost, srážky, nadmořská výška, tradice a um vinaře, a to, jak se tento komplex vlivů promítne do charakteru určitého vína.\n"}
{"id": "932983", "url": "https://cs.wikipedia.org/wiki?curid=932983", "title": "Balata (literatura)", "text": "Balata (literatura)\n\nBalata (z italského \"ballata\") je druh milostné básně o čtrnácti verších (jako v sonetu), později používaná italskými renesančními básníky Dantem a Petrarkou. Je známá v souvislosti s periodou ars nova. Termín balata pochází z italského slovesa \"ballare\", tančit. Zprvu totiž sloužila jako taneční píseň. Balaty jsou zpívány na konci každého dne v Boccacciově Dekameronu.\n\n"}
{"id": "932988", "url": "https://cs.wikipedia.org/wiki?curid=932988", "title": "Euro Hockey Tour 2013/2014", "text": "Euro Hockey Tour 2013/2014\n\nEuro Hockey Tour 2013/2014 byl 18. ročník hokejových turnajů Euro Hockey Tour. Vítězství z minulého seriálu obhajoval tým Ruska. Vítězství si s předstihem zajistil tým Finska.\n\nTurnaj proběhl od 29. srpna do 1. září 2013.\n\nTurnaj proběhl od 7. do 10. listopadu 2013.\n\nTurnaj proběhl od 19. do 22. prosince 2013.\n\nTurnaj proběhl od 1. do 4. května 2014.\n"}
{"id": "932989", "url": "https://cs.wikipedia.org/wiki?curid=932989", "title": "The Mystery of Time", "text": "The Mystery of Time\n\nThe Mystery of Time je šesté album projektu Avantasia, který vede Tobias Sammet. Album bylo vydáno 29. března 2013. Je to první album Avantasie, na kterém hraje Německý filmový orchestr Babelsberg. Autorem přebalu alba je Rodney Matthews.\n\n\"The Mystery of Time\" získalo vysoké hodnocení v několika mezinárodních žebříčcích a poprvé také i v Americe.\n\nLimitovaná edice obsahuje druhé CD s instrumentálními verzemi všech písní standardní edice alba.\n\n\nBonusové skladby\n\nV bookletu alba je příběh popsán jako: „Udělej si čas a následuj mě do malého starého anglického městečka viktoriánské éry a připoj se k mladému agnostickému vědci Aaronovi Blackwellovi, který je nucen zkoumat souvislosti času, Boha a vědy. Je rozpolcen mezi vírou ve svoje profesionální přesvědčení, svou duchovní intuici a lásku a uvíznutí ve vědeckém okultismu.“\n\n\n\n\n"}
{"id": "932990", "url": "https://cs.wikipedia.org/wiki?curid=932990", "title": "Ailuropoda melanoleuca qinlingensis", "text": "Ailuropoda melanoleuca qinlingensis\n\nAiluropoda melanoleuca qinlingensis (qinlingská panda) je poddruh pandy velké, objevený údajně již v 60. letech 20. století, jako poddruh byl však uznán a pojmenován až roku 2005. Od jiných pand velkých se liší menší lebkou, hnědou srstí a celkově menší velikostí. V přírodě žije přibližně 200–300 kusů. Vyskytuje se v horách Čchin-ling (Qingling) v nadmořské výšce 1300–3000 m n. m. 30. srpna 1989 byl jeden kus, samice Dan-Dan, chycen ve volné přírodě a přivezen do zoo Xi'an ke spáření s klasickou pandou velkou. Mládě bylo černo-bílé, ale v pozdějším věku se začalo vybarvovat do hněda. Matka zemřela v roce 2000.\n"}
{"id": "932991", "url": "https://cs.wikipedia.org/wiki?curid=932991", "title": "Rio Mavuba", "text": "Rio Mavuba\n\nRio Antonio Zoba Mavuba (* 8. března 1984 nebo 16. března 1984, narozen na moři–Atlantský oceán) je bývalý francouzský fotbalový záložník a reprezentant. Po konci kariéry začal pracovat jako expert pro francouzskou televizi RMC Sport.\n\nJeho otcem byl Mafuila „Ricky“ Mavuba, zairský fotbalista přezdívaný „černý čaroděj“, který byl členem zairského národního týmu na Mistrovství světa ve fotbale 1974 v Západním Německu. Jeho matka byla Angolanka. Rio se narodil během angolské občanské války ve člunu na moři v mezinárodních vodách. V pasu má uvedeno „narozen na moři“. Vyrůstal ve Francii a považuje se za Francouze. Matka mu zemřela, když měl pouhé dva roky, otec skonal, když Riovi bylo čtrnáct let. Francouzské občanství obdržel v září 2004.\n\nMavuba hrál postupně v klubech Girondins Bordeaux, Villarreal CF a Lille OSC.\n\nProfesionální kariéru zahájil v Girondins Bordeaux, s nímž vyhrál v sezóně 2006/07 Coupe de la Ligue (francouzský ligový pohár) po výhře 1:0 nad Olympique Lyon ve finále. 3. července 2007 podepsal pětiletou smlouvu se španělským prvoligovým týmem Villarreal CF, ale nedokázal se prosadit do základní sestavy. V lednu 2008 odešel na půlroční hostování do Lille OSC, které se po sezóně změnilo v přestup. V Lille zažil nejúspěšnější období v ročníku 2010/11, kdy s týmem vyhrál Ligue 1 i francouzský fotbalový pohár (Coupe de France). V Lille se stal kapitánem týmu.\n\nV červenci 2017 přestoupil z Lille do českého klubu AC Sparta Praha, stal se jeho desátou letní posilou. Podepsal kontrakt na tři roky.\n\nByl členem francouzského mládežnického výběru U21. Zúčastnil se Mistrovství Evropy hráčů do 21 let 2006 v Portugalsku, kde mladí Francouzi prohráli v semifinále 2:3 po prodloužení s pozdějším vítězem šampionátu Nizozemskem. Na turnaji vstřelil jeden gól, konkrétně 25. května zvyšoval na konečných 3:0 v zápase s Německem.\n\nOd tehdejšího reprezentačního trenéra Demokratické republiky Kongo Clauda LeRoye dostal v roce 2004 nabídku reprezentovat tuto zemi, ale s díky ji odmítl. Chtěl se prosadit ve francouzské reprezentaci.\n\nV A-týmu Francie debutoval pod trenérem Raymondem Domenechem 18. srpna 2004 v přátelském utkání v Rennes proti reprezentaci Bosny a Hercegoviny (remíza 1:1), odehrál první poločas.\n\nTrenér Didier Deschamps jej povolal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\n\n"}
{"id": "932993", "url": "https://cs.wikipedia.org/wiki?curid=932993", "title": "Land of Cockayne", "text": "Land of Cockayne\n\nLand of Cockayne je desáté a poslední studiové album britské skupiny Soft Machine, vydané v roce 1981 na značce EMI. V době nahrávání alba, které probíhalo v červnu a červenci 1980, byli členy skupiny pouze dva hudebníci − Karl Jenkins a John Marshall, kteří si k nahrávání přizvali různé studiové hudebníky. Producentem alba byl Mike Thorne.\n\nAutorem všech skladeb je Karl Jenkins.\n"}
{"id": "932997", "url": "https://cs.wikipedia.org/wiki?curid=932997", "title": "Bernadette Peters", "text": "Bernadette Peters\n\nBernadette Peters (narozená jako Bernadette Lazzara; * 28. února 1948) je americká herečka, zpěvačka a autorka dětských knih. Její kariéra trvá více než pět desetiletí a objevila se v hudebním divadle, filmu a divadle, stejně jako vystupovala na sólových koncertech a nahrávkách. Je jednou z nejvíce oceňovaných broadwayských umělců, získala sedm nominací na cenu Tony a vyhrála dvě (cenu za celoživotní mistrovství) a devět nominací na Drama Desk Awards, a z toho vyhrála tři. Čtyři z broadwayských záznamů muzikálů, ve kterých vystupovala, získaly cenu Grammy.\n\nJe pokládaná jako přední interpretka mnoha děl Stephena Sondheima a je zvláště známá za svoje role na broadwayském jevišti, včetně muzikálů \"Mack and Mabel\", \"Sunday in the Park with George\", \"Song and Dance\", \"Into the Woods\", \"Annie Get Your Gun\" a \"Gypsy\".\n\nPoprvé na jevišti vystupovala už jako dítě a poté jako dospívající herečka v šedesátých letech a ve filmu a v televizi v letech sedmdesátých. Za svou ranou práci byla oceňována, objevovala se v pořadech \"The Muppet Show\", \"The Carol Burnett Show\" a dalších. Mezi její známé filmy patří \"Němý film\", \"Cvok\", \"Pennies from Heaven\" a \"Annie\". V osmdesátých letech se vrátila k divadlu, kde se stala po následující tři desetiletí jednou z nejznámějších broadwayských hvězd. Nahrála šest sólových alb a několik singlů, muzikálových nahrávek a pravidelně vystupuje na sólových koncertech. Také pokračuje v práci ve filmu a televizi, kde byla nominována na tři ceny Emmy a tři Zlaté glóby, který jednou vyhrála.\n\n\n\n\n\n\n"}
{"id": "933000", "url": "https://cs.wikipedia.org/wiki?curid=933000", "title": "Petr Pan (film, 2003)", "text": "Petr Pan (film, 2003)\n\nPetr Pan, anlicky \"Peter Pan\", je americko-britský dobrodružný fantasy film z roku 2003, natočený podle divadelní hry a knihy \"Petr a Wendy\", kterou napsal skotský spisovatel James Matthew Barrie. Režii snímku provedl australský režisér J. P. Hogan podle scénáře Stephena Coxe.\n\nHlavními postavami snímku jsou Petr Pan a londýnská dívka Wendy Darlingová, kteří bojují s pirátským kapitánem Jamesem Hookem ve fiktivní Zemi Nezemi. Společně s oběma Wendinými bratry a ztracenými hochy musí zvládnout i další nebezpečí, setkání s lidožravým krokodýlem a nevypočitelně nebezpečnými mořskými pannami.\n\n"}
{"id": "933001", "url": "https://cs.wikipedia.org/wiki?curid=933001", "title": "Zdolbuniv", "text": "Zdolbuniv\n\nZdolbuniv (ukrajinsky '; rusky ' – \"Zdolbunov\"; polsky \"\") je město v Rovenské oblasti na Ukrajině.\n\nZdolbuniv je zmíněn už v roce 1497 v listině, kterou Alexandr Jagellonský přiznává Konstantinu Ostrožskému několik vesnic, mimo jiné \"Dolbunov\". Současné jméno \"Zdolbuniv\" je doloženo od roku 1629. Od roku 1569 byl na základě Lublinské unie součástí Polského království a to až do dělení Polska. V roce 1793 jej zabralo Ruské impérium. Mezi světovými válkami byl Zdolbuniv zase v Polsku a jednalo se o důležitý železniční uzel v blízkosti polsko-sovětské hranice.\n\nV září 1939 sovětská armáda Zdolbuniv zabrala a byl pak součástí Sovětského svazu až do operace Barbarossa, kdy jej zabrala německá armáda. Od té město osvobodila Rudá armáda 3. února 1944. Od roku 2012 se ve městě nachází pomník Stepana Bandery.\n"}
{"id": "933006", "url": "https://cs.wikipedia.org/wiki?curid=933006", "title": "Rádio Retro", "text": "Rádio Retro\n\nRádio Retro je časově omezený rozhlasový internetový stream provozovaný Českým rozhlasem. S přestávkami vysílalo od roku 2013 do konce roku 2015 a od ledna 2016 Rádio Retro vysílá kontinuálně, tedy 365 dnů v roce. Tento programový projekt je zpravidla moderovaným výběrem z archivu k výročí historických událostí, jako je například 90. výročí pravidelného vysílání Českého rozhlasu, 45. výročí okupace Československa apod.\n\nStream začal vysílat první prázdninový den a potrvá až do 31. srpna 2017, moderátory jsou Lucie Výborná a Tomáš Černý. Stream připomíná archivní pořady z let 1935 až 1995 týkající se léta a cestování, ale také fantazie. Celkově bude představeno 28 hodin nahrávek. \n\nStream byl v provozu od 6. do 18. května 2013 a moderátory se stali Jan Pokorný a Jaromír Ostrý. Programovou náplní byl výběr pořadů z archivu Českého a Československého rozhlasu k 90. výročí zahájení pravidelného rozhlasového vysílání. Fakticky šlo o 24hodinovou programou smyčku, která se opakovala stále dokola. \n\nStream pro velký úspěch navázal na Rádio Retro I, v provozu byl od 3. června do 8. července 2013 a moderátory se stali Daniela Brůhová a Tomáš Černý. Programovou náplní byl výběr pořadů z archivu Českého a Československého rozhlasu k 90. výročí zahájení pravidelného rozhlasového vysílání. Fakticky šlo o 27hodinovou programou smyčku, která se opakovala stále dokola. \n\nStream byl v provozu od 19. srpna do 19. září 2013 a moderátory se stali Naděžda Hávová a Tomáš Černý. Programovou náplní byl výběr pořadů z archivu Českého a Československého rozhlasu k 45. výročí okupace Československa v srpnu 1968. Fakticky šlo o 28hodinovou programou smyčku, která se opakovala stále dokola.\n\nStream byl v provozu od 9. prosince 2013 do 6. ledna 2014 a moderátory se stali Lucie Výborná a Václav Žmolík. Programovou náplní byl výběr pořadů z archivu Českého a Československého rozhlasu, které souvisí s Vánocemi a Silvestrem. Fakticky šlo o 28hodinovou programou smyčku, která se opakovala stále dokola.\n\nStream byl v provozu od 17. září do 14. listopadu 2014 a moderátory se stali Naděžda Hávová a Tomáš Černý. Osmadvacetihodinový výběr snímků z archivu Českého rozhlasu je tentokrát věnován 25. výročí sametové revoluce a zaměřen je hlavně na dobu komunistické totality před revolucí (1948–1989).\n\nStream byl v provozu od 14. listopadu do 7. prosince 2014 a moderátory se stali Naděžda Hávová a Tomáš Černý. Stream připomněl 25. výročí pádu totality. Byl to výběr 44 hodin archivních nahrávek a mezi nimi i jedinečné a nikdy nezveřejněné záznamy z demonstrací na pražském Václavském náměstí. Vedle dobových snímků přineslo Sametové Rádio Retro také soudobé vzpomínky tehdejších aktérů.\n\nStream byl v provozu od 8. prosince 2014 do 6. ledna 2015 a moderátory se stali Martina Kociánová a Jan Rosák. Podtitulem 28hodinové smyčky bylo \"Rozhlasové svátky desítky let zpátky\". Šlo o výběr vánočních, silvestrovských a novoročních snímků ze zlatého fondu Československého rozhlasu se speciálním zřetelem na kouzlo, které svým pořadům dokázali vtisknout dávní tvůrci – komorní tón, pomalé tempo a vnitřní klid.\n\nStream vysílal od 13. března do 5. května 2015 a obsahoval 28 hodin zpráv, projevů či reportáží z období od Mnichovské dohody až po Norimberský proces. Moderátorem byl Tomáš Černý. Kromě ucelených archivních snímků dostaly prostor také komentované kompilace, jejichž autory byli například Jiří Suchý nebo Stanislav Motl. Rádio Retro 1938–1945 nabídlo archivní materiály z období okupace, heydrichiády, vyhlazení Lidic a Ležáků, projevy exilové vlády i války na území tehdejšího Sovětského svazu. Silným materiálem byl záznam výslechu několika přeživších lidických dětí před norimberským tribunálem nebo rozhovor s ženou z Lidic hledající své dítě.\n\nStream byl v provozu od 6. května do 30. června 2015 a byl spuštěn u příležitosti MS světa v hokeji konaného v roce 2015 v Praze a Ostravě. 28hodinový výběr z rozhlasového archivu nabídl nejzajímavější záznamy od fotbalového šampionátu v Římě v roce 1934 až po turnaj století na ZOH v Naganu 1998. Toto vydání Rádia Retro moderovali Karel Tejkal a Miroslav Augustin.\n\nRádio vysílalo od 6. prosince 2015 do 6. ledna 2016 a moderovali ho Zora Jandová a Tomáš Černý. Byl to 28hodinový výběr autentických zvukových dokumentů s vánoční tematikou, které se nedostaly do éteru desítky let. Dramaturgové vybrali nejen nahrávky hereckých vyprávění a vzpomínek, ale také řadu hudebních a publicistických pořadů, ve kterých byly například zajímavosti o vánočních tradicích, hlas spisovatelky Marie Kubátové nebo dcery malíře Mikoláše Alše.\n\nStream byl v provozu od 4. listopadu do 6. prosince 2015 a pak znovu od 6. ledna do 3. března 2016. Moderátory se stali Jiří Grygar a Lucie Výborná. Toto vydání Rádia Retro vzniklo ke stému výročí představení teorie relativity. 28 hodin autentických historických nahrávek hlasů českých vědců a příběhů o biologii, filozofii či vesmíru zmapovalo vrcholné okamžiky české i světové vědy od roku 1928 do roku 1995.\n\n28hodinová smyčka byla vysílána od 3. března do 13. května 2016. Archivní výběr vznikl k výročí Fultonského projevu Winstona Churchilla a ilustruje rozdělený svět v době Studené války. Moderátory se stali komentátoři Českého rozhlasu Petr Nováček a Milan Slezák. Podtitulem tohoto vydání Rádia Retro se stal slogan \"Rozhlasové vlny ve službách studené války\".\n\nV den 700. výročí narození Karla IV., tedy 14. května 2016, začal vysílat tematický stream věnovaný tomuto panovníkovi. Ve výběru, který byl aktivní do 30. června 2016, se objevily archivní klenoty, jako například reportáž z hrobky českých králů na Pražském hradě z roku 1936, dvě různá zpracování Vrchlického Noci na Karlštejně a řada dalších unikátů.\n\nV průběhu letních měsíců 2016 (1. července - 30. září) stream nabídl mix z šesti předchozích vydání Rádia Retro: U mikrofonu Otec vlasti, 1938-1945, Rozdělený svět, Znovu 89, Sportu zdar a Příběh vědy.\n\nStream nabídla na podzim roku 2016 výběr archivních nahrávek vzniklých nebo odvysílaných v rozmezí září až listopadu počínaje rokem 1932, kdy v rozhlase mluvila například poslankyně Milada Horáková, a konče letopočtem 1994, kdy 28. října hovořil v Dobrém jitru zpěvák Jiří Suchý.\n\nStream vysílal od 5. prosince 2016 do 17. ledna 2017 a nabídl 28 hodin archivních nahrávek rozhlasových pořadů z let 1937 až 1995 pro adventní, vánoční i silvestrovský nebo novoroční poslech.\n\nStream začal vysílat 18. ledna 2017 a nabízel vzpomínkový mix toho nejlepšího z hudební tvorby hvězd, které v roce 2016 odešly navždy, např. George Michaela, Leonarda Cohena, Prince, Davida Bowieho, Radima Hladíka a dalších velikánů popu a rocku.\n\nStream vysílal od 1. března 2017, moderovali ho Tomáš Černý a Vladimír Kučera. Uvedl nahrávky z let končících sedmičkou a ukázal tak, jaké to bylo v naší zemi pouhý rok před některým z historických přelomových letopočtů s osmičkou na konci. Ve 28 hodinách historických dokumentů nabídl archivní nahrávky z roku 1937 s hlasem Edvarda Beneše, z roku 1947 s Janem Masarykem či kritický projev Miloše Kopeckého z roku 1987. \n\n"}
{"id": "933007", "url": "https://cs.wikipedia.org/wiki?curid=933007", "title": "Seznam kulturních památek v Humpolci", "text": "Seznam kulturních památek v Humpolci\n\n"}
{"id": "933011", "url": "https://cs.wikipedia.org/wiki?curid=933011", "title": "Seznam kulturních památek v Červené Řečici", "text": "Seznam kulturních památek v Červené Řečici\n\n"}
{"id": "933012", "url": "https://cs.wikipedia.org/wiki?curid=933012", "title": "Arnold Kruiswijk", "text": "Arnold Kruiswijk\n\nArnold Kruiswijk (* 2. listopadu 1984, Groningen, Nizozemsko) je nizozemský fotbalový obránce a bývalý mládežnický reprezentant, který působí v nizozemském klubu SC Heerenveen.\n\nJe autorem nejrychlejšího vlastního gólu v historii Eredivisie, 10. září 2006 překonal v dresu Groningenu vlastního brankáře Base Roordu v zápase s Heracles Almelo už po 9 sekundách. Groningen nakonec vývoj zápasu otočil a zvítězil 2:1.\n\nS profesionálním fotbalem začínal v FC Groningen. V červenci 2008 přestoupil do belgického klubu RSC Anderlecht. Od ledna do června 2010 byl na hostování z Anderlechtu v nizozemském klubu Roda JC Kerkrade, poté přestoupil do SC Heerenveen, kde podepsal čtyřletý kontrakt a setkal se zde se svým bývalým trenérem z Groningenu Ronem Jansem.\n\nKruiswijk byl členem nizozemského mládežnického výběru U21. Zúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nenastoupil v žádném zápase.\n\n"}
{"id": "933013", "url": "https://cs.wikipedia.org/wiki?curid=933013", "title": "Seznam kulturních památek v Černovicích (okres Pelhřimov)", "text": "Seznam kulturních památek v Černovicích (okres Pelhřimov)\n\n"}
{"id": "933014", "url": "https://cs.wikipedia.org/wiki?curid=933014", "title": "Strange Angels", "text": "Strange Angels\n\nStrange Angels je páté studiové album avantgardní hudebnice Laurie Anderson, vydané v říjnu 1989 u vydavatelství Warner Bros. Records. Jeho producenty byli Roma Baran, Mike Thorne, Arto Lindsay, Ian Ritchie a samotná Laurie Anderson. Autorem fotografie na obalu alba je Robert Mapplethorpe, který několik měsíců před vydáním alba zemřel.\n\n"}
{"id": "933015", "url": "https://cs.wikipedia.org/wiki?curid=933015", "title": "Seznam kulturních památek v Kamenici nad Lipou", "text": "Seznam kulturních památek v Kamenici nad Lipou\n\n"}
{"id": "933017", "url": "https://cs.wikipedia.org/wiki?curid=933017", "title": "Ernst Kyburz", "text": "Ernst Kyburz\n\nErnst Kyburz (14. srpna 1898 – 16. října 1983) byl švýcarský zápasník, volnostylař.\n\nV roce 1928 na olympijských hrách v Amsterdamu vybojoval zlatou medaili ve střední váze. V roce 1931 vybojoval ve střední váze titul mistra Evropy.\n\n"}
{"id": "933020", "url": "https://cs.wikipedia.org/wiki?curid=933020", "title": "Římskokatolická farnost Libědice", "text": "Římskokatolická farnost Libědice\n\nŘímskokatolická farnost Libědice () je územní společenství římských katolíků v Libědicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1226. Matriky jsou vedeny od roku 1594. Farnost byla obnovena roku 1628.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Libědice, která je tak spravována \"excurrendo\".\n\nŘímskokatolická farnost Libědice\n\n"}
{"id": "933021", "url": "https://cs.wikipedia.org/wiki?curid=933021", "title": "Tibor Rihošek", "text": "Tibor Rihošek\n\nTibor Rihošek (* 29. června 1936, Diosek) je bývalý slovenský fotbalista, brankář.\n\nV československé lize hrál za Jednotu Trenčín. V lize nastoupil ve 203 utkáních. V roce 1963 nastoupil ve 2 utkáních za olympijskou reprezentaci Československa.\n\n\n"}
{"id": "933022", "url": "https://cs.wikipedia.org/wiki?curid=933022", "title": "Juraj Řádek", "text": "Juraj Řádek\n\nJuraj Řádek (* 5. února 1950) je bývalý slovenský fotbalista, záložník. Jako mládežnický reprezentant vyhrál Mistrovství Evropy ve fotbale hráčů do 18 let 1968. Po skončení aktivní kariéry působí jako trenér. V mládí se věnoval také lednímu hokeji, s Jednotou Trenčín se stal roku 1965 mistrem Československa v kategorii staršího žactva.\n\nV československé lize hrál za Jednotu Trenčín. Nastoupil ve 150 ligových utkáních a dal 14 ligových gólů. V nižší soutěži hrál i za ŽD Bohumín. Za dorosteneckou reprezentaci nastoupil ve 14 utkáních a dal 1 gól a za reprezentaci do 21 let nastoupil ve 2 utkáních.\n\n\n"}
{"id": "933029", "url": "https://cs.wikipedia.org/wiki?curid=933029", "title": "Římskokatolická farnost Mory", "text": "Římskokatolická farnost Mory\n\nŘímskokatolická farnost Mory (lat. \"Mohra\") je územní společenství římských katolíků v Morech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již ve 14. století. Nově byla kanonicky zřízena roku 1646. Matriky jsou vedeny od roku 1669.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Moy, která je tak spravována \"excurrendo\".\n\n\n"}
{"id": "933030", "url": "https://cs.wikipedia.org/wiki?curid=933030", "title": "Bas Roorda", "text": "Bas Roorda\n\nBas Roorda (* 13. února 1973, Assen, Nizozemsko) je bývalý nizozemský fotbalový brankář a současný manažer nizozemského týmu FC Groningen (k září 2013).\n\nProfesionální kariéru zahájil v nizozemském klubu FC Groningen hrajícím nejvyšší ligu Eredivisie. Poté působil v konkurenčních týmech NEC Nijmegen a Roda JC Kerkrade. V roce 2004 se vrátil do Groningenu.\n\nPřed sezónou 2007/08 podepsal lukrativní kontrakt s tehdejším nizozemským mistrem PSV Eindhoven, kde měl plnit roli brankářské dvojky za Heurelho Gomesem. Během svého angažmá v PSV nenastoupil k žádnému ligovému zápasu, jediný start absolvoval 3. dubna 2008 ve čtvrtfinále Poháru UEFA proti domácí italské Fiorentině. V 59. minutě střídal na hřišti za stavu 1:0 pro domácí Heurelha Gomese, gól neinkasoval. Zápas skončil remízou 1:1. Do semifinále ale postoupila Fiorentina, neboť odvetu v Nizozemsku vyhrála 2:0. V březnu 2010 mu klub oznámil, že mu končící smlouvu neprodlouží. Po jejím vypršení v červenci 2010 Roorda ukončil aktivní hráčskou kariéru.\n\nV sezóně 2011/12 působil u PSV Eindhoven jako trenér mladých brankářů. 1. července 2012 nastoupil do funkce manažera FC Groningen.\n\n"}
{"id": "933032", "url": "https://cs.wikipedia.org/wiki?curid=933032", "title": "Seru Epenisa Cakobau", "text": "Seru Epenisa Cakobau\n\nSeru Epenisa Cakobau (Miloslav Stingl používá přepis \"Thakombau\") (1815—1883) byl první a poslední král sjednoceného Fidži.\n\nJeho otcem byl náčelník (tradiční titul \"Vunivalu\") ostrova Bau (Mbau) Tanoa Wisawaqa, který spojením obratné diplomacie a využíváním evropských žoldnéřů vybavených plachetnicemi a střelnými zbraněmi učinil z malého ostrůvku centrum mocné říše, ovládající velkou část souostroví. Chlapec dostal jméno Seru (cukrová třtina), protože po smrti matky byl živen sladkou třtinovou šťávou. V roce 1832 Tanou svrhl Navuaka Komainaqaranikula Tui Veikoso, král musel odejít do emigrace na ostrov Taveuni. Podceňovaný Seru, který navenek nejevil zájem o politiku, v roce 1837 zorganizoval povstání, které vrátilo vládu do rukou jeho otce. Díky tomu získal nové jméno Cakobau (\"Dobyvatel Bau\"). Po Tanoově smrti v roce 1852 se stal jeho nástupcem, do roku 1865 sjednotil v sérii krvavých válek pod svou vládou celé Fidži kromě vzdáleného souostroví Lau, které ovládala Tonga. V roce 1867 se jmenoval králem celého Fidži (\"Tui Viti\"), vytvořil ústavu podle evropského vzoru, jmenoval parlament a vládu.\n\nPo celou svoji vládu však Cakobau musel čelit tlaku koloniálních velmocí, které chtěly Fidži získat pod svoji správu. Jedním z argumentů bylo, že zaostalým domorodcům je třeba přinést moderní civilizaci a její zákony (misionáři odsuzovali zejména rituální vraždění vdov), proto v roce 1854 obávaný kanibal, pohan a bigamista Cakobau formálně přijal křesťanství a snažil se s cizinci vycházet co nejlépe. Nicméně americký konzul John Brown Williams žádal po fidžijském státu náhradu škod, které utrpěl při požáru svého domu (ačkoli oheň založil sám při nepodařeném ohňostroji na oslavu 4. července) a díky úrokům navýšil svoji pohledávku z 5000 dolarů na 44000 $ s tím, že pokud Cakobau nezaplatí v hotovosti, vezmou si Američané jeho království (tento nárok podpořily USA ozbrojenou intervencí v letech 1855 a 1858). Ochranu před americkou rozpínavostí hledal Cakobau u Britů, podporoval jejich usazování na ostrovech: jeden z nich, John Bates Thurston, se stal předsedou vlády a řídil fidžijskou politiku podle zájmů bohatých bílých plantážníků. Nakonec Cakobau předal své zadlužené a nefunkční království do rukou britské koruny (smlouva byla podepsána 10. října 1874).\n\nVzdáleným Cakobauovým potomkem z matčiny strany byl první premiér nezávislého Fidži Kamisese Mara.\n\nMiloslav Stingl: \"Ostrovy lidojedů\", Svoboda, Praha 1970, s. 52—56\n\n"}
{"id": "933033", "url": "https://cs.wikipedia.org/wiki?curid=933033", "title": "Osvald Käpp", "text": "Osvald Käpp\n\nOsvald Käpp, též uváděný jako Oswald Käpp (17. února 1905 Tallinn, Estonsko – 18. dubna 1995 Snohomish, USA) byl estonský zápasník. Startoval na třech olympijských hrách, vždy v obou stylech. Největšího úspěchu dosáhl v roce 1928 na hrách v Amsterdamu, kde ve volném stylu vybojoval zlatou medaili v lehké váze.\n\nNež se v roce 1923 dostal k zápasu, věnoval se gymnastice a basketbalu.\n\nPoprvé se na mezinárodní scéně představil v roce 1924 na olympijských hrách v Paříži. V zápase řecko-římském vypadl v pérové váze ve čtvrtém kole a obsadil dělené osmé místo, ve volnostylařské soutěži vypadl v lehké váze v prvním kole a obsadil dělené deváté, tedy poslední místo.\n\nPrvního výraznějšího úspěchu dosáhl v roce 1926, když vybojoval stříbro na mistrovství Evropy v zápase řecko-římském v lehké váze. O rok později vybojoval ve stejné kategorii evropský bronz.\n\nV roce 1928 startoval, opět v obou stylech, na olympijských hrách v Amsterdamu.\nVe volném stylu dosáhl svého životního úspěchu, když v lehké váze vybojoval zlatou medaili. V řecko-římském stylu se mu již tolik nedařilo, v lehké váze vypadl ve třetím kole a obsadil dělené deváté místo.\n\nV roce 1929, během Velké hospodářské krize emigroval do spojených států a usadil se v New Yorku. V roce 1929 se stal šampionem AAU v zápase řecko-římském, v letech 1930 a 1931 pak šampionem AAU ve volném stylu, vše v lehké váze. Po sezoně 1931 ukončil aktivní sportovní kariéru.\n\nV roce 1932, měsíc před olympijksými hrami v Los Angeles, byl osloven s nabídkou reprezentovat rodnou zemi (Z finančních důvodů si nemohlo Estonsko dovolit vyslat své sportovce do USA, oslovili tedy sportovce zde trvale žijící). Käpp nabídku nejprve odmítnul, ale nakonec se nechal přesvědčit. Roční pauza v tréninku však byla znát. Ve volném stylu nastoupil v lehké váze a vypadl ve druhém kole. V řecko-římském zápase pak nastoupil ve velterové váze a vypadl ve třetím kole.\n\nV civilním životě se živil jako cukrář, v Talinu pracoval v továrně na cukrovinky. Po emigraci do Spojených států si otevřel malou pekárnu v New Yorku.\n\n"}
{"id": "933034", "url": "https://cs.wikipedia.org/wiki?curid=933034", "title": "Louhans", "text": "Louhans\n\nLouhans je francouzská obec v departementu Saône-et-Loire v regionu Burgundsko-Franche-Comté. V roce 2010 zde žilo 6 520 obyvatel. Je centrem arrondissementu Louhans.\n\n\"Počet obyvatel\"\n\n"}
{"id": "933037", "url": "https://cs.wikipedia.org/wiki?curid=933037", "title": "Rebel (televizní stanice)", "text": "Rebel (televizní stanice)\n\nRebel je česká hudební rocková televizní stanice, vysílající od 9. září 2013.\n\nStojí za ní ostravský podnikatel Radim Pařízek. Její program obsahuje hudební (především rockové) klipy, zprávy z rocku i motoristický magazín.\n"}
{"id": "933038", "url": "https://cs.wikipedia.org/wiki?curid=933038", "title": "Římskokatolická farnost Nepomyšl", "text": "Římskokatolická farnost Nepomyšl\n\nŘímskokatolická farnost Nepomyšl (lat. \"Pomeislium\") je územní společenství římských katolíků v Nepomyšli a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla poprvé založena již před rokem 1346. Znovu založena byla pak roku 1662. Původně spadala do vikariátu \"Jechnitz\". Matriky jsou vedeny od roku 1742.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Nepomyšl, která je tak spravována \"excurrendo\".\n\n\n"}
{"id": "933040", "url": "https://cs.wikipedia.org/wiki?curid=933040", "title": "Edmond Spapen", "text": "Edmond Spapen\n\nEdmond Spapen byl belgický zápasník. V roce 1928 na olympijských hrách v Amsterdamu vybojoval v bantamové váze stříbrnou medaili.\n\n"}
{"id": "933041", "url": "https://cs.wikipedia.org/wiki?curid=933041", "title": "Židovský hřbitov v Malé Šitboři", "text": "Židovský hřbitov v Malé Šitboři\n\nŽidovský hřbitov v Malé Šitboři se nalézá 1,5 km jižně od Malé Šitboře v okrese Cheb. Je situován v remízku v polích vpravo od silnice III. třídy 2125 vedoucí na jih k hlavní silnici I/21. Byl společný pro Židy z Malé Šitboře i Milíkova.\n\nHřbitov je v dobrém stavu. Zeď je rozbořena pouze na místě vstupní branky, která chybí. Všechny zdejší náhrobky pocházejí z 19. století.\n\n"}
{"id": "933042", "url": "https://cs.wikipedia.org/wiki?curid=933042", "title": "Masarykův onkologický ústav", "text": "Masarykův onkologický ústav\n\nMasarykův onkologický ústav (MOÚ) v Brně je specializované onkologické centrum s nadregionální působností, jediné svého druhu v České republice. Je příspěvkovou organizací Ministerstva zdravotnictví ČR.\n\nV ústavu jsou soustředěny všechny medicínské obory pro zajištění komplexní onkologické péče, která zahrnuje prevenci, epidemiologii, diagnostiku, jednotlivé modality protinádorové léčby a rehabilitaci. Zaměřuje se na vědecko-výzkumnou činnost včetně základního výzkumu. Zajišťuje pre- i postgraduální výuku lékařů a zdravotníků a osvětovou činnost zaměřenou na širokou veřejnost.\n\nRočně je v ústavu hospitalizováno téměř 10 tisíc pacientů a v ambulancích ošetřeno na 200 tisíc lidí.\n\nHistorie Masarykova onkologického ústavu spadá do druhé poloviny 20. let minulého století, kdy chirurg primář MUDr. Jaroslav Bakeš společně se svou matkou Lucií Bakešovou – etnografkou a sociální pracovnicí - založili spolek „Dům útěchy“ (21. června 1928).\n\nCílem této organizace bylo zlepšit péči o nemocné zhoubnými nádory a současně umožnit výzkumnou práci v tomto oboru medicíny. Prvořadým úkolem se proto stalo vybudování speciálního ústavu, ve kterém by byli nemocní rakovinou ošetřeni a léčeni a ve kterém by se velká pozornost věnovala badatelské práci.\n\nÚstav s názvem Masarykova léčebna „Dům útěchy“, postavený architektem Bedřichem Rozehnalem, byl slavnostně otevřen 13. ledna 1935 a provoz zde byl zahájen o týden později – 21. ledna. Od té doby se ústav, který během let několikrát měnil svůj název i zřizovatele, zabývá výhradně léčbou solidních nádorů.\n\nV první polovině 90. let byly provedeny významné stavební úpravy, dokončena výstavba nové moderně koncipované budovy s ambulantním i lůžkovým traktem.\n\nÚstav disponuje akreditací Spojené akreditační komise ČR a od prosince 2009 také mezinárodní akreditací JCI.\n\nV ústavu jsou uplatňovány nové postupy v internistické, cytostatické, hormonální a biologické léčbě. Je zařazen do evropských i světových klinických studií, při kterých se klinicky ověřují účinky nových léků.\n\nV ústavu se také uplatňují moderní přístupy v chirurgické léčbě nádorových nemocí, v ozařování - např. nové metody v adjuvantní radioterapii nádorů prsu (tzv. poresekční brachyradioterapie).\n\nOd září roku 2003 je na Oddělení nukleární medicíny k dispozici pozitronová emisní tomografie. Strojový park PET Centra byl v roce 2007 rozšířen o hybridní skener spojující PET skener s vysokým rozlišením a rozšířeným zorným polem a plnohodnotný CT skener.\n\nV květnu 2008 se v areálu ústavu začaly navíc přímo vyrábět radiofarmaka.\n\nDne 1. ledna 2001 byla v ústavu založena Klinika komplexní onkologické péče. Organizačně se skládá z diagnosticko-léčebných skupin pro mamární a digestivní problematiku a pro všeobecnou onkologii. Zahrnuje i ostatní obory související s léčbou nádorů - onkochirurgii, radioterapii, genetiku. Činnost kliniky je zaměřena také na pre- a postgraduální onkologickou výuku.\n\nV únoru 2007 bylo ustaveno druhé výukové pracoviště Lékařské fakulty Masarykovy univerzity, a to Klinika radiační onkologie, která disponuje moderní technikou i řadou odborníků.\n\nPracovníci ústavu vypracovali speciální preventivní program na základě údajů Národního onkologického registru. Je zaměřen na všechny věkové kategorie podle pohlaví a rodinné anamnézy, je zcela individuální. Je to jediný komplexní preventivní onkologický program v České republice. V ústavu pracuje také Oddělení genetiky a epidemiologie nádorů, které se věnuje těm lidem, u kterých je riziko rakoviny dáno rodinnou anamnézou.\n\nÚstav každoročně pořádá celostátní odbornou akci \"Brněnské onkologické dny\", která zahrnuje profese zabývající se onkologickou problematikou a s nimi Konferenci pro nelékařské zdravotnické pracovníky. V rámci těchto akcí se konají přednášky českých i zahraničních odborníků v daném oboru, workshopy, firemní sympozia i edukační bloky.\n\n"}
{"id": "933047", "url": "https://cs.wikipedia.org/wiki?curid=933047", "title": "Louise Hoffsten", "text": "Louise Hoffsten\n\nAnna Viktoria Louise Hoffsten, vystupující pod jménem Louise Hoffsten (* 6. září 1965 Linköping), je švédská zpěvačka, hudebnice a skladatelka, jejíž tvorba se pohybuje na pomezí několika různých stylů, obzvláště rocku, blues, folku a popu.\n\nLouise se narodila ve městě Linköping ve Švédsku. Jejím otcem je Gunnar Hoffsten, který byl také hudebníkem v jazzové skupině.\n\nOd svých prvních nahrávek se Louisenina hudba a pódiové počiny proplétali spolu s rockem a folkem s vlivem bluesu, mezitím někdy se přesunula na R'n'B. Je jednou z nejpopulárnějších bluesových zpěvaček ve Švédsku, své skladby často doplňuje o hru na harmoniku.\n\nVybudovala si širokou skupinu příznivců ve své rodné zemi. Vyhrála mnoho cen a v současnosti žije ve Stockholmu.\n\nSvou kariéru začala jako zpěvačka v populární švédské skupině Clas Yngström & Sky High v 80. letech. Poté, co ze skupiny Sky High odešla, soustřeďuje se na kariéru sólovou.\n\nV roce 1996 byla Louise diagnostikována roztroušená skleróza, ale i přes komplikace a deprese stále píše, cestuje a vystupuje. Zdravotní potíže reflektuje ve své tvorbě.\n\nV roce 2013 se s písní \"\"Only the Dead Fish Follow the Stream\"\" zúčastnila švédského národního kola do Eurovision Song Contest. Obsadila páté místo.\n\n\n\n\n"}
{"id": "933048", "url": "https://cs.wikipedia.org/wiki?curid=933048", "title": "Aukusti Sihvola", "text": "Aukusti Sihvola\n\nAukusti Sihvola (7. března 1895, Sippola - 18. června 1947, Luumäki) byl finský zápasník, volnostylař. V roce 1928 na olympijských hrách v Amsterdamu vybojoval stříbrnou medaili v těžké váze, když v prvním kole nestačil na Richthoffa ze švédska. Jednalo se o jediný velký mezinárodní turnaj, kterého se Sihvola zúčastnil. Vybojoval šest titulů finského šampiona, v letech 1927, 1928 a 1931 v těžké váze a v letech 1929, 1930 a 1934 v lehké těžké váze.\n\n"}
{"id": "933051", "url": "https://cs.wikipedia.org/wiki?curid=933051", "title": "Foppe de Haan", "text": "Foppe de Haan\n\nFoppe Geert de Haan (* 26. června 1943, Lippenhuizen, Nizozemsko) je nizozemský fotbalový trenér.\n\nS trénováním začal v roce 1974. Vedl několik klubů v Nizozemsku.\nTrénoval nizozemskou fotbalovou reprezentaci do 21 let (Jong Oranje) v letech 2004–2009. Na Mistrovství Evropy hráčů do 21 let 2006 v Portugalsku ji dovedl k prvnímu titulu pro Nizozemsko v této věkové kategorii, když jeho svěřenci porazili ve finále Ukrajinu 3:0. O rok později zlatý úspěch zopakoval na domácím Mistrovství Evropy hráčů do 21 let 2007, kde Nizozemci porazili ve finále Srbsko 4:1.\nVedl i nizozemský reprezentační výběr U23 na Letních olympijských hrách 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nOznámil, že odejde z fotbalové scény na konci sezóny 2008/09 poté, co mu skončí smlouva s nizozemskou fotbalovou asociací. Nicméně se k fotbalu vrátil a pracoval jako poradce klubu SC Heerenveen. Poté působil jako hlavní trenér u jihoafrického týmu Ajax Cape Town FC.\n\nVedl i fotbalovou reprezentaci Tuvalu během Pacifických her v roce 2011. Po turnaji funkci kouče opustil a vrátil se do Heerenveenu.\nJe po něm pojmenován nizozemský vlak Spurt.\n\n"}
{"id": "933052", "url": "https://cs.wikipedia.org/wiki?curid=933052", "title": "Vilém Balarin", "text": "Vilém Balarin\n\nVilém Balarin (11. března 1894, Zábřeh u Hlučína, Německo – 1. října 1978, Hlučín, Československo) byl malíř. Maloval oleje, akvarely a kvaše. Byl členem opavské skupiny X.\n\nPo maturitě na ratibořském gymnáziu navštěvoval Akademii výtvarných umění ve Vratislavi. Po studiích působil na gymnáziu v Lešně (dnes Polsko), kde si založil rodinu. Pilně tvořil a také cestoval a poznával. Svá díla vystavoval v Lešně, Ratiboři i jinde. Po skončení druhé světové války se i se svou rodinou vrátil do rodného kraje. Jeho umělecký záběr byl poměrně široký. Vedle portrétů, zátiší, krajinomalby to byly např. obrazy se zvířaty, především s koňmi, které ho už jako venkovského chlapce nejvíce přitahovaly. Pracoval také s hudebními a náboženskými tématy. Měl rád hudbu a patřil k pravidelným návštěvníkům koncertů v Hlučíně.\n"}
{"id": "933058", "url": "https://cs.wikipedia.org/wiki?curid=933058", "title": "Arnold Bögli", "text": "Arnold Bögli\n\nArnold Bögli (30. května 1897 - ) byl švýcarský zápasník. V roce 1928 na olympijských hrách v Amsterdamu vybojoval stříbrnou medaili ve volném stylu v lehké těžké váze, když v semifinále nestačil na Švéda Sjöstedta a v boji o stříbro následně porazil Američana Edwardse.\n\n"}
{"id": "933059", "url": "https://cs.wikipedia.org/wiki?curid=933059", "title": "BCF příze", "text": "BCF příze\n\nBCF (bulked continoues filament) příze je délková textilie z hrubých tvarovaných filamentů. \n\nPříze se vyrábějí hlavně z polyesteru, polypropylenu a polyamidu v jemnostech cca 500 – 3000 dtex (50-300 jednotlivých filamentů ve svazku). \n\nTvarování se provádí přímo po zvlákňování při rychlostech do 3000 m/min.\n\nSoudržnost a stálost objemu příze se dosahuje \n\nBCF příze mají značnou, trvalou objemnost, podobný vzhled jako staplové příze, jsou pružné, prodyšné, nežmolkojí a nenabíjí se snadno statickou elektřinou. \n\nPříze jsou určeny skoro výhradně k použití jako vlasová výplň koberců. \n\nNa začátku 21. století se vyrábělo asi 60 % vlasových koberců z umělých vláken z BCF přízí tzn. s roční světovou produkci řádově 200 000 tun.( )\n\nTvarovaná příze\n\nKoberec\n"}
{"id": "933060", "url": "https://cs.wikipedia.org/wiki?curid=933060", "title": "Pavel Blaschke", "text": "Pavel Blaschke\n\nPavel Blaschke (24. května 1885, Hlučín, Německo – 10. března 1969, Anholt, Německo) byl německý hudební skladatel.\n\nStudoval na Vratislavské univerzitě filosofii a vysvěcen na kněze byl v roce 1909. V roce 1911 se stal kaplanem u sv. Mořice ve Vratislavi. Po celý život ho to však táhlo k hudbě, naučil se hrát na varhany a na violu.\n\nPo skončení první světové války byl jmenován vikářem a kazatelem, věnoval se však i sborovému zpěvu. Díky svým hudebním studiím byl jmenován na místo kapelníka vratislavského dómu. Zde setrval 20 let (1925-1945). Brzy se stal i učitelem gregoriánského zpěvu a docentem chrámové hudby na vratislavské univerzitě. Pod jeho vedením se stal vratislavský chrámový sbor jedním z nejlepších v Evropě. Blaschke složil řadu vlastních hudebních děl, ve kterých uplatňoval i motivy lidové hudby rodného kraje.\n\nV roce 1945 byl z Vratislavi vypovězen a žil rok u bratra v Pačkově (Polsko), poté jako pomocný duchovní a vedoucí chrámového sboru v Oldenburgu, v letech 1946-1956 pak na zámku v Darfeldu a v nemocnici v Anholtu. Zde také zemřel, pochován je na hřbitově v Münsteru (Německo). V poválečných letech se své oblíbené hudbě nemohl už téměř věnovat.\n\n\n"}
{"id": "933061", "url": "https://cs.wikipedia.org/wiki?curid=933061", "title": "Guvernorát Damašek", "text": "Guvernorát Damašek\n\nGuvernorát Damašek (Arabsky: محافظة ريف دمشق‎, \"Muḥāfaẓat Rīf Dimashq\"), nebo také Ríf Dimašq (doslova: předměstí Damašku) je jeden ze čtrnácti syrských guvernorátů (provincií). Nachází se na jihozápadě Sýrie a obklopuje ze všech stran Damašek, syrské hlavní město, kde leží i správa této muháfazy. Dále sousedí s Izraelem na západě a Jordánskem na východě. Rozloha se pohybuje okolo 18 032 čtverečních kilometrů. Podle dostupných údajů zde žijí skoro tři miliony lidí (2011).\n\nGuvernorát je rozdělen na 10 okresů (Manatiq):\nTyto okresy jsou dále rozděleny na 37 \"podokresů\" (Nawahi).\n"}
{"id": "933062", "url": "https://cs.wikipedia.org/wiki?curid=933062", "title": "Židovský hřbitov v Úbočí", "text": "Židovský hřbitov v Úbočí\n\nŽidovský hřbitov v Úbočí se nachází 150 m jihozápadně od okraje vesnice Úbočí, části obce Dolní Žandov. Je situován v lese vlevo od silnice III. třídy 21213 vedoucí na západ k Dolnímu Žandovu. Přístup je pěšinou podél Hradního rybníku.\n\nHřbitov byl v roce 2005 opraven, povalené náhrobky byly vztyčeny. Vstupní brána chybí, zeď je u částečně opravena, ale na několika místech zbořena.\n\n"}
{"id": "933064", "url": "https://cs.wikipedia.org/wiki?curid=933064", "title": "Jan Janda", "text": "Jan Janda\n\nJméno a příjmení Jan Janda nosí více osob:\n\n"}
{"id": "933065", "url": "https://cs.wikipedia.org/wiki?curid=933065", "title": "Calimero", "text": "Calimero\n\nCalimero je italsko-japonský animovaný televizní seriál pro děti z let 1972–1975. \n\nJeho hlavním hrdinou je stejnojmenné malé černé kuře (jediné černé kuře z celé rodiny), tedy jakýsi nepovedený plivník, který na hlavě nosí půlku skořápky ze svého vejce. Ve své době šlo o velmi populární seriál, který kdysi odvysílala i někdejší Československá televize jakožto \"Večerníček\". Bylo natočeno celkem 47 dílů po 30 minutách, v Japonsku následně v roce 1992 vznikla i jeho anime verze o 52 dílech ve dvou řadách. Od roku 2013 je vysílán nový seriál.\n\nPostavička smutného černého kuřete se skořápkou na hlavě však pochází již z roku 1963, kdy se poprvé objevila v italské televizní show zvané \"Carosello\". Režiséra Vernera inspirovala oblíbená hračka jeho syna: černé kačátko s bílým čepcem.\n\nPokud se o někom řekne, že je Calimero, tak to značí, že daná osoba velice často trpí komplexem, že je mu stále ubližováno. \n\n"}
{"id": "933066", "url": "https://cs.wikipedia.org/wiki?curid=933066", "title": "FK Saturn Ramenskoje", "text": "FK Saturn Ramenskoje\n\nFK Saturn Moskevská oblast známý i jako Saturn Ramenskoje je ruský fotbalový klub. Sídlí ve městě Ramenskoje a byl založen roku 1946. Hřištěm klubu je stadion Saturn s kapacitou 16 500 diváků. Klub působil od roku 1999 v ruské nejvyšší soutěži, ale kvůli vysokým dluhům byl v lednu 2011 rozpuštěn. Záhy byl vzkříšen z rezervního týmu Saturn-2. Díky názvu planety Saturn ve jménu klubu je hráčům přezdíváno mimozemšťané.\n\n\n"}
{"id": "933067", "url": "https://cs.wikipedia.org/wiki?curid=933067", "title": "GNU Prolog", "text": "GNU Prolog\n\nGNU Prolog (zkráceně také gprolog) je překladač jazyka prolog s integrovaným debuggerem. Jedná se o svobodný software napsaný v jazyce C a dostupný pod licencemi GNU GPL a GNU LGPL a vyvíjený pro Unixy, Linux, Microsoft Windows i macOS.\n\nPřekladač gprolog překládá zdrojový kód nejprve do bajtkódu interpretovatelného Warrenovým abstraktním strojem (WAM) a poté do spustitelného kódu.\n\n"}
{"id": "933071", "url": "https://cs.wikipedia.org/wiki?curid=933071", "title": "Ibrahim Moustafa", "text": "Ibrahim Moustafa\n\nIbrahim Moustafa (20. dubna 1904 Alexandrie – 11. října 1968, tamtéž) byl egyptský zápasník, reprezentant v zápase řecko-římském, po vzpěrači Nosseirovi druhý olympionik, který pro Egypt vybojoval zlatou olympijskou medaili.\n\nV roce 1924 na hrách v Paříži vybojoval v lehké těžké váze 4. místo a v roce 1928 na hrách v Amsterodamu ve stejné kategorii zlatou medaili.\n\nV roce 1929 uskutečnil na pozvání Švédské zápasnické federace turné po Evropě, kde se zúčastnil několika mezinárodních turnajů. Po ukončení aktivní sportovní kariéry pokračoval jako trenér v Alexandrijském sportovním klubu. Mezi jeho svěřenci byli i jeho tři synové, z nichž jeden, Adel Ibrahim, se dvakrát objevil na olympijských hrách.\n\n"}
{"id": "933074", "url": "https://cs.wikipedia.org/wiki?curid=933074", "title": "Pekingské nádraží", "text": "Pekingské nádraží\n\nPekingské železniční nádraží () nebo krátce Pekingské nádraží () je železniční stanice v centru Pekingu, hlavního města Čínské lidové republiky. Nachází se ve východní části městského obvodu Tung-čcheng a jako jediná leží v historické části města, jak ji dříve vymezovaly městské hradby i jak ji dnes vymezuje druhý městský okruh. Kromě stanice pro meziměstskou železniční přepravu se jedná i o stanici na lince 2 pekingského metra.\nPekingské nádraží bylo otevřeno v roce 1959 a jednalo se tehdy o největší nádraží v celé Číně, dnes ho ovšem svou velikostí překonávají Pekingské západní nádraží a Pekingské jižní nádraží postavená v širším centru v obvodě Feng-tchaj. Dnes z něj jezdí především vlaky do Mandžuska (po železniční trati Peking – Charbin do Šen-jangu, Ta-lienu a Charbinu), do Šan-tungu (do Ťi-nanu a Čching-tao) a do delty Jang-c’-ťiang (po trati Peking – Šanghaj do Šanghaje, Nankingu a Chang-čou), ale také některé vlaky do Vnitřního Mongolska a mezinárodní vlaky do Mongolska, Moskvy a Pchjongjangu.\n\n"}
{"id": "933075", "url": "https://cs.wikipedia.org/wiki?curid=933075", "title": "Jorge Valdano", "text": "Jorge Valdano\n\nJorge Alberto Francisco Valdano Castellanos (* 4. října 1955, Las Parejas, Santa Fe, Argentina) je bývalý argentinský fotbalista. Hrával na pozici útočníka. S argentinskou fotbalovou reprezentací se stal mistrem světa roku 1986. Hrál i na světovém šampionátu roku 1982. Celkem za národní tým odehrál 23 utkání, v nichž vstřelil 7 branek, jednu mimo jiné i ve finále MS 1986 proti Německu. S Realem Madrid vyhrál dvakrát Pohár UEFA (1984/85, 1985/86) a dvakrát se stal mistrem Španělska (1985/86, 1986/87). Jeden mistrovský titul získal i v Argentině, v dresu Newell's Old Boys (1974). Po skončení hráčské kariéry se stal trenérem a manažerem. Jako trenér vyhrál mistrovský titul s Realem Madrid (1994–95), ve stejném klubu pak působil jako sportovní ředitel a generální ředitel.\n\n"}
{"id": "933077", "url": "https://cs.wikipedia.org/wiki?curid=933077", "title": "Artur Tajmazov", "text": "Artur Tajmazov\n\nArtur Tajmazov (Tajmazty) (* 20. července 1979) je bývalý ruský zápasník-volnostylař osetské národnosti, olympijský vítěz z roku 2004. Od roku 1999 až do konce sportovní kariéry reprezentoval Uzbekistán.\n\nZápasit začal ve Vladikavkazu pod vedením Chasana Apajeva. V dětství kombinoval zápasení se vzpíráním po vzoru svého staršího bratra Timura. V mladí prošel reprezentačními výběry Ruska a jeho talentu si brzy všimli v zahraničí. Jeden z jeho trenérů Kazbek Dedegkajev, působil v 80. letech jako trenér národního týmu volnostylařů Uzbecké SSR a společně s mecenášem uzbeckého sportu Salimem Abduvalijevem mu v roce 1999 zařídil start za Uzbekistán. Důvodem přestupu byly větší možnosti k realizaci ve vrcholovém sportu a především strategický plán Dedegkajeva, který byl osobním trenérem Davida Musulbese, tehdejší reprezentační jedničky Ruska. Na olympijských hrách v Sydney v roce 2000 tak nakonec startovali oba severoosetští zápasnici a dokonce se oba probojovali až do finále. Ve vyrovnaném finále bral Tajmazov stříbrnou olympijskou medaili.\n\nV roce 2004 odjížděl na olympijské hry v Athénách jako úřadující mistr světa a suverénním výkonu získal zlatou olympijskou medaili, když ve finále položil na lopatky Íránce Alírezu Rezájího. V roce 2008 se opět \"velmi dobře\" připravil a na olympijských hrách v Pekingu a získal druhou zlatou olympijskou medaili, když ve finále porazil ve dvou setech Bachtyjara Achmedova z Ruska. V roce 2012 útočil na vyrovnání rekordní medailové bilance legendárního ruského klasika Alexandra Karelina na olympijských hrách v Londýně. V turnaji neztratil jediná bod a s přehledem získal třetí zlatou olympijskou medaili. V roce 2014 ještě plánoval překonat absolutní zápasnický rekord v počtu olympijských medailí německého obojživelníka Wilfrieda Dietricha, ale stopku mu vystavilo zdraví.\n\nV roce 2016 prošel jeho vzorek odebraný po olympijských hrách 2008 novou analýzou. Nové metody analýzy ukázaly v jeho vzorku stopy po užívaní anabolických steroidů. Konkrétně šlo o látku dehydrochlormethyltestosterone, která se do těla dostává tabletami Turinabol.\n\nTo že anabolické steriody tvořily běžnou součást jeho přípravy na vrcholové turnaje potvrdil další retest jeho vzorku z olympijských her 2012 v roce 2019. Pozitivní dopingový nález na látku dehydrochlormethyltestosterone ho připravil o druhou zlatou olympijskou medaili.\n\n\n"}
{"id": "933079", "url": "https://cs.wikipedia.org/wiki?curid=933079", "title": "Olympia (album, Bryan Ferry)", "text": "Olympia (album, Bryan Ferry)\n\nOlympia je studiové album britského zpěváka Bryana Ferryho, vydané v říjnu 2010 u vydavatelství Virgin Records. Produkoval jej Ferry spolu s Rhettem Daviesem a jde o jeho první album složené z vlastních písní od roku 2002, kdy vydal \"Frantic\". I na tomto albu jsou však dvě coververze, „Song to the Siren“ od písničkáře Tima Buckleyho a „No Face, No Name, No Number“ od skupiny Traffic. Na albu se podílela řada hostů, mezi nimiž byli například jeho spoluhráči ze skupiny Roxy Music (Brian Eno, Phil Manzanera a Andy Mackay), baskytarista Flea ze skupiny Red Hot Chili Peppers, kytarista David Gilmour z Pink Floyd nebo Jonny Greenwood z Radiohead a další. Na obalu alba je modelka Kate Moss.\n\n"}
{"id": "933085", "url": "https://cs.wikipedia.org/wiki?curid=933085", "title": "Saginaw County", "text": "Saginaw County\n\nSaginaw County je okres amerického státu Michigan založený v roce 1835. Správním střediskem je město Saginaw. V roce 2010 zde žilo 200 169 obyvatel.\n\n"}
{"id": "933086", "url": "https://cs.wikipedia.org/wiki?curid=933086", "title": "Seznam kulturních památek v Nové Bystřici", "text": "Seznam kulturních památek v Nové Bystřici\n\n"}
{"id": "933088", "url": "https://cs.wikipedia.org/wiki?curid=933088", "title": "Seznam kulturních památek v Deštné (okres Jindřichův Hradec)", "text": "Seznam kulturních památek v Deštné (okres Jindřichův Hradec)\n\n"}
{"id": "933091", "url": "https://cs.wikipedia.org/wiki?curid=933091", "title": "Mercer County (Ohio)", "text": "Mercer County (Ohio)\n\nMercer County je okres amerického státu Ohio založený v roce 1820. Správním střediskem je město Celina. Okres je pojmenovaný podle důstojníka kolonistické armády z období Americké války za nezávislost Hugha Mercera, který padl v bitvě u Princetonu.\n\n"}
{"id": "933092", "url": "https://cs.wikipedia.org/wiki?curid=933092", "title": "Pohár Artemia Franchiho", "text": "Pohár Artemia Franchiho\n\nPohár Artemia Franchiho byla fotbalová soutěž, v níž hráli vítěz mistrovství Evropy ve fotbale s vítězem Copa América. O držiteli trofeje rozhodoval jediný zápas. Byla pojmenována podle předsedy UEFA Artemia Franchiho, který zahynul při autonehodě v srpnu 1983. Byly odehrány pouze dva ročníky, pak tuto soutěž nahradil Konfederační pohár FIFA.\n\nPaříž, 21. srpna 1985\n\nMar del Plata, 24. února 1993\n\n"}
{"id": "933093", "url": "https://cs.wikipedia.org/wiki?curid=933093", "title": "Seznam kulturních památek v Kardašově Řečici", "text": "Seznam kulturních památek v Kardašově Řečici\n\n"}
{"id": "933096", "url": "https://cs.wikipedia.org/wiki?curid=933096", "title": "BBH, advokátní kancelář", "text": "BBH, advokátní kancelář\n\nBBH, advokátní kancelář, s.r.o., krátce BBH, je jedna z největších českých advokátních kanceláří z hlediska tržeb, obratu a zisku, která byla založena v roce 2000 v Praze, přičemž má pobočky také v Moskvě (2006-2017) a v Bratislavě (od roku 2007).\n\nVeřejná obchodní společnost byla založena v roce 2000 v Praze pod jménem \"Brzobohatý Brož & Honsa, v.o.s.\", reprezentujícím tři zakládající společníky - Tomáše Brzobohatého, Josefa Brože a Františka Honsu. Kromě České republiky poskytovala BBH jakožto první česká kancelář právní služby na území Ruské federace (s pobočkou v Moskvě od roku 2006 do roku 2017) a dále na území Slovenska (s pobočkou v Bratislavě od roku 2007). V roce 2010 kancelář změnila název na \"BBH\". Mezi klienty společnosti patří například PPF.\nCelkový počet zaměstnanců BBH přesahuje 120 osob, z čehož je 75 právníků. V současné době je BBH druhou největší českou advokátní kanceláří podle tržeb, obratu a zisku.\n\nBBH poskytuje právní služby zejména v oblastech\n\nBBH má v pražské pobočce celkem devět společníků:\n\nTomáš Brzobohatý přestal být společníkem v roce 2004, Josef Brož v roce 2007, Tomáš Otruba v roce 2015.\n"}
{"id": "933097", "url": "https://cs.wikipedia.org/wiki?curid=933097", "title": "Seznam kulturních památek ve Stráži nad Nežárkou", "text": "Seznam kulturních památek ve Stráži nad Nežárkou\n\n"}
{"id": "933100", "url": "https://cs.wikipedia.org/wiki?curid=933100", "title": "Seznam kulturních památek v Chlumu u Třeboně", "text": "Seznam kulturních památek v Chlumu u Třeboně\n\n"}
{"id": "933101", "url": "https://cs.wikipedia.org/wiki?curid=933101", "title": "Seznam vrcholů v Javorníkách", "text": "Seznam vrcholů v Javorníkách\n\nSeznam vrcholů v Javorníkách zahrnuje pojmenované javornické vrcholy s nadmořskou výškou nad 900 m a také všechny české javornické vrcholy s prominencí nad 100 metrů. K sestavení seznamu bylo použito map dostupných na stránkách mapy.cz a hiking.sk.\n\nSeznam vrcholů podle výšky obsahuje pojmenované vrcholy s výškou nad 900 m n. m. na české i slovenské straně Javorníků, včetně 9 pojmenovaných tisícovek.\nSeznam vrcholů podle prominence obsahuje všechny vrcholy na české straně Javorníků s prominencí (relativní výškou) nad 100 metrů bez ohledu na nadmořskou výšku. Celkem jich je 9. Nejprominentnější horou je Makyta, naopak nejvyšší hora české části Malý Javorník v seznamu není, protože má prominenci jen 44 metrů (převýšení od sedla s Veľkým Javorníkem).\n"}
{"id": "933102", "url": "https://cs.wikipedia.org/wiki?curid=933102", "title": "Seznam kulturních památek ve Starém Městě pod Landštejnem", "text": "Seznam kulturních památek ve Starém Městě pod Landštejnem\n\n"}
{"id": "933105", "url": "https://cs.wikipedia.org/wiki?curid=933105", "title": "Vídeňská melange", "text": "Vídeňská melange\n\nVídeňská melange (německy \"Wiener Melange\") je kávový nápoj původem z Vídně, jeden ze způsobů přípravy tzv. vídeňské kávy.\n\nSkládá se z černé kávy s horkým mlékem a mléčnou pěnou navrchu, ve velkém šálku. Tradičně jej připravuje například vídeňská kavárna Café Sperl.\n\n\n"}
{"id": "933106", "url": "https://cs.wikipedia.org/wiki?curid=933106", "title": "Galão", "text": "Galão\n\nGalão je kávový nápoj původem z Portugalska. Skládá se z jedné třetiny z espressa a ze dvou třetin z napěněného mléka, ve vysoké sklenici.\n\n"}
{"id": "933107", "url": "https://cs.wikipedia.org/wiki?curid=933107", "title": "Seznam kulturních památek v Českém Rudolci", "text": "Seznam kulturních památek v Českém Rudolci\n\n"}
{"id": "933114", "url": "https://cs.wikipedia.org/wiki?curid=933114", "title": "Římskokatolická farnost Nové Sedlo u Žatce", "text": "Římskokatolická farnost Nové Sedlo u Žatce\n\nŘímskokatolická farnost Nové Sedlo u Žatce (lat. \"Neusattla\") je územní společenství římských katolíků v Novém Sedle a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existuje od roku 1734. Do té doby patřila pod farnost Stranná. Od roku 1735 jsou vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Nové Sedlo u Žatce, která je tak spravována \"excurrendo\".\n\n\n"}
{"id": "933115", "url": "https://cs.wikipedia.org/wiki?curid=933115", "title": "Petr Pan (film, 1924)", "text": "Petr Pan (film, 1924)\n\nPetr Pan, anglicky \"Peter Pan\", je americký němý film z roku 1924 společnosti Paramount Pictures, jde o první filmovou adaptaci námětu z původní divadelní hry Jamese Matthewa Barrie z roku 1904 o Petru Panovi, snímek režíroval Herbert Brenon.\n\nSnímek se poměrně dost věrně drží děje původní divadelní předlohy a jde tak vlastně o nejpřesnější filmovou interpretaci původního divadelního díla, čímž se výrazně odlišuje od všech pozdějších filmových adaptací. V mezititulcích k jednotlivým obrazům filmu jsou na mnoha místech interpretovány přesné pasáže z textu původní divadelní hry. Film, na rozdíl od některých pozdějších filmových verzí tohoto příběhu, vynechává poslední scénu, která byla do původní divadelní hry autorem dopsána až po její premiéře, kdy se Petr Pan naposledy vrací k Wendy do Londýna jako k dospělé ženě, která má už dceru.\n\nJde také o jediný film o Patru Panovi, který vznikl ještě za života původního autora, kterým však nebyl nikdy oficiálně autorizován.\n\n\n\nPrvní premiéra proběhla ve Spojených státech amerických dne 29. prosince 1924. Distributorem snímku byla společnost Paramount Pictures. V Německu, kde se premiéra se konala v prosinci 1925, byla distributorem společnost Ufa.\n\nProtože v USA neexistuje žádný národní filmový archiv a Paramount neměl žádný zájem na dlouhodobé distribuci filmu - většina kopií Petra Pana byla v průběhu let zničena a snímek byl po dlouho dobu považován za ztracený resp. zničený.\n\nPo mnoho desetiletí byly k dispozici pouze jeho neúplné, nekvalitní nebo vadné kopie. V roce 1990 James Card, filmový restaurátor a kurátor expozice domu George Eastman House v Rochesteru, New York, objevil zachovalou kopii tohoto díla, která mohla být následně restaurována Davidem Piercem v Disney Studios. Philip C. Carli složil k snímku novou filmovou hudbu, kterou nahrál Flower City Orchestra. Restaurovaná obnovená verze snímku byla nově premiérována dne 8. dubna 2001 v divadle El Capitan v Hollywoodu.\n\nFilm je dodnes považován za umělecky, kulturně i historicky velmi cenný, a to i z čistě filmového hlediska, zejména kvůli speciálním filmovým efektům, na svou dobu velmi výjimečných zejména co se týče postavy létající víly Zvoněnky. Z tohoto důvodu byl tento film v roce 2000 zařazen do knihovny Kongresu spojených států a byl tak zařazen do národního filmového registru.\n\n"}
{"id": "933116", "url": "https://cs.wikipedia.org/wiki?curid=933116", "title": "Songun", "text": "Songun\n\nSongun (선군정치, „armáda na prvním místě“) je oficiální doktrína, kterou se řídí Korejská lidově demokratická republika. Vychází z teorie, že obranyschopnost státu je ze všeho nejdůležitější, a proto je Korejská lidová armáda klíčovou složkou režimu. Politický a hospodářský život v zemi je zcela podřízen potřebám armády, která má i se zálohami a \"Dělnicko-rolnickými rudými gardami\" (domobranou) přes devět milionů příslušníků (40 % obyvatel země). KLDR dává na armádu více než třetinu státního rozpočtu.\n\nZa počátek éry songun je pokládán rok 1960, kdy Kim Čong-il převzal osobní dohled nad 105. obrněnou divizí. Poté, co se Kim Čong-il stal hlavou státu, zahájil totální militarizaci země. V roce 1997 napsal stranický list Rodong Sinmun: „Dosud nikdy nehrála lidová armáda tak mimořádnou roli jako nyní, kdy se nachází pod energickým vedením drahého vůdce nejvyššího velitele.“ Podle pozorovatelů ovlivňuje songun život v severní Koreji více než oficiální ideologie čučche.\n\n"}
{"id": "933117", "url": "https://cs.wikipedia.org/wiki?curid=933117", "title": "Nádraží Lyon-Saint-Exupéry", "text": "Nádraží Lyon-Saint-Exupéry\n\nNádraží Lyon-Saint-Exupéry TGV ( ), je nádraží pro rychlovlaky TGV, které slouží jako dopravní uzel pro přístup ke stejnojmennému mezinárodnímu letišti. Někdy se o něm hovoří též jako o nádraží Satolas, podle blízké obce. Autorem neobvyklé stavby je španělský architekt Santiago Calatrava.\n\n\"Lyon-Saint-Exupéry\" bylo nejprve letiště, o plánu postavit vedle letiště i nádraží se rozhodlo až později. Jelikož většina rychlovlaků zde jen projíždí, přáli si zadavatelé, aby nádraží plnilo i funkci symbolu, který by zvýšil atraktivitu regionu. Architekt při návrhu tvaru této postmoderní budovy vycházel ze svého dřívějšího sochařského díla, které symbolizovalo oko. Tvar nádraží ale připomíná nejvíce ptáka a jako o \"ptáku\" se o nádraží i často mluví.\n\nHala nádraží překlenuje železniční trať jako most. Dva nízké oblouky překlenují železniční koleje; pod nimi se nacházejí nástupiště a na svém hřbetě nesou podlahu haly. Další 4 oblouky jsou vysoké a nesou střechu haly; 2 vnější drží pomyslná „křídla“ ptáka a 2 vnitřní hliníkový hřbet haly. Tyto 4 vyšší oblouky se na západní straně, která je hlavním vstupním průčelím, sbíhají v jediné betonové podpěře – „zobáku“ ptáka. Calatrava se při navrhování kleneb inspiroval zejména italským stavitelem Pierem Luigim Nervim.\n\nStruktura stavby je jednolitá, beton je litý na místě. Zastřešení haly je hliníkové se skleněnými průzory, čímž se architekt snažil alespoň částečně sjednotit prvky na nové nádražní hale a na starších budovách sousedního letiště. Střešní převisy jsou prosklené. Kromě 6 nosných oblouků ve směru V-Z tvoří konstrukci stavby přes 600 hliníkových příček a 25 nosníků S a J fasády. Pro ověření vlastností konstrukce musel být vyvinut speciální výpočetní software.\n\nVe středu stavby jsou 2 kolejové tratě, po kterých se pohybují rychlovlaky bez zpomalení rychlostí 300 km/h. Proto musel být kolem těchto 2 tratí postaven betonový tunel, který chrání cestující před tlakovou vlnou. Na hřebu tunelu stojí struktura střechy nástupiště.\n\nZejména v prostoru nástupišť opakuje Calatrava motiv písmene V. Ten působí velmi staticky, což je ve výrazném kontrastu s projíždějícími rychlovlaky. Sám k tomu říká: „Co se na nádraží skutečně pohybuje? Je to TGV.“\n\nHala je prázdný, volný prostor. Architekt si nepřál ji zaplňovat žádnými stánky, proto se na východním konci haly nachází přístavek, přezdívaný \"batoh\", ve kterém jsou soustředěny veškeré služby. Oblíbeným autorovým prvkem je převis, či poloviční most, a hojně jej uplatňuje jak v konstrukci stavby (převislá křídla), tak v interiéru.\n\nNádraží je propojeno s letištěm krytou galerií. Kvůli částečné propojenosti staveb, opakoval Calatrava při navrhování nádraží některé prvky, použité v 70. letech, při projektování letištních budov.\n\nOd nádraží se podél železničního koridoru táhnou 400 m dlouhá nástupiště. Nádražím prochází celkem 6 tratí. 2 tratě slouží pro přímé spoje.\n\nHlavní tratě TGV spojují Paříž s Avignonem a Marseille.\n\nNádraží trpí především nedostatkem cestujících. Oproti očekávání, jen 0,5 % leteckých cestujících přijíždí k letišti vlakem.\n\n20 km vzdálený Lyon s nádražím a letištěm spojuje tramvajová trať Rhônexpress.\n\n"}
{"id": "933118", "url": "https://cs.wikipedia.org/wiki?curid=933118", "title": "Jean-Claude Brialy", "text": "Jean-Claude Brialy\n\nJean-Claude Brialy (30. března 1933 Aumale, dnes Sour El Ghozlane, Alžírsko – 30. května 2007 Monthyon, Seine-et-Marne) byl francouzský divadelní a filmový herec, režisér, scenárista a spisovatel, držitel Césara.\n\nNarodil se do rodiny důstojníka francouzské armády v tehdejším Francouzském Alžírsku, v roce 1942 rodina přesídlila do Francie. Původně začal studovat ve vojenské kadetce, maturoval však na konzervatoři ve Štrasburku a s tamním uměleckým souborem se pak zúčastnil turné po jihovýchodní Francii. Následně absolvoval u armádní filmové služby vojenskou službu, v roce 1954 se přestěhoval do Paříže a po krátkém vystupování v zdejším divadle Dauno hned v roce 1954 debutoval ve filmu. Jeho prvním snímkem se stal krátkometrážní film \"Paris, mon copain\".\n\nZáhy se stal jedním z nejvýraznějších hereckých představitelů francouzské nové vlny a ve svých filmech jej obsadili nejvýzamnější režiséři tohoto směru, například Éric Rohmer, Jean-Luc Godard, Louis Malle, François Truffaut, Agnès Varda nebo Jacques Rozier, zejména ale Claude Chabrol, který si jej v padesátých letech vybral do svých filmů \"Krásný Serge\" (1958) a \"Bratranci\" (1959). Typickou jeho postavou se pak stala role milovníků nebo uhlazených, šarmantních a většinou i cynických nebo ironických mužů. Odklon od tohoto typu postav znamenalo až účinkování v Rohmerově filmu \"Klářino koleno\" (1970).\n\nV roce 1972 debutoval jako režisér snímkem \"Églantine\" z dětského prostředí, za který získal ocenění na Filmovém festivalu v San Sebastiánu. Od té doby režíroval ještě několik málo filmů, které se však již nesetkaly s tak příznivým ohasem.\n\nV sedmdesátých letech se stal jedním z nejobsazovanějších francouzských filmových herců. V roce 1976 vytvořil komediální roli v posledním Gabinově filmu \"Svatý rok\" a ztvárnil úlohu cynického prokurátora Villedieua v Tavernierově snímku \"Soudce a vrah\", za kterou byl nominován na Césara. Z dalších významných režisérů spolupracoval například s Rogerem Vadimem, Claudem Lelouchem nebo Luisem Buñuelem. V osmdesátých letech pokračoval v bohaté filmové kariéře a v roce 1988 získal Césara za nejlepší herecký výkon za vedlejší roli homosexuálního dirigenta ve filmu \"Les Innocents\".\n\nJeho posledním snímkem byl televizní film \"Monsieur Max\" (2007), ve kterém ztvárnil úlohu homosexuálního žida, který konvertuje na katolickou víru, přesto však později umírá v koncentračním táboře.\n\nBěhem celého svého života hrál rovněž v divadle, kde se představil například v hrách Georgese Feydeaua a v několika dramatech francouzského divadelníka Sachu Guitryho. Jednou z jeho nejúspěšnějích divadelních kreaví byla právě Guitryho hra \"Iluzionista\", ve které hrál v roce 1989. Později se stal ředitelem pařížského divadla Hébertot a v roce 1986 divadla Bouffes-Parisiens. Rovněž řídil divadelní festival v Anjou a jistou dobu měl vlastní televizní pořad, kam si zval osobnosti francouzského umění a kultury.\n\nVydal dvě autobiografické knihy \"Le Ruisseau des Singes\" (2000) a \"J’ai oublié de vous dire\" (2004) a později o sobě prozradil, že je bisexuál. Byl nositelem vysokých stupňů několika francouzských státních vyznamenání (Řád čestné legie, Řád za zásluhy, Řád umění a literatury) a monackého kulturního vyznamenání Ordre du Mérite Culturel. V letech 1974 a 1984 byl hostem na filmovém festivalu v Karlových Varech.\n\nZemřel v roce 2007 na rakovinu. Na jeho pohřbu na pařížském hřbitově Montmartre byl přítomen tehdejší francouzský prezident Nicolas Sarkozy a řada významných osobností francouzského filmu a kultury.\n\n\n\n\n"}
{"id": "933119", "url": "https://cs.wikipedia.org/wiki?curid=933119", "title": "Římskokatolická farnost Březno u Mladé Boleslavi", "text": "Římskokatolická farnost Březno u Mladé Boleslavi\n\nŘímskokatolická farnost Březno u Mladé Boleslavi (něm. \"Bschesno\") je územním společenstvím římských katolíků v rámci mladoboleslavského vikariátu litoměřické diecéze.\n\nPůvodní farnost v Březně byla založena neznámo kdy, a neznámo kdy zanikla. Obnovena byla v roce 1747 a trvá dodnes. V současné době nemá sídelního duchovního správce, a je administrována ex currendo z Mladé Boleslavi.\n\n\"Začátek působnosti jmenovaného v duchovní správě farnosti od:\"\n"}
{"id": "933120", "url": "https://cs.wikipedia.org/wiki?curid=933120", "title": "Synagoga v Dzierżoniowě", "text": "Synagoga v Dzierżoniowě\n\nSynagoga v Dzierżoniowě se nachází na adrese Ignace Krasickiego 28, v centrální části města. Od roku 1994 je zapsána do polského registru památkových objektů.\n\nSynagoga byla vybudována v roce 1875. Roku 1937 hitlerovská moc znemožnila židovské obci její využívání. Po skončení druhé světové války byla bezúplatně převedena na regionální výbor Židů v Rychbachu (Dzierżoniowě). Následovala velmi rychlá obnova zubožené stavby a úpravy pro potřeby věřících. Návštěvníků synagogy však postupně ubývalo; klesal počet bohoslužeb, až v letech 1980–1989 byl provoz synagogy zastaven úplně. V roce 2004 poškodil část synagogy požár. V poslední době se postupně obnovují aktivity v synagoze, konané pro místní židovskou komunitu.\n"}
{"id": "933123", "url": "https://cs.wikipedia.org/wiki?curid=933123", "title": "Baron Prášil (kniha)", "text": "Baron Prášil (kniha)\n\nPodivuhodné cesty po vodě i souši, polní tažení a veselá dobrodružství Barona Prášila, jak je vypravuje při víně v kruhu přátel (1786, Wunderbare Reisen zu Wasser und zu Lande, Feldzüge und lustige Abenteuer des Freiherrn von Münchhausen: wie er dieselben bei der Flasche im Zirkel seiner Freunde selbst zu erzählen pflegt), česky zkráceně Baron Prášil, je kniha německého preromantického spisovatele Gottfrieda Augusta Bürgera, ve které její hrdina vypráví o svých neuvěřitelných až fantastických příhodách, v nichž je často patrná autorova inspirace lidovými pohádkami a knížkami lidového čtení.\n\nKniha je jedním z vrcholů žánru fantastických cestopisů a podivuhodných cest (např. Lúkianos, John Mandeville, Cyrano z Bergracu). Jde o proud fantastických smyšlenek založených na neustálém porušování biologických a fyzikálních zákonů. Abnormálně přetvořená realita je sice nemožná, ale ve vyprávění barona Prášila se zdá být zcela normální a opravdová.\n\nPodle předmluvy ke knize je smysl Prášilových vyprávění v tom, že jde o parodii na příběhy různých chlubilů a lhářů, která spočívá v tom, že jejich obvyklé lhaní je převedeno do monstrózních rozměrů. Prášilovy příhody však současně slouží jako zdroj satirických narážek na politickou a kulturní situaci v tehdejším Německu.\n\nTéměř nedílnou součástí knihy se staly ilustrace Gustava Dorého z roku 1862, u nás kniha vyšla také s ilustracemi Cyrila Boudy.\n\nBaron Prášil je skutečná historická osobnost. Jde o německého vojáka a cestovatel barona von Münchhausena, který po návratu domů z vojenských tažení vyprávěl svým přátelům množství vymyšlených historek o svých neuvěřitelných dobrodružstvích.\n\nTato vyprávění vyšla anonymně roku 1781 v Berlíně ve sbírce příběhů \"Vademecum fur lustige Leute\" (Rukověť pro veselé lidi). Roku 1785 je do angličtiny přeložil a v Oxfordu vydal německý knihovník, spisovatel a vědec Rudolf Erich Raspe (1736–1794) pod názvem \"Vyprávění barona Prášila o jeho neuvěřitelných cestách a taženích v Rusku\" (Baron Munchausen's Narrative of his Marvellous Travels and Campaigns in Russia). Bürger tuto knihu roku 1786 přeložil zpět do němčiny a doplnil o celou řadu dalších vyprávění.\n\nPo dvou předmluvách následuje vlastní text vyprávění barona Prášila podávaný jako naprosto volný sled epizod řazených jedna za druhou a rozdělený do dvou částí:\nV první části baron Prášil vypravuje o své zimní cestě z Polska do Ruska a podrobně líčí své neuvěřitelné lovecké i vojenské zážitky. Mimo jiné vypravuje například o tom,\n\nTato část obsahuje deset Prášilových námořních dobrodružství a jeho cestu zeměkoulí spojenou s dalšími příhodami.\n\nČeský film \"Baron Prášil\" (později uváděn pod názvem \"Když Burian prášil\") režiséra Marina Friče z roku 1940 v hlavní roli s Vlastou Burianem pouze využívá některých motivů Bürgerovy knihy.\nPostava barona Prášila inspirovala celou řadu pozdějších uměleckých děl. V próze patří k nejvýznamnějším román \"Münchhausen\" (1838–1839) německého spisovatele Karla Leberechta Immermanna, který námět přetvořil ve velkou společenskou satiru, dále román \"Münchhausen und Clarissa\" (1905) rovněž německého spisovatele Paula Scheerbarta nebo tragikomická povídka \"Münchhausen über uns\" (1910) rakouského spisovatele Erwina Guida Kolbenheyera. Z české literatury je možno zmínit román \"Konec starých časů\" Vladislava Vančury z roku 1934 s hlavní postavou ruského knížete Alexandra Megalrogova, který nese Prášilovy rysy. Divadelní hra \"Münchhausen\" německého dramatika Waltra Hasenclevera byla napsána také roku 1934.\n\nRoku 2010 vznikl český muzikál \"Baron Prášil\" s hudbou Zdeňka Bartáka na libreto Petra Markova.\n\n\n"}
{"id": "933124", "url": "https://cs.wikipedia.org/wiki?curid=933124", "title": "Let Helios Airways 522", "text": "Let Helios Airways 522\n\nLet Helios Airways 522 ( Helios Airways Flight 522) byl\npravidelným letem společnosti Helios Airways, při němž se stroj Boeing 737-300 dne\n14. srpna 2005 zřítil do kopcovitého terénu nedaleko vesnice\nGrammatiko u Marathónu v Řecku.\n\nPosádka tohoto letounu, směřujícího z kyperské Larnaky do Prahy s mezipřistáním v Athénách, upadla do bezvědomí z důvodu chybně nastaveného přetlakového systému letadla. Následně došlo i k vyčerpání zásob paliva a Boeing se tak zřítil na zem. Všech 115 cestujících a 6 členů posádky na místě zahynulo.\n\nTato havárie se s celkovým počtem 121 mrtvých stala největším leteckým neštěstím v řecké historii a za haváriemi letů Flash Airlines 604, China Southern Airlines 3943 a USAir 427 zároveň i čtvrtou největší havárii tohoto typu Boeingu 737.\n\nTento konkrétní stroj byl nasazen do ostrého provozu dne 29. prosince 1997 a toho času jej vlastnila německá nízkonákladová společnost DBA (DBA Luftfahrtgesellschaft mbH). Od 16. dubna 2004 si jej ovšem pronajala letecká společnost Helios Airways a letadlo získalo přezdívku \"Olympia\" a registrační číslo 5B-DBY. Helios Airways kromě něj disponovaly také dvěma Boeingy 737-800 a jedním\nAirbusem A319-111, dodaným teprve 14. května\n2005.\n\nLet Helios Airways 522 měl podle plánu započít svou cestu v kyperské Larnace v 9:00 místního času a poté pokračovat do Prahy s jedním mezipřistáním v Athénách. Plánovaný přílet do Athén byl stanoven na 10:45. Kapitánem letadla byl 59letý německý pilot Hans-Jürgen Merten, který byl aerolinkami najat na sezónní výpomoc. Prvním důstojníkem byl 51letý Kypřan Pampos Charalambous, který byl stálým zaměstnancem společnosti Helios Airways.\n\nKdyž onoho rána 14. srpna 2005 (velmi brzy po půlnoci ze 13/14. srpna) přiletěl letoun \"Olympia\" do Larnaky z Londýna, nahlásila posádka z předcházejícího letu problém se zadními servisními dveřmi. Během letu se u nich zevnitř objevila námraza kolem kliky a ozývaly se z nich hlasité kovové zvuky. Posádka tedy požádala o jejich revizi. Ta byla provedena pozemními techniky, kteří provedli přetlakovou zkoušku kabiny. Aby tento úkon bylo možno vykonat bez nutnosti nastartování motorů letadla, přepnul jeden z techniků ovladač přetlakového systému do polohy \"MANUAL\". Po úspěšném provedení revize jej ovšem již nevrátil zpět do polohy \"AUTO\".\n\nPosádka letu HA 522 poté při třech po sobě jdoucích příležitostech toto nastavení přehlédla: při předvzletové proceduře, po nastartování motorů i při povzletové kontrole. Při žádné z těchto fází si posádka chybného nastavení nevšimla. Letoun tedy odstartoval v čase 9:07 místního času s přetlakovým systémem stále nastaveným do polohy \"MANUAL\".\n\nBěhem stoupání se tedy tlak v kabině letadla neustále snižoval. Když dosáhlo výšky 3670 m, rozezněl se na přístrojové desce varovný alarm, který měl upozornit na příliš nízký tlak vzduchu v kabině. Na jeho základě měla posádka okamžitě ukončit stoupání, ta jej ovšem mylně interpretovala jako \"alarm vzletová konfigurace\". Za normálních okolností se má ale rozeznívat jen na zemi a má upozorňovat na skutečnost, že letadlo není připraveno ke vzletu.\n\nV následujících minutách se na přístrojovém panelu rozsvítilo několik dalších varovných světel. Postupně se rozsvítily jedna nebo obě varovné kontrolky ventilátorů chlazení avioniky, které signalizovaly nízký průtok vzduchu skrze chlazení palubních systémů (což bylo důsledkem neustále se snižující hustoty vzduchu), vše bylo navíc doprovázeno výstrahou hlavního varovného tabla. To mohlo signalizovat nejen přehřívání systémů avioniky, ale také skutečnost, že je v kabině příliš malý tlak a dále také uvolnění kyslíkových masek v kabině cestujících - k tomu v případě letu HA 522 došlo přibližně ve výšce 5500 m.\n\nKrátce poté, co se rozeznělo hlavní varovné tablo, kontaktoval kapitán vysílačkou operační středisko společnosti Helios Airways. Nahlásil, že došlo k aktivování \"alarmu vzletová konfigurace\" a \"porucha chlazení avioniky\". Během promluvy s pozemním technikem několikrát zopakoval, že kontrolky funkčnosti ventilátorů chlazení nesvítí. Tento technik pojal podezření, že má letadlo problém se systémem přetlakování kabiny a přímo se kapitána zeptal slovy: „Můžete mi potvrdit, že je přetlakový panel nastaven do hodnoty AUTO?“. Kapitán ovšem otázku zcela přešel bez odezvy a namísto toho se zeptal: „Kde jsou pojistky chladicího systému?“ Toto byla zároveň poslední radiová komunikace s letadlem.\n\nTo posléze pokračovalo ve stoupání až do letové hladiny FL340, přibližně 10 000 m. Mezi časy 9:30 až 9:40 se nikosijské středisko řízení letového provozu opakovaně pokoušelo s letounem spojit, ovšem bezúspěšně. V 9:37 přešel Boeing rozhraní mezi Kyperským a Athénským informačním regionem aniž by provedl jakýkoli radiový kontakt. Devatenáct pokusů o kontaktování letadla mezi časy 10:12 až 10:50 zůstalo taktéž bez odezvy. V 10:40 vstoupilo letadlo do letového prostoru Athénského mezinárodního letiště. Zde setrvalo pod kontrolou autopilota po dobu dalších sedmdesáti minut.\n\nV té době byly povolány dva stíhací letouny F-16 ze 111. hotovostní letky Řeckého vojenského letectva, aby s letadlem Boeing navázaly vizuální kontakt. K tomu došlo v 11:24 a bylo zjištěno, že první důstojník je bezvládně zhroucený ve své sedačce a že je sedadlo kapitána prázdné. Dále piloti stíhaček konstatovali, že se v kabině cestujících ze stropu volně pohupují kyslíkové masky. V 11:49 vstoupil do pilotní kabiny steward Andreas Prodromou a usedl na místo kapitána. Prodromou byl držitelem licence obchodního pilota, pro řízení Boeingu 737 ovšem neměl náležitou kvalifikaci. Vyšetřovatelé havárie konstatovali, že za zmíněných okolností byly Prodromouovy zkušenosti nedostatečné pro to, aby nad letadlem získal kontrolu. V každém případě neměl ani dostatek času, aby letadlo mohl zachránit.\n\nZanedlouho poté, co vstoupil do kabiny, totiž levému motoru došlo palivo, a letoun se tak posléze začal stáčet doleva a současně klesat. Deset minut poté došlo palivo i pravému motoru a letadlo se tak těsně před 12:04 zřítilo do kopcovitého terénu nedaleko vesnice Grammatiko. Havárii nikdo nepřežil.\n\nNa palubě letu se nacházelo 115 cestujících a 6 členů posádky. 67 z nich mělo vystoupit po mezipřistání v Athénách a zbytek měl pokračovat dále do Prahy. Po nehodě se podařilo najít celkem 118 těl. 92 cestujících tvořili dospělí a 22 děti do osmnácti let. 103 osob tvořily osoby kyperské národnosti a 12 Řekové.\nVyšetřování řecké vyšetřovací komise ( \"Hellenic Air Accident Investigation and Aviation Safety Board\") konstatovalo, že řetězec chyb vedoucích k havárii sestával z následujícího sledu událostí:\n\nMnoho těl bylo po havárii nemožné vizuálně identifikovat, jelikož byla spálena výbuchem po dopadu. Podle DNA nalezené na palubních přístrojích bylo určeno, že se v kokpitu těsně před havárií skutečně nacházel steward Andreas Prodromou, který se letadlo snažil zachránit. Jako jediný na palubě byl stále při vědomí a do vysílačky celkem pětkrát zavolal „Mayday“, nikdo jej však neslyšel, jelikož byla stále naladěna na frekvenci již vzdáleného letiště v Larnace. Pitva obětí navíc prokázala, že všechny osoby byly těsně před dopadem stále naživu, až na Prodromoua ovšem byly všechny v bezvědomí.\n\nDne 16. prosince 2004 zaznamenal tentýž letoun během cesty z Varšavy náhlou ztrátu tlaku v trupu a posádka byla nucena provést nouzový sestup do bezpečné letové hladiny. Posádka kapitánovi nahlásila, že se ze zadních vstupních dveří ozvala hlasitá rána a mezi hranou dveří a trupem bylo možno vidět mezeru o velikosti lidské ruky.\n\nKyperští vyšetřovatelé nebyli schopni s jistotou určit příčinu problému, ale naznali, že existovaly dvě možnosti jeho vzniku:\n\nMatka prvního důstojníka letu 522 uvedla, že si její syn Pampos Charalambous opakovaně stěžoval společnosti Helios na neustálé namrzání částí interiéru letadla. Na poruchy klimatizace si rovněž stěžovali i sami cestující. Během dvou měsíců předcházejících havárii si problémy s klimatizační soustavou letadla vyžádaly celkem pět oprav.\n\n"}
{"id": "933125", "url": "https://cs.wikipedia.org/wiki?curid=933125", "title": "Graham Bond", "text": "Graham Bond\n\nGraham Bond (28. října 1937 – 8. května 1974) byl britský hudebník − hráč na různé klávesové nástroje (varhany, Mellotron) a saxofon. Počátkem šedesátých let hrál s Donem Rendellem a v roce 1963 se stal členem skupiny Blues Incorporated kytaristy Alexise Kornera. Později měl vlastní skupinu nazvanou The Graham Bond Organisation a spolupracoval se skupinou Ginger Baker's Air Force.\n"}
{"id": "933128", "url": "https://cs.wikipedia.org/wiki?curid=933128", "title": "Třída Raubvogel", "text": "Třída Raubvogel\n\nTřída Raubvogel byla třída torpédoborců německé Reichsmarine, účastnících se druhé světové války v řadách Kriegsmarine. Celkem bylo postaveno šest jednotek této třídy. Vzhledem k omezení výtlaku byly později, po postavení prvních klasických torpédoborců Zerstörer 1934, přeřazeny mezi torpédovky. Všech šest plavidel bylo za války zničeno.\n\nTřída byla vyvinuta v polovině 20. let jako náhrada za torpédoborce, které si německá Reichsmarine směla ponechat po prohrané první světové válce. Stavbu provedla loděnice Kriegsmarinewerft ve Wilhelmshavenu. Do služby vstoupily v letech 1926–1928.\n\nVýzbroj plavidel po jejich dokončení tvořily tři 105mm kanóny v jednodělových věžích a dva trojité 500mm torpédomety (brzy je nahradila ráže 533 mm). V roce 1944 protiletadlovou výzbroj posílily čtyři 20mm kanóny a čtyři 37mm kanóny. Pohonný systém tvořily dvě turbíny Vulcan a tři kotle. Lodní šrouby byly dva. Nejvyšší rychlost dosahovala 33,5 uzlu.\n"}
{"id": "933130", "url": "https://cs.wikipedia.org/wiki?curid=933130", "title": "Ito Morabito", "text": "Ito Morabito\n\nIto Morabito (* 1977 Marseille) je francouzský designér.\n\nObchodní značka jeho práce je \"Ora-Ïto\". Zahrnuje návrhy pro výrobce hodinek Swatch, domácí spotřebiče Gorenje, pivovar Heineken nebo tabákové výrobky a vůně Davidoff.\n\nZa jeho prací se skrývá jasná filozofie spojení jednoduchosti a komplexnosti. Jeho styl je možné popsat jako minimalismus s organickými technicko-futuristickými elementy.\n"}
{"id": "933131", "url": "https://cs.wikipedia.org/wiki?curid=933131", "title": "Lucas Digne", "text": "Lucas Digne\n\nLucas Digne (* 20. července 1993) je francouzský fotbalový obránce a reprezentant, hráč klubu FC Barcelona.Účastník Mistrovství světa 2014 v Brazílii a EURA 2016 ve Francii.\n\nDne 27. července 2010 podepsal svou první profesionální smlouvu s týmem Lille OSC na tři roky tedy do června 2013. Za tým odehrál 49 zápasů a vstřelil 2 góly.\n\nDne 17. července 2013 podepsal pětiletou smlouvu s týmem Paris Saint-Germain FC. Z Lille do PSG přestoupil za 15 miliónů €.\n\nV srpnu 2015 odešel na roční hostování s opcí na případnou koupi do italského prvoligového klubu AS Řím.\n\nV červenci 2016 po EURU přestoupil z PSG do FC Barcelona, kde podepsal pětiletý kontrakt.\n\nDigne hrál za francouzské mládežnické reprezentace od kategorie U16.\n\nV A-mužstvu Francie debutoval 5. 3. 2014 v přátelském zápase v Saint-Denis proti reprezentaci Nizozemska (výhra 2:0).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\nPředstavil se i na domácím EURU 2016.\n\nParis Saint-Germain\n\nFrancie U20 \n\n"}
{"id": "933132", "url": "https://cs.wikipedia.org/wiki?curid=933132", "title": "Oskar Olsen", "text": "Oskar Olsen\n\nOskar Viktor Olsen (17. října 1897 Kristiania – 28. prosince 1956 Oslo) byl norský rychlobruslař.\n\nNa Mistrovství světa poprvé startoval v roce 1922, tehdy se umístil na 10. místě. O rok později byl již sedmý a osmým místem debutoval také na evropském šampionátu. Největších úspěchů dosáhl v následující sezóně, kdy se zúčastnil Zimních olympijských her 1924, na kterých získal stříbrnou medaili v závodě na 500 m; na distanci 1500 m byl šestý. Po olympiádě startoval také na Mistrovství Evropy, kde vybojoval bronz. Ten v dalším roce obhájil. Poslední závody absolvoval v roce 1928, na evropském šampionátu byl osmý, na světovém se umístil na 24. příčce a na trať 500 m na ZOH dokončil v devátém nejrychlejším čase.\n\nJeho bratr Henning Olsen byl také rychlobruslařem.\n"}
{"id": "933134", "url": "https://cs.wikipedia.org/wiki?curid=933134", "title": "Římskokatolická farnost Pšov", "text": "Římskokatolická farnost Pšov\n\nŘímskokatolická farnost Pšov (lat. \"Schabium\") je územní společenství římských katolíků v Pšově a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starou farnost\", jejíž datum založení není známo. Matriky jsou vedeny od roku 1645.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Pšov, která je tak spravována \"excurrendo\".\n\nŘímskokatolická farnost Pšov\n\n"}
{"id": "933143", "url": "https://cs.wikipedia.org/wiki?curid=933143", "title": "Charles Jewtraw", "text": "Charles Jewtraw\n\nCharles Jewtraw (5. května 1900 Clinton County, New York – 26. ledna 1996 Palm Beach, Florida) byl americký rychlobruslař.\n\nStartoval na Zimních olympijských hrách 1924, kde vyhrál v úvodním závodě na 500 m, takže se stal vůbec prvním vítězem na zimních olympijských hrách. V dalších dnech se zúčastnil i závodů na 1500 m (8. místo) a 5000 m (13. místo). Po olympiádě ukončil sportovní kariéru.\n"}
{"id": "933144", "url": "https://cs.wikipedia.org/wiki?curid=933144", "title": "Seznam kulturních památek v Dešné (okres Jindřichův Hradec)", "text": "Seznam kulturních památek v Dešné (okres Jindřichův Hradec)\n\n"}
{"id": "933148", "url": "https://cs.wikipedia.org/wiki?curid=933148", "title": "Seznam členů vedení Poslanecké sněmovny Parlamentu České republiky", "text": "Seznam členů vedení Poslanecké sněmovny Parlamentu České republiky\n\nToto je seznam členů vedení Poslanecké sněmovny Parlamentu České republiky, skládající se z předsedy Poslanecké sněmovny a z jednoho nebo více místopředsedů:\n"}
{"id": "933149", "url": "https://cs.wikipedia.org/wiki?curid=933149", "title": "John Farrell (rychlobruslař)", "text": "John Farrell (rychlobruslař)\n\nJohn O'Neil Farrell (28. srpna 1906 Indiana, Indiana – 20. června 1994 Evergreen Park, Illinois) byl americký rychlobruslař.\n\nStartoval na Zimních olympijských hrách 1928, kde dosáhl svého největšího úspěchu. V závodě na 500 m získal bronzovou medaili, dále byl osmý na patnáctistovce a sedmnáctý na trati 5000 m. O čtyři roky později se zúčastnil zimní olympiády 1932, kde se na půlkilometrové distanci umístil na 6. místě. Na Mistrovství světa téhož roku skončil čtrnáctý.\n\n"}
{"id": "933152", "url": "https://cs.wikipedia.org/wiki?curid=933152", "title": "Jaakko Friman", "text": "Jaakko Friman\n\nJaakko Friman (13. ledna 1904 Tampere – 17. února 1987 Tampere) byl finský rychlobruslař.\n\nStartoval na Zimních olympijských hrách 1928, kde v závodě na 500 m získal bronzovou medaili. V roce 1929 se poprvé zúčastnil Mistrovství světa, víceboj však nedokončil, neboť absolvoval pouze první disciplínu (500 m) – celkově se umístil na 18. místě. Na dalším světovém šampionátu startoval v roce 1934 (19. místo), o rok později debutoval na Mistrovství Evropy (19. místo). Na poslední závod, finský šampionát, nastoupil v roce 1937.\n\n"}
{"id": "933153", "url": "https://cs.wikipedia.org/wiki?curid=933153", "title": "Paper Bag Records", "text": "Paper Bag Records\n\nPaper Bag Records je kanadské nezávislé hudební vydavatelství a společnost zastupující umělce založená v roce 2002, se sídlem v Torontu, Ontario.\n\nVydavatelství bylo založené se záměrem soustředit se konkrétně na nezávislou indie rockovou scénu v okolí Toronta. Mezi prvními podepsanými umělci byly skupiny Broken Social Scene a Stars se svými průlomovými alby 'You Forgot It In People' a 'Heart'. Album 'You Forgot It In People' skupiny Broken Social Scene získalo ocenění Juno Award pro Nejlepší album roku. Společnost pomohla rozběhnout kariéry, mimo jiných, i skupin controller.controller, Tokyo Police Club a Austra.\n\nDva roky po sobě (2008 a 2009) získalo vydavatelství Paper Bag Records titul 'Nejlepší vydavatelství' udělované torontským magazínem \"NOW\" V roce 2007 bylo zvoleno 14. \"Nejlepším indie vydavatelstvím\" v publikaci \"XLR8R\".\"\n\nV roce 2011 byly do širšího výběru na cenu Polaris Music Prize zvolena hned 4 alba umělců podepsaných u Paper Bag; Austra \"Feel It Break\", PS I Love You \"Meet Me At The Muster Station\", The Rural Alberta Advantage \"Departing\" a Young Galaxy \"Shapeshifting\". Album skupiny Austra, \"Feel It Break\", se dokonce dostalo do užšího výběru na toto ocenění.\n\nPaper Bag Records v červnu roku 2008 nastartovalo online obchod \"Paper Bag Digital\", ve kterém je dostupný celý katalog k nákupu a stažení, a to ve formátech mp3 a ve FLACu.\n\nPaper Bag Records vydává také vinyly ve velmi limitovaných vydáních, vždy mezi 300 až 500 kopiemi. Aby byly vinylové desky ještě větším sběratelským unikátem, bývají lisovány na barevné 180 gramové vinyly se sítotiskovým obalem.\n\nV roce 2009 proběhla podstatná změna v managementu společnosti, jehož výsledkem měla být změna identity firmy a napravení celkové imidži. \"Toronto Star\" magazín v roce 2011 vydal článek, ve kterém bylo zmíněno, že \"vydavatelství prožívá jeden z nejlepších roků své existence\". V září roku 2012 se CBC Radio o Paper Bag Records vyjádřilo jako o \"jednom z nejvíce vlivných vydavatelství v Kanadě\". Po změně v managementu společnosti se k ní připojily skupiny Elliott BROOD, The Rural Alberta Advantage, Born Ruffians, Young Galaxy, Cuff The Duke, PS I Love You, které nyní prožívají úspěch na mezinárodní hudební scéně. V létě roku 2012 bylo oznámen příchod montrealských umělců Tima Heckera, Moonface (Spencer Krug), Yamantaka // Sonic Titan a The Luyas.\n\nBěhem torontského festivalu NXNE v roce 2013 zorganizovalo vydavatelství Paper Bag Records první Independent Label Market, jehož cílem byla spolupráce mezi nezávislými torontskými vydavatelstvími.\n\nThe Acorn • Andre Ethier • Austra • Born Ruffians • Broken Social Scene • Cities in Dust • CFCF • controller.controller • Cuff the Duke • The Deadly Snakes • DIANA • Elliott BROOD • FemBots • Figurines • Johan Agebjorn • Josh Reichmann Oracle Band • Laura Barrett • Little Girls • The Luyas • Magneta Lane • Mathemagic • Matthew Barber • Memphis • Moonface • Montag • Plastikman • PS I Love You • Rachel Zeffira • Rock Plaza Central • The Rural Alberta Advantage • Sally Shapiro • Slim Twig • Stars • Tim Hecker • Tokyo Police Club • Two Fingers • Uncut • Under Byen • Winter Gloves • Woodhands • Yamantaka // Sonic Titan • You Say Party • Young Galaxy\n\nCuff The Duke • PS I Love You • Young Galaxy \n\n"}
{"id": "933156", "url": "https://cs.wikipedia.org/wiki?curid=933156", "title": "Alexander Hurd", "text": "Alexander Hurd\n\nAlexander Brengle „Alex“ Hurd (21. července 1910 Montréal, Québec – 28. května 1982 Tampa, Florida, USA) byl kanadský rychlobruslař.\n\nNa Zimních olympijských hrách 1932 startoval ve třech disciplínách. Největšího úspěchu dosáhl na trati 1500 m, kde vybojoval stříbrnou medaili. Druhý cenný kov, bronz, získal v závodě na 500 m a nejdelší trať 10 000 m zvládl jako sedmý nejrychlejší. Téhož roku se také zúčastnil Mistrovství světa, na kterém se umístil na 21. místě. V roce 1934 startoval na dvou závodech v Norsku.\n"}
{"id": "933160", "url": "https://cs.wikipedia.org/wiki?curid=933160", "title": "Leo Freisinger", "text": "Leo Freisinger\n\nLeonhard „Leo“ Freisinger (7. února 1916 Chicago, Illinois – 29. srpna 1985 Mission Viejo, Kalifornie) byl americký rychlobruslař.\n\nNa šampionátech poprvé startoval v roce 1936, na evropském byl dvanáctý, na světovém skončil na 32. místě. Zúčastnil se Zimních olympijských her 1936, kde v závodě na 500 m vybojoval bronzovou medaili, kromě toho byl na trati 1500 m čtvrtý. Další mistrovství absolvoval v roce 1938, tehdy evropský šampionát dokončil jako desátý a na Mistrovství světa byl na 21. příčce.\n"}
{"id": "933164", "url": "https://cs.wikipedia.org/wiki?curid=933164", "title": "Anton Ewald", "text": "Anton Ewald\n\nAnton Kim Ewald (* 7. srpna 1993 Stockholm, Švédsko) je švédský zpěvák, tanečník a choreograf.\n\nV roce 2013 účastnil švédského národního kola Melodifestivalen s písní \"\"Begging\"\", kterou napsal Fredrik Kempe a Anton Malmberg Hård af Segerstad. Po jeho prvofinálovém vystoupení 9. února 2013 se umístil na 3. příčce a dostal šanci se zúčastnit Druhé šance, která se konala v Löfbergs aréně ve městě Karlstad, kde bojoval o kvalifikaci do národního finále soutěže Melodifestivalen. Anton Ewald udělal choreografii svého vystoupení osobně.\n\nVe Druhé šanci, která se konala 2. března 2013 se kvalifikoval do národního finále ve Friends aréně 9. března po duelu s Behrang Miri a písní \"\"Jalla Dansa Sawa\"\". Anton Ewald se tedy stal jedním ze dvou postupujících z Druhé šance, kteří se kvalifikovali do finále.\n\nVe finále soutěže Melodifestivalen 2013 dne 9. března 2013 se Anton umístil na 4. pozici, kdy se před něj dostali Ulrik Munther, YOHIO & Robin Stjernberg (vítěz). Po soutěži Anton vydal singl \"\"Begging\"\", další singl \"\"Can't Hold Back\"\", debutové EP \"A\" a akustickou verzi EP \"A\" (\"A-coustic\").\n\nAnton Ewald už byl tanečníkem v národním kole Melodifestivalen. V roce 2009 byl tanečníkem zpěvačky Velvet, kdy se účastnil 3. semifinálového večera v Leksand v písni \"\"The Queen\"\". V roce 2012 byl tanečníkem a choreografem zpěváka Dannyho Sauceda v písni \"\"Amazing\"\". Také tancoval a dělal choreografii číslu Andreasem Lundstedta \"\"Aldrig aldrig\"\" (česky Nikdy nikdy) stejného roku.\n\nEP nazvané A obsahuje 5 skladeb: \"Human\", \"Can't Hold Back\", \"Would that Make You Love Me\", \"Brand New\", \"Begging\"\n\nEP \"A-coustic\" obsahuje 5 akustických skladeb: \"Human\", \"Can't Hold Back\", \"Would that Make You Love Me\", \"Brand New\", \"Begging\"\n\n"}
{"id": "933165", "url": "https://cs.wikipedia.org/wiki?curid=933165", "title": "Loket (horní jez)", "text": "Loket (horní jez)\n\nLoket - horní jez je druhý ze tří jezů na řece Ohři na území města Lokte. Jez má výšku 1,9 m a nachází se na 191,7 km řeky. V levé části jezu jsou dvě stavidla jezu, náhon a přepad malé vodní elektrárny s dvěma Francisovými turbínami s výkonem 110 kW.\n\nJez je nesplavný a za vyššího stavu vody se pod jezem vytváří nebezpečný vodní válec.\nSoučástí jezu je na pravé straně rybí přechod, ve kterém je zakázáno splouvat, i když je to s opatrností proveditelné. Rybí přechod je mírně zatočený a jsou v něm zdrhla. Pro přenášení vodáckých lodí byly zbudovány schody na pravém břehu.\n\nDolní jez v Lokti\n"}
{"id": "933166", "url": "https://cs.wikipedia.org/wiki?curid=933166", "title": "Robert Van de Walle", "text": "Robert Van de Walle\n\nRobert Van de Walle, (* 20. května 1954 v Ostende, Belgie) je bývalý belgický zápasník – judista vlámského původu. Je majitelem zlaté a bronzové olympijské medaile a evropským rekordmanem v počtu získaných medailí z velkých judistických akcí ve váhových kategoriích (19 medailí).\n\nS judem začal v polovině 60. let v rodném Ostende pod vedením Stafa Lauwereinsa. Již v dětském věku však přišel o matku a protože neměl nejlepší vztahy s otcem trávil volný čas mezi tělocvičnou a ulicí. Jedno léto následoval svojí přítelkyni do Ardenska, kde se seznámil s klukem podobných zájmů, Nicolasem z Namuru. Do Namuru se nakonec odstěhoval a žil u rodiny svého přítele. Judu se vrcholově věnoval od 18 let. Byl pověstný velmi tvrdými tréninkovými dávkami, na které si navykl v Japonsku. V 70. letech v Japonsku pravidelně trénoval. Jeho judo bylo atraktivní, pověstné byly jeho zvedačky (morote-gari, sukui-nage, te-guruma), ale do velké míry svázané taktikou. O řadu velkých vítězství přišel jen kvůli hrubým chybám v závěru a potom co vedl. V úvodu se většinou ujal vedení na body a tento náskok ne vždy udržel do konce.\n\nCelou svojí sportovní kariéru bojoval v polotěžké váze a k jeho největším soupeřům patřili především Němmci a Sověti. V mládí mu dělalo velké problémy pasivní judo Dietmara Lorenze. Na přelomu 70. a 80. let sváděl krásné souboje s gruzíncem v sovětských barvách Tengizem Chubulurim. V roce 1980 ho porazil před domácím publikem na olympijských hrách v Moskvě a získal zlatou olympijskou medaili. V roce 1981 chybělo šest sekund do konce, když se nechal Chubulurim hodit a přišel o titul mistra světa. Ten mu nakonec v jeho bohaté sportovní kariéře scházel.\n\nRok 1982 pojal podpočinkově a vše směřoval k olympijským hrách v Los Angeles v roce 1984. Kvůli bojkotu mu do Los Angeles mu nepřijeli někteří velcí soupeři a v prvním kole se měl utkat s domácím Američan Leo Whitem. Američan ho hned v úvodu zaskočil výpadem soto-makikomi za wazari a celý zbytek zápasu se držel zpátky. Nakonec z toho byla senzační prohra v prvním kole. Američan White ho porazil jeho vlastní zbraní.\n\nNa olympijských hrách v Soulu v roce 1988 musel od prvního kola čelit náročnému losu. Potom co udolal domácího Jihokorejce a silného Sověta narazil ve čtvrtfinále na Němce Marca Meilinga, který ho po dvou minutách poslal do oprav. V opravách potvrdil kvalitní přípravu a potom co hodil zvedačkou po 19 sekundách Poláka Beutlera získal bronzovou olympijskou medaili.\n\nPo olympijských hrách v Soulu ukončil sportovní kariéru, ale nechal se ještě několikrát přemluvit k návratu. Přes jeho velké úspěchy v 80. letech belgické judo stále hledalo jeho následovníka. Na turnajích častokrát startoval jako jediný zástupce své země. Situace v belgickém judu se změnila až v 90. letech. V roce 1991 dostal opět chuť k tréninku a v 38 letech startoval na svých pátých olympijských hrách v Barceloně. Obsadil krásné 7. místo.\n\nPo skončení reprezentační kariéry pracoval jako trenér a sportovní funcionář.\n\n"}
{"id": "933167", "url": "https://cs.wikipedia.org/wiki?curid=933167", "title": "Koncové zařízení", "text": "Koncové zařízení\n\nKoncové zařízení v telekomunikacích je zařízení připojené k telekomunikační lince. V případě telefonie je koncovým zařízením telefonní přístroj, v případě faksimile faxový přístroj. Telekomunikační služby se dělí na\n\n\npodle toho, zda telekomunikační operátor poskytuje službu včetně koncového zařízení (úplné telekomunikační služby) nebo bez něj (přenosové služby).\n\nKoncová zařízení, která využívají přenos dat zahrnují počítače, tiskárny, čtečky čárového kódu, bankomaty (ATM) a konzolové porty routerů.\n\nTerminál (informatika)\n"}
{"id": "933169", "url": "https://cs.wikipedia.org/wiki?curid=933169", "title": "Barbara Hepworth", "text": "Barbara Hepworth\n\nJocelyn Barbara Hepworth, DBE (10. ledna 1903 Wakefield, West Yorkshire – 20. května 1975 St. Ives, Cornwall, Spojené království) byla anglická sochařka. Její díla představovala nové ideje a spolu s generačními druhy (Ivon Hitchens, Henry Moore, Ben Nicholson, Naum Gabo) byla zakladatelkou moderního umění, zejména sochařství, v Británii.\n\nNarodila se jako nejstarší dítě Herberta a Gertrude Hepworth. Její otec byl stavební inženýr v radě hrabství West Riding a roku 1921 se stal stavebním inspektorem. Navštěvovala Wakefield Girls High School a získala stipendium ke studiu na Leeds School of Art od roku 1920 (kdy se zde setkala s Henry Moorem). Následujícího roku jí hrabství udělilo stipendium ke studiu na Royal College of Art, kde získala závěrečný diplom roku 1924, a jako stipendistka RCA pokračovala ve studiu v Itálii.\n\nDo Florencie a Říma odjela se sochařem John Skeapingem, za kterého se později provdala a měla s ním syna Paula. Po návratu do Londýna (1926) se oba stali členy 7 & 5 Society, která sdružovala moderní výtvarníky. Manželé se rozvedli v roce 1931.\n\nVe 30. letech navštívila Paříž s malířem Benem Nicholsonem a seznámila se s Brancusim, Picasem, Braquem, Arpem a Piet Mondrianem. Hepworthová a Nicolson se stali roku 1933 členy Abstraction Création a Unit One, roku 1934 rodiči trojčat (Simon, Rachel and Sarah) a roku 1938 uzavřeli manželství.\n\nNa počátku války se rodina přestěhovala do St. Ives v Cornwallu. Zde se starala o své 4 děti a zabývala se komorní plastikou. Do St. Ives se z Londýna uchýlil také Naum Gabo, který silně ovlivnil pozdější tvorbu sochařky. Od roku 1949 pracovala B. Hepworth v tamějších Trewyn studios až do své smrti. Manželství s Benem Nicholsonem bylo rozvedeno roku 1951.\n\nRoku 1950 se zúčastnila Benátského bienále a o rok později dvěma sochami na Festival of Britain. Po retrospektivní výstavě ve Wakefield (1951) následovaly retrospektivy ve Whitechapel Gallery (1954, 1962) a Tate Gallery (1968). Roku 1959 obdržela Grand Prix na bienále v Sao Paolo.\n\nVystupovala v dokumentu \"5 britských sochařů (Práce a Výpovědi)\" amerického režiséra Warren Forma z roku 1964. Roku 1965 obdržela titul Dame of the British Empire(CBE), roku 1968 čestný doktorát na Univerzitě v Oxfordu. Od roku 1964 byla kurátorkou Tate Gallery.\n\nZemřela při požáru jejího ateliéru v St. Ives, Cornwall, dne 20. května 1975 ve věku 72 let.\n\nZačínala jako kamenosochařka a využívala nejrůznější druhy kamene lámané v Anglii (vápenec z Hopton Wood, červený pískovec) nebo alabastr a exotická dřeva. Již v jejích raných dílech je patrný neobyčejný cit pro materiál a postupné směřování od figury k abstraktním organickým tvarům (\"Sculpture with Profiles\", 1932, \"Two Forms\", 1933). Byla stejně jako Henry Moore přitahována uměním „primitivů“, ale v souvislosti s členstvím ve skupině Abstraction Création (1933) se silným inspiračním zdrojem stal i pařížský surrealismus a abstraktní umění.\nJeště roku 1934, v době těhotenství, tvoří figurální \"Mother and Child\" (1934), ale už v roce následujícím přechází k čisté abstrakci (\"Discs in Echelon\", 1935, \"Three Forms\", 1935) a zkoumání prostorových vztahů. Její plastiky z 30. let se vyznačují oblými organickými tvary a hladkým povrchem. Důležitou roli v celém jejím sochařském díle hraje perforace hmoty a prázdný konkávní prostor uvnitř tvaru. Od počátku 40. let v některých komorních sochách používá barvu a kombinaci hmoty se strunovým výpletem (\"Sculpture with Colour\", \"Deep Blue and Red\", 1940). Řada soch souvisí s krajinou a mořem v Cornwallu (\"Landscape structure\", 1944, \"Pelagos\", 1946).\n\nV kresbách se zabývá vztahy figur, které pak převede do kamene jako fúzi dvou organických tvarů – postav (\"Bicentric form\", 1949, \"Image\", 1951-2) nebo v prostoru aranžované skupiny útvarů (\"Group I (Concourse)\", 1951, \"Group II, People Waiting\", 1952). Sochy inspirované krajinou nazývá Forms s odkazem na konkrétní útvar v krajině (\"Curved Form (Trevalgan)\", 1956).\n\nOd poloviny 50. let se zabývá i zcela abstraktními tématy (\"Theme on electronics, Orpheus\", 1956–59) a od skulptur přechází ke konstrukcím (\"Winged figure\", 1963). Modeluje složité prostorové tvary i figury určené do exteriéru a k odlití do bronzu (\"Figure for Landscape\", 1959/60), ale zároveň tvoří abstraktní sochy ve dřevě a mramoru (\"Image II\", 1960, \"Pierced Form\", 1963/4), které komentuje:\n\n\"„'I believe that the dynamic quality of the surfaces of a sculpture can be increased by devices which give one the impression that a form has been created by forces operating within its own mass as well as from outside... the piercing of mass is a response to my desire to liberate mass without departing from it.“\"\n\n\"\"Věřím, že dynamická kvalita povrchů sochy může být zesílena prostředky, které navozují dojem, že tvar vznikl silami, které hmotu formovaly zevnitř i z vnějšku... proražení hmoty je výrazem mé touhy osvobodit ji aniž bych hmotu opustila\"\".\n\nNadále označuje své sochy většinou jako tvary nebo znaky (Single form, 1961) nebo pojmenovává jejich geometrické formy (Squares with two circles, 1963). Opouští dosavadní rozměry svých plastik respektující měřítka lidské postavy a v exteriérových plastikách směřuje k monumentalitě (Four-Square (Walk Through), výška 4,3 m, 1966, Single Form (pro OSN), výška 6,4 m, 1964).\n\nV 70. letech tvoří sérii abstraktních grafik a kreseb a figurální skupiny pro sochařské parky (\"Family of Men\", 1970, \"Conversation with Magic Stones\", 1973), ale vrací se i k sochařství v kameni v několika komorních plastikách, kde znovu uplatňuje svůj vytříbený cit pro materiál (\"Stone face\", 1973, \"Fallen Images\", 1974/75)).\n\nV bývalém ateliéru a domově je nyní zřízeno Muzeum Barbary Hepworth. V květnu 2011 bylo nákladem 35 mil. Liber zřízeno nové muzeum The Hepworth Wakefield, ve West Yorkshire.\n\n\n\nTento článek byl vytvořen s použitím více anglických zdrojů, zejména katalogu děl v Tate Britain a není přímým překladem z anglické Wikipedie.\n\n"}
{"id": "933171", "url": "https://cs.wikipedia.org/wiki?curid=933171", "title": "Kreminna", "text": "Kreminna\n\nKreminna (; – \"Kremennaja\") je město v Luhanské oblasti na Ukrajině. Leží na břehu Krasny v Donbasu zhruba 130 kilometrů severozápadně od Luhansku, správního střediska celé oblasti. V roce 2013 žilo v Kreminně přes dvacet tisíc obyvatel.\n\nMěstem je Kreminna od roku 1938.\n"}
{"id": "933175", "url": "https://cs.wikipedia.org/wiki?curid=933175", "title": "Dokučajivsk", "text": "Dokučajivsk\n\nDokučajivsk (ukrajinsky '; rusky ' – \"Dokučajevsk\") je město v Doněcké oblasti na Ukrajině. Leží v Donbasu 38 kilometrů jižně od Doněcku, správního střediska oblasti. V roce 2013 žilo v Dokučajivsku přes třiadvacet tisíc obyvatel.\n\nDokučajivsk byl založen v roce 1912 jako bydliště pro horníky z kamenolomů na vápenec a dolomit, původně pod jménem \"Olenivski Karjery\" (\"\"). V roce 1954 se sídlo stalo městem a přitom bylo přejmenováno k poctě geologa, mineraloga a geografa Vasilije Vasiljeviče Dokučajeva.\n"}
{"id": "933177", "url": "https://cs.wikipedia.org/wiki?curid=933177", "title": "Vůz Bdtx766 ČD", "text": "Vůz Bdtx766 ČD\n\nVozy Bdtx, číslované v intervalu 50 54 84-29, jsou řadou čtyřnápravových přípojných velkoprostorových osobních vozů druhé třídy s rozšířeným prostorem pro přepravu jízdních kol z vozového parku Českých drah. Všechny tyto vozy (001–007) vznikly v letech 2007–2011 úpravou vozů Btx v Krnovských opravnách a strojírnách.\n\nVzhledem ke špatnému stavu vozů BDdtx bylo rozhodnuto o zvětšení prostoru pro přepravu jízdních kol ve vozech Btx. Úprava prvních pěti vozů byla provedena letech 2007–2008 v KOS Krnov.\n\nKvůli zákazu provozu vozů s rozvorem delším než 17 500 mm na trati Rybník – Lipno nad Vltavou byly v roce 2011 v KOS Krnov stejným způsobem upraveny další dva vozy Btx.\n\nJsou to neklimatizované vozy lehké stavby o délce 18 500 mm. Mají podvozky Tatra 1-740. Nejvyšší povolená rychlost těchto vozů je 80 km/h.\n\nNástupní prostory jsou umístěny zhruba v / a / vozu a dělí vůz na tři velkoprostorové oddíly.\n\nNástupní dveře jsou předsuvné, ovládané tlačítky, případně strojvedoucím. Dveře jsou za jízdy blokovány. Vozy mají v horní třetině výklopná okna s dvojitými determálními skly. Vozech mají čelní panoramatická okna.\n\nVe vozech jsou použity tramvajové sedačky od španělské firmy Fainsa. Při úpravě byl počet míst k sezení snížen na 54 ve prospěch zvětšeného prostoru pro přepravu jízdních kol, dětských kočárků, nebo rozměrných zavazadel.\n\nVětrání je realizováno pomocí oken a střešní odsávače. Vytápění je teplovzdušné, vzduch je ohříván pomocí naftového agregátu. Zásobování elektrickou energií probíhá výhradně z hnacího vozidla. Pro případ, že není připojen hnací vůz jsou vozy vybaveny akumulátorovou baterií. Provozní osvětlení je realizováno pomocí zářivek s individuálními střídači, nouzové pak pomocí žárovek.\n\nVozy jsou vybaveny průběžným 13žilovým kabelem dálkového řízení s dvěma páry zásuvek MZ 264 na čelech vozů. Jsou připraveny na montáž vlakového rozhlasu a tlačítka „Zastávka na znamení“.\n\nVozy mají červený polyuretanový nátěr se širokým žlutým pruhem okolo celého vozu vyjma nástupních dveří.\n\nOd své úpravy jsou vozy nejčastěji nasazovány s motorovými vozy 842 nebo lokomotivami 714 na tratích Břeclav – Znojmo a Rybník – Lipno nad Vltavou.\n\n"}
{"id": "933179", "url": "https://cs.wikipedia.org/wiki?curid=933179", "title": "Ghúta", "text": "Ghúta\n\nGhúta (arabsky \"\" – \"Ghúta Dimašq\") je označení pro úrodnou oblast východně a jižně od Damašku, hlavního města Sýrie. Ze správního hlediska patřící do muháfazy Ríf Dimašq a odděluje Damašek od neúrodné Syrské pouště. Oázu zavlažuje řeka Baradá přitékající z Antilibanonu, která se následně ztrácí v poušti.\n\nBěhem Syrské občanské války došlo v Ghútě v srpnu 2013 k chemickým útokům, které zabily stovky lidí.\n"}
{"id": "933191", "url": "https://cs.wikipedia.org/wiki?curid=933191", "title": "Oscar Ruggeri", "text": "Oscar Ruggeri\n\nOscar Alfredo Ruggeri (* 26. leden 1962, Rosario, Santa Fe) je bývalý argentinský fotbalista. Hrával na pozici obránce.\n\nS argentinskou fotbalovou reprezentací se stal mistrem světa roku 1986 a získal stříbrnou medaili na mistrovství světa 1990. Hrál i na světovém šampionátu roku 1994. Dvakrát s reprezentací vyhrál mistrovství Jižní Ameriky (Copa América), a to v letech 1991 a 1993. Celkem za národní tým odehrál 97 utkání, v nichž vstřelil 7 branek. S CA River Plate roku 1986 získal Pohár osvoboditelů a následně i Interkontinentální pohár. Roku 1991 byl vyhlášen nejlepším fotbalistou Jiřní Ameriky.\n\n"}
{"id": "933192", "url": "https://cs.wikipedia.org/wiki?curid=933192", "title": "Jiří Kříž", "text": "Jiří Kříž\n\nJiří Kříž (* 20. dubna 1957 Mladá Boleslav) je bývalý český fotbalista.\n\nHrál za Slavii Praha a TJ Auto Škoda Mladá Boleslav. V československé lize nastoupil ve 13 utkáních. Po skončení hráčské kariéry trénoval divizní FK Dobrovice.\n\n"}
{"id": "933193", "url": "https://cs.wikipedia.org/wiki?curid=933193", "title": "Pavel Dobeš (fotbalista)", "text": "Pavel Dobeš (fotbalista)\n\nPavel Dobeš (* 30. listopadu 1962) je bývalý český fotbalista, záložník. Po skončení aktivní kariéry působil jako trenér.\n\nHrál za Spartu Praha, Zbrojovku Brno, TJ Auto Škoda Mladá Boleslav, SKP Spartak Hradec Králové a TJ Spolana Neratovice. V československé lize nastoupil v 11 utkáních. Gól v lize nedal.\n\n\n"}
{"id": "933194", "url": "https://cs.wikipedia.org/wiki?curid=933194", "title": "Josef Hanák (fotbalista)", "text": "Josef Hanák (fotbalista)\n\nJosef Hanák (* 17. září 1957) je bývalý český fotbalista, útočník.\n\nV československé lize hrál za Spartak Hradec Králové a Spartu Praha. nastoupil ve 36 ligových utkáních a dal 8 gólů. V nižších soutěžích hárl i za LIAZ Jablonec a VTŽ Chomutov.\n\n\n"}
{"id": "933195", "url": "https://cs.wikipedia.org/wiki?curid=933195", "title": "Panel nástrojů", "text": "Panel nástrojů\n\nPanel nástrojů (též nástrojová lišta nebo toolbar) je v grafickém uživatelském rozhraní na displeji počítače ovládací prvek obsahující ikony, tlačítka, nabídky, vstupní pole atd. Panely nástrojů jsou častým ovládacím prvkem v kancelářském software, grafických editorech nebo internetových prohlížečích. Obvykle je možné jednotlivé tematické panely skrývat nebo přesouvat na různá místa v rámci programu.\n\nPanely nástrojů pro internetové prohlížeče jsou často dodávány formou rozšíření, mezi jejich funkce patří vyhledávání, přístup do emailové schránky, vytváření záložek, odkazy na spřátelené služby nebo vytváření poznámek.\n\nKaždý panel obsahuje jiné funkce, vždy jde o to, od jakého je výrobce. Zatímco ty od společností jako Google, Yahoo!, Seznam.cz či Microsoft se zaměřují především na vyhledávání, rozšíření od antivirových společností jako např. AVG toolbar či McAfee se soustředí na hodnocení a kontrolu stránek.\n\nPanely nástrojů u webových prohlížečů se často řadí mezi takzvané potenciálně nechtěné aplikace. Instalují se jako součást jiných programů, nezakáže-li uživatel jejich instalaci nebo si nevšimne že aplikace panel obsahuje. Často se pak změní vyhledávač v internetovém prohlížeči, například na Ask.com, Babylon, InBox a podobně.\n\n"}
{"id": "933199", "url": "https://cs.wikipedia.org/wiki?curid=933199", "title": "Milan Kušnír", "text": "Milan Kušnír\n\nMilan Kušnír (* 14. července 1958) je bývalý československý fotbalista, záložník.\n\nHrál za Slovan Bratislava a VTJ Tábor. V československé lize nastoupil ve 35 utkáních a dal 2 góly.\n\n"}
{"id": "933200", "url": "https://cs.wikipedia.org/wiki?curid=933200", "title": "Pilířová hráz", "text": "Pilířová hráz\n\nPilířová hráz je hráz, která je proti tlaku vody podpírána pilíři v určitých intervalech. Hráz se o tyto pilíře opírá buďto v celé výšce, nebo jen např. u vrcholu. Pokud jsou pilíře spojeny mezi sebou (např zastřešením), vzniká dojem duté hráze. Toto zastřešení však už není funkčním prvkem hráze. Jedinou pilířovou hrází v České republice je hráz vodního díla Fláje. \n"}
{"id": "933202", "url": "https://cs.wikipedia.org/wiki?curid=933202", "title": "Římskokatolická farnost Všeborsko", "text": "Římskokatolická farnost Všeborsko\n\nŘímskokatolická farnost Všeborsko je územním společenstvím římských katolíků v rámci mladoboleslavského vikariátu litoměřické diecéze.\n\nFarnost byla založena ve Všeborsku v roce 1363. V pozdější době zanikla, a od roku 1763 zde byla ustanovena expozitura. Ta byla v roce 1857 opět povýšena na samostatnou farnost. V současnosti je farnost administrována ex currendo z Mladé Boleslavi.\n\n\n"}
{"id": "933204", "url": "https://cs.wikipedia.org/wiki?curid=933204", "title": "Garland Jeffreys", "text": "Garland Jeffreys\n\nGarland Jeffreys (* 29. června 1943 Brooklyn) je americký zpěvák a kytarista.\n\nV roce 1970 hrál na kytaru na prvním sólovém albu velšského hudebníka Johna Calea nazvaném \"Vintage Violence\", pro které rovněž napsal píseň „Fairweather Friend“. Rovněž spolupracoval s Caleovým bývalým spoluhráčem ze skupiny The Velvet Underground, zpěvákem a kytaristou Lou Reedem, na jeho albu \"Rock and Roll Heart\". Jeffreys rovněž v šedesátých letech založil s Calem společnou skupinu. Své první sólové album \"Garland Jeffreys\" vydal v roce 1973 u vydavatelství Atlantic Records. Spolupracoval i s dalšími hudebníky, mezi které patří Elliott Murphy nebo John Hall. Jeho píseň „Wild in the Streets“ později nahrálo několik dalších hudebníků, jako například Chris Spedding, Circle Jerks nebo British Lions.\n\n\n"}
{"id": "933209", "url": "https://cs.wikipedia.org/wiki?curid=933209", "title": "Svatý Alréd", "text": "Svatý Alréd\n\nCisterciácký opat Aelred z Rievaulx je uctíván katolickou církví jako světec.\nNarodil se v Hexhamu v Anglii v rodině kněze (tehdy ještě nebyl celibát povinný) a výchovy se mu dostalo v benediktinském klášteře v Durhamu. Později byl vychováván na skotském královském dvoře. Žil tehdy zřejmě velmi nevázaným stylem života. Ve svých 24 letech však změnil svůj život, a vstoupil do cisterciáckého řádu.\n\nV klášteře fungoval jako ekonom, vedle toho se ale věnoval též manuální práci (včetně např. práce s hnojem), a to i přes své nepevné zdraví. Později byl novicmistrem v klášteře Revesby, kde se také stal opatem. V roce 1147 se vrátil jakožto opat do Rievaulx. Zde prožil zbytek svého života.\n\nJe autorem mnoha spisů, například:\n\n\n"}
{"id": "933210", "url": "https://cs.wikipedia.org/wiki?curid=933210", "title": "Jesse Fuller", "text": "Jesse Fuller\n\nJesse Fuller (12. března 1896 − 29. ledna 1976) byl americký zpěvák, kytarista a hráč na foukací harmoniku. Svou profesionální kariéru zahájil až počátkem padesátých let. Často vystupoval jako one-man band. Zemřel na srdeční chorobu ve svých devětasedmdesáti letech. Různé jeho písně nahráli například Grateful Dead („Beat It on Down the Line“), Janis Joplin („San Francisco Bay Blues“) nebo Bob Dylan („You're No Good“).\n\n"}
{"id": "933211", "url": "https://cs.wikipedia.org/wiki?curid=933211", "title": "Karel Vosátka (fotbalista)", "text": "Karel Vosátka (fotbalista)\n\nKarel Vosátka je bývalý český fotbalista, záložník.\n\nV lize hrál za SK Kladno. V lize odehrál 85 utkání a dal 2 góly.\n\n"}
{"id": "933213", "url": "https://cs.wikipedia.org/wiki?curid=933213", "title": "John Myung", "text": "John Myung\n\nJohn Myung (* 24. ledna 1967 Chicago, Illinois) je americký baskytarista. Ve svých pěti letech začal hrát na housle a v patnácti přešel k baskytaře. V roce 1985 založil spolu s kytaristou Johnem Petruccim a bubeníkem Mikem Portnoyem skupinu Majesty, která se brzy přejmenovala na Dream Theater. V letech 1997−2000 působil ve skupině Platypus a od roku 2002 hraje s The Jelly Jam. Rovněž působil ve skupině Nightmare Cinema a spolupracoval s Gordian Knot.\n"}
{"id": "933214", "url": "https://cs.wikipedia.org/wiki?curid=933214", "title": "Stan Szelest", "text": "Stan Szelest\n\nStan Szelest (11. února 1943 Buffalo, New York − 20. ledna 1991 Woodstock, New York) byl americký klávesista. V roce 1958 založil skupinu Stan and the Ravens a o dva roky později začal vystupovat se skupinou Ronnieho Hawkinse nazvanou The Hawks. Ve skupině hrálo i několik pozdějších členů skupiny The Band. V roce 1990 se stal on sám členem skupiny The Band, protože její stálý klávesista Richard Manuel v roce 1986 zemřel. I Szelest však krátce poté, v roce 1991, také zemřel. Rovněž působil ve skupině Grinder's Switch zpěváka a kytaristy Garlanda Jeffreyse.\n"}
{"id": "933216", "url": "https://cs.wikipedia.org/wiki?curid=933216", "title": "Rogowského cívka", "text": "Rogowského cívka\n\nRogowského cívka (také Rogowského potenciometr) je cívka ve tvaru toroidu bez feromagnetického jádra, slouží jako součást elektrických měřicích přístrojů k měření střídavých proudů. Protože tento druh cívek nemá žádné jádro, řadí se mezi vzduchové cívky.\n\nZákladní myšlenku pro konstrukci této cívky, využívající napětí indukované střídavými proudy ve vzduchové cívce zformuloval Arthur Prince Chattock v roce 1887. Užívané pojmenování odkazuje na Waltera Rogowského, který své výzkumy publikoval v roce 1912.\n\nRogowského cívka je tvořena elektrickým vodičem, rovnoměrně navinutým na stabilní kostru z neferomagnetického materiálu. Kostra může být jak uzavřená (např. toroid), tak ve formě ohebného pásku. Vinutí začíná uprostřed pásku, navíjí se ke kraji, zpět až na druhý kraj a opět do středu. Oba vývody vycházejí vedle sebe uprostřed pásku. Při vinutí na uzavřenou kostru se postupuje obdobně.\nPro měření proudu \"i\", protékajícího vodičem, musí Rogowského cívka obepínat vodič (žílu kabelu, sběrnici). Protékající proud vytváří magnetické pole, které v cívce indukuje napětí \"u\".\nNapětí na vývodech cívky se měří některou vysokoohmovou metodou, proto je proud tekoucí cívkou blízký nule.\nPro indukované napětí platí následující rovnice:\nformula_1\nVzájemnou indukčnost \"M\" Rogowského cívky je možné vyjádřit rovnicí:\nformula_2\nkde μ je permeabilita vakua, \"N\" je počet závitů, \"A\" je průřez cívky \"l\" je délka střední linie cívky.\nPro změření proudu \"i\" musí být vyjádřen časový integrál napětí \"u\" pro danou cívku. Při měření proudů se sinusovým průběhem ale můžeme naměřené napětí popsat přímo v jednotkách proudu.\n\nPředností Rogowského cívky oproti jiným způsobům měření je odolnost konstrukce. Měřit můžeme v širokém rozsahu, v podstatě až do zkratových proudů, bez poškození tohoto proudového měniče. Neprojevují se zde nelineární průběhy, které jsou vlastní cívkám se železným jádrem.\nProtože Rogowského cívku lze konstruovat jako otevřenou (navinutou na ohebném pásku), lze ji umístit na vodič a následně odstranit bez přerušení měřeného obvodu. Cívky se vyrábějí v nejrůznějších velikostech, od takových, kterými se měří přímo na součástkách osazený na deskách plošných spojů až po takové, kterými se měří na přípojnicích nebo na strojních dílech (ložiskové proudy).\nRogowského cívky lze zhotovit různě citlivé, pro proudy několika ampér až po stovky kiloampér. Dále je možné měřit při frekvencích jednotek Hertz i v megahertzovém rozsahu. Stejně dobře lze měřit strmé průběhy, jaké se vyskytují ve frekvenčních měničích a ostatních zařízeních výkonové elektroniky.\nZkratové proudy, které se dají očekávat v energetice, nezpůsobují v Rogowského cívkách žádné velké síly nebo ztráty. Neprojevuje se ani hystereze nebo trvalé zmagnetování, možné u převodníků s Hallovými sondami. Cívky nepředstavují na rozdíl od měřicích transformátorů žádné nebezpečí pro obsluhu a nezničí se, když jsou odpojené.\nRogowského cívky ale vyžadují pro měření pomocné přístroje, jako jsou zesilovače a napájecí zdroje. Další nevýhodou je závislost přesnosti měření na poloze cívky. Pro ideální cívku bez vzduchové mezery je poloha cívky vůči vodiči nevýznamná. U reálných cívek ale existuje vzduchová mezera, kterou uniká nezměřitelné magnetické pole. Tuto chybu lze vyloučit opakovaným měřením při různých polohách cívky a měřeného vodiče a následným stanovením střední hodnoty.\n\n\n"}
{"id": "933217", "url": "https://cs.wikipedia.org/wiki?curid=933217", "title": "Piława Górna", "text": "Piława Górna\n\nPiława Górna (do roku 1945 Gnadenfrei) je město v okrese Dzierżoniów, v Dolnoslezském vojvodství, v podhůří Sovích hor.\n\nMěsto bylo po roce 1945 předáno Polsku, vysídleno a znovuobydleno Poláky, kteří byli vystěhováni z oblastí, připojených k SSSR. Válka však v Piławě Górnej nepoškodila historické jádro města. Do roku 1945 bylo město čistě německé a uchovávalo si dlouhou tradici v oblasti textilní výroby.\n\nPiława Górna byla do roku 1945 nejdelší vesnicí v celém Německu.\n\nOd roku 1858 má město napojení na železniční síť. V dobách socialistického Polska zde velkou část obyvatelstva zaměstnávalo zpracování kamene, neboť v blízkosti Piławy Górnej se nachází rozsáhlý kamenolom. Od roku 1962 má Piława Górna práva města.\n"}
{"id": "933223", "url": "https://cs.wikipedia.org/wiki?curid=933223", "title": "Rudolf Čechura", "text": "Rudolf Čechura\n\nRudolf Čechura (5. února 1931, Želénky – 7. října 2014, Praha) byl český spisovatel, věnující se dětské a detektivní literatuře.\n\nPracoval jako učitel, úředník. V šedesátém roce nastoupil do redakce vědy a techniky Hlavní redakce pro děti a mládež (HRDM) Československého rozhlasu. Po několika letech\npřešel pak z rozhlasu do časopisu Věda a technika mládeži (VTM), od roku 1973 byl literátem na volné noze. Napsal námět k večerníčkovým seriálům \"Maxipes Fík\" a \"Hugo z hor\", dětem je určena také kniha \"Pavián mezi lidmi\", využívající vědeckofantastický námět k poučení o pravidlech slušného chování. Čechurovým literárním vzorem byl Arthur Conan Doyle a vytvořil četné pastiše na jeho dílo (vyšly v souboru \"Sherlock Holmes v Čechách a jiné příběhy\"). V roce 1967 se stal členem londýnské Společnosti Sherlocka Holmese. Rudolf Čechura je také autorem scénáře televizní hororové komedie \"Šplhající profesor\" (režie Zdeněk Zelenka), v níž hrál Holmese Viktor Preiss. Dalším okruhem Čechurovy tvorby byly dobrodružné romány, odehrávající se v jeho rodném severočeském pohraničí v pohnuté době po druhé světové válce: \"Jako zvíře\", \"Šperhák\", \"Namydlená šikmá plocha\".\n\n"}
{"id": "933224", "url": "https://cs.wikipedia.org/wiki?curid=933224", "title": "Karel Tureček", "text": "Karel Tureček\n\nKarel Tureček (* 1. února 1971 Chýnov) je český politik, bývalý náměstek ministra zemědělství (2000-2003 a 2007-2010) a ministra průmyslu a obchodu (2004-2007) a od roku 2006 zastupitel města Chýnova, od října 2013 poslanec Poslanecké sněmovny.\n\nV letech 1985 až 1989 vystudoval Střední zemědělskou školu v Táboře. Vysokoškolské vzdělání pak získal v letech 1989 až 1994 na Agronomické fakultě Vysoké školy zemědělské v Brně (dosáhl titulu Ing.).\n\nPotom se živil jako předseda Družstva Kormorán (1992 až 2002) a jako jednatel a společník firmy BioFish, s.r.o. (dříve KORMORÁN PLUS, s.r.o.) (1994 až 1995).\n\nHovoří anglicky, rusky, má bezpečnostní prověrku na stupeň Tajné. Karel\nTureček je ženatý a má tři dcery a jednoho syna (dcery Markéta, Karolína, Johanka a syn Karel). Mezi jeho zájmy patří rybářství, chov ryb,\npříroda, cestování, četba a sport – běh v terénu a\ncyklistika.\n\nV 90. letech vstoupil do KDU-ČSL. Svá profesní léta prožíval Karel Tureček na pomezí politiky a zemědělství. Od roku 1995 pracoval na Ministerstvu zemědělství ČR - nejdříve jako ředitel Odboru vodohospodářské politiky (1995 až 1997), následně působil jako poradce ministra (1997 až 2000). V letech 2000 až 2003 byl náměstkem ministra zemědělství, na starosti měl vodní hospodářství. V letech 1998 až 1999 byl také poradcem předsedy Senátu PČR a od roku 1999 do roku 2000 poradce předsedy vlády ČR.\n\nKrátce působil jako poradce ministra pro místní rozvoj (2003 až 2004), následně zastával funkci náměstka ministra průmyslu a obchodu (prosinec 2004 až 2007). Zde viděl, jak je důležité zavádění nových technologií do podnikání, podpora malého a středního podnikání, podpora konkurenceschopnosti a také ochrana spotřebitele.\n\nV roce 2006 byl vyjednavačem KDU-ČSL pro otázky energie a dopravy při jednáních o první vládě Mirka Topolánka. V témže roce zároveň neúspěšně kandidoval na post 1. místopředsedy KDU-ČSL (porazil jej Roman Línek).\n\nV roce 2007 se vrátil jako náměstek na Ministerstvo zemědělství České republiky. Působil zde do roku 2011 především v oblasti vodního\nhospodářství, zemědělských komodit, potravin, zemědělské vědy a výzkumu. Zde řídil různé sféry oboru zemědělství od programového financování veřejných výdajů, financování prostředků z Evropské investiční banky až po rostlinnou a živočišnou výrobu a podílel se na přípravě legislativních procesů. Své poznatky a zkušenosti v této oblasti uplatňoval Karel Tureček jako předseda expertní komise pro zemědělství a venkov TOP 09 a podílel se na přípravě odborného zázemí, formulování zemědělské politiky a na přípravě odborných stanovisek pro TOP 09.\n\nV komunálních volbách v roce 2006 úspěšně kandidoval za subjekt \"KDU-ČSL a Nestraníci\" do Zastupitelstva města Chýnova. V roce 2009 z KDU-ČSL vystoupil a vstoupil do TOP 09. Mandát zastupitele města Chýnova obhájil i v komunálních volbách v roce 2010, tentokrát už na kandidátce subjektu \"STAROSTOVÉ A NEZÁVISLÍ\". V listopadu 2010 byl navíc zvolen radním města. V komunálních volbách v roce 2014 obhájil jako člen TOP 09 na kandidátce STAN post zastupitele města Chýnova. Skončil však ve funkci radního města.\n\nV roce 2010 kandidoval v Jihočeském kraji jako člen TOP 09 na druhém místě kandidátky ve volbách do Poslanecké sněmovny PČR. Strana v kraji sice získala tři mandáty, ale vlivem preferenčních hlasů skončil na pozici prvního náhradníka. Ve volbách do Poslanecké sněmovny PČR v roce 2013 kandidoval v kraji Vysočina jako lídr TOP 09 a STAN a byl zvolen poslancem. V roce 2015 vystoupil z TOP 09. Poté, co začal ve většině případů hlasovat s vládní koalicí a přestal chodit na schůze klubu TOP 09, byl v březnu 2016 z tohoto klubu vyloučen. Dne 12. dubna 2016 vstoupil do poslaneckého klubu hnutí ANO 2011.\n\nVe volbách do Poslanecké sněmovny PČR v roce 2017 obhájil svůj poslanecký mandát jako nestraník za hnutí ANO 2011 v Jihočeském kraji. V komunálních volbách v roce 2018 obhájil mandát zastupitele města Chýnov jako nezávislý na kandidátce subjektu \"\"Sdružení nezávislých kandidátů z Dobronic, Kloužovic, Velmovic, Záhostic a Chýnova\"\".\n"}
{"id": "933225", "url": "https://cs.wikipedia.org/wiki?curid=933225", "title": "Tijana Dapčević", "text": "Tijana Dapčević\n\nTijana Dapčević makedonsky \"Тијана Дапчевиќ\" srbsky \"Тијана Дапчевић\" [tǐjana dâptʃeʋitɕ] (* 3. února 1976 Skopje, SR Makedonie, Socialistická federativní republika Jugoslávie, dnešní Severní Makedonie) také známá jan jako Tijana je slavná popová zpěvačka vystupující hlavně v Srbsku, kde je jako zpěvačka populárnější než ve své rodné zemi.\n\nJeden z hitů \"\"Sve je isto, samo njega nema\"\" obsahuje všechny bývalé jugoslávské jazyky: srbštinu, bosenštinu, chorvatštinu, slovinštinu a makedonštinu.\n\nV roce 2002 vyhrála festival Sunčane Skale ve městě Herceg Novi s písní \"\"Negativ\"\", kterou složil Darko Dimitrov a je obsažena na jejím 2. studiovém albu stejného jména. Také v roce 2006 vyhrála 1. místo na \"Serbian Radio Festival-Feras\" s písní \"\"Julijana\"\".\n\nBěhem národního kola Evropesma, v roce 2006 se umístila na 8. pozici se ziskem 27 bodů s píní \"\"Greh\"\". \"\"Greh\"\" je obsažen na 4. albu \"Žute minute\", který byl vydán v létě 2007.\n\nTijana bude reprezentovat Severní Makedonii na Eurovision Song Contest 2014 v Dánsku s písní \"\"To the Sky\"\".\n\nTijana se narodila makedonskému otci Velku Todevskemu a srbské matce původem z Bosny a Hercegoviny, Brance. Má mladší sestru Tamaru a je vdaná za srbského podnikatele Milana Dapčeviće. Žije v hlavním městě Srbska, Bělehradě.\n\nDo dnešní dne vydala 5 alb\n"}
{"id": "933226", "url": "https://cs.wikipedia.org/wiki?curid=933226", "title": "Stanka Zlatevová", "text": "Stanka Zlatevová\n\nStanka Zlateva Christova ( , * 1. března 1983 Krušare) je bulharská zápasnice. Dvojnásobná stříbrná olympijská medailistka, pětinásobná mistryně světa a šestinásobná mistryně Evropy.\n\nTřikrát startovala na olympijských hrách, vždy v nejtěžší váhové kategorii. Při své první účasti v roce 2004 na hrách v Paříži dvakrát prohrála ve skupině D a obsadila celkově dvanácté, tedy poslední místo. V roce 2008 na hrách v Pekingu a v roce 2012 na hrách v Londýně vybojovala stříbrnou medaili.\n\nV roce 2006 až 2008, 2010 a 2001 vybojovala zlato, v roce 2009 bronz na mistrovství světa. V roce 2003 vybojovala čtvrté, 2001 sedmé a 2002 osmé místo.\nV letech 2006 až 2010 a 2014 vybojovala zlato, v roce 2005 a 2011 bronz na mistrovství Evropy. V roce 2003 byla čtvrtá, v roce 2002 a 2004 pátá a v roce 2001 jedenáctá.\n\n"}
{"id": "933227", "url": "https://cs.wikipedia.org/wiki?curid=933227", "title": "Teen Choice Awards 2006", "text": "Teen Choice Awards 2006\n\nTeen Choice Awards 2006 byly udělovány dne 20. srpna 2006 v Universal Amphitheater v Los Angeles.\n\nVítězi jsou označeni tučně a jsou uvedeni první v pořadí\n"}
{"id": "933228", "url": "https://cs.wikipedia.org/wiki?curid=933228", "title": "Poutní cesta svatého Františka z Assisi", "text": "Poutní cesta svatého Františka z Assisi\n\nPoutní cesta svatého Františka z Assisi (it. \"Via Francigena di San Francesco\") je jedna z mladších poutních tras v Evropě. Její trasa začíná na významném františkánském poutním místě – klášteře Sanctuario La Verna v toskánských Apeninách a odtud vede přes města Citerna, Gubbio, Assisi, Spoleto a Rieti do Říma. Neoficiálně vede trasa již z Florencie po červeno-bíle značených turistických trasách. Celková délka poutní cesty je cca 540 km. Cesta je poutníky méně frekventovaná než jiné poutní cesty (\"Camino de Santiago\" či hlavní \"Via Francigena\" z Canterbury do Říma). Trasa je značena střídavě pruhovým značením a modro-žlutými tabulkami, těsně před Římem tabulky mizí a jsou nahrazeny provizorním značením a nástřikem žlutých piktogramů na chodníku.\n\nPoutní trasa vede kopcovitou krajinou Toskánska, Umbrie a nakonec regionem Lazio, vystupuje vysoko do hor, do městeček na kopcích, ke kostelům a klášterům. Cesta prochází vinohrady, horskými lesy, loukami, množstvím olivovníkových hájů, na trase leží také množství antických památek. Nocovat lze v mnoha penzionech, ve volné přírodě, farách či klášterech. Poutnický pas \"credencial\" lze obdržet na požádání poštou či v recepci poutnické ubytovny v La Verna za dobrovolný příspěvek. Razítko do něj se dává ve všech obcích na trase - buď v infocentru, místním obchodě či klášteře. Poutníkům, kteří ušli do Assisi alespoň 100 km (cesta z La Verna měří asi 180 km), vystaví františkáni u spodního kostela \"testimonium\". Druhé \"testimonium\" pak obdrží na náměstí ve Vatikáně v úřadě Opera Romana Pellegrinaggi.\n\n"}
{"id": "933229", "url": "https://cs.wikipedia.org/wiki?curid=933229", "title": "Obchodní akademie Ostrava-Poruba", "text": "Obchodní akademie Ostrava-Poruba\n\nObchodní akademie Ostrava-Poruba je střední odborná škola v Ostravě. Zaměřuje se na vzdělání v oborech obchodní akademie a informační technologie.\n\nDvoutřídní komunální \"Obchodní škola\" byla zřízena 7. září 1905 a v prvním roce se na škole vzdělávali pouze chlapci. Prvořadým cílem školy byla příprava studentů pro praktický život, proto se kladl důraz na \"kupeckou aritmetiku\", účetnictví, nauku obchodní a směnkářství, nauku o zboží, obchodní korespondenci českou i německou a obchodní zeměpis. Studenti platili školné ve výši 100 korun, zápisné 6 až 10 korun a roční příspěvek 4 koruny na učební pomůcky.\n\nV průběhu 1. světové války byl v budově školy zřízen lazaret a výuka probíhala pouze v jedné učebně. V roce 1919 v období nově vzniklé Československé republiky byla v Ostravě založena čtyřletá obchodní akademie na Žerotínově ulici, s níž byla ve třicátých letech obchodní škola spojena. Význam školy ještě vzrostl, když při ní byla roku 1924 zřízena kupecká škola pokračovací.\n\nNejtěžším obdobím v historii ostravské obchodní akademie byly léta 1939–45. Ředitelství školy dostalo příkaz k okamžitému vyklizení budovy a dočasné útočiště škola nalezla v budově měšťanské a obecné školy na ulici 30. dubna. Dopoledne se v budově vzdělávali žáci těchto škol a v odpoledních hodinách studenti obchodní akademie. Nejtěžší perzekuce však nastala v roce 1942, kdy přímo z vyučování byli odvlečeni gestapem profesoři a tajemníci školy. Po válce se život ve škole vrátil do původního stavu, obchodní akademie se vrátila do své budovy na Žerotínově ulici.\n\nObchodní akademie v průběhu let měnila své názvy. Od roku 1949 byla nazvána \"vyšší hospodářskou školou\" (čtyřleté studium) a \"hospodářskou školou\" (dvouleté studium). Vydání nového školského zákona v roce 1961 zavedlo název \"střední ekonomická škola\" (čtyřleté studium) a \"ekonomická škola\" (dvouleté studium).\n\nOstravská \"SEŠ\" svým rozsahem a významem patřila v poválečném období k největším školám v tehdejším Severomoravském kraji. Kritický nedostatek místa byl po různých provizoriích vyřešen přestěhováním do pavilonové budovy ZDŠ na Polské ulici v Ostravě-Porubě. O původní budovu na Žerotínově ulici projevila zájem nově vzniklá SEŠ umístěná v jazykové škole v Ostravě 1, nakonec ale budovu dostala ostravská konzervatoř.\n\nObchodní akademie v Ostravě-Porubě je příspěvkovou organizací v působnosti MSK. V roce 2005 oslavila 100. výročí založení školy. K dispozici má 24 kmenových učeben, 5 odborných učeben vybavených videotechnikou a multimediální technikou v učebně jazykové, 6 učeben počítačových včetně připojení k internetu. Studenti školy mají možnost využití studentské knihovny. \n\nŠkola nabízí čtyřleté studijní obory zakončené maturitou: \"Obchodní akademie\" a \"Informatika v ekonomice\".\n\n\nStudenti mohou na škole složit státní zkoušku z kancelářského psaní na klávesnici prostřednictvím Těsnopisného ústavu v Praze a získat mezinárodní certifikát ECDL – \"řidičák na PC\" nebo jazykovou zkoušku SCATE.\n\n"}
{"id": "933232", "url": "https://cs.wikipedia.org/wiki?curid=933232", "title": "Weltklasse Zürich 2013", "text": "Weltklasse Zürich 2013\n\nWeltklasse Zürich 2013 byl lehkoatletický mítink, který se konal 29. srpna 2013 ve švýcarskem městě Curych. Byl součástí série mítinků Diamantová liga. \n"}
{"id": "933245", "url": "https://cs.wikipedia.org/wiki?curid=933245", "title": "Yamaha XVZ 1200 Venture", "text": "Yamaha XVZ 1200 Venture\n\nYamaha XVZ 1200 Venture je motocykl japonského výrobce motocyklů Yamaha, kategorie cestovní motocykl.\n\nVýroba modelu Yamaha XVZ 1200 Venture byla zahájena v roce 1983 a trvala do roku 1988, dále do roku 1993 byl vyráběn model Yamaha XVZ 1300 Venture. Motor se zvýšeným výkonem byl převzat i do modelu Yamaha V-Max 1200. V době vzniku byl velkým konkurentem tehdy jen čtyřválcové Hondy Goldwing.\n\n\n\n"}
{"id": "933250", "url": "https://cs.wikipedia.org/wiki?curid=933250", "title": "Syrská poušť", "text": "Syrská poušť\n\nSyrská poušť (arabsky \"\" – \"bádijat aš-šám\") je oblast pouště a suché stepi na severozápadě Arabského poloostrova jihovýchodně od oblasti úrodného půlměsíce. Zabírá téměř dvě třetiny Sýrie (v její oáze leží i syrské hlavní město, Damašek) a dále zasahuje do východní části Jordánska, západní části Iráku a severozápadu Saúdské Arábie. Směrem od úrodného půlměsíce na jihovýchod se její charakter mění ze suché stepi na prakticky bezsrážkovou poušť.\n\nNa západě ji ohraničuje údolí Orontu, na severovýchodě údolí Eufratu.\n"}
{"id": "933253", "url": "https://cs.wikipedia.org/wiki?curid=933253", "title": "Colours in the Dark", "text": "Colours in the Dark\n\nColours in the Dark je čtvrté studiové album finské zpěvačky Tarji Turunen, vydané v srpnu 2013 u vydavatelství Earmusic a Universal Music. Jeho nahrávání probíhalo od konce roku 2012 do počátku roku následujícího. První singl „Never Enough“ byl představen již v květnu 2013 včetně videa, které bylo natáčeno ve Zlíně.\n\n"}
{"id": "933254", "url": "https://cs.wikipedia.org/wiki?curid=933254", "title": "Zápas na Letních olympijských hrách 1896", "text": "Zápas na Letních olympijských hrách 1896\n\nZápas na Letních olympijských hrách 1896 byl zařazen na program v jedné kategorii v řecko-římském zápase. O medaile se utkalo 5 zápasníků ze čtyř zemí.\n\nTyto medaile byly uděleny Mezinárodním olympijským výborem dodatečně. Na samotných hrách obdržel vítěz stříbrnou medaili, ostatní v pořadí odešli bez ocenění.\nDo bojů o medaile zasáhlo 5 zápasníků ze 4 zemí:\n\n"}
{"id": "933256", "url": "https://cs.wikipedia.org/wiki?curid=933256", "title": "Karel Kiler", "text": "Karel Kiler\n\nBaron Karel Kiler (2. ledna 1875, Broumov - 3. dubna 1967, Náchod) byl český zemědělec a propagátor zemědělství, roku 1897 byl povýšen na hraběte a roku 1912 na barona.\n\nNarodil se 2. ledna 1875 v Broumově v č.p. 15 jako prvorozený syn domkáře Josefa Kilera (1853-1948) a švadleny Jindřišky Kilerové (1855-1951). Jeho rodičům se hned roku 1876 narodil další syn Matěj († 1971), roku 1877 syn Ctirad († 1969) a roku 1879 dcera Jindřiška († 1966), roku 1881 dcera Adéla († 1979) a v roce 1882 dcera Iva († 1984).\n\nV roce 1891 se rodina přestěhovala do Bezděkova nad Metují. Otec tam koupil statek a synové se začali učit hospodařit. Později se jim to hodilo, protože na statku později bydleli pohodlně všichni i se svými rodinami. V roce 1938 postihla Josefa Kilera mozková mrtvice a synové převzali správu statku.\n\nDne 30. března 1900 si v Bezděkově vzal Věru, rozenou Havlovou (1880-1968). Měl s ní pět dětí: Karel Kiler (16. května 1895 - 11. prosince 1997) a Marta Bruncvíková (15. srpna 1897 - 21. září 2000), sňatek 3.7.1916\n"}
{"id": "933258", "url": "https://cs.wikipedia.org/wiki?curid=933258", "title": "Zvonilka a Velké hry", "text": "Zvonilka a Velké hry\n\nZvonilka a Velké hry nebo Zvonilka a Velké hry v Hvězdné roklince, anglicky \" Pixie Hollow Games\" je americký animovaný film společnosti Walta Disneye z roku 2011, jde o první krátkometrážní snímek ze stejnojmenné animované filmové série o létající víle Zvonilce. Film pojednává o fiktivních sportovních hrách (jakési fiktivní obdobě olympiády), které se konají každoročně ve Hvězdné roklince na úpatí Stromu obrození (Pixie Hollow). Ačkoliv se jméno víly Zvonilky objevuje v názvu filmu, Zvonilka zde fakticky vystupuje pouze jako vedlejší dějová postava (na rozdíl od všech celovečerních filmů). Hlavní postavou je zde víla-zahradnice Rozeta a její vílí kolegyně Chloe, které dokážou senzačně vyhrát tyto třídenní vílí sportovní hry.\n\nPodstatou děje tohoto krátkého snímku je to, že víly-zahradnice jsou víly krasomilné a jen málo sportovně založené, při každých Velkých hrách vypadnou ihned po prvním závodním kole. Tuto neblahou tradici se snaží zlomit nová víla Chloe, která pilně trénuje. Jako parťačku dostane Zvonilčinu dobrou kamádku vílu Rozetu, která ovšem dbá více na parádu než na sport a fyzickou kondici, navíc se štítí slizu a bláta. Oběma vílám se nakonec po společném úsilí podaří hry senzačně vyhrát a porazit i dosavadní čtyřnásobné vítězky her, víly hromobijky.\n\n"}
{"id": "933265", "url": "https://cs.wikipedia.org/wiki?curid=933265", "title": "Calouste Gulbenkian", "text": "Calouste Gulbenkian\n\nCalouste Gulbenkian (23. března 1869, Istanbul, Osmanská říše – 20. července 1955, Lisabon, Portugalsko) byl arménský podnikatel a filantrop. Sehrál zásadní roli ve zpřístupnění ropných zásob Středního Východu firmám v západní Evropě. V závěru svého života se stal jedním z nejbohatších lidí na světě a zároveň vlastníkem jedné z největších soukromých sbírek uměleckých děl.\n\nGulbenkian studoval ropné inženýrství na King's College v Londýně. Poté se odjel seznámit s fungováním ruského ropného průmyslu v Baku. V roce 1896 Gulbenkian a jeho rodina uprchli z Osmanské říše před pogromy známými jako arménské řeže. Dostali se do Egypta, kde se Gulbenkian seznámil s Alexandrem Mantaševem, předním arménským ropným magnátem a filantropem, který jej představil vlivným lidem v Káhiře. Gulbenkian se poté přestěhoval do Londýna, kde dojednával dohody týkající se ropy. Britským občanem se stal v roce 1902. \n\nV roce 1907 pomohl dojednat např. fúzi Royal Dutch Petroleum Company a „Shell“ Transport and Trading Company Ltd. V nových firmách, na jejichž vzniku se podílel, si nechával pětiprocentní podíl, což mu vyneslo přezdívku „\"Mr. Five Percent\"“.\n\nVzhledem k tomu, že těchto pět procent se týkalo obchodů s ropou, nashromáždil Gulbenkian v průběhu času obrovské bohatství. Ve velkém nakupoval umělecká díla, která přechovával ve svém domě v Paříži. \n\nV době vypuknutí druhé světové války získal diplomatickou imunitu jako irácký vyslanec v Paříži. Když francouzská vláda přesídlila do Vichy, pracoval pro ni jako vyslanec v Íránu. V důsledku toho byl přes své vazby na Spojené království britskou vládou dočasně prohlášen za „nepřátelského cizince“ a jeho majetek v Británii byl obstaven. Po válce jej však získal zpět i s odškodným.\n\nKe konci roku 1942 odjel z Francie do Lisabonu, kde v luxusním hotelovém apartmá žil až do své smrti v roce 1955. Zemřel ve věku 86 let. Je pohřben v arménském kostele sv. Sarkise v Londýně, jehož byl mecenášem.\n\nV době Gulbenkianovy smrti se hodnota jeho jmění pohybovala podle odhadů mezi 280–840 miliony dolarů. Část majetku odkázal svým potomkům, druhou část včetně umělecké sbírky pak Nadaci Calouste Gulbenkiana. Částka ve výši 300–400 tisíc dolarů přitom byla rezervována na opravy katedrály sv. Matky Boží v arménském Ečmiadzinu. Posláním nadace se stalo naplňování charitativních, vzdělávacích, uměleckých a vědeckých účelů. Nadace, stejně jako Muzeum Calousta Gulbenkiana, v němž je vystavena jeho umělecká sbírka, má sídlo v Lisabonu.\n\nGulbenkian měl dvě děti, syna Nubara a dceru Ritu. Jeho manželka byla rovněž Arménka, zemřela v roce 1952.\n\n\"V tomto článku byly použity informace z článku na anglické Wikipedii\".\n"}
{"id": "933269", "url": "https://cs.wikipedia.org/wiki?curid=933269", "title": "Doležalovo kvarteto", "text": "Doležalovo kvarteto\n\nDoležalovo kvarteto je české smyčcové kvarteto. \n\nZaložil jej v červnu 1972 violista Karel Doležal. Ve svých počátcích kvarteto studovalo u profesorů Lubomíra Kosteckého a Antonína Kohouta, členů Smetanova kvarteta. V roce 1975 absolvovalo mistrovské kurzy ve Výmaru u Raphaela Hylliera, violisty Juilliard Quartetta. \n\nBrzy po svém vzniku zahájilo Doležalovo kvarteto úspěšnou koncertní a nahrávací činnost. Získalo Titul laureáta a Cenu pro nejmladšího účastníka na Mezinárodní soutěži Pražské jaro (1975), Stříbrnou medaili na Mezinárodní soutěži v Bordeaux (1977) a Cenu Českého spolku pro komorní hudbu při České filharmonii (1989). Dále získalo ocenění za nahrávky smyčcových kvartetů Antonína Dvořáka („Nejlepší nahrávka měsíce“ – časopis Neue Zeitschrift für Musik, Německo 1982) a Leoše Janáčka (Diapason d’Or, Francie 1985 a „Nejlepší nahrávka roku“, USA 1996).\n\nBěhem let soubor odehrál téměř 2000 koncertů na prestižních festivalech a pódiích celého světa. Pořídil také desítky nahrávek pro rozhlas a televizi (USA – Radio New York Times, Francie – Radio Paris, Německo, Rakousko atd.) Z nejdůležitějších uměleckých počinů Doležalova kvarteta je možné uvést například koncerty v Tunisku s klavíristou Pavlem Štěpánem (1977), koncerty na festivalu ve finském Kuhmo s kontrabasistou Františkem Poštou a violistou Jurijem Bašmetem (1982), koncerty ve Francii s violoncellistou Mischou Maiskym (1984), podíl na kompletním provedení Beethovenových kvartetů v Tonhalle Zürich spolu s Amadeus, Alban Berg a Julliard Quartett (1984), vystoupení v přímém přenosu Radio France na festivalu v Montpellier (1990), koncert na Dnech Bohuslava Martinů v Paříži s klavíristou Josefem Páleníčkem (1990) nebo festivaly v Japonsku s klavíristou Josefem Hálou (1993). Kvarteto také pravidelně vystupovalo na Mezinárodním festivalu Pražské jaro. \n\nV únoru 2003 se ve Dvořákově síni Rudolfina konal slavnostní koncert k 30. výročí založení Doležalova kvarteta. Poté byla činnost souboru ukončena a zakladatel Karel Doležal předal název hudebníkům mladé nastupující generace.\n\nInaugurační koncert nového Doležalova kvarteta proběhl v dubnu 2005 v koncertním cyklu Symfonického orchestru hl. m. Prahy FOK. Kvarteto později začalo vystupovat v ČR (např. cyklus Českého spolku pro komorní hudbu), ale i v zahraničí (Německo, Francie, Belgie, Itálie, Polsko, Maďarsko atd.). Spolupracuje s Českým rozhlasem a Českou televizí.\n\nSoubor postoupil do semifinále Osaka International Chamber Music Competition v Japonsku (2008) a je laureátem mezinárodních soutěží Maxe Regera v německém Sonderhausenu (2009) a Leoše Janáčka v Brně (2010, 2015), na níž obdržel zvláštní cenu poroty za interpretaci díla Antonína Dvořáka a cenu pro nejlepší český soubor. V roce 2016 získalo Doležalovo kvarteto Cenu Českého spolku pro komorní hudbu.\n\nOd roku 2013 je soubor zván francouzskou organizací ProQuartet na prestižní kvartetní kurzy ve francouzské Provence, kde se potkali mimo jiné s prof. Günterem Pichlerem, a na základě úspěšného koncertu také následně k účinkování na několika festivalech komorní hudby v Maďarsku, Belgii a Francii, kde vystoupili se světovými špičkami oboru. V roce 2014 byli podpořeni francouzským sdružením „Les Amis de ProQuartet“.\n\nV současné době hraje soubor ve složení Václav Dvořák a Jan Zrostlík (housle), Martin Adamovič (viola) a Vojtěch Urban (violoncello).\n\n"}
{"id": "933277", "url": "https://cs.wikipedia.org/wiki?curid=933277", "title": "Javier Pastore", "text": "Javier Pastore\n\nJavier Pastore Matías (* 20. června 1989) je argentinský fotbalista, který v současné době hraje v Serie A za klub AS Řím a argentinskou fotbalovou reprezentaci na pozici záložníka.\n\nDo Paris Saint-Germain přestoupil za 42 miliónů € z Palerma. Z Paris Saint-Germain se stěhoval v roce 2018 do AS Řím za 24,7 miliónů €.\n\n\n"}
{"id": "933280", "url": "https://cs.wikipedia.org/wiki?curid=933280", "title": "Mikuláš Glassberger", "text": "Mikuláš Glassberger\n\nMikuláš Glassberger OFM ( - 1508), též \"Mikuláš z Čech\", latinsky \"Nicolaus de Bohemia\" byl český františkán a kronikář tohoto řádu přelomu 15. a 16. století. Podle jména pocházel z Čech, podle jiných mínění se narodil v Uničově nebo Olomouci.. Po studiích v Lipsku a Basileji se trvale usídlil v Norimberku.. V Norimberku je doložen 10.2.1496 jako zpovědník a tamtéž také roku 1508 zemřel.\n\nJe autorem tří(?) historických kompilací\n\n\n"}
{"id": "933281", "url": "https://cs.wikipedia.org/wiki?curid=933281", "title": "RAMDisk", "text": "RAMDisk\n\nRAMDisk (RAM Drive, RAM Disk) je v informatice blok paměti RAM, ke které se počítačový software chová, jako by se jednalo o pevný disk. Bývá někdy označováno jako \"virtual RAM drive\" či \"software RAM drive\" pro odlišení od \"hardware RAM drive\" což je starší typ SSD (obsahoval místo flash paměti paměť typu RAM zálohovanou baterií).\n\nVýkon RAM disku je řádově větší než u ostatních typů úložných médií, jako třeba u SSD, pevného disku, páskové jednotky, nebo optického disku. Větší výkon je dán více faktory, včetně doby přístupu, propustnosti a druhu systému souborů.\n\nDoba přístupu k souborům je drasticky snížena faktem, že se jedná o médium bez pohyblivých mechanických částí. Pevný disk, optická média, jako třeba CD-ROM, DVD a Blu-ray musí pohybovat čtecí hlavou do pozice daných dat a pásková média se musí přetáčet do správné pozice výskytu dat před čtením či zápisem. RAM disky přistupují k datům pouze s adresou paměti, tedy bez pozicování mechanických částí.\n\nPropustnost RAM disku je limitována pouze rychlostí paměti RAM, sběrnice a CPU počítače. Jiné formy úložných médií jsou limitovány rychlostí sběrnice pevného disku, jako třeba ATA (PATA), SATA, USB nebo Firewire, které jsou opět limitovány rychlostí samotných diskových či optických jednotek.\n\nSouborový systém, jako NTFS, HFS+, UFS, ext2, atd., používá více přístupů. Může tak lépe zvládnout operace s mnoha malými soubory včetně práce s velkými bloky dat, což se hodí například u dočasných internetových složek, při práci s web cache atd.\n\nJelikož se úložiště nachází v paměti RAM, jedná se o volatilní paměť, což znamená, že se zapsaná data bez přísunu proudu ztrácejí, ať už záměrně (restart či vypnutí) nebo náhodné (přerušení dodávky proudu, crash systému). Jedná se tedy o značnou nevýhodu (data musí být pravidelně zálohována, aby se předcházelo jejich ztrátě), která může být však někdy použita ku prospěchu (například při načtení dešifrovaných dat, která se tímto procesem dají rychle smazat i bez přímého přístupu k paměti).\n\nV mnoha případech se na RAM disk zapisují data, která jsou již někde pevně zapsána a je potřeba s nimi pracovat rychleji. Při restartu se potom jen opětovně načtou zpět na RAM disk. \n\nKrom ztráty dat existuje druhotná nevýhoda dnešních RAM disků a tou je jejich velikost. Ačkoliv se dnes již setkáváme běžně s pevnými disky s obsahy měřenými v Terabajtech, velikost RAM disků však nepřesahuje mnohdy více než jednotek či desítek Gigabajtů. Některé RAM disky používají komprimované souborové systémy, které umožňují přístup ke komprimovaným datům za běhu, bez toho aby si je musela předpřipravit. Tímto je tedy nedostatek v podobě jejich velikosti lehce zmírněn.\n\nPrvní softwarový RAM disk pro mikrokontrolery byl vyvinut a napsán Jerrym Karlinem (UK, 1979/80). Software, známý jako Silicon Disk System, byl dále rozšířen jako komerční produkt, prodáván firmou JK Systems Research, která se následně stala firmou Microcosm Research Ltd kdy byl k projektu přizván Peter Cheesewright z Microcosm Ltd. Počáteční nápad rozvíjel ideu využití více paměti, než dokáže počítač fyzicky adresovat. Přebytečná paměť RAM se tedy chovala jako RAM disková jednotka, která byla následně mnohem rychlejší, než dřívější disky, především v době, kdy disky samotné nebyly u daných systémů běžné. První RAM disk byl vyvinut Davidem Springerem, měl kapacitu 360 kilobajtů RAM a nacházel se na rozšiřující kartě se sběrnicí STD. Disk obsahoval Firmware, který přesvědčil počítač, že se jedná o obyčejnou 3.5″ disketu.\nProjekt Silicon Disk byl odstartován v roce 1980, původně pro systém CP/M a později i pro MS-DOS. Díky limitům adresace paměti byl využit i u Apple II série a počítačů Commodore, RAM disk byl nadále velmi populární u Commodore 64 aa Commodore 128 s Jednotkou rozšíření RAM a u Apple II s více než 64kB paměti RAM. Apple Computer podporovali softwarové RAM disky nativně u ProDosu: se systémem pracujícím s 128kB nebo více paměti RAM, ProDOS automaticky alokoval RAM disk se jménem /RAM.\n\nMicrosoft přidal RAM disk do systému MS-DOS (ve verzi 2.0) v roce 1983. Původní pojmenování VDISK.SYS bylo posléze nahrazeno RAMDRIVE.SYS a bylo s ním počítáno až do verze Windows 7. DR-DOS a rodina DR multi-user operačních systémů také přišly s RAM diskem pojmenovaným VDISK.SYS. V systému Multiuser DOS, bylo původní přidělené písmeno RAM disku písmeno M: (memory drive). AmigaOS pracuje s RAM disky již od verze 1.1 z roku 1985 až dodnes AmigaOS 4.1 (2010). Apple Computer přidala funkci do Kontrolního Panelu paměti (Memory Control panel) počítačů Apple Macintosh s operačním systémem System 7 v roce 1991, a nechala jí k dispozici až do verze Mac OS 9. Mac OS X uživatelé mohou použít funkci hdid, newfs (nebo newfs hfs) a mount utility pro vytvoření a formátování RAM disků.\n\nV roce 1987 byla představena inovace RAM disků presentovaná Perrym Kivolowitzem pro systém AmigaOS: schopnost RAM disku přežít většinu pádů a ztrátu dat. Díky systému zvaném ASDG Recoverable Ram Disk zařízení přežije reboot díky alokaci paměti dynamicky ve zpětném pořadí standardní alokace (vlastnost podporována základním OS) aby se snížila fragmentace paměti. Následně byl zapsán \"super-blok\" paměti s unikátní signaturou, který byl i po rebootu dohledatelný v paměti. Super-blok a všechny RRD diskové bloky udržují kontrolní součet a umožňují tak invalidaci disku, jakmile je zjištěna chyba. Z počátku byl ASDG RRD uzamčený pro ASDG paměťové desky a byl použit jen pro prodejní účely. Později byl ASDG RRD publikován jako shareware, s možností podpory systému ve výši $10. Shareware verze se objevila například na Fred Fish Disku 58 a 241.\n\nMnoho Unixových systémů poskytovalo také jisté formy RAM disk funkcí. V Linuxu a podobných systémech, krom více tradičního \"/dev/ram\", byla možnost uložení souborů na RAM disk pomocí tmpfs. \n\nRAM disky jsou především používány díky jejich vysokému výkonu, malým nárokům na správu operačního systému (někdy bývají OS samy konfigurovány pro práci s nimi). Dokonce se vyskytují i specializované verze OS které jsou přímo určeny pro bootování z vyměnitelných médií a jejich celý obsah je následně nahrán na RAM disk.\n\n\n"}
{"id": "933284", "url": "https://cs.wikipedia.org/wiki?curid=933284", "title": "Kate &amp; Anna McGarrigle (album)", "text": "Kate &amp; Anna McGarrigle (album)\n\nKate & Anna McGarrigle je první studiové album kanadského sourozeneckého dua Kate & Anna McGarrigle, vydané v roce 1975 u vydavatelství Warner Bros. Records. Album produkovali Joe Boyd a Greg Prestopino a hrají na něm například Lowell George, Tony Levin, Steve Gadd, Bobby Keys, Hugh McCracken nebo David Grisman.\n\n"}
{"id": "933285", "url": "https://cs.wikipedia.org/wiki?curid=933285", "title": "Josef Herbrych", "text": "Josef Herbrych\n\nJosef Herbrych (* 20. dubna 1963 Třebíč) je český politik, od roku 2016 zastupitel Kraje Vysočina, od roku 2002 zastupitel a v letech 2002 a 2014 starosta městyse Rokytnice nad Rokytnou, člen KDU-ČSL.\n\nVystudoval Střední školu stavební v Třebíči (maturoval v roce 1982).\n\nNásledně pracoval jako stavební dělník v podniku Pozemní stavby Třebíč (1985 až 1986) či jako vedoucí investiční výstavby JZD Rokytnice nad Rokytnou (1986 až 1991). V letech 1992 až 2007 pak soukromě podnikal v zednictví. K tomu byl v letech 1995 až 2002 zaměstnán jako referent Odboru výstavby Městského úřadu Třebíč.\n\nAngažuje se rovněž jako člen Sboru dobrovolných hasičů Rokytnice nad Rokytnou, jednatel Sokola Rokytnice, člen správní rady obecně prospěšné společnosti Podhorácko či jako předseda Mikroregionu Podhůří Mařenky.\n\nJosef Herbrych je ženatý a má tři děti.\n\nV komunálních volbách v roce 1998 neúspěšně kandidoval jako nestraník za KDU-ČSL do Zastupitelstva městyse Rokytnice nad Rokytnou. Zvolen byl až v komunálních volbách v roce 2002. Mandát zastupitele pak obhájil i v komunálních volbách v roce 2006 a v komunálních volbách v roce 2010. Navíc byl v listopadu 2002 zvolen starosta městyse Rokytnice nad Rokytnou (znovu zvolen v letech 2006 a 2010). Ve volbách v roce 2014 byl opět zvolen zastupitelem městyse, když vedl kandidátku KDU-ČSL. Ve funkci starosty jej však na začátku listopadu 2014 vystřídal Antonín Novák.\n\nDo vyšší politiky se pokoušel vstoupit ve volbách do Senátu PČR v roce 2012, když kandidoval jako nestraník za KDU-ČSL v obvodu č. 53 - Třebíč. Se ziskem 14,72 % hlasů však skončil na čtvrtém místě a nepostoupil ani do druhého kola.\n\nVe volbách do Poslanecké sněmovny PČR v roce 2013 kandidoval v Kraji Vysočina jako lídr KDU-ČSL. V krajských volbách v roce 2016 byl zvolen za KDU-ČSL zastupitelem Kraje Vysočina.\n"}
{"id": "933286", "url": "https://cs.wikipedia.org/wiki?curid=933286", "title": "Kłodawa", "text": "Kłodawa\n\nKłodawa je polské město ve okrese Koło v Velkopolském vojvodství. Je centrem městsko-vesnické gminy Kłodawa.\n\nV roce 2011 zde žilo 6 784 obyvatel.\n"}
{"id": "933289", "url": "https://cs.wikipedia.org/wiki?curid=933289", "title": "Dancer with Bruised Knees", "text": "Dancer with Bruised Knees\n\nDancer with Bruised Knees je druhé studiové album kanadského sourozeneckého dua Kate & Anna McGarrigle, vydané v roce 1977 u vydavatelství Warner Bros. Records. Album produkoval Joe Boyd a hrají na něm například Dave Mattacks, Grady Tate a John Cale.\n\n"}
{"id": "933290", "url": "https://cs.wikipedia.org/wiki?curid=933290", "title": "Reinas", "text": "Reinas\n\nReinas (tj. \"Královny\") je španělský hraný film z roku 2005, který režíroval Manuel Gómez Pereira podle vlastního scénáře. Film líčí vztahy mezi dospělými gayi a jejich rodiči. Snímek byl v ČR uveden v roce 2006 na filmovém festivalu Febiofest pod názvem \"Královny matky\".\n\nRozdílné matky Reyes, Nurii, Helenu, Ofelii a Magdu spojuje jedna věc: jejich synové chtějí se svými partnery uzavřít sňatek v rámci legalizace stejnopohlavního manželství. Bude se jednat o hromadnou svatbu v madridském hotelu. Reyes je známá herečka a nemůže překousnout, si její syn Rafa bude brát zrovna Jonáse, syna jejich zahradníka Jacinty. Nuria je nymfomanka, která svádí muže za všech okolností a nevědomky se vyspí i se svým budoucím zetěm Hugem. Magda je majitelkou hotelu pro homosexuální klientelu, ve kterém se má konat hromadná svatba dvaceti homosexuálních párů. Také její syn Miguel se zde chce oženit s Óscarem. Za Óscarem na svatbu přijíždí jeho matka Ofelia až z Jižní Ameriky, aniž by mu oznámila, že se z Buenos Aires chce definitivně přestěhovat zpátky do Španělska. Helena je smírčí soudce a se svatbou svého syna Huga zásadně nesouhlasí. Když kuchyňský personál vstoupí do stávky kvůli nízkým platům, je ohrožena celá svatební show. Teprve když matky společně vtrhnou do kuchyně, aby se věnovaly přípravám, je celá oslava zachráněna.\n"}
{"id": "933291", "url": "https://cs.wikipedia.org/wiki?curid=933291", "title": "Pavel z Moravy", "text": "Pavel z Moravy\n\nPavel z Moravy OFM ( - 1491, Brno), též zvaný Bosák, byl český františkán, opakovaně jmenovaný vikář české františkánské provincie, apoštolský kazatel, „muž oblíbený u lidu, církevních hodnostářů i šlechty, znamenitý učenec, jenž podnikal s bludaři náboženské hádky, v nichž vždy býval vítězem.“\nHonosil se titulem mistra teologie z univerzity v Paříži a před svým vstupem do řádu působil jako magister scholasticus při katedrálním kostele sv. Václava v Olomouci. Pod vlivem Kapistrána a jeho italských druhů se stal františkanem‑observantem a pohyboval se patrně přímo v okruhu Gabriela z Verony, prvního českého provinčního vikáře. Působil jako kvardián františkánského konventu u sv. Ambrože v Praze (1467), současně byl jmenován definitorem českého františkánského-observantského vikariátu. Do této funkce je potvrdila řádová kapitula v Kozlí roku 1471, kde byl jmenován kvardiánem ve Znojmě. Český františkánský vikariát, jenž později získal status provincie, řídil jako provinční vikář v letech 1471-1474, 1477-1480 a 1486/1487. Do této funkce byl opakovaně vícekrát zvolen na řádových kapitulách. I v mezidobí a posléze se podílel na řízení českého vikariátu jako člen jeho čtyřčlenného definitora.\n\nPapež Pavel II. jej nazval „apoštolem Čech“ pro jeho údajně úspěšný boj proti husitství. V roce 1477 proslovil v Norimberku německé kázání na citát z Listu Římanům (11, 33) dochované v soudobém kodexu obsahujícího mystické traktáty Eckharta a J. Taulera. Podobně jako další soudobí františkáni, například Gabriel Rangoni z Verony nebo o desetiletí později Jan Filipec, byl Pavel z Moravy motivován ziskem přízně panovníků pro františkánský řád, a tím zapojen do politického dění. Údajně podílel se roku 1479 podílel na olomoucké mírové smlouvě mezi Vladislavem Jagellonským a Matyášem Korvínem. Svým kazatelským uměním působil zejména proti husitům a z pověření papežského legáta Rudolfa z Rüdesheimu měl takto připravovat křížovou výpravu pro husitům. V roce 1483 papež Sixtus IV. pozval Pavla z Moravy, tehdy brněnského kvardiána, do Říma, aby mu vzdělaný františkán vysvětlil situaci v Českém království po pražském utrakvistickém povstání a osobně jej informoval „de rebus Bohemiae“. Za své zásluhy byl roku 1490 jmenován touž hlavou katolické církve apoštolským (papežským) kazatelem. Měl se podílet na četných disputacích s husity a pikhardsky pojímanými tehdy za heretiky. Jeho údajně největší zásluhou jako „neúnavného a velmi ostrého bojovníka proti heretikům“ bylo roku 1486 spálení čtyř knih od lékaře Jiřího z Cilia odkazující na chyby kritiků církve, poté co je odsoudili teologové vídeňské univerzity.\nPodílel se na obrácení Viléma II. z Pernštejna na katolickou víru roku 1490 v brněnském františkánském klášteře sv. Bernardina.\n\nJe autorem apologického spisu \"Tractatus super communione Eucharistiae\" namířenému proti Janu Rokycanovi.\nJako svůj manuálník používal Pavel z Moravy kodex dochovaný v knihovním fondu chebských františkánů, kam si kromě opisů děl přepsal také vlastní korespondenci mj. pojednávající o studiích nebo politické situaci a adresované Matyáši Korvínovi nebo Janu Filipcovi.\n\nZemřel 19. března 1491 v později zaniklém konventu Sv. Bernardina v Brně, kde byl „pod převelkým kamenem “také pohřben .\n"}
{"id": "933295", "url": "https://cs.wikipedia.org/wiki?curid=933295", "title": "Songs from a Room", "text": "Songs from a Room\n\nSongs from a Room je druhé studiové album kanadského hudebníka Leonarda Cohena, vydané v dubnu 1969 u vydavatelství Columbia Records. Nahráno bylo v říjnu předchozího roku a jeho producentem byl Bob Johnston. V žebříčku Billboard 200 se umístilo na třiašedesátém místě.\n\n"}
{"id": "933297", "url": "https://cs.wikipedia.org/wiki?curid=933297", "title": "Helios Airways", "text": "Helios Airways\n\nHelios Airways byla kyperská nízkonákladová letecká společnost, která provozovala jak charterové tak pravidelné lety z Kypru do rozličných evropských destinací. Vedení společnosti, která existovala mezi lety 1998 až 2006, se nacházelo v areálu mezinárodního letiště Larnaka. Provoz společnosti byl ukončen ke dni 6. listopadu 2006, kdy byly kyperskou vládou společnosti zabavena všechna letadla a zmraženy bankovní účty. Stalo se tak kvůli plánovanému ukončení provozu společnosti, přičemž kyperská vláda žádala okamžité vrácení daňových úlev. Zaměstnance a všechen majetek pak převzala společnost Ajet Airways.\n\nK datu ukončení činnosti disponovaly Helios Airways následujícími letadly:\n\n\nV předchozích letech aerolinky disponovaly následujícími letadly:\n\n\n"}
{"id": "933300", "url": "https://cs.wikipedia.org/wiki?curid=933300", "title": "Římskokatolická farnost Soběsuky", "text": "Římskokatolická farnost Soběsuky\n\nŘímskokatolická farnost Soběsuky (lat. \"Sobiesacium\") je územní společenství římských katolíků v Soběsukách a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla zřízena kolem roku 1180 z kláštera Waldsassen. Matriky jsou vedeny od roku 1591. V průběhu třicetileté války začal působit ve farnosti opět katolický farář asi od roku 1638.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Soběsuky, která je tak spravována \"excurrendo\".\n\nŘímskokatolická farnost Soběsuky\n\n"}
{"id": "933302", "url": "https://cs.wikipedia.org/wiki?curid=933302", "title": "Seznam vrcholů v Malých Karpatech", "text": "Seznam vrcholů v Malých Karpatech\n\nSeznam vrcholů v Malých Karpatech zahrnuje pojmenované malokarpatské vrcholy s nadmořskou výškou nad 600 m. K sestavení seznamu bylo použito map dostupných na stránkách hiking.sk.\n\n"}
{"id": "933304", "url": "https://cs.wikipedia.org/wiki?curid=933304", "title": "Monodie", "text": "Monodie\n\nMonodie, nebo také \"seconda pratica\", je hudební styl vzniklý kolem roku 1600 v Itálii, sestávající z jednohlasého zpěvu se skromným doprovodem. Jako monodie (řecky „jednohlas(ý přednes)“) se původně označovala báseň nebo jednohlasá píseň, ve které někdo oplakával smrt jiné osoby. V barokní hudbě se z tohoto útvaru vyvinul pojem pro jednohlasý zpěv s akordickým doprovodem.\n\nMonodie jako sólový zpěv s instrumentálním doprovodem má svůj původ v tvorbě skupiny umělců a filosofů Florentské cameraty. Monodie se zde stala protipólem do té doby obvyklého vícehlasého zpěvu (\"prima pratica\"). Vedle formálního hlediska spočívala její největší novinka v tom, že nyní měl zpěv vyjadřovat především stavy mysli hudebními prostředky, tzv. afekty. Dalším charakteristickým prvkem monodie je těsné spojení mezi textem a hudbou. Zpěvní hlas následuje rytmus řeči, tok melodie odpovídá jednotlivým částem vět, a obsahově významná slova častěji odpovídají hudebním přízvukům. Při tom se vyvinuly obraty a hudební fráze, které zpětně působily na chápání harmonie v hudbě. Tento koncept v krátké době trvale ovlivnil společný evropský hudební jazyk.\n\nMonodická hudební díla byla zpočátku doprovázena pouze generálbasem (\"basso continuo\") a formálně byla zcela volná. Různé vývojové větve monodie vyústily ve specializované a částečně orchestrálně doprovázené formy jako jsou recitativ či árie a jejich větší soustavy jako opera, oratorium nebo kantáta.\n\nForma sólového zpěvu s doprovodem, která se současně rozvíjela ve Francii se nazývala \"air de cour\".\n\nNejvýznamnější představitelé monodie:\n"}
{"id": "933312", "url": "https://cs.wikipedia.org/wiki?curid=933312", "title": "Římskokatolická farnost Loučeň", "text": "Římskokatolická farnost Loučeň\n\nŘímskokatolická farnost Loučeň (něm. \"Lautschin\") je územní společenství římských katolíků v Loučni a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nPůvodní středověká farnost zanikla v období husitských válek. Od roku 1716 byl v Loučeni ustanoven zámecký kaplan (lat. \"cap. arcis\"). V roce 1786 byla v Loučeni zřízena lokalie, povýšená v roce 1853 na samostatnou farnost. Do 31. května 1993 byla farnost součástí nymburského vikariátu. Od 2. poloviny 20. století je farnost administrována ze Mcel.\nFarní kostel Nanebevzetí Panny Marie, postavený jako kostel zámecký v letech 1710-1713, je stavební součástí loučeňského zámku, avšak patří církvi.\n\n\"Začátek působnosti jmenovaného v duchovní správě farnosti od:\"\n\n"}
{"id": "933314", "url": "https://cs.wikipedia.org/wiki?curid=933314", "title": "Asistent detektiva Zbyška", "text": "Asistent detektiva Zbyška\n\nAsistent detektiva Zbyška je český vizuální román. Vytvořila jej skupina vývojářů známá jako Please wait. Vývoj zabral 5 měsíců. Hra vyšla 19. ledna 2012. Herní doba se odhaduje na 90 minut. V celé hře se vyskytuje 105 míst, kde má hráč v roli detektivova asistenta šanci ovlivnit příběh, na základě čehož dospěje k jednomu z 12 konců.\n\nHráč, coby nejlepší student detektivní školy, se má na čtyři týdny stát asistentem detektiva Zbyška Clause, statečného delfína, který se svým týmem dohlíží na pořádek. Děj je zasazen do města Regenbogen, kam je asistent poslán. Právě v den nástupu na praxi je zjištěna vražda mladého jednorožce.\n\nHra je v češtině a obsahuje 4 387 dialogových obrazovek a 33 155 slov. Je v ní také 104–105 rozhodovacích míst, přičemž se vyskytují 3 druhy rozhodování. Prvním je ověřování znalostí, což však nemá na hru vliv. Dalším je volba činu, které bude mít následky až v budoucnosti. Posledním je rozhodování, které ovlivňuje aktuální situace a zásadně směřuje pokračování děje hry. Právě na základě toho hráč dojde k jednomu z 12 konců. Dokončení hry k jednomu z konců zabere zhruba jeden a půl hodiny.\n\nHra byla vytvořena v RenPy. Inspirací byly jiné české vizuální romány Enmaku a Heartbeat.\n"}
{"id": "933315", "url": "https://cs.wikipedia.org/wiki?curid=933315", "title": "Politická práva", "text": "Politická práva\n\nPolitická práva zaručená ústavou, umožňují občanům účastnit se na rozhodování o všech záležitostech, na úrovni obcí, měst, regionů, země a federace/spolku. Jsou založena na principu svobody a rovnosti (ideály osvícenství, Francouzské revoluce), osobní nezávislosti (autonomie), politického sebeurčení, práva na politickou spoluúčast (participaci).\n\nZákladní politická práva jsou práva hlasovací a volební. V přímých demokraciích k nim patří právo na iniciativu a referendum. Zpravidla bývají politická práva podmíněna občanstvím, plnoletostí (20, 18, někde ale už od 16 let), svéprávností, někde také bydlištěm na místě hlasování a voleb. Historická omezení politických práv byl, někde dodnes je, předpoklad majetku (pozemků, nemovitostí), placení daní, (mužského) pohlaví, stavu (postavení), etnické (národnostní), náboženské či rasové příslušnosti.\n\nV České republice jsou politická práva obsažena v čl. 17–23 Listiny základních práv a svobod. Jde o svobodu projevu, právo na informace, petiční právo, shromažďovací právo, sdružovací právo, volební právo a právo na odpor.\n\nV dubnu 2012 bylo na úrovni EU zavedeno právo na nezávaznou petici Komisi EU, pod jménem Evropská občanská iniciativa (EOI) \"(European Citizens' Initiative (ECI), Europäische Bürgerinitiative (EBI)\", které zcela odpovídá cíli iniciátorů – hnutím \"Citizens of Europe / ECI Campaign\", \"Democracy International\", \"Mehr Demokratie\" a lidí kolem nich ze všech vrstev politického života Evropy, společně se zasazujících za silnější politická práva v Evropě – zavést iniciativu a referendum v Evropské unii.\n\nV zemích a obcích Německa je, k základnímu právu volit, od přelomu 80. a 90. let postupně zaváděno právo na lidovou iniciativu a referendum \"(Bürgerbegehren, Bürgerentscheid, Volksbegehren, Volksentscheid)\" – díky angažmá hnutí \"„Mehr Demokratie“\" („Více demokracie“), založeného 1988. Zatím s řadou překážek a omezení – a zpravidla pro politické reprezentanty nezávazné – ještě ne v rozsahu jižních sousedů, kteří ale zůstávají silnou inspirací. V roce 2013 probíhá kampaň za spolkové referendum \"(Bundesweiter Volksentscheid)\".\n\nV Rakousku se o větší politická práva zasazuje hnutí \"„mehr demokratie!“\" („více demokracie!“), založené v roce 2006 ve spolupráci s německým hnutím „Mehr Demokratie“.\n\nŠvýcarsko je jednou z mála zemí vysoké politické spoluúčasti (participace občanů), kde občané mají ústavou zaručená dalekosáhlá politická práva na všech úrovních (místní, regionální, zemské, federální i mezinárodní) a v téměř všech záležitostech (i daňových, finančních). Důvodem je dlouholetá demokratická tradice (zejména od druhé poloviny 19. století), decentrální ale na všech úrovních spolupracující stát, federální uspořádání založené na poměrně malých geografických jednotkách (obcích, kantonech), vycházející z občana jako suveréna, s kompetencemi a rozhodováním tam kde jsou na místě a o všech záležitostech, ale v neposlední řadě i vysoká úroveň vzdělání a medií hrají rozhodující roli pro fungování této formy státu.\n\n\n"}
{"id": "933317", "url": "https://cs.wikipedia.org/wiki?curid=933317", "title": "Novojičínská radnice", "text": "Novojičínská radnice\n\nRadnice Nového Jičína se nachází na jihozápadním rohu Masarykova náměstí a pochází z roku 1503, kdy byla postavena po velkém požáru, který vzplál 25. dubna 1503 a zachvátil podstatnou část města. Během požáru vyhořelo prakticky celé město včetně archívu a zachovalo se tak pouze 6 až 7 budov. V průběhu času budova prošla několika stavebními úpravami. Je chráněna jako kulturní památka České republiky.\n\nPrvní z nich proběhla již v roce 1583, ze které se dochovalo do dnešních dnů hlavně obvodové zdivo a klenby. Další úpravy budovy proběhly během třicetileté války a po několika požárech v průběhu 18. století. Až do druhé poloviny 19. století, přesněji do roku 1881, měla radnice pouze jedno patro, v tomto roce tak bylo přidáno další podlaží, a také nová fasáda.\n\nSoučasný vzhled získala radnice během přestavby v létech 1929 a 1930, drobné úpravy byly provedeny ještě v průběhu dalších let, ale ty už neměli na celkový vzhled objektu takový vliv.\n\nV objektu se poměrně dlouhou dobu nacházela pobočka České spořitelny, ta se však později přesunula do vlastní budovy u autobusového nádraží kousek od protilehlého konce náměstí.\n\n\n\n"}
{"id": "933324", "url": "https://cs.wikipedia.org/wiki?curid=933324", "title": "Seznam dílů seriálu Perníkový táta", "text": "Seznam dílů seriálu Perníkový táta\n\nToto je seznam dílů seriálu \"Perníkový táta\". Americký televizní dramatický seriál \"Perníkový táta\" (v originále \"Breaking Bad\") byl vytvořen Vincem Gilliganem a vysílán od roku kabelovou televizí AMC.\n\n"}
{"id": "933325", "url": "https://cs.wikipedia.org/wiki?curid=933325", "title": "Huntington County", "text": "Huntington County\n\nHuntington County je okres amerického státu Indiana založený v roce 1832. Správním střediskem je město Huntington. Okres je pojmenovaný podle amerického politika Samuela Huntingtona, který byl jedním ze signatářů Deklarace nezávislosti Spojených států amerických a Článků Konfederace a trvalé unie.\n\n"}
{"id": "933330", "url": "https://cs.wikipedia.org/wiki?curid=933330", "title": "Jiří Junek", "text": "Jiří Junek\n\nJiří Junek (* 25. listopadu 1973 Pardubice) je český politik, ředitel muzea ve Vysokém Mýtě, v letech 2006 až 2018 zastupitel města Vysoké Mýto, v letech 2013 až 2017 poslanec Poslanecké sněmovny PČR, od roku 2017 člen a místopředseda Rady ÚSTR, nestraník za KDU-ČSL.\n\nVystudoval obor učitelství pro druhý stupeň základních škol (aprobace dějepis – občanská nauka) na Univerzitě Hradec Králové (promoval v roce 2001). Pracuje jako ředitel Regionálního muzea ve Vysokém Mýtě.\n\nV komunálních volbách v roce 2006 úspěšně kandidoval jako nestraník za KDU-ČSL do Zastupitelstva města Vysoké Mýto a stal se tak zastupitelem. Mandát obhájil v komunálních volbách v roce 2010. V letech 2006 až 2010 navíc působil jako radní města. Ve volbách v roce 2014 mandát zastupitele města Vysoké Mýto opět obhájil. Ve volbách v roce 2018 již nekandidoval.\n\nDo vyšší politiky se pokoušel neúspěšně vstoupit, když v krajských volbách v roce 2008 kandidoval v Pardubickém kraji za Koalici pro Pardubický kraj (na kandidátce měl ale 37. místo). Ve volbách do Poslanecké sněmovny PČR v roce 2013 kandidoval v Pardubickém kraji jako lídr KDU-ČSL a byl zvolen poslancem. Ve volbách do Poslanecké sněmovny PČR v roce 2017 již nekandidoval.\n\nV prosinci 2017 byl zvolen členem Rady Ústavu pro studium totalitních režimů, v témže měsíci se stal též místopředsedou rady.\n"}
{"id": "933331", "url": "https://cs.wikipedia.org/wiki?curid=933331", "title": "Římskokatolická farnost Křenovice u Slavkova", "text": "Římskokatolická farnost Křenovice u Slavkova\n\nŘímskokatolická farnost Křenovice u Slavkova je územní společenství římských katolíků s farním kostelem svatého Vavřince v děkanátu Slavkov. Do farnosti patří obce Křenovice a Hrušky.\nV roce 1623 byla původní křenovická farnost nově přifařena ke Slavkovu. Na začátku 20. století šli křenovičtí občané žádat o pomoc s obnovou své farnosti do premonstrátského kláštera v Praze na Strahově. V roce 1908 došlo k osamostatnění a povýšení Křenovic na farnost, která existuje dodnes. Obnovená farnost byla zásluhou opata Methoda Zavorala, O.Praem. inkorporována ke Královské kanonii premonstrátů v Praze na Strahově.\n\nV obci Hrušky ve farnosti Křenovice posvětil 16. července 2006 brněnský biskup Vojtěch Cikrle novostavbu kaple Panny Marie Sněžné.\nPrvním farářem obnovené farnosti se stal Petr Adolf Teplý, řeholní kanovník strahovský. Od roku 1908 se ve farnosti vystřídalo 13 duchovních správců. Nejdelší dobu, 39 roků, zde působil František Antonín Rýzner, O.Praem. Současným farářem je od roku 1999 P. Kamil Václav Sovadina, OPraem.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. duben. Adorační den připadá na 27. ledna.\n\nBěhem roku se v kostele pořádají koncerty s duchovní tematikou. Na faře probíhá v průběhu školního roku náboženství pro děti, přípravy na svátosti křtu, manželství či biřmování. Ve farnosti pracuje farní a ekonomická rada. V roce 2012 se prvním rokem farnost přidala k pořádání Noci kostelů.\n\nU příležitosti oslav 720. výročí první zmínky o obci Hrušky 17. května 2014 byly posvěceny nové tři zvony a po mši svaté zavěšeny do věže kaple. \n\nVe farnosti se pravidelně pořádá tříkrálová sbírka. V roce 2016 se při sbírce vybralo v Křenovicích 56 638 korun a v Hruškách 33 498 korun. \nVe farnosti slavili primice tito novokněží:\n\n"}
{"id": "933332", "url": "https://cs.wikipedia.org/wiki?curid=933332", "title": "Tajfun Nina", "text": "Tajfun Nina\n\nSupertajfun Nina byl čtvrtý nejsmrtonosnější zaznamenaný tropický cyklón. Začal 30. července a skončil 8. srpna v roce 1975. Vítr dosahoval maximální rychlosti 250 km/h a tlak klesl na 900 mbar. Způsobil povodně v provincii Che-nan a následné protržení hráze přehradní nádrže Pan-čchiao a dalších nádrží v po proudu řeky, v důsledku čehož v prostoru pod ní zahynulo přibližně 229 000 lidí.\n\n"}
{"id": "933333", "url": "https://cs.wikipedia.org/wiki?curid=933333", "title": "Rafał Kubacki", "text": "Rafał Kubacki\n\nRafał Andrzej Kubacki , (* 23. března 1967 Vratislav, Polsko) je bývalý reprezentant Polska v judu.\n\nS judem začínal ve vratislavském klubu Gwardia pod vedením Jana Hurkota. Vratislavi zůstal věrný po celou kariéry, ale vrcholovou přípravu absolvoval u vojáků v klubu Śląsk a ke konci kariéry v univerzitním klubu AZS-AWF.\n\nV roce 1988 prohrál nominaci na olympijské hry v Soulu s reprezentačním kolegou Andrzejem Basikem, byť dosahoval lepších sportovních výsledků. V roce 1992 si účast na olympijských hrách v Barceloně ujít nenechal, ale prohrál ve čtvrtfinále s Gruzíncem Davitem Chachaleišvilim na koku. Po olympijských hrách v Barceloně se postupně orientoval na politiku a sportu věnoval méně času. Na olympijských hrách v Atlantě v roce 1996 protaktizoval čtvrtfinále a medaili opět nezískal. Jeho poslední účast na olympijských hrách v Sydney byla již symbolická. Vzápětí ukončil sportovní kariéru.\n\n"}
{"id": "933334", "url": "https://cs.wikipedia.org/wiki?curid=933334", "title": "Hold On (píseň, Alabama Shakes)", "text": "Hold On (píseň, Alabama Shakes)\n\n\"Hold On\" je první singl americké rockové skupiny Alabama Shakes z jejich debutového alba nazvaného \"Boys & Girls\", který vyšel prostřednictvím vydavatelství Rough Trade Records dne 6. února 2012.\n\nHudební videoklip k písni \"Hold On\" měl premiéru 30. března 2012 na oficiálním kanálu skupiny na stránkách YouTube. Ve videoklipu pozorujeme skupinu hrající v garáži. Bubeník skupiny má na sobě triko, na kterém je napsáno \"This Is Not A Earl Sweatshirt\" (toto není Earl Sweatshirt - reference na známého muzikanta a zároveň shirt = triko).\n\nSkladba \"Hold On\" sklidila pozitivní reakce od většiny hudebních kritiků. \"Rolling Stone\" dokonce skladbu označil jako Nejlepší song roku 2012.\nZároveň byla píseň jmenována 11. Nejlepším singlem roku 2012 v anketě magazínu The Village Voice s názvem \"40th annual Pazz & Jop poll\". \n"}
{"id": "933354", "url": "https://cs.wikipedia.org/wiki?curid=933354", "title": "Juvhel Fred Tsoumou", "text": "Juvhel Fred Tsoumou\n\nJuvhel Fred Tsoumou (* 27. prosince 1990, Brazzaville) je kongžský fotbalový útočník vlastnící také německé občanství, v současnosti působící v SV Waldhof Mannheim. V zahraničí působil v Anglii, Rakousku a na Slovensku.\n\nSvoji fotbalovou kariéru začal ve FSV Zwickau. Následně zamířil ještě jako dorostenec do Eintrachtu Frankfurt, kam se po roce stráveném v Blackburnu vrátil. Za mužstvo Frankfurtu nastupoval také v seniorské kategorii, když střídavě hrál za A-tým a rezervu. V roce 2010 přestoupil do klubu Alemannia Aachen a po roce podepsal Preston North End FC. V zimě 2012 směřoval na hostování do Plymouth Argyle FC a před sezonou 2012/13 se stal hráčem TSV Hartberg. V srpnu 2013 podepsal kontrakt se slovenskou Senicí. Po půl roce v mužstvu předčasně skončil. V průběhu ročníku 2014/15 zamířil do Waldhofu Mannheim.\n\n"}
{"id": "933356", "url": "https://cs.wikipedia.org/wiki?curid=933356", "title": "Jakub Škarda", "text": "Jakub Škarda\n\nJakub Škarda (11. března 1828 Skvrňany – 31. prosince 1894 Praha) byl český právník a politik, v 2. polovině 19. století poslanec Českého zemského sněmu a Říšské rady.\n\nOd roku 1848 studoval práva na Karlo-Ferdinandově univerzitě v Praze, kde roku 1857 získal titul doktora práv. Pracoval zpočátku jako advokátní koncipient (v kanceláři Václava Bělského), od roku 1868 jako samostatný advokát. Zařadil se mezi nejznámější pražské advokáty.\n\nV období let 1862–1892 zasedal v pražském obecním zastupitelstvu a opakovaně byl i městským radním. V roce 1865 byl zvolen do okresního zastupitelstva v Plzni. I během své politické kariéry se zabýval právní tematikou. Roku 1860 vydal \"Návod k úřadování pro obecní starosty\". V roce 1863 přeložil do češtiny a vydal soubor textů rakouských zákonů. V letech 1864–1871 vydával odborný časopis \"Právník\" a významně se podílel na vývoji české právnické terminologie a na ustavení profesního spolku \"Právnická jednota\". V roce 1879 se podílel na založení odborného periodika \"Samosprávný obzor\". Měl rozsáhlé kontakty na české hospodářské a kulturní elity. Od roku 1861 zasedal ve Sboru pro zbudování Národního divadla a po jeho dostavění byl v letech 1879–1886 intendantem tohoto divadla. V letech 1869–1872 působil jako předseda spolku Umělecká beseda a v období let 1879–1886 byl předsedou Měšťanské besedy. Měl podíl na založení pražské městské spořitelny a pojišťovny. Publikoval i národopisné studie, jeho prvotinou byl spis \"Svatební obyčeje z okolí plzeňského\", vydaný roku 1860.\n\nV 60. letech 19. století se zapojil do zemské, později i celostátní politiky. V zemských volbách v Čechách v roce 1861 byli někteří čeští předáci zvoleni na Český zemský sněm spontánně ve vícero volebních obvodech. Takto byl například František August Brauner zvolen ve dvou okrscích, přičemž poté, co bezprostředně po volbách v jednom z nich musel rezignovat, byl na uprázděné poslanecké křeslo počátkem dubna 1861 zvolen coby oficiální kandidát českého volebního výboru (Národní strana, staročeská) právě Jakub Škarda. Šlo o kurii venkovských obcí (volební obvod Domažlice, Nová Kdyně). Mandát za týž obvod obhájil v řádných zemských volbách v Čechách v lednu 1867 a v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Škarda takto byl zbaven mandátu pro absenci v září 1868 a zvolen znovu v doplňovacích volbách v září 1869. Tajná policejní zpráva zaslaná z Prahy do Vídně v roce 1869 ho už tehdy řadí mezi zhruba deset předáků české politické scény, která tehdy vystupovala jednotně a opozičně vůči ústavním poměrům v monarchii.\n\nZa Domažlice a Novou Kdyni byl do zemského sněmu zvolen i v řádných volbách v roce 1870 a volbách roku 1872. Následovala opět série zbavení mandátu a opětovného zvolení. Takto uspěl v doplňovacích volbách v říjnu 1873. Tehdy poprvé změnil politickou příslušnost. Do roku 1874 byl členem staročeské strany, ale pak přestoupil k mladočechům. Ti odmítali politiku pasivní rezistence jako neplodnou a aktivně usilovali o výkon mandátu zemských poslanců. Ostatně již v roce 1867 se Škarda při debatách okolo politické taktiky českých poslanců řadil mezi stoupence pozdější mladočeské frakce. V listopadu 1873 pak spolupodepsal deklaraci vznikající mladočeské platformy, v níž její členové demonstrativně rezignovali na poslanecké mandáty a vyjádřili kritiku nad trvající politikou bojkotu zemského sněmu. V doplňovacích volbách v červenci 1874 ovšem ve svém obvodu nekandidoval (místo něj byl poslancem zvolen Nikodem Eckert) a na sněmu po několik let nezasedal.\n\nDo zemského sněmu se vrátil až v řádných volbách roku 1878, nyní za městskou kurii (obvod Čáslav – Chotěboř – Golčův Jeníkov). Zastupoval mladočeskou stranu. V roce 1880 se vrátil ke staročechům, protože podporoval jejich loajální provládní politiku v rámci vlády Eduarda Taaffeho, kdy Český klub tvořil významnou součást koalice (\"železný kruh pravice\"). Mandát zemského poslance obhájil v témže obvodu ve volbách roku 1883. V zemských volbách roku 1889 byl zvolen za městskou kurii v okrsku Dobruška – Rychnov – Kostelec – Žamberk. Když ale v roce 1890 vrcholila nespokojenost se staročeským postojem k projektu česko-německého vyrovnání v Čechách (takzvané punktace), distancoval se Škarda od své strany. 20. listopadu 1890 ohlásil odchod z jejího poslaneckého klubu. Nepřešel ihned k mladočechům, ale po jistou dobu se snažil utvořit třetí politický blok českého tábora, stranu středu (nazývána též \"strana Škardova\"). Až poté, co se tato formace nedokázala etablovat, připojil se v lednu 1891 definitivně k mladočechům.\n\nDlouhodobě zasedal i v zemském výboru, v letech 1866–1868 jako náhradník, od roku 1880 jako jeho člen.\n\nZasedal také v Říšské radě (celostátní zákonodárný sbor), kam ho poprvé zvolil zemský sněm roku 1871 (tehdy ještě Říšská rada nevolena přímo, ale tvořena delegáty jednotlivých zemských sněmů). Vzhledem k tehdejší politice pasivní rezistence se ale nedostavil do sněmovny a jeho mandát byl 23. února 1872 prohlášen za zaniklý. Uspěl i v prvních přímých volbách do Říšské rady roku 1873, kdy získal mandát poslance za městskou kurii, obvod Písek, Domažlice atd. Z politických důvodů se ale znovu nedostavil do sněmovny, čímž byl jeho mandát prohlášen za zaniklý.\n\nZemřel v prosinci 1894 po dlouhé a těžké nemoci, která ho v poslední fázi upoutala na lůžko. Pohřben byl v Praze na Vyšehradském hřbitově\n\nJeho synové Václav Škarda a Vladimír Škarda byli rovněž aktivní v politickém a veřejném životě.\n\n"}
{"id": "933357", "url": "https://cs.wikipedia.org/wiki?curid=933357", "title": "Hollywood, je t'aime", "text": "Hollywood, je t'aime\n\nHollywood, je t'aime je americký hraný film z roku 2009, který režíroval Jason Bushman podle vlastního scénáře. Film popisuje osudy mladého Pařížana, který se vydá na Vánoce do Los Angeles. Snímek byl v ČR uveden v roce 2009 na filmovém festivalu Mezipatra.\n\nJérôme bydlí v Paříži a právě se rozešel se svým přítelem Gillesem. V Paříži je nevlídné prosincové počasí a tak se Jérôme rozhodne odletět do Kalifornie, kde je stále teplo. Také doufá, že zde zapomene na Gillese. Po příletu se ubytuje v hotelu v Hollywoodu a rozhodne se zkusit štěstí jako herec. Na pláži se seznámí s Rossem, díky kterému získá kontakty na castingy. Ve městě potká Kaleeshu a Normu, transsexuálky, u kterých se ubytuje. Podaří se mu získat roli v reklamě na pizzu, ale protože je v USA jen na turistickém pobytu, vydává se za Normana Belchera, což je pravé jméno Normy. I přesto, že si našel přátele, stále vzpomíná na Gillese. V sauně se seznámí s číšníkem Kennym, který pracuje ve francouzské restauraci. Majitelkou je Francouzka z Nantes a Jérôma zaměstná. Jérôme stráví Vánoce s Normou a Kaleeshou, ale po svátcích se rozhodne vrátit se zpět do Paříže za Gillesem.\n\n"}
{"id": "933358", "url": "https://cs.wikipedia.org/wiki?curid=933358", "title": "Škarda (příjmení)", "text": "Škarda (příjmení)\n\nPříjmení Škarda nosí tyto osobnosti:\n\n"}
{"id": "933359", "url": "https://cs.wikipedia.org/wiki?curid=933359", "title": "Seznam kulturních památek v Jevíčku", "text": "Seznam kulturních památek v Jevíčku\n\nKatastrální území Jevíčko-město.\nKatastrální území Jevíčko-předměstí.\nMařín spadá do části Zadní Arnoštov.\n"}
{"id": "933360", "url": "https://cs.wikipedia.org/wiki?curid=933360", "title": "Pierre van Hooijdonk", "text": "Pierre van Hooijdonk\n\nPetrus Ferdinandus Johannes „Pierre“ van Hooijdonk (* 29. listopadu 1969, Steenbergen) je bývalý nizozemský fotbalista. Hrával na pozici útočníka.\n\nS Feyenoordem Rotterdam vyhrál Pohár UEFA 2001/02, ve finále přispěl dvěma góly k výhře 3:2 nad německým týmem Borussia Dortmund.\nS Fenerbahçe Istanbul se stal dvakrát mistrem Turecka (2003/04, 2004/05). S Celticem Glasgow získal skotský pohár (1994/95).\n\nZa celou svou kariéru nastřílel 348 prvoligových branek. V sezóně 1995/96 se stal nejlepším střelcem skotské ligy, v sezóně 2001/02 nizozemské ligy Eredivisie (24 branek v dresu Feyenoordu). Ve stejné sezóně byl též nejlepším střelcem Poháru UEFA. Roku 2002 byl vyhlášen nejlepším fotbalistou Nizozemska.\n\nS nizozemskou fotbalovou reprezentací získal bronzovou medaili na mistrovství Evropy 2000 a 2004. Hrál i na světovém šampionátu roku 1998. Celkem za národní tým odehrál 46 utkání, v nichž vstřelil 14 branek.\n\nVan Hooijdoonk se stal obětí finančního podvodu, kdy na radu svého bývalého účetního investoval 2,5 milionu eur do čínské textilky, která ale neexistovala.\n\n"}
{"id": "933362", "url": "https://cs.wikipedia.org/wiki?curid=933362", "title": "Seznam kulturních památek v Bystrém (okres Svitavy)", "text": "Seznam kulturních památek v Bystrém (okres Svitavy)\n\n"}
{"id": "933363", "url": "https://cs.wikipedia.org/wiki?curid=933363", "title": "Římskokatolická farnost Široké Třebčice", "text": "Římskokatolická farnost Široké Třebčice\n\nŘímskokatolická farnost Široké Třebčice (lat. \"Latotrebetitschium\") je územní společenství římských katolíků v Širokých Třebčicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDo roku 1765 území spadalo pod Velikou Ves, později zde byl \"Schlosskaplan\". Matriky jsou v místě vedeny od roku 1784. V roce 1789 byla v místě lokálie. Farnost byla kanonicky zřízena od roku 1857.\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Široké Třebčice, která je tak spravována \"excurrendo\".\n\n\n"}
{"id": "933367", "url": "https://cs.wikipedia.org/wiki?curid=933367", "title": "Semir Pepic", "text": "Semir Pepic\n\nSemir Pepic (Pepić), (* 25. září 1972 Podgorica, Jugoslávie) je bývalý reprezentant Československa, Slovenska a od roku 2003 Austrálie v judu. Po otci je Jugoslávec.\n\nPo rozvodu rodičů se s matkou vrátil do Československa. S judem začal v Hlohovci, později přešel do nedaleké Trnavy a nakonec do tréninkového centra Dukly Banská Bystrica. Svoji sportovní kariéru začal v kategorii polotěžkých vah. Společně s Petrem Jáklem ml. měli pokračovat v úspěších Jiřího Sosny. V roce 1993 se však jejich reprezentační cesty rozdělily, přestože jejich sportovní osudy měly podobnou cestu. Jak Jákla tak Pepice sužovali častá zranění a oba museli ukončit kariéru předčasně na přelomu tisíciletí. Pepic jí však dokázal opět po letech nastartovat.\n\nV roce 1996 se kvalifikoval na olympijské hry v Atlantě, ale prohrál ve druhém kole s Novozélanďaněm Gowingem na ippon. Po olympijských hrách zápasil dál již mezi těžkými vahami.\n\nJeho životním turnajem se stalo domácí mistrovství Evropy v Bratislavě v roce 1999, kde vybojoval v kategorii těžkých vah stříbrnou medaili a v kategorii bez rozdílu vah 5. místo. Tento úspěch však draze zaplatil sérii vážných zranění, která znamenala konec sportovní kariéry.\n\nV roce 2000 se jel podívat na olympijské hry jako divák a v Sydney nakonec zůstal. Živil se jako vyhazovač, učil judo a seznámil se s krajanem a emigrantem z bývalého Československa Milošem Kováčikem (účast na MS 1973), který pracoval jako asistent hlavního trenéra reprezentace Austrálie. V roce 2003 začal opět s tvrdým tréninkem a se ziskem australského občanství se dostal okamžitě do reprezentace. Ke kvalifikaci na olympijské hry Australanovi postačilo vyhrát oceánské mistrovství, což v praxi znamenalo porazit Novozélanďana (pokud nějaký byl) a některé z nadšených fanoušků, amatérů z pacifických ostrovů. Účast na olympijských hrách v Athénách tak byla pro zkušeného borce jakým on byl formalitou. Po výhrách nad Kolumbijcem a Američanem se dostal se až do čtvrtfinále, kde nestačil na Íránce Fašandiho. V opravách se do souboje o bronzovou medaili neprobojoval.\n\nV roce 2008 se opět bez větších problémů kvalifikoval na olympijských hrách v Pekingu, kde prohrál v prvním kole po vyrovnaném boji s Kazachem Ichsagalijevem. Sportovní kariéru ukončil až po mistrovství světa v roce 2009.\n\n"}
{"id": "933368", "url": "https://cs.wikipedia.org/wiki?curid=933368", "title": "Sázkový kurz", "text": "Sázkový kurz\n\nSázkový kurz je číslo, které udává kolikanásobek sázky dostane sázející od sázkaře, když sázející správně uhádne budoucí událost (výsledek sportovního utkání nebo např. který z kandidátů bude zvolen za prezidenta). Sázkový kurz na sportovní utkání nebo jakoukoli jinou událost vychází hlavně ze statistické pravděpodobnosti s jakou se událost opakuje, nebo ekvivalentně z poměru pravděpodobností (anglicky \"odds\"). V případě voleb vychází z průzkumu veřejného mínění (kolik procent voličů je rozhodnuto kandidáta volit).\n\nV posledních 100 zápasech dosáhl tým následující výsledků:\n\n\nČíslo 1 ve výpočtu znamená, že sázející dostane nazpět svoji sázku. Zlomek znamená kolik peněz dostane navíc.\n\nSpravedlivý kurz je vlastně převrácená hodnota pravděpodobnosti (např. kurz výhry K = = = = 1/P).\n\nPřenásobením zlomku číslem menším než 1 sníží sázkař množství peněz, které by měl sázející dostat. Čím menší číslo, tím větší výhoda (větší zisky, menší ztráty) pro sázkaře. Při příliš nízkých kurzech však sázející půjdou raději sázet někam, kde mají kurzy vyšší. Výšku kurzů tedy převážně určuje konkurence sázkaře a ne sázející. Sázení za kurz, díky kterému je prohra pravděpodobnější než výhra, se nazývá hazard. \n\n\nPro kontrolu je sestavena statistika, která bude simulovat výsledky týmu odpovídající současným statistikám. Do deseti budoucích zápasů jsou rozděleny prohry, remízy a výhry tak, aby odpovídaly současné statistice. Při sázení za spravedlivý kurz by sázející neměl nic prodělat ani vydělat. Na deset budoucích zápasů sázející vsadil 1 Kč na každý zápas (celkem tedy 10 Kč) např. na výhru za spravedlivý kurz K = 2.\n\n\nSoučet zisků = 1 - 1 + 1 - 1 - 1 - 1 + 1 + 1 + 1 - 1 = 0\n\nPři spravedlivém kurzu nevydělává ani sázkař ani sázející.\n\nVýpočet uvažuje stejnou situaci pouze s tím rozdílem, že sázející sází za snížený kurz K = 1,8 (ve skutečnosti sázkař ani jiný kurz než snížený nenabízí)\n\n\nSoučet zisků = 0,8 - 1 + 0,8 - 1 - 1 - 1 + 0,8 + 0,8 + 0,8 - 1 = -1\n\nPři sázení za snížený kurz přišel sázející o 1 Kč, což je 10% jeho počátečního kapitálu. Aby neztratil popř. dokonce vydělal, tak by tým musel začít mít lepší výsledky než doposud. To se ale projeví ve statistice a to sleduje i sázkař, takže o to více snižuje kurzy. Jednorázově lze nad sázkařem vyhrát, ale pokud sázející sází pravidelně, jeho peníze dřív nebo později získá sázkař. Z příkladu je patrné, že na to, aby člověk vydělal peníze kurzovým sázením, je potřeba aby se stal sázkařem, ne sázejícím.\n\nV příkladu byl kurz stanoven ze statistických výsledků posledních 100 zápasů. Otázka je, kolik je zápasů (událostí) je třeba k získání relevantní statistiky. Pokud tým existuje 20 let a statistika počítá se zápasy za celé období, tak kurz stanovený z této statistiky bude špatný, protože během tohoto období se mohla zcela vyměnit sestava hráčů, vedení i trenéři a výsledky, které dnes tým podává jsou zcela jiné než v minulosti. Pokud statistika počítá např. poslední tři zápasy, tak kurz stanovený z tohoto období bude také špatný, protože tým např. třikrát po sobě vyhrál, ale jinak neustále prohrává. Na otázku kolik je ideální počet zápasů (událostí) k sestavení statistiky neexistuje jednoznačná odpověď. Někteří autoři uvádějí, že k sestavení relevantní statistiky je potřeba alespoň 30 událostí. Období je třeba odvodit logicky. Pokud sázkař posuzuje událost, která nastává zhruba jednou v desetitisících případech a vezme posledních 100 událostí, tak vybere buď vzorek, kde nebude tato událost ani jednou a pravděpodobnost, že událost nastane, tak bude 0% a nebo vybere období, kdy událost nastala, z tohoto vzorku tak vyjde pravděpodobnost, že událost nastává v jednom ze sta případů tedy 1 %, skutečná pravděpodobnost je ale 0,01 %.\n"}
{"id": "933370", "url": "https://cs.wikipedia.org/wiki?curid=933370", "title": "Římskokatolická farnost u kostela Panny Marie Pomocnice v Brně-Žabovřeskách", "text": "Římskokatolická farnost u kostela Panny Marie Pomocnice v Brně-Žabovřeskách\n\nŘímskokatolická farnost u kostela Panny Marie Pomocnice v Brně-Žabovřeskách je územním společenstvím římských katolíků v rámci děkanátu Brno brněnské diecéze s farním kostelem Panny Marie Pomocnice křesťanů.\nObec Žabovřesky v minulosti patřila do komínské farnosti. Ve třicátých letech 20. století žilo v Žabovřeskách (už jako součásti města Brna) přibližně 15 tisíc obyvatel. Vznikla proto snaha vybudovat zde nový kostel. V roce 1939 do Brna-Žabovřesk přišli salesiáni, kteří zde vybudovali novou kapli a oratoř. Ta zde fungovala až do roku 1950. Po roce 1990 byla komunita salesiánů v Brně-Žabovřeskách obnovena a podařilo se vybudovat nový kostel Panny Marie Pomocnice křesťanů, který byl posvěcen v květnu 1995. Samostatná farnost, zřízená k 1. lednu 2000, je spravována komunitou Salesiánů Dona Bosca.\n\nFarnost od jejího vzniku spravují salesiáni. Od června 2002 do své smrti 10. prosince 2013 byl farářem P. Josef Daněk, SDB. Po jeho smrti se stal administrátorem farnosti P. Mgr. Jan Stuchlík, SDB. Od 1. září 2014 byl farářem ustanoven P. Mgr. Maxmilián Dřímal, SDB. Ten byl ke konci roku 2016 vyvázán ze služby v brněnské diecézi a administrátorem byl jmenován opět Jan Stuchlík. Toho s platností od 1. září 2018 nahradil jako administrátor P. Mgr. Pavel Glogar, SDB..\n\nVe farnosti slavil primici:\n\nDnem vzájemných modliteb farností za bohoslovce a bohoslovců za farnosti brněnské diecéze je 17. březen. Adorační den připadá na nejbližší neděli po 25. říjnu.\n\nVe farnosti se pravidelně koná tříkrálová sbírka. Při sbírce v roce 2016 se vybralo 42 896 korun.\n\nDále se také ve farnosti a přilehlém středisku mládeže koná každý rok 26. prosince akce Živý betlém. V jeho rámci vždy proběhne sbírka oblečení pro lidi bez domova..\n\nFarní kostel je možné si prohlédnout během každoroční Noci kostelů, ve vánočním období v rámci projektu Křesťanské Vánoce . Velmi úzký kontakt farnost udržuje s místním Salesiánským střediskem mládeže, se kterým se setkává především na poli činnosti pro mladé lidi. \n\nVe farnosti funguje pastorační a ekonomická rada, působí pěvecký sbor a dětský sboreček. Při saleisánském středisku mládeže působí sbor Capella polyphonica salesiana. Každou neděli mají návštěvníci bohoslužeb možnost navštívit farní kavárnu v prostorách pod kostelem. Pro ministranty pořádá farnost každý rok výlety, celoroční bodovací hru a o prázdninách ministrantskou chaloupku. Farnost vydává společně se Salesiánským střediskem mládeže čtyřikrát ročně časopis Žabokuk.\n\n"}
{"id": "933371", "url": "https://cs.wikipedia.org/wiki?curid=933371", "title": "Gymnázium Příbram", "text": "Gymnázium Příbram\n\nGymnázium Příbram patří k jednomu z nejstarších gymnázií ve středních Čechách, výuka na něm začala v roce 1871. V současnosti jej navštěvuje téměř šest stovek studentů, a to ve čtyřletém a osmiletém studijním oboru denního studia. Události, které se na gymnáziu odehrály v době heydrichiády, inspirovaly příbramského spisovatele Jana Drdu k napsání povídky Vyšší princip, podle které byl v roce 1961 natočen stejnojmenný film.\n\nVyučování na obecném reálném gymnáziu bylo zahájeno 12. října 1871. Škola tehdy sídlila v budově obecních škol na náměstí T. G. Masaryka, ale už na počátku 20. století vyrostla v dnešních Jiráskových sadech čtvrť, kde se koncentrovalo několik škol, kam se gymnázium přestěhovalo. V sídle dnešní střední a vyšší zdravotnické školy bylo reálné gymnázium, ve vedlejší budově dnešní základní školy reálka, přírodovědně-technická větev ústavu.\n\nV 60. letech 20. století se gymnázium přestěhovalo do nové budovy na sídlišti, ve které sídlí dodnes. Slavnostního otevření se zúčastnil i tehdejší ministr školství František Kahuda. Po školské reformě se z gymnázia oddělila 7. základní devítiletá škola, která zde sídlila až do vzniku vlastní budovy v dnešní Školní ulici. Dalším mezníkem ve vývoji byl rok 1989, kdy byl škole udělen statut osmiletého gymnázia, a do školství se tak vrátil osvědčený model předválečné doby.\n\nNejzásadnější rekonstrukcí prošla budova v letech 2006–2007, při níž byla bývalá kotelna přestavěna na studentský klub a knihovnu se studovnou, na půdě vznikla dvě patra nových tříd, odborných učeben, výtvarný ateliér a hudební sál. Škola dostala také zateplení a novou omítku.\n\n\nGymTV patří mezi nejstarší a nejdéle fungující školní televize v Česku, své vysílání zahájila v roce 2005. Od začátku se věnuje tvorbě školního televizního zpravodajství, jehož výstupem jsou jednak dílčí reportáže, jednak dvacetiminutové zprávy, které GymTV vysílá každou první středu v měsíci a které shrnují události, jež se za uplynulý měsíc ve škole udály; představují zajímavé projekty, pedagogy školy a přinášejí i portréty zajímavých studentů. Součástí relací bývají také ankety, přehled akcí na další měsíc a reportáž z akce, která proběhla mimo školu v příbramském regionu. Redaktoři GymTV se vzhledem k množství akcí a nutnosti jejich pokrytí a také z důvodu flexibility nespecializují na jednotlivé profese, jak tomu obvykle je u jiných školních televizí, ale většinou musí být schopni vykonávat všechny práce (kameraman, scenárista, reportér).\n\nDruhou složkou zpravodajství jsou webové stránky, které vznikly v roce 2006 a postupně se staly plnohodnotným zpravodajským webem gymnázia. Redaktoři formou příspěvků doplněných fotografiemi informují studenty a pedagogy školy, ale i veřejnost o veškerém dění na gymnáziu. Cílem webového zpravodajství je poskytnout čtenářům ucelený a široký informační servis o dění ve škole, školních akcích a projektech. V roce 2015 byly webové stránky GymTV oceněny 1. místem v republikové soutěži školních časopisů v kategorii webový magazín.\n\nNedílnou součástí činnosti GymTV je pořizování záznamů školních akcí. Od počátku své činnosti televize vydala více než 60 disků se záznamy maturitních plesů, školních akademií, divadelních představení, koncertů a dalších akcí. GymTV je autorem třicetiminutového dokumentu o škole Kdo je Gymnázium? a od roku 2015 také připravuje přenosy kulturních akcí. Diváci dosud mohli živě sledovat například Svatohorskou šalmaj, vánoční koncert Ginevry nebo vystoupení orchestru GymBand.\n\nNejvýraznější akcí probíhající ve spolupráci s ČT je projekt Jak se dělá televize aneb Setkání školních televizí. Ten probíhá ve dvou dnech, vždy se jedná o pátek a sobotu. Jeho cílem je, aby se setkaly školní televize fungující v České republice, aby si vyměnily zkušenosti a ukázaly si svoji tvorbu. Druhou složkou projektu jsou pak přednášky a workshopy určené pro veřejnost. Tato událost se na půdě příbramského gymnázia uskutečnila už čtyřikrát, naposledy v roce 2015. Diskutovat o televizní tvorbě přijel třeba generální ředitel ČT Petr Dvořák, sportovní novinář Robert Záruba nebo moderátoři Daniel Takáč a Václav Moravec.\nGymBand vznikl u příležitosti konání školní kulturní akademie v roce 2009. Od té doby neustále obohacuje svůj repertoár a rozšiřuje členskou základnu i nástrojové obsazení. \n\nOrchestr hraje skladby od jazzu, přes jazzrock, pop a filmovou hudbu až po klasiku. V jeho repertoáru jsou například ústřední melodie z filmů jako James Bond, Sedm statečných nebo Chariots of Fire, hity Michaela Jacksona (Thriller), jazz-rocková klasika (Watermelon Man), jazzové standardy (In the Mood) i nesmrtelné hity populární hudby (Yesterday). Kromě vystoupení, která jsou součástí dalších akcí, pořádá vlastní koncerty, například tradiční vánoční vystoupení. GymBand také spolupracuje se studentským orchestrem gymnázia v severoněmeckém Marienhafe, s nímž pořádá výměnné pobyty a společné koncerty.\n\n\n"}
{"id": "933372", "url": "https://cs.wikipedia.org/wiki?curid=933372", "title": "Chemické útoky v Ghútě", "text": "Chemické útoky v Ghútě\n\nChemické útoky v Ghútě se odehrály 21. srpna 2013 v průběhu občanské války v Sýrii. Došlo k nim na východních předměstích Damašku, hlavního města Sýrie, v oblasti Ghúta v muháfaze Ríf Dimašq. Podle zjištění Organizace spojených národů bylo použito 350 litrů sarinu. Počet obětí dosáhl stovek, přičemž povstalecká Svobodná syrská armáda oznámila 1729 mrtvých a až 6000 zasažených, zatímco nezávislá organizace Lékaři bez hranic potvrdila k 24. srpnu zhruba 3600 ošetřených a 355 mrtvých. Jedná se o největší využití chemických zbraní od iráckého útoku v Halabdže proti Kurdům v roce 1988.\n\nPodle povstalců chemické zbraně použila syrská armáda podporující režim Bašára al-Asada, režim naopak viní z použití zbraní povstalce. Sýrie byla v době útoku jedním z pěti států, které nepodepsaly Úmluvu o chemických zbraních, respektive jedním ze sedmi, které ji neratifikovaly, a syrská vláda v roce 2012 přiznala, že chemické zbraně má. Přesvědčení, že chemické útoky má na svědomí vládnoucí režim, vyjádřily ústy svých představitelů mimo jiné Spojené státy americké, Francie a Spojené království, a zároveň začaly plánovat nějakou formu vojenského zásahu.\n\nNaopak Rusko a Írán, které se v konfliktu staví dlouhodobě na stranu Asadova režimu, vyjádřily přesvědčení, že za útoky stojí povstalci, a Čínská lidová republika zaujala zdrženlivý postoj. Vzhledem k tomu, že stálí členové Rady bezpečnosti OSN Čína a Rusko se nechystali podpořit odvetný vojenský zásah proti Asadovu režimu, byla západními spojenci v reakci na útoky zvažována možnost zasáhnout bez mandátu Organizace spojených národů podobně jako Severoatlantická aliance zasáhla v roce 1999 v Kosovu.\n"}
{"id": "933373", "url": "https://cs.wikipedia.org/wiki?curid=933373", "title": "Padjelantaleden", "text": "Padjelantaleden\n\nPadjelantaleden (ve smyslu \"Padjelanta\" z lulejské sámštiny „vyšší země“ a \"leden\" ve švédštině „cesta“) je 140 km dlouhá turistická trasa ve Švédsku, která vede z vesnice Kvikkjokk přes Národní park Padjelanta do osady Ritsem. Chaty a místa na stany se nachází ve vzdálenostech 12 až 24 km.\n\nV Kvikkjokku se stezka Padjelantaleden setkává se stezkou Kungsleden. Z Ritsemu vede do norského Søfjordnu další stezka Gränsleden. Část stezky Padjelantaleden vede souběžně se stezkou Nordkalottleden, která vede z Kautokeino v Norsku do Sulitjelmy.\n\nStezka je ve srovnání s jinými cestami v severní Skandinávii méně navštěvovaná. Má dobře udržované mosty přes potoky a řeky a také povalové chodníky (dřevěná prkna) přes bažinaté oblasti.\n\nObě nástupní místa Kvikkjokk a Ritsem jsou přístupné autobusy z Gällivare a Murjeku (v chronologickém pořadí), kde je přestup na železnici; a dále je snadno dostupná ze švédské obce Jokkmokk. V Kvikkjokku a Ritsemu stezka začíná a končí lodním převozem (v létě jezdí lodě dle pevného časového rozvrhu, který je přizpůsoben k jízdnímu řádu autobusu).\n\nChaty, které leží v Národním parku Padjelanta, jsou od roku 2000 řízeny sámským družstvem \"Badjelánnda Laponia turistiku\" a chaty, které leží mimo park, patří Švédskému turistickému svazu (STF).\n\nStany lze postavit na připravených místech blízko chat, lze použít zázemí (toalety) chat. Při tomto využití se neúčtuje žádný poplatek.\nDoporučená kempovací místa nedaleko od chat jsou uvedeny níže v závorkách, vzdálenosti odkazují na předchozí chatu.\n\n\n"}
{"id": "933374", "url": "https://cs.wikipedia.org/wiki?curid=933374", "title": "Václav Kratochvíl (archivář)", "text": "Václav Kratochvíl (archivář)\n\nVáclav Kratochvíl (1. dubna 1861 Mlčechvosty – 21. dubna 1919 Mlčechvosty) byl český archivář a historik, otec spisovatele Miloše Václava Kratochvíla.\n\nAbsolvoval historii a filosofii na Filosofické fakultě Univerzity Karlovy v Praze. Český zemský výbor mu zajistil stipendium na práci v archivu ve Vatikánu a Florencii, kde byl v letech 1890–1891. Poté nastoupil do vídeňského státního archivu, kde zůstal až do roku 1918. Tam vedl česko-moravsko-slezské a italské oddělení. Z jeho práce vyniká seznámení českého čtenáře s holandskou archivní teorií (zkrácený překlad archivní příručky publikoval v roce 1907 v ČČH). Krom statí o archivnictví také sbíral materiály pro české dějiny předhusitské a zabýval se královskými registry Ferdinanda I. a předbělohorskou českou kanceláří.\n\n\n\n"}
{"id": "933377", "url": "https://cs.wikipedia.org/wiki?curid=933377", "title": "Sigurd Moen", "text": "Sigurd Moen\n\nSigurd Olsen Moen (31. října 1897 Krødsherad – 6. října 1967 Drammen) byl norský rychlobruslař.\n\nNa velkých mezinárodních závodech se poprvé představil v roce 1922, kdy skončil šestý na Mistrovství světa. O rok později debutoval na Mistrovství Evropy, zde se umístil na 16. příčce. Na Zimních olympijských hrách 1924 startoval ve všech pěti disciplínách. Největšího úspěchu dosáhl na trati 1500 m, kde získal bronzovou medaili, dále byl čtvrtý v závodě na 5000 m, čtvrtý ve víceboji, šestý na 10 000 m a třináctý na 500 m. O několik týdnů později se zúčastnil evropského šampionátu (4. místo). Stejného umístění dosáhl i na Mistrovství světa 1925 a 1926 a Mistrovství Evropy 1927. Sportovní kariéru zakončil desátou příčkou na kontinentálním šampionátu 1928.\n"}
{"id": "933380", "url": "https://cs.wikipedia.org/wiki?curid=933380", "title": "Willy Logan", "text": "Willy Logan\n\nWilliam Frederick „Willy“ Logan (15. března 1907 Saint John, Nový Brunšvik – 6. listopadu 1955 Sackville, Nový Brunšvik) byl kanadský rychlobruslař.\n\nNa Zimních olympijských hrách 1928 se zúčastnil tří závodů, nejlépe skončil jedenáctý na trati 500 m. Dále se umístil na 21. místě na patnáctistovce a na 29. místě na distanci 5000 m. O čtyři roky později, na zimní olympiádě 1932, získal v závodech na 1500 m a 5000 m bronzové medaile a na nejkratší trati, sprinterském pětistovce, dobruslil do cíle jako pátý nejrychlejší.\n"}
{"id": "933384", "url": "https://cs.wikipedia.org/wiki?curid=933384", "title": "Birger Wasenius", "text": "Birger Wasenius\n\nBirger Adolf Wasenius (7. prosince 1911 Helsinky – 2. ledna 1940 Lunkulansaari) byl finský rychlobruslař.\n\nMistrovství Evropy se poprvé zúčastnil v roce 1933, kdy na šampionátu ve Viipuri získal stříbrnou medaili. O rok později vybojoval tentýž cenný kov na Mistrovství světa. V roce 1935 si na kontinentálním šampionátu dobruslil pro bronzovou medaili, na tom světovém byl šestý. Úspěšnou sezónu prožil následně, nejprve si přivezl z Mistrovství světa stříbro a následně startoval na Zimních olympijských hrách. Na pětikilometrové a desetikilometrové distanci získal stříbrné medaile, na patnáctistovce vybojoval bronz a na trati 500 m se umístil na osmém místě. Další cenné kovy přidal v dalším roce, kdy byl třetí na Mistrovství Evropy a druhý na Mistrovství světa. Roku 1938 skončil na šampionátech v první desítce, avšak pod stupni vítězů. Svoji sportovní kariéru završil čtvrtým místem na Mistrovství Evropy 1939 a především ziskem zlaté medaile na domácím Mistrovství světa 1939 v Helsinkách.\n\nPo vypuknutí zimní války narukoval jako záložník do armády, zemřel 2. ledna 1940 s dalšími devíti finskými vojáky v bojích na ostrově Lunkulansaari na Ladožském jezeře.\n"}
{"id": "933386", "url": "https://cs.wikipedia.org/wiki?curid=933386", "title": "Charles Mathiesen", "text": "Charles Mathiesen\n\nCharles Arthur Mathiesen (12. února 1911 Drammen – 7. listopadu 1994 Drammen) byl norský rychlobruslař.\n\nNa velkých mezinárodních závodech se představil poprvé v roce 1933, kdy startoval na Mistrovství světa (8. místo). V následujícím roce debutoval na Mistrovství Evropy, první medaili, stříbrnou, získal na evropském šampionátu 1936. Téhož roku startoval také na Zimních olympijských hrách, kde vyhrál závod na 1500 m, dále byl čtvrtý na distanci 10 000 m a sedmý na pětikilometrové trati. V roce 1937 skončil na Mistrovství světa i Evropy shodně čtvrtý, o rok později již kontinentální šampionát vyhrál a z toho světového si odvezl bronz. Další cenné kovy získal v roce 1939 – stříbro na ME a obhájený bronz na MS. V letech 1940 a 1946 se zúčastnil neoficiálních světových šampionátů (na obou shodně třetí místo), víceboj na Mistrovství světa 1947 nedokončil. Kvůli zdravotním problémům nedokončil ani závod na 5000 m na Zimních olympijských hrách 1948, kterým zakončil svoji sportovní kariéru.\n\n"}
{"id": "933397", "url": "https://cs.wikipedia.org/wiki?curid=933397", "title": "Římskokatolická farnost Žabokliky", "text": "Římskokatolická farnost Žabokliky\n\nŘímskokatolická farnost Žabokliky (lat. \"Schaboglickium\") je územní společenství římských katolíků v Žaboklikách a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž kolem roku 1200 existovala v místě plebánie. Farnost byla kanonicky znovu zřízena roku 1669. Od tohoto roku jsou také vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Podbořany, jehož součástí je i farnost Žabokliky, která je tak spravována \"excurrendo\".\n\n\n"}
{"id": "933398", "url": "https://cs.wikipedia.org/wiki?curid=933398", "title": "Wilfred Bouma", "text": "Wilfred Bouma\n\nWilfred Bouma (* 15. červen 1978, Helmond) je bývalý nizozemský fotbalový obránce a reprezentant,který dnes pracuje pro PSV Eindhoven.\n\nS PSV Eindhoven se stal čtyřikrát mistrem Nizozemska (2000, 2001, 2003, 2005) a třikrát vyhrál nizozemský pohár (1996, 2005, 2012).\n\nV nizozemském reprezentačním A-mužstvu debutoval v přátelském zápase proti domácímu Irsku 2. září 2000 (remíza 2:2).\n\nS nizozemskou fotbalovou reprezentací získal bronzovou medaili na mistrovství Evropy roku 2004. Hrál i na EURU 2008 a 2012. Celkem za národní tým odehrál 37 utkání, v nichž vstřelil 2 branky, z toho jednu na ME 2004 do sítě České republiky v základní skupině, když ve 4. minutě hlavou otevíral skóre utkání (Nizozemsko nakonec prohrálo 2:3).\n\n"}
{"id": "933413", "url": "https://cs.wikipedia.org/wiki?curid=933413", "title": "Bernard Lama", "text": "Bernard Lama\n\nBernard Pascal Maurice Lama (* 7. duben 1963, Saint-Symphorien) je bývalý francouzský fotbalista. Hrával na pozici brankáře.\n\nS francouzskou fotbalovou reprezentací získal zlatou medaili na mistrovství světa roku 1998 a na mistrovství Evropy roku 2000. Má též bronz z Eura 1996. Celkem za národní tým odehrál 44 utkání.\n\nS Paris Saint-Germain vyhrál v sezóně 1995/96 Pohár vítězů pohárů. Roku 1994 se s ním stal i mistrem Francie a dvakrát s ním získal francouzský pohár (1993, 1995).\n\nRoku 1994 byl vyhlášen nejlepším fotbalistou Francie.\n\n"}
{"id": "933419", "url": "https://cs.wikipedia.org/wiki?curid=933419", "title": "Ljubotyn", "text": "Ljubotyn\n\nLjubotyn (; – \"Ljubotin\") je město v Charkovské oblasti na Ukrajině. Leží na potoce Ljubotynce, přítoku řeky Udy, ve vzdálenosti 24 kilometrů na západ od Charkova.\n\nV roce 2013 žilo v Ljubotynu bezmála dvacet tisíc obyvatel.\n\nLjubotyn je železničním uzlem.\n\nSeverně od Ljubotynu prochází dálnice M 03, které zde tvoří část evropské silnice E40.\n\nStatut města má Ljubotyn od roku 1938.\n\nOd 20. října 1941 do 29. srpna 1943 byl Ljubotyn obsazen německou armádou.\n"}
{"id": "933424", "url": "https://cs.wikipedia.org/wiki?curid=933424", "title": "Arboretum Josefa Eberta", "text": "Arboretum Josefa Eberta\n\nArboretum Josefa Eberta je sbírka dřevin, která se nachází na severu České republiky, ve Frýdlantském výběžku v Libereckém kraji, u domu číslo popisné 62 ve Ferdinandově, což je součást města Hejnice. Jeho autorem je Josef Ebert (1935–1997), který se v obci narodil. Jeho zálibou bylo horolezectví (realizoval několik prvovýstupů) a pracoval jako nástrojař. V padesátých letech 20. století ale musel kvůli těžké nemoci ze zaměstnání odejít do invalidního důchodu a následně začal kolem svého domu, v němž bydlel, rozvíjet sbírku dřevin. Prvními stromy byly dva smrky omoriky (\"Picea omorika\"), jenž zbyly po osazování blízkých Jizerských hor. Svou sbírku dále rozšiřoval nákupem sazenic stromů z okrasných školek v České republice (z Poplzí na Litoměřicku či z Litomyšle) nebo dary od přátel. Vznikl tak park se sbírkou okrasných dřevin i kultivarů, v němž se nacházejí také bonsaje či kameny z blízkých hor.\n\nPo úmrtí Josefa Eberta se o arboretum stará jeho manželka spolu s jejich synem Norbertem. Sbírka se stala cílem vycházek a jako místo své svatby pod širým nebem si ji vybrala také jedna dvojice novomanželů.\n\nVstup do zahrady je umožněn stále otevřenými vrátky a vstupné je dobrovolné.\n\n"}
{"id": "933428", "url": "https://cs.wikipedia.org/wiki?curid=933428", "title": "Atzbach", "text": "Atzbach\n\nAtzbach je obec v rakouské spolkové zemi Horní Rakousy, v okrese Vöcklabruck.\n\nK 1. lednu 2013 zde žilo 1 166 obyvatel.\n"}
{"id": "933429", "url": "https://cs.wikipedia.org/wiki?curid=933429", "title": "Stanislav Mackovík", "text": "Stanislav Mackovík\n\nStanislav Mackovík (* 11. března 1967) je český politik, v letech 2013 až 2017 poslanec Poslanecké sněmovny PČR, zastupitel Libereckého kraje a bývalý zastupitel obce Pertoltice pod Ralskem, člen KSČM.\n\nV roce 1984 začal sportovně létat v aeroklubu Česká Lípa. Následně vystudoval v rámci pomaturitní nástavby Zdravotní školu v Litoměřicích. Od roku 1992 působí u záchranné služby v Liberci, od roku 2010 jako její ředitel do podzimu roku 2013, kdy se stal poslancem v Poslanecké sněmovně Parlamentu. Do dnešní doby pracuje jako řadový záchranář skupiny speciálních činností na letecké záchranné službě Libereckého Kraje. U záchranné služby má i funkci náměstka pro krizové řízení a IZS, ze kterého je v nynější době uvolněn pro plnění funkce v Poslanecké sněmovně.\n\nStanislav Mackovík je rozvedený a má jednoho syna Ondřeje. Mezi jeho velké koníčky patří létání (vlastní i letecký průkaz).\n\nDo vyšší politiky vstoupil, když byl v krajských volbách v roce 2008 zvolen za KSČM zastupitelem Libereckého kraje. Na mandát krajského zastupitele ale na jaře 2010 rezignoval, protože byl pověřen vedením Zdravotnické záchranné služby Libereckého kraje a podle právního oddělení krajského úřadu byly obě funkce neslučitelné. V roce 2012 přesto přijal nominaci KSČM na hejtmana Libereckého kraje a prohlásil, že je mu jasné, že se bude muset po krajských volbách vzdát místa ředitele záchranné služby. V krajských volbách v roce 2012 byl pak zvolen zastupitelem Libereckého kraje a stal se členem Výboru zdravotnictví Libereckého kraje. Protože však KSČM skončila v opozici, změnil své rozhodnutí a dal přednost místu ředitele Zdravotnické záchranné služby Libereckého kraje. Maximálně využil dobu, kterou mu zákon o (ne)slučitelnosti funkcí umožňuje a v únoru 2013 na mandát krajského zastupitele rezignoval. Ve volbách v roce 2016 byl opět lídrem kandidátky KSČM v Libereckém kraji a získal post krajského zastupitele.\n\nNeúspěšně kandidoval ve volbách do Poslanecké sněmovny PČR v roce 2006 a ve volbách do Poslanecké sněmovny PČR v roce 2010. Ve volbách do Poslanecké sněmovny PČR v roce 2013 kandidoval v Libereckém kraji jako lídr KSČM a byl zvolen. Nyní je členem několika výboru v Poslanecké sněmovně a to výbor pro zdravotnictví a obranu kde je i jejím ověřovatelem. Dále je členem několika podvýborů například: podvýbor pro inovace, letectví a kosmonautiku. Podvýbor pro oblast zdravotní péče, vzdělávání a prevenci (zde je i místopředsedou tohoto podvýboru). Dále působí v podvýboru pro akvizici Ministerstva obrany, obchod s vojenským materiálem a inovace AČR. A posledním z podvýborů ve kterém je členem, je podvýbor pro lidská práva.\n\nV komunálních volbách v roce 2014 kandidoval za KSČM do Zastupitelstva obce Pertoltice pod Ralskem, ale neuspěl.\n\nVe volbách do Poslanecké sněmovny PČR v roce 2017 byl lídrem KSČM v Libereckém kraji. Pozici poslance však neobhájil, strana nezískala v kraji ani jeden mandát.\n"}
{"id": "933431", "url": "https://cs.wikipedia.org/wiki?curid=933431", "title": "Aaron Woodley", "text": "Aaron Woodley\n\nAaron Woodley (* 1971 Toronto) je kanadský filmový režisér a scenárista.\n\nJe synem kostymérky Denise Cronenberg, která pracovala na mnoha filmech, a synovcem režiséra Davida Cronenberga. Nejprve studoval animaci v Ontarijské galerii umění a později získal diplom na York University.\n\nSvůj první film, krátkometrážní dílo \"Pipe Dreams\", natočil v roce 1994. Za svůj druhý snímek \"The Wager\", který byl uveden o čtyři roky později, získal cenu na Austinském filmovém festivalu. Svůj první celovečerní film s názvem \"Rhinoceros Eyes\" představil v roce 2003. Hlavní roli v něm hrál Michael Pitt. Druhý celovečerní film \"Tennessee\" následoval v roce 2008. Toho roku rovněž přispěl svou částí do povídkového filmu \"Toronto Stories\". Po třech letech, v roce 2011, uvedl svůj třetí celovečerní snímek \"Donucen ke zločinu\". Následně se věnoval tvorbě animovaných filmů. Prvním z nich byl snímek \"\" z roku 2016. Rovněž režíroval několik televizních seriálů \"Glenn Martin DDS\" a \"Kuriózní a neobvyklá úmrtí\").\n\nRoku 2007 bylo oznámeno, že bude režírovat horor \"Drone\". Projekt však nakonec nebyl realizován.\n\n\n"}
{"id": "933437", "url": "https://cs.wikipedia.org/wiki?curid=933437", "title": "Collins John", "text": "Collins John\n\nCollins John (* 17. října 1985, Zwedru, Libérie) je nizozemský fotbalový útočník a bývalý reprezentant liberijského původu, který je momentálně bez angažmá.\n\nV mládí odcestoval s matkou Esther a bratry z Libérie do Nizozemska. Jeho otec byl zabit roku 1991 v občanské válce. Stejně jako jeho bratři Ola a Paddy nastoupil do mládežnické fotbalové akademie FC Twente. Má také sestru Fate.\n\nCollins John byl členem nizozemských mládežnických výběrů.\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nZúčastnil se Mistrovství Evropy hráčů do 21 let 2006 v Portugalsku, kde mladí Nizozemci vybojovali svůj první titul v této věkové kategorii, když porazili ve finále Ukrajinu 3:0. Na turnaji nastoupil jako střídající hráč ve dvou zápasech.\n\nV nizozemském reprezentačním A-mužstvu debutoval v přátelském zápase proti domácímu Švédsku 18. srpna 2004 (remíza 2:2). Dostal se na hřiště v průběhu druhého poločasu. Druhý (a poslední) start si připsal hned během následující reprezentační akce 3. září 2004 v Utrechtu proti Lichtenštejnsku, kde odehrál druhý poločas. \"Oranje\" (Nizozemci) vyhráli 3:0.\n\n"}
{"id": "933442", "url": "https://cs.wikipedia.org/wiki?curid=933442", "title": "Kenton Duty", "text": "Kenton Duty\n\nKenton Duty (* 12. května 1995 Plano, Texas) je americký herec. Začal se svou hereckou kariérou, když mu bylo 9 let. Hrál v divadelním představení divadla Dallas Center \"Vánoční koleda\". Přihlásil se na konkurz na roli v Los Angeles poté, co byl objeven na semináři v Mladém studii herců v Dallasu agentem Cindy Osbrink. Populárním se stal rolí mladého Jakuba v televizním seriálu \"Ztraceni\". Byl obsazován do rolí dospívajícího chlapce.\n\nRoku 2010 dostal hlavní roli v seriálu \"Na parket!\" jako tanečník / módní návrhář Gunther Hessenheffer.\n\nV současné době žije v Los Angeles a má dvě mladší sestry, dvojčata (narozená v roce 1999).\n"}
{"id": "933443", "url": "https://cs.wikipedia.org/wiki?curid=933443", "title": "Nicolae Martinescu", "text": "Nicolae Martinescu\n\nNicolae Martinescu (24. února 1940 Vișani, Rumunsko - 1. dubna 2013 Bukurešť, Rumunsko) byl rumunský zápasník, reprezentant v zápase řecko-římském, olympijský šampion, stříbrný z mistrovství světa a mistr Evropy.\n\nČtyřikrát startoval na olympijských hrách. Při své premiéře v roce 1964 v Tokiu vybojoval v lehké těžké váze čtvrté místo. O čtyři roky později, v roce 1968 na hrách v Mexiku, dosáhl v této kategorii na bronzovou medaili. Největšího úspěchu pak dosáhl v roce 1972 na hrách v Mnichově, kde v těžké váze vybojoval zlatou medaili. Na své poslední olympiádě, v roce 1976 v Montréalu, obsadil ve stejné kategorii dělené sedmé místo.\n\n"}
{"id": "933444", "url": "https://cs.wikipedia.org/wiki?curid=933444", "title": "Adam Irigoyen", "text": "Adam Irigoyen\n\nAdam Irigoyen (* 5. srpna 1997) je americký herec. Se svojí hereckou kariérou začal, když mu bylo 11 let. Objevil se v několika reklamách. Hostoval v seriálech \"Kouzelníci z Waverly\" a \"Hodně štěstí, Charlie\", hlavní roli hraje v seriálu \"Na parket!\".\n\n"}
{"id": "933445", "url": "https://cs.wikipedia.org/wiki?curid=933445", "title": "Roshon Fegan", "text": "Roshon Fegan\n\nRoshon Bernard Fegan (* 6. října 1991 je americký herec, tanečník a rapper afroamerického a filipínského původu. Ztvárnil postavu Sendlera Loya ve filmu \"Camp Rock\", hlavní roli hraje v seriálu \"Na parket!\". Jeho žánrem je hip hop a pop. Hraje na bicí, klavír a kytaru.\n"}
{"id": "933446", "url": "https://cs.wikipedia.org/wiki?curid=933446", "title": "Alou Diarra", "text": "Alou Diarra\n\nAlou Diarra (* 15. červenec 1981, Villepinte) je francouzský fotbalista, naposledy působící v AS Nancy. Hraje na pozici defenzivního záložníka.\n\nS francouzskou fotbalovou reprezentací získal stříbrnou medaili na mistrovství světa roku 2006. Hrál též na mistrovství světa roku 2010 a Euru 2012. Celkem za národní tým odehrál 44 utkání (k 19. červnu 2012).\n\nS Bayernem Mnichov vyhrál roku 2001 Interkontinentální pohár. Dvakrát se stal mistrem Francie, jednou s Girondins Bordeaux (2008–09) a jednou s Olympiquem Lyon (2006–07). V letech 2012–2014 působil ve West Ham United.\n\n"}
{"id": "933449", "url": "https://cs.wikipedia.org/wiki?curid=933449", "title": "Já, padouch 2", "text": "Já, padouch 2\n\nJá, padouch 2 je americký animovaný, komediální film, který je pokračováním filmu \"Já, padouch\" z roku 2010.\n\nGru už dávno není padouchem, kterým vždy býval – stará se o své tři dcery a také přešel ze své profese padoucha na výrobu marmelád a džemů. Jednoho dne se však šéf mocné Antipadoušské ligy, Silas Velezadek rozhodne, že jeho schopnosti padoucha využije. Proto vyšle svojí nejlepší agentku Lucy Wilde, aby ho přiměla ke spolupráci. Gru se nakonec rozhodne, že bude páchat dobro. Na radaru Antipadoušské ligy se objevil obzvlášť protřelý padouch Eduardo…\n"}
{"id": "933452", "url": "https://cs.wikipedia.org/wiki?curid=933452", "title": "Roman Maleček", "text": "Roman Maleček\n\nRoman Maleček (* 28. ledna 1966) je český politik, od roku 2010 zastupitel města Karlovy Vary (od roku 2012 i radní města), člen TOP 09.\n\nPůsobí jako jednatel sportovně kulturního a kongresového centra KV Arena, které je ve vlastnictví města Karlovy Vary.\n\nV komunálních volbách v roce 2006 neúspěšně kandidoval jako nestraník navržený VPM za subjekt \"Karlovarská koalice - KDU-ČSL a VPM\" do Zastupitelstva města Karlovy Vary. Uspěl až v komunálních volbách v roce 2010, tentokrát už na kandidátce TOP 09 jako člen této strany. V březnu 2012 byl navíc zvolen radním města.\n\nDo vyšší politiky se pokoušel vstoupit v krajských volbách v roce 2012, když neúspěšně kandidoval za TOP 09 a Starosty pro Karlovarský kraj do Zastupitelstva Karlovarského kraje (skončil jako první náhradník).\n\nVe volbách do Poslanecké sněmovny PČR v roce 2013 kandidoval v Karlovarském kraji jako lídr TOP 09 a STAN, ale neuspěl.\n"}
{"id": "933459", "url": "https://cs.wikipedia.org/wiki?curid=933459", "title": "Mikaël Silvestre", "text": "Mikaël Silvestre\n\nMikaël Samy Silvestre (* 9. září 1977, Chambray-lès-Tours, Francie) je francouzský fotbalový obránce a bývalý reprezentant, v současnosti bez angažmá.\n\nS francouzskou fotbalovou reprezentací získal stříbrnou medaili na mistrovství světa roku 2006. Hrál též na mistrovství světa roku 2002 a Euru 2004. Dvakrát s francouzským národním týmem vyhrál Konfederační pohár (2001, 2003). Celkem za reprezentaci odehrál 40 utkání a vstřelil 2 branky.\n\nS Manchesterem United vyhrál v sezóně 2007-08 Ligu mistrů a roku 1999 Interkontinentální pohár. Pětkrát se v jeho dresu stal mistrem Anglie (1999–2000, 2000–01, 2002–03, 2006–07, 2007–08), jednou získal FA Cup (2003–04) a jednou anglický ligový pohár (2005–06).\n\n"}
{"id": "933460", "url": "https://cs.wikipedia.org/wiki?curid=933460", "title": "Bojan Radev", "text": "Bojan Radev\n\nBojan Aleksandrov Radev ( * 25. února 1942 Moshino) je bývalý bulharský zápasník, reprezentant v zápase řecko-římském, dvojnásobný olympijský šampión, mistr světa a vicemistr Evropy.\n\nV roce 1964 na olympijských hrách v Tokiu v lehké těžké váze a o čtyři roky později na hrách v Mexiku ve stejné kategorii vybojoval zlatou medaili.\n\nV roce 1966 vybojoval zlato a v letech 1962 a 1967 stříbro na mistrovství světa.\nV roce 1968 vybojoval stříbro na mistrovství Evropy.\n\nŘadu let pracoval pro bulharskou tajnou službu, od roku 1965 jako vedoucí zpravodajský důstojník. Po pádu komunismu se začal věnovat sběratelství. Shromáždil jednu z největších sbírek bulharského umění a archeologických artefaktů.\n\n"}
{"id": "933462", "url": "https://cs.wikipedia.org/wiki?curid=933462", "title": "Seznam kulturních památek v Bystřici nad Pernštejnem", "text": "Seznam kulturních památek v Bystřici nad Pernštejnem\n\n"}
{"id": "933463", "url": "https://cs.wikipedia.org/wiki?curid=933463", "title": "Seznam kulturních památek ve Velké Bíteši", "text": "Seznam kulturních památek ve Velké Bíteši\n\n"}
{"id": "933464", "url": "https://cs.wikipedia.org/wiki?curid=933464", "title": "Simone Barone", "text": "Simone Barone\n\nSimone Barone (* 30. dubna 1978, Nocera Inferiore) je bývalý italský fotbalista. Hrával na pozici záložníka.\n\nS italskou fotbalovou reprezentací vyhrál mistrovství světa roku 2006. Na šampionátu nastoupil dvakrát, pokaždé jako střídající hráč. Celkem za národní tým odehrál 16 utkání a vstřelil 1 branku. Debutoval 18. února 2004 v zápase s Českou republikou.\n\nCelou svou kariéru strávil v italských klubech. První ligu hrál za AC Parma (1997–2000, 2002–2004), AC ChievoVerona (2001–2002), Palermo (2004–2006), Turín FC (2006–2009), Cagliari (2009–2010). Druhou ligu pak za Alzano Virescit (1999-2000), AC ChievoVerona (2000-2001) a Livorno (2011–2012).\n"}
{"id": "933473", "url": "https://cs.wikipedia.org/wiki?curid=933473", "title": "Miroslav Kostadinov", "text": "Miroslav Kostadinov\n\nMiroslav Kostadinov bulharsky \"Мирослав Костадинов\" (* 10. března 1976 Dobrič, Bulharsko) nebo jen Miro je bulharský zpěvák a skladatel, který reprezentoval Bulharsko na Eurovision Song Contest 2010 s písní \"\"Angel si ti\"\". Také byl členem bulharského duetu KariZma. Je synem známého malíře, spisovatelele, skladatele, režiséra a zpěváka Miroslava Adinova, jehož příběh vypráví životopisec Jim Wildcate v díle \"Miroslav Adinov: Muž, legenda\".\n\nNarodil se ve bulharském městě Dobrič. Miro se věnoval zpěvu a hře na klavír už od dětství. O několik let později se rozhodl využít svůj talent a připojil se k amatérské hudební skupině. Po obdržení mnoha cen z různých festivalů spolupracoval s mnoha svými kamarády, kteří jsou také dobře známí hudebníci. Miro byl v hudebním průmyslu teprve 16 let a již získal dvě prestižní ocenění Varna Discovery. Také byl pozván aby vystoupil v Turecku a Kazachstánu, kde jeho písně všechny naprosto ohromili, včetně poroty. Později se stal součástí duetu KariZma, který se stal nejpopulárnějším duetem v Bulharsku. V roce 2007 nahrál své první 2 písně jako sólista. Byly pojmenovány \"\"Някога преди\"\" (Njakoga predi) a \"\"Губя контрол когато\"\" (Gubja kontrol kogato), načež se později staly prvními singly na jeho sólovém albu \"Omirotvoren\".\n\nDuet KariZma byla bulharská popová skupina, která byla založena roku 1999. Jejími členy byly Miroslav Kostadinov (Miro) a Kurdova Galina (Galja).\n\nBNT rozhodla, že nepoužije vícekolový systém, jako v předchozích letech, ale svého zástupce vybere interně. Tým obsahující 51 hudebních expertů hlasoval pro mnoho kandidátů. Miro vyhrál s počtem 10 hlasů, následovala poté Poli Genova se 7 hlasy (Eurovize 2011) a Nora s počtem 3 hlasy. Mezi dalšími navrženými umělci najdeme jména jako Slavi Trifonov, Maria Ilieva, Lili Ivanova, Elica Todorova a Stojan Jankulov (Eurovize 2007, 2013).\n\nNárodní finále bylo uspořádáno a Miro vystoupili s 5 písněmi, které byli napsány speciálně pro něj. Každá píseň byla odlišná, od etna až po rock. Vítězná píseň byla zvolena pomocí televotingu a nesla název \"\"Angel si ti\"\". S touto písní reprezentoval Bulharsko ve 2. semifinále na Eurovision Song Contest 2010 dne 27. května 2010, ale nekvalifikoval se do finále soutěže.\n\n\n\n\n"}
{"id": "933474", "url": "https://cs.wikipedia.org/wiki?curid=933474", "title": "CS Otopeni", "text": "CS Otopeni\n\nCS Otopeni byl rumunský fotbalový klub z Otopeni. Založen byl roku 2001. Zanikl roku 2013.\n\n\n\n"}
{"id": "933475", "url": "https://cs.wikipedia.org/wiki?curid=933475", "title": "Oľga Haláková", "text": "Oľga Haláková\n\nOľga Haláková (* 9. července 1948 Bratislava) je česká politička, v letech 2000 až 2008 a opět od roku 2016 zastupitelka Karlovarského kraje, od roku 2006 starostka města Bečova nad Teplou, členka KDU-ČSL.\n\nVystudovala Střední školu uměleckoprůmyslovou v Bratislavě (obor výtvarné zpracování keramiky), následně se živila jako výtvarnice se zaměřením na medailérství a keramiku. Působila také jako učitelka výtvarného oboru Základní umělecké školy v Bečově nad Teplou.\n\nAngažuje se také v Asociaci nevládních neziskových aktivit Karlovarského kraje a v Bečovském občanském sdružení Archa. Je členkou Správní rady Nadace Georgia Agricoly Slavkovský les a členkou předsednictva Sdružení historických sídel Čech, Moravy a Slezska.\n\nOľga Haláková je vdaná a má dvě děti.\n\nV komunálních volbách v roce 1994 úspěšně kandidovala jako nestraník za subjekt \"Sdružení KDU-ČSL, NK\" do Zastupitelstva města Bečova nad Teplou. V komunálních volbách v roce 1998 (nestraník za KDU-ČSL) a v komunálních volbách v roce 2002 (už jako členka KDU-ČSL) se sice do zastupitelstva nedostala, ale vzhledem k tomu, že vždy skončila jako první náhradník a vždy se někdo předcházející mandátu vzdal, tak působila jako zastupitelka v podstatě nepřetržitě. V komunálních volbách v roce 2006 uspěla na kandidátce subjektu \"Volba pro Bečov - sdružení KDU-ČSL, ODS, NK\" a mandát obhájila v komunálních volbách v roce 2010, když kandidovala za subjekt \"Volba pro Bečov - sdružení KDU-ČSL, SZ, NK\". V roce 2006 byla navíc zvolena starostkou města Bečova nad Teplou (funkci v roce 2010 obhájila). Opět uspěla i v komunálních volbách v roce 2014, když jako členka KDU-ČSL vedla kandidátku subjektu \"Volba pro Bečov\" a byla zvolena zastupitelkou města. Následně byla již po třetí zvolena starostkou města.\n\nDo vyšší politiky vstoupila v krajských volbách v roce 2000, když úspěšně kandidovala za KDU-ČSL (v rámci Čtyřkoalice) do Zastupitelstva Karlovarského kraje. Uspěla i v krajských volbách v roce 2004, kdy kandidovala jako lídryně za Koalici pro Karlovarský kraj (KDU-ČSL, SZ). V krajských volbách v roce 2008 však jako kandidátka Koalice pro Karlovarský kraj (KDU-ČSL, HNHRM) neuspěla. Podobně neuspěla ani v krajských volbách v roce 2012 jako kandidátka Koalice pro Karlovarský kraj (KDU-ČSL, SZ, OCJJ). Do krajského zastupitelstva se tak vrátila až po volbách v roce 2016, když kandidovala jako členka KDU-ČSL za subjekt \"\"STAROSTOVÉ A NEZÁVISLÍ (STAN) s podporou KOA, KDU-ČSL a TOP 09\"\".\n\nNeúspěšně kandidovala i ve volbách do Poslanecké sněmovny PČR v roce 1996 a ve volbách do Poslanecké sněmovny PČR v roce 2010. Ve volbách do Poslanecké sněmovny PČR v roce 2013 kandidovala v Karlovarském kraji jako lídryně KDU-ČSL, ale neuspěla. Také ve volbách do Poslanecké sněmovny PČR v roce 2017 byla lídryní KDU-ČSL v Karlovarském kraji, avšak opět neuspěla.\n"}
{"id": "933478", "url": "https://cs.wikipedia.org/wiki?curid=933478", "title": "Alemannia Aachen", "text": "Alemannia Aachen\n\nAlemannia Aachen (celým názvem: Aachener Turn- und Sportverein Alemannia 1900 e. V.) je německý sportovní klub, který sídlí ve městě Aachen ve spolkové zemi Severní Porýní-Vestfálsko. Založen byl v roce 1900 pod názvem FK Alemannia Aachen. Svůj současný název nese od roku 1924. Fotbalový oddíl od sezóny 2013/14 působí v Regionallize West, čtvrté německé nejvyšší fotbalové soutěži. Své domácí zápasy odehrává na stadionu Tivoli s kapacitou 32 960 diváků. Klubové barvy jsou černá a žlutá.\n\nNejvětším úspěchem fotbalového oddílu je dosažení druhého místa v bundesligovém ročníku 1968/69. Mimo mužský fotbalový oddíl má sportovní klub i jiné oddíly, mj. oddíl badmintonu, stolního tenisu, volejbalu, házené, basketbalu, lehké atletiky a futsalu.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "933479", "url": "https://cs.wikipedia.org/wiki?curid=933479", "title": "TSV Hartberg", "text": "TSV Hartberg\n\nTSV Hartberg je rakouský fotbalový klub z Hartbergu, který působí v soutěži Erste Liga. Klub byl založen v roce 1946 a svoje domácí utkání hraje na Stadion Hartberg s kapacitou 4 500 diváků.\n\n"}
{"id": "933480", "url": "https://cs.wikipedia.org/wiki?curid=933480", "title": "A Sense of Loss", "text": "A Sense of Loss\n\nA Sense of Loss je třetí studiové album italské progressive rockové skupiny Nosound. Vydáno bylo v říjnu 2009 vydavatelstvím Kscope. Album bylo oceněno italskou cenou Prog Award jako nejlepší nahrávka roku 2009.\n\nPodle Giancarla Erry obsahuje více alternativně rockových a post-rockových prvků, než předchozí atmosférické album \"Lightdark\". Nachází se zde také méně elektronických syntezátorů, které byly nahrazeny smyčcovým kvartetem.\n\nJedná se o první album skupiny, které bylo premiérově vydáno ve vydavatelství Kscope. V online verzi ke stažení bylo zpřístupněno 26. října 2009, na fyzickém nosiči vyšlo 2. listopadu 2009. Toto vydání obsahuje jednak běžné CD s albem, jednak DVD s celým albem ve dvou verzích 24bitových mixů vyšší kvality v prostorovém (5.1) zvuku a s bonusovým materiálem, jako jsou videa či fotogalerie.\n\n"}
{"id": "933484", "url": "https://cs.wikipedia.org/wiki?curid=933484", "title": "Kostel Boha Milosrdného otce", "text": "Kostel Boha Milosrdného otce\n\nKostel Boha Milosrdného otce (it. \"Chiesa di Dio Padre Misericordioso\"), známý též jako Jubilejní kostel byl na přelomu tisíciletí postaven na východním okraji Říma. Vybudován byl podle návrhu amerického architekta Richarda Meiera.\n\nKostel, který si někdejší papež Jan Pavel II. přál jako vzpomínku na jubilejní rok 2000, byl za jeho účasti slavnostně otevřen v roce 2003, tedy tři roky po plánovaném dokončení.\n\nStavbě kostela, odkazující tvarem lodi na církev, vévodí tři bílé plachty. Symbolizují Nejsvětější Trojici, přičemž největší z nich má představovat Boží ochranu nad křesťanskou společností. Plachty tvoří prefabrikované skořepiny o výšce 17–27 m, kvůli nimž jsou stavbou propleteny kilometry ocelových táhel.\n\nVe tvaru lodě je zhotoven i oltář, který je umístěn atypicky na západě.\n\nVýchodní a západní stěna kostela i strop jsou prosklené, přesto do něj nesvítí přímé sluneční paprsky. Děje se tak pouze v letním odpoledni, kdy malým oknem nad presbytářem proniká dovnitř svazek paprsků osvětlující kříž.\n\nVe zvonici se nachází pět ručně odlitých zvonů, které jsou věnovány všem kontinentům s výjimkou Antarktidy.\n\nMeierův návrh podoby kostela vyšel vítězně z vyzvané soutěže, ve které mu konkurovali např. Tadao Andó, Santiago Calatrava, Peter Eisenman, Frank Gehry nebo Günter Behnisch.\n\nKostel byl postaven ze speciálního betonu. Kromě 2600 tun carrarského mramoru, které do něj byly přidány pro dosažení jasně bílé barvy, do něj totiž byly přimíchány i částice oxidu titaničitého. Působením světla (fotokatalýzou) by tak mělo docházet ke dvěma efektům: beton by měl jednak aktivně bránit usazování znečišťujících látek, a tím ztrátě bílé barvy, jednak přispívat ke snižování koncentrace škodlivých látek v ovzduší (technologie TX Active). Někteří odborníci na životní prostředí jsou však ke schopnosti nového typu betonu účinně snižovat znečištění skeptičtí.\n\n"}
{"id": "933489", "url": "https://cs.wikipedia.org/wiki?curid=933489", "title": "1902 v hudbě", "text": "1902 v hudbě\n\nNa této stránce naleznete seznam událostí souvisejících s hudbou, které proběhly roku 1902.\n\n\n\n\n"}
{"id": "933491", "url": "https://cs.wikipedia.org/wiki?curid=933491", "title": "Tavolara", "text": "Tavolara\n\nTavolara je vápencový ostrov v Tyrhénském moři, leží asi 15 km východně od sardinského přístavu Olbia. Má rozlohu 5,9 km², nejvyšší bod leží 565 metrů nad mořem. Žije na něm okolo dvaceti lidí. Část ostrova zabírá radarová základna NATO. V jeskyních na pobřeží lze vidět neolitické nástěnné malby. Ve vodách kolem ostrova byla roku 1997 vyhlášena chráněná oblast, vyskytuje se zde tuleň středomořský nebo kyjovka ušlechtilá. Od roku 1991 hostí Tavolara každoročně filmový festival \"Una notte in Italia\".\n\nMístní rodina Bertoleone prohlásila Tavolaru svým královstvím, v roce 1836 Karel Albert Sardinský ústně potvrdil jeho nezávislost. Existence království byla víceméně tolerována, pokud nikomu nepřekáželo; na druhou stranu, když byla v roce 1962 zřízena vojenská základna, nikdo se „vládců“ Tavolary neptal na souhlas. Od roku 1993 se za krále prohlašuje Tonino Bertoleone, majitel místní restaurace.\n\n"}
{"id": "933493", "url": "https://cs.wikipedia.org/wiki?curid=933493", "title": "Seznam kulturních památek v Krupce", "text": "Seznam kulturních památek v Krupce\n\n"}
{"id": "933494", "url": "https://cs.wikipedia.org/wiki?curid=933494", "title": "Rožanice", "text": "Rožanice\n\nRožanice či Rodjenice, Sudjenice jsou mytické bytosti známé ve východoslovanském pohanství a lidové kultuře. Nejčastěji vystupují jako dvojice, snad matka a dcera, v mladších pramenech kolísá jednotné a množné číslo. V lidovém podání určovali při narození lidský osud a byly jim stejně jako Rodovi obětovány první ustřížené vlasy, takže jsou ztotožňovány s českými Sudičkami, případně řeckými Moirami, římskými Parkami a severskými Nornami. Podle Borise Rybakova se však jedná o dvě bohyně, Ladu a Lelju. Mezi další slovanské ženské duchy bdící nad osudem patří kromě zmiňovaných Sudiček ukrajinská Dolja a jihoslovanská Sreča.\n\nPodle písemných pramenů, kde jsou zmiňovany s Rodem, se jim obětuje med, sýr, chléb, kaše, obilí, zvláštní koláče, staví se jim obětní stůl a připijí se jim na počest, zvláště u hrobů předků. Jejich svátek se po christianizaci slavil na narození Bohorodičky, tedy 26. prosince.\n\n"}
{"id": "933495", "url": "https://cs.wikipedia.org/wiki?curid=933495", "title": "Mistrovství Evropy ve volejbale mužů 1989", "text": "Mistrovství Evropy ve volejbale mužů 1989\n\n16. mistrovství Evropy ve volejbale mužů se konalo ve dnech 23. září – 1. října ve Švédsku.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo a týmy na pátém a šestém místě o deváté až jedenácté místo. Mistrem Evropy se stali volejbalisté Itálie.\n\n1. Itálie\n\nTrenér: Julio Velasco\n"}
{"id": "933496", "url": "https://cs.wikipedia.org/wiki?curid=933496", "title": "Kapucínský klášter v Brně", "text": "Kapucínský klášter v Brně\n\nKapucínský klášter v Brně s hrobkou kapucínů na Kapucínském náměstí v městské části Brno-střed obývá komunita Řádu menších bratří kapucínů, která vykonává duchovní správu při rektorátním kostele Nalezení svatého Kříže v rámci exemptní farnosti Brno-dóm na území děkanátu Brno brněnské diecéze. Budova kláštera i s kostelem je chráněna jako kulturní památka České republiky.\n\nKořeny kapucínského řádu sahají do italské Umbrie 16. století; odtud se kapucíni postupně šířili do celého světa. Do českých zemí přišli v roce 1599 na pozvání arcibiskupa Zbyňka Berky z Lipé a Dubé a v Praze na Hradčanech založili svůj první klášter.\n\nDo Brna kapucíni přišli na pozvání olomouckého biskupa a kardinála Františka z Dietrichštejna. Klášter, jehož základní kámen byl položen v roce 1604, se s kostelem svatého Františka z Assisi nacházel na východním předměstí. To se mu v roce 1645, když Brno obléhali Švédové, stalo osudným. Vojenský velitel města Raduit de Souches totiž nařídil srovnat se zemí všechny domy před hradbami, aby v nich švédská vojska nemohla najít oporu. V březnu 1645 byl kapucínský klášter zbořen. Bratři našli azyl nejdříve na Staré radnici, později bydleli v měšťanském domě vedle Biskupského dvora.\n\nPro svůj druhý klášter si kapucíni vybrali raději místo uvnitř hradeb, na Uhelném trhu (dnešní Kapucínské náměstí). A protože stavbu provázely značné technické a finanční těžkosti, práce se protáhly na plných osm let. Teprve 7. května 1656 mohlo být stavební úsilí definitivně završeno slavnostním posvěcením kostela Nalezení svatého Kříže, kterého se ujal pomocný olomoucký biskup Jan Gobbar.\n\nBrněnský klášter se během 17. a 18. století stal důležitým centrem; sídlila zde řádová studia filozofie a teologie, měl zde rovněž sídlo kustod, který zodpovídal za kláštery na území Moravy a Slezska.\n\nŽivot kláštera byl podle tradice závislý především na příspěvcích od dobrodinců, zejména šlechty a měšťanů. Bratři si část potravin pěstovali na své zahradě nebo na půjčených pozemcích, zbytek získávali darem od lidí nebo bohatších klášterů. Sami si tkali a šili řeholní oděvy, provozovali truhlářskou dílnu a dokonce také vyráběli léky. Bratři, kteří přijali kněžské svěcení, vypomáhali jako kazatelé a zpovědníci v mnoha brněnských i mimobrněnských kostelích; zpovídali rovněž ve věznici na Špilberku.\n\nBěhem 18. století prošel areál kláštera pod vedením brněnských stavitelů a architektů Mořice Grimma a později jeho syna Františka Antonína výraznými stavebními změnami. V roce 1753 byl kostel rozšířen o kapli svatého Fidela.\n\nSamotný klášter se rozrostl o tzv. Trenckovo křídlo, což bývá dáváno do souvislosti s penězi, které kapucínům odkázal velitel pandurů František baron Trenck. V roce 1764 byla v této části kláštera dokončena stavba nové knihovny. Dodnes se v ní dochoval původní barokní nábytek a knižní fond čítá na osm tisíc svazků. Strop zdobí freska malíře Josefa Sterna, která zobrazuje rozhovor dvou největších teologů 13. století: svatého Tomáše Akvinského, dominikána, a svatého Bonaventury z Bagnoregia, františkána.\n\nAčkoliv „velké dějiny“ brněnský klášter minuly, přece jen se i na zdejším životě negativně projevil zásah císaře Josefa II. Ten roku 1783 rozdělil česko-moravskou provincii na dvě menší oblasti a v následujících letech zrušil osm z tehdejších třiceti kapucínských klášterů. Bratři byli nuceni přebírat farnosti; omezeno bylo řádové školství i styk s ústředím řádu v Římě. Ve druhé polovině 18. století žilo v provincii kolem 700 až 800 kapucínů, v samotném Brně bydlilo na čtyřicet bratří. Josefinské reformy a s ní spojená nejistá budoucnost řádu na českém území, ale také postupující sekularizace společnosti, způsobily úpadek. Obě provincie byly sice opětovně spojeny v roce 1826, v 21 klášterech však už žilo jen kolem 250 bratří.\n\nNeutěšená situace kapucínského řádu zasáhla celou Evropu. Zlom nastal až ve druhé polovině 19. století, kdy bratři – poprvé ve Francii a v Itálii – začali zakládat tzv. serafínské školy. Reagovali tím na rostoucí množství chudých, kteří si nemohli dovolit dát svým dětem vyšší vzdělání. Řada chlapců z těchto škol pak vstoupila do řádu. První serafínská škola u nás vznikla v roce 1894 v Olomouci.\n\nCharitě se bratři věnovali i v Brně. Stanislav Žyla (1876–1957) předsedal Dílu serafínské lásky, jež pomáhalo sirotkům a chudým dětem. Metoděj Frank (1873–1939) proslul svou duchovní službou na Ústředním hřbitově: pohřbíval zejména ty nejchudší, kteří by si důstojný pohřeb jinak dovolit ani nemohli. Kapucíni se však duchovně starali i o další skupinu na okraji společnosti – [9☺Brněnská trestnice|vězně na Cejlu]].\n\nV roce 1950 komunisté v rámci akce K zrušili mužské řeholní řády a jejich způsob života postavili mimo zákon. I z brněnského kláštera byli bratři násilně internovaní, budovy připadly Moravskému muzeu (dnešní Moravské zemské muzeum) a kostel se stal časem filiálkou katedrály na Petrově. Knižního fondu se ujala Zemská a univerzitní knihovna v Brně.\n\nKapucíni se do brněnského kláštera „vrátili“ po politickém uvolnění v roce 1968. Dva kněží zde vypomáhali v duchovní správě, další tři bratři docházeli tajně – snahy o obnovení řeholního života byly totiž stále postaveny mimo zákon. Přesto se v celé provincii začala obnovovat řádová struktura a v polovině 70. let kapucíni začali přijímat i nové členy.\n\nNávrat k normálnímu řeholnímu životu umožnila až změna politického režimu v roce 1989. V současné době zhruba čtyři desítky kapucínů působí na pěti místech: v Praze na Hradčanech a Novém Městě, v Sušici, v Brně a Olomouci.\n\nV Brně žije komunita pěti bratří, kteří působí jako kazatelé, zpovědníci a duchovní doprovázející těch, kteří hledají Boha. Jejich působištěm je nejen zdejší klášter, ale docházejí rovněž do nemocnic nebo k řeholním sestrám.\n\nPo celý týden (s výjimkou pondělí) se v kapucínském kostele Nalezení svatého Kříže konají bohoslužby: neděle 8.30 h ≈ 10 h ≈ 17 h, úterý–sobota 6 h ≈ 17 h. Po večerní bohoslužbě je společná modlitba nešpor a každý čtvrtek po nešporách je hodinová tichá adorace. Během roku se zde slaví čtyři slavnosti, které se vztahují ke kostelu a kapucínskému řádu:\nKostel je možné navštívit: neděle 8–11 h ≈ 16–18 h, úterý–sobota 5.30–7 h ≈ 16–18 h. Kostel je možné si prohlédnout také v rámci komentovaných prohlídek, více najdete na stránkách hrobky.\n\n\n\n\n"}
{"id": "933497", "url": "https://cs.wikipedia.org/wiki?curid=933497", "title": "Seznam kulturních památek v Duchcově", "text": "Seznam kulturních památek v Duchcově\n\n"}
{"id": "933499", "url": "https://cs.wikipedia.org/wiki?curid=933499", "title": "Seznam kulturních památek v Oseku (okres Teplice)", "text": "Seznam kulturních památek v Oseku (okres Teplice)\n\n"}
{"id": "933501", "url": "https://cs.wikipedia.org/wiki?curid=933501", "title": "Mike Visceglia", "text": "Mike Visceglia\n\nMike Visceglia (* 8. listopadu 1954 New York) je americký baskytarista. Jeho učitelem byl český kontrabasista Jan Arnet. V sedmdesátých letech působil ve skupině velšského hudebníka Johna Calea a od roku 1985 působí v doprovodné skupině zpvačky Suzanne Vega, se kterou nahrál například alba \"Solitude Standing\" (1987), \"Days of Open Hand\" (1990) nebo \"Beauty & Crime\" (2007). Během své kariéry spolupracoval i s dalšími hudebníky, mezi které patří Bette Midler, Bruce Springsteen, Phil Collins, kanadské duo Kate & Anna McGarrigle nebo česká zpěvačka Saša Langošová. V roce 2015 vydal knihu \"A View from the Side\".\n\n"}
{"id": "933505", "url": "https://cs.wikipedia.org/wiki?curid=933505", "title": "Eddie Murphy (rychlobruslař)", "text": "Eddie Murphy (rychlobruslař)\n\nEdward S. „Eddie“ Murphy (1. února 1905 La Cross, Wisconsin – 20. září 1973 Bellwood, Illinois) byl americký rychlobruslař.\n\nNa Zimních olympijských hrách 1928 dosáhl nejlepšího výsledku na trati 1500 m, kde skončil pátý. Kromě toho byl také desátý v závodě na 500 m a čtrnáctý na distanci 5000 m. O čtyři roky později, na zimní olympiádě 1932, se zúčastnil pouze závodu na 5000 m, v něm však získal stříbrnou medaili. O několik týdnů později startoval také na Mistrovství světa (16. místo).\n"}
{"id": "933507", "url": "https://cs.wikipedia.org/wiki?curid=933507", "title": "Irving Jaffee", "text": "Irving Jaffee\n\nIrving Warren Jaffee (15. září 1906 New York – 20. března 1981 San Diego, Kalifornie) byl americký rychlobruslař.\n\nPocházel ze židovské rodiny. Na Zimních olympijských hrách 1928 dosáhl nejlepšího výsledku na trati 5000 m, kde skončil čtvrtý. Kromě toho byl také sedmý v závodě na 1500 m a jedenáctý na distanci 500 m. O čtyři roky později, na zimní olympiádě 1932, se zúčastnil pouze nejdelších závodů na 5000 m a 10 000 m, v obou z nich však získal zlatou medaili.\n\n"}
{"id": "933510", "url": "https://cs.wikipedia.org/wiki?curid=933510", "title": "Adam Slavata", "text": "Adam Slavata\n\nAdam Slavata z Chlumu (1546 – 27. únor nebo 29. březen 1616, Kutná Hora) byl český šlechtic z rodu Slavatů, člen jednoty bratrské a otec Viléma Slavaty.\n\nAdam Slavata se narodil roku 1546 jako jedno z mnoha dětí Diviše Viléma Slavaty z Chlumu a Košumberka a jeho manželky Elišky z Hradce (dcera Adama I. z Hradce). Po smrti Diviše Slavaty roku 1575 si Adam s bratry Jindřichem, Albrechtem a Zachariášem dědictví po otci rozdělili, přičemž Adam získal Čestin Kostel (nynější Čestín nedaleko Zbraslavic) a Chlum.\n\nAdam si za své sídlo zvolil Čestin Kostel, kde nechal v letech 1580–1582 tamější tvrz přestavět na renesanční zámek. Roku 1585 jej již v dokončeném zámku navštívil Vilém z Rožmberka. Adam býval radou komorního a dvorského soudu, královským radou a v letech 1594–1601 hejtmanem německých lén.\n\nAdam Slavata vedl nákladný život a kvůli dluhům byl nucen svůj majetek zastavovat a rozprodávat. Roku 1578 prodal vesnice u Ledče, roku 1579 svůj majetek v Dědicích, dále Cerhenky, roku 1588 vesnice u Chlumu a roku 1601 nadobro prodal i samotný Čestín se dvorem, příslušenstvím a osmi vesnicemi Karlu Mazancovi z Frymburka. Roku 1603 prodal vesnice u Zruče, roku 1608 pak byl z nouze nucen zastavit i své stříbrné věci. Zůstal mu jen skromný statek Rašovice.\n\nZemřel chudý v Kutné Hoře ve věku 74 let a byl pohřben v kutnohorském chrámu sv. Barbory v kapli za velkým oltářem.\n\nAdam Slavata byl dvakrát ženatý. Poprvé se oženil 5. února 1570 s Dorotou z Kurcpachu, podruhé roku 1587 s hraběnkou Sibyllou z Mansfeldu.\n\n1. manželka Dorota z Kurcpachu († 1586):\n\n2. manželka Sibylla z Mansfeldu (1560–1629):\n"}
{"id": "933512", "url": "https://cs.wikipedia.org/wiki?curid=933512", "title": "Antero Ojala", "text": "Antero Ojala\n\nYrjö Antero Ojala (10. prosince 1916 Terijoki – 5. února 1982 Lappajärvi) byl finský rychlobruslař.\n\nNa Mistrovství světa startoval poprvé v roce 1934 (17. místo), o rok později se poprvé představil na Mistrovství Evropy (15. místo). Na Zimních olympijských hrách 1936 dosáhl svého největšího úspěchu, když v závodě na 5000 m vybojoval bronzovou medaili. Startoval i na ostatních tratích a na všech se umístil v první desítce (500 m – 8. místo, 1500 m – 9. místo, 10 000 m – 7. místo). Na světovém šampionátu se nejlépe umístil v roce 1937, kdy byl pátý. Během druhé světové války se účastnil finských mistrovství, po jejím skončení se na mezinárodní scéně objevil na Mistrovství Evropy 1947 (17. místo). Zúčastnil se zimní olympiády 1948, nejlépe byl dvanáctý na 1500 m, závod na 500 m dobruslil jako 14. nejrychlejší a na distanci 5000 m skončil na 26. příčce. Světové šampionáty absolvoval ještě v letech 1950 a 1952, v obou případech se umístil ve druhé desítce (16., resp. 18. místo). Aktivní sportovní kariéru ukončil po finském mistrovství 1953.\n"}
{"id": "933514", "url": "https://cs.wikipedia.org/wiki?curid=933514", "title": "Reinberger", "text": "Reinberger\n\nReinberger je příjmení osob: \n\n"}
{"id": "933515", "url": "https://cs.wikipedia.org/wiki?curid=933515", "title": "Harry Van Barneveld", "text": "Harry Van Barneveld\n\nHarry Van Barneveld, (* 18. února 1967 Amsterdam, Nizozemsko) je bývalý reprezentant Belgie v judu. Je majitelem bronzové olympijské medaile.\n\nS judem začínal v Deinze v klubu Kiawazu. Později se přesunul do nedalekého Ronse do klubu Samurai, kde se stal koncem 80. let členem belgické reprezentace. V 90. letech se vypracoval na přední evropskou těžkou váhu, nikdy však nepatřil mezi světovou špičku. S těmi nejlepšími pravidelně prohrával a na medaile útočil přes opravy. V tomto směru byl poměrně úspěšný a to v neolympijské kategorii bez rozdílu vah, kde konkurence nebyla tak silná. V roce 1996 využil dobrého nalosování na olympijských hrách v Atlantě k zisku bronzové olympijské medaile, když ve čtvrtfinále nestačil na Francouze Davida Douiletta. Sportovní kariéru ukončil po olympijských hrách v Sydney v roce 2000. Je ženatý s bývalou belgickou reprezentantkou v judu Inge Clementovou. Pracuje jako policista v Ostende.\n\n"}
{"id": "933516", "url": "https://cs.wikipedia.org/wiki?curid=933516", "title": "Frank Stack", "text": "Frank Stack\n\nFrank Stack (1. ledna 1906 Winnipeg, Manitoba – 5. ledna 1987 Winnipeg, Manitoba) byl kanadský rychlobruslař.\n\nNa Zimních olympijských hrách 1932 startoval ve všech čtyřech disciplínách. Největšího úspěchu dosáhl na nejdelší trati 10 000 m, kde vybojoval bronzovou medaili. V závodech na 500 m a 1500 m skončil těsně pod stupni vítězů, čtvrtý, a na pětikilometrové distanci se umístil sedmý. Zúčastnil se také zimní olympiády 1948, kde byl na sprinterské pětistovce šestý a trať 1500 m dokončil na 27. příčce. O čtyři roky později, na ZOH 1952, absolvoval pouze závod na 500 m, v němž se umístil na 12. místě.\n\n"}
{"id": "933518", "url": "https://cs.wikipedia.org/wiki?curid=933518", "title": "FRSAD", "text": "FRSAD\n\nFRSAD (Functional Requirements for Subject Authority Data; Funkční požadavky na předmětová autoritní data) je konceptuální entitně-relační model, který vypracovala Pracovní skupina pro Funkční požadavky na předmětové autoritní záznamy (The IFLA Working Group on Functional Requirements for Subject Authority Records (FRSAR)). Jde o model, který navazuje na konceptuální model FRBR (Funkční požadavky na bibliografické záznamy) a podrobněji rozpracovává model třetí skupiny entit FRBR: \"pojem\", \"objekt\", \"místo\" a \"akce\", které slouží jako předměty díla (intelektuálního a uměleckého výtvoru) .\n\nÚčelem modelu je objasnit funkce předmětových autoritních dat s ohledem na uživatelské potřeby a nalézt možnosti pro sdílení a využití předmětových dat na mezinárodní úrovni. Finální verze modelu byla přijata v červnu 2010 , v roce 2011 vyšla studie modelu v knižní podobě .\n\nModel obsahuje 10 základních entit definovaných v modelu FRBR a jednu entitu (\"rodina\") definovanou v modelu FRAD – Functional Requirements for Authority Data (Funkční požadavky na autoritní data): \"dílo\", \"vyjádření\", \"provedení\" a \"jednotka\"; \"osoba\", \"korporace\" a \"rodina\"; \"pojem\", \"objekt\", \"akce\" a \"místo\". Navíc model obsahuje další dvě nové entity, které umožní lepší manipulaci s předmětnými entitami: nomen a thema.\n\n\"Thema\" je definovaná jako jakákoliv entita používaná jako předmět díla. Jde v podstatě o jakousi superentitu nebo super-třídu, která sobě zahrnuje entity ze všech tří skupin entit (FRSAD, 2010, kap. 3.4).\nEntita \"nomen\" je definována jako jakýkoliv znak nebo sekvence znaků (alfanumerické znaky, symboly, zvuky atd.), pod nimiž je známo \"thema\". Příklad: „love“, „∞“, „795.733“. (FRSAD, 2010, kap. 3.5).\n\nZ obrázku vyplývá, že dílo může mít mnoho \"themat\" a naopak jakékoliv \"thema\" může být předmětem libovolného počtu děl. \"Thema\" může mít různá označení – různá \"nomina/nomens\" (v různých předmětových heslářích, tezaurech, jazycích). A \"nomina\" mohou ukazovat na různá \"themata\". Například dílo Stephana Hawkinga Stručná historie času může mít několik \"themat\": „kosmologie“, „teoretická fyzika“, „teorie velkého třesku“ atd. Existuje mnoho děl, které můžou mít jako předmět stejná \"themata\" a zároveň pro jakékoliv z \"themat\" (zde uvedených v češtině) existují další možná \"nomina\" v jiných jazycích a v různých řízených slovnících. (FRSAD, 2010, kap. 3.2).\nKromě vztahu dílo-thema, thema-nomen vyjádřeného v modelu FRSAD, Pracovní skupina definovala i vztahy \"thema-thema\" a \"nomen-nomen\". Například dva nomens jsou ekvivalentní, pokud označují stejné \"thema\".\n\nFunkční požadavky na předmětové autoritní záznamy jsou definovány ve vztahu k uživatelským potřebám. Na základě dvou průzkumů uživatelských potřeb byly definovány následující potřeby při vyhledávání a využívání autoritních předmětových bází:\n\nPracovní skupina identifikovala tyto potenciální skupiny uživatelů:\n\nIFLA Working Group on Functional Requirements for Subject Authority Records (FRSAR)\n"}
{"id": "933519", "url": "https://cs.wikipedia.org/wiki?curid=933519", "title": "Nicolau María Rubió i Tudurí", "text": "Nicolau María Rubió i Tudurí\n\nNicolau María Rubió i Tudurí (5. února 1891, Menorca – 4. května 1981, Barcelona) byl architekt, zahradní architekt , urbanista a spisovatel, původem z města Menorca.\n\nByl syn vojáka Mariana Rubia i Bellver a synovec architekta Joana Rubia i Bellver. V roce 1915 dokončil studia na vysoké škole \"L'Escola d'Arquitectura de Barcelona\" a titul získal 13. března 1916. Studoval pod vedením osobností jako Francesc d'Assís Galí a Jean Claude Nicolas Forestier.\n\nJiž v roce v roce 1917 zahájil svou kariéru jako profesor architektury na výtvarné škole \"Escola Superior dels Bells Oficis\" a jako ředitel veřejných zahrad v Barceloně. Tři roky na to, v roce 1920, byl jmenován tajemníkem \"Ciutat-Jardí\", kde spolupracoval s Jean Claude Nicolas Forestierem na realizaci parku Montjuïc a v roce 1925 navrhl první park v Katalánsku, na náměstí Francesca Macià v Barceloně. V roce 1922 se podílel na úpravě vzhledu Ràdio Barcelona v Tibidabo. V Katalánsku prosazoval trendy zaváděné Le Corbusierem.\n\nV roce 1932 se účastnil prvního sjezdu katalánsky hovořících architektů, kde bylo řešeno plánování politiky urbanismu. Založil zahradu \"Viver de Can Borni\", která se nachází v blízkosti Tibidabo, pro rostliny z celého světa, inspirovanou nejobdivovanějšími zahradami, jako je třeba Alhambra v Granadě. Byla kompletně zrekonstruována v roce 2006.\n\nV roce 1932 vláda Katalánska, zadala projekt územního plánování pro tento region a Nicolau María Rubió i Tudurí se svým bratrem Santiago Rubio Tuduri zpracoval územní plán pro Katalánsko. Současně s tím se v roce 1934 podílel na stavbě budovy Metro Goldwyn Mayer v Barceloně. Také publikoval články o architektuře, reklamě a urbanismu. Poté co bylo dosaženo separátního míru s Itálií se Katalánsko stává neutrální zónou. Během španělské občanské války pobýval v exilu v Paříži. 23. června 1938 v Londýně vystupoval jako delegát vlády Katalánska pod vedením prezidenta Josep Maria Batista i Roca a dosáhl příměří podepsaného katalánskými separatisty a zástupci fašistického Španělska pod vedením diktátora Franka. Z exilu se vrátil v roce 1946 a od té doby až do své smrti působil výhradně v soukromém sektoru.\n\nV roce 1978 v Barceloně, plánoval a provedl úpravy zahrady v přední části severní fasády kostela Sagrada Familia, která byla otevřena šest měsíců po jeho smrti.\n\n\n\n"}
{"id": "933521", "url": "https://cs.wikipedia.org/wiki?curid=933521", "title": "Třída Raubtier", "text": "Třída Raubtier\n\nTřída Raubtier byla třída torpédoborců německé Reichsmarine, účastnících se druhé světové války v řadách Kriegsmarine. Celkem bylo postaveno šest jednotek této třídy. Vzhledem k omezení výtlaku byly později, po postavení prvních klasických torpédoborců Zerstörer 1934, přeřazeny mezi torpédovky. Všech šest plavidel bylo za války ztraceno, z toho dvě ještě před válkou při kolizích.\n\nTřída byla vyvinuta v polovině 20. let jako náhrada za torpédoborce, které si německá Reichsmarine směla ponechat po prohrané první světové válce. Stavbu provedla loděnice Kriegsmarinewerft ve Wilhelmshavenu. Do služby vstoupily v letech 1928–1929.\n\nVýzbroj plavidel po jejich dokončení tvořily tři 105mm kanóny v jednodělových věžích a dva trojité 500mm torpédomety (brzy je nahradila ráže 533 mm). Později protiletadlovou výzbroj posílily dva 20mm kanóny. Pohonný systém tvořily dvě turbíny a tři kotle. Lodní šrouby byly dva. Nejvyšší rychlost dosahovala 35,5 uzlu.\n"}
{"id": "933522", "url": "https://cs.wikipedia.org/wiki?curid=933522", "title": "Max Stiepl", "text": "Max Stiepl\n\nMaximillian „Max“ Stiepl (23. března 1914 – 27. srpna 1992) byl rakouský rychlobruslař.\n\nPrvní velkého mezinárodního závodu se zúčastnil v roce 1934, kdy na Mistrovství Evropy získal stříbrnou medaili. Téhož roku startoval také na Mistrovství světa, na kterém skončil na čtvrtém místě. V dalších dvou letech se na šampionátech výsledkově pohyboval těsně pod stupni vítězů. Na Zimních olympijských hrách 1936 vybojoval v závodě na 10 000 m bronzovou medaili, kromě toho byl shodně pátý v závodech na 1500 m a 5000 m. Z Mistrovství světa 1937 si přivezl bronz, na Mistrovství Evropy téhož roku byl šestý. V následujících dvou letech dosáhl nejlépe čtvrtého místa na kontinentálním šampionátu 1938. V letech 1940 a 1943 se zúčastnil německého mistrovství. Po skončení druhé světové války startoval na zimní olympiádě 1948, kde byl nejlépe desátý v závodě na 10 000 m (dále 1500 m – 38. místo, 5000 m – 24. místo). V letech 1948 a 1949 absolvoval bez většího úspěchu také evropské šampionáty, svoji sportovní kariéru zakončil 28. místem na Mistrovství světa 1951.\n"}
{"id": "933524", "url": "https://cs.wikipedia.org/wiki?curid=933524", "title": "Zvonek moravský", "text": "Zvonek moravský\n\nZvonek moravský (\"Campanula moravica\") je druh rostliny z čeledi zvonkovité (\"Campanulaceae\"). Jedná se o drobný druh z příbuzenstva zvonku okrouhlolistého (\"Campanula rotundifolia\" agg.).\n\nJedná se o asi 25–70 cm vysokou vytrvalou bylinu. Oddenek je chudě větvený, ztlustlý, asi 6–15 mm v průměru. Lodyhy jsou pýřité nebo lysé, dole jemně rýhované až oblé. Lodyžní a přízemní listy jsou odlišné. Přízemní jsou dlouze řapíkaté s čepelí v obrysu srdčitou, na okraji pilovité a laločnaté, lodyžní listy jsou úzce kopinaté, celokrajné až oddáleně pilovité, kromě spodních zcela přisedlé. Prostřední lodyžní listy jsou 0,9–1,8 mm široké. Květy jsou uspořádány do květenství, laty, jsou blankytně modré barvy. Kalich je srostlý z 5 lístků, kališní cípy jsou čárkovité. Koruna je zvonkovitá až trubkovitá, srostlá také z 5 korunních lístků, asi 16–22 mm dlouhá. Kvete v červenci až v září.. Tyčinek je 5. Semeník je hustě papilnatý.. Plodem je asi 5–7 mm dlouhá tobolka, trochu dřevnatějící. Počet chromozómů je 2n=68 nebo 102.\n\nDruh je znám z Panonské oblasti, a to z Moravy, Slovenska, Rakouska, Maďarska a severozápadního Rumunska.\n\nV České republice roste převážně na jižní Moravě, kde do značné míry nahrazuje duh zvonek okrouhlolistý. Ojediněle pak zasahuje až na střední Moravu, nejsevernější lokalitou je Kotouč u Štramberka. Roste převážně v suchých trávnících. V Čechách neroste, ale ve středních a severozápadních Čechách ho nahrazuje velmi podobný druh zvonek jemný (\"Campanula gentilis\").\n\nZaměnit ho lze především s příbuznými druhy okruhu \"Campanula rotundifolia\" agg. Hlavně se zvonkem jemným (Camapnula gentilis), který však nemá ztlustlý oddenek, bývá nižší a má o něco menší tobolky. Hlavně se však jejich areály nepotkávají. Také by se dal zaměnit se zvonkem okrouhlolistým (\"Campanula rotundifolia\" s. str.), ten má však širší střední listy, širší než 1,8 mm, zatímco zvonek moravský pod 1,8 mm, zvonek okrouhlolistý má také semeníky bez papil či s málo papilami, kdežto zvonek moravský ho má papilnatý. Zvonek moravský také na většině jižní Moravy nahrazuje zvonek okrouhlolistý.\n\n \n"}
{"id": "933528", "url": "https://cs.wikipedia.org/wiki?curid=933528", "title": "Zerstörer 1934", "text": "Zerstörer 1934\n\nZerstörer 1934 byla třída torpédoborců německé Kriegsmarine účastnících se druhé světové války. Celkem byly postaveny čtyři jednotky této třídy, na které navázalo 12 jednotek mírně upraveného modelu Zerstörer 1934A. Byly to první plnohodnotné německé torpédoborce postavené od první světové války. Deset jich bylo ve válce ztraceno.\n\nStavbu prvních čtyř jednotek modelu 1934 provedla loděnice Deutsche Werke v Kielu. Do služby vstoupily v roce 1937. Navázala na ně stavba dalších 12 jednotek verze 1934A s o 1,7 metru prodlouženým trupem a kotly o vyšším pracovním tlaku. Ty stavěly loděnice DeSchiMAG, Germaniawerft a Blohm + Voss.\n\nJednotky tříd \"Zerstörer 1934\" (Z1–Z4) a \"Zerstörer 1934A\" (Z5–Z16):\nVýzbroj plavidel po jejich dokončení tvořilo pět 127mm kanónů v jednodělových věžích, čtyři 37mm a čtyři 20mm protiletadlové kanóny a dva čtyřhlavňové 533mm torpédomety. Během války byla zesilována jejich protiletadlová výzbroj. Pohonný systém tvořily dvě turbíny a šest kotlů. Lodní šrouby byly dva. Nejvyšší rychlost dosahovala 38,2 uzlu.\n"}
{"id": "933531", "url": "https://cs.wikipedia.org/wiki?curid=933531", "title": "En kort en lang", "text": "En kort en lang\n\nEn kort en lang (tj. \"Krátký dlouhý\") je dánský hraný film z roku 2001, který režírovala Hella Joof podle vlastního scénáře. Snímek byl v ČR promítán v roce 2003 na filmovém festivalu Febiofest pod názvem \"Rozhýbej to!\".\n\nJacob a Jørgen již několik let žijí společně. Jacob na svých narozeninách požádá Jørgena o ruku a ten souhlasí. Na oslavě se ale Jacob zamiluje do Caroline, manželky Jørgenova bratra Toma. Začnou se spolu potají scházet. Tom nic netuší, neboť je leteckým pilotem a často není doma. Jacob se stále nemůže rozhodnout mezi Jørgenem a Caroline. Oba muži tráví společně Vánoce u Jacobových rodičů. Jørgen se dozví o vztahu své švagrové a Joacoba a v noci odjíždí domů. Má však autonehodu, při které přijde o oko. Jacob a Caroline se přesto scházejí dál a Caroline otěhotní. Odejde od Toma a spolus Jacobem bydlí u jeho rodičů. \n\nPlánují společně svatbu a až v kostele jim oběma dojde, že se jedná o velkou chybu a musejí se vrátit ke svým bývalým partnerům. Jacob proto utíká z kostela na letiště, protože Jørgen odlétá do Paříže. Protože ve městě zrovna stávkují taxikáři, dojede na letiště na koni. Letadlo však už odlétlo. V zoufalství telefonuje pilotovi letadla a letadlo se skutečně vrátí zpět, neboť ho řídí Tom. Jacob s Jørgenem se usmíří a na koni jedou zpátky do města. Caroline se vrátí k Tomovi.\n\n"}
{"id": "933532", "url": "https://cs.wikipedia.org/wiki?curid=933532", "title": "Sofia Gubajdulina", "text": "Sofia Gubajdulina\n\nSofia Asgatovna Gubajdulina ( , * 24. října 1931, Čistopol, Tatarská ASSR) je ruská hudební skladatelka tatarského původu. \n\nJejí hudbu charakterizuje použití neobvyklých kombinací hudebních nástrojů. Skladba \"V očekávání\" (\"In Erwartung\") tak obsahuje např. party pro bicí nástroje jako bubínky bongo nebo činely, pro ruský akordeon bajan i saxofonový kvartet.\n\nZa své rozsáhlé dílo obdržela Sofia Gubajdulina řadu ocenění.\n\n"}
{"id": "933533", "url": "https://cs.wikipedia.org/wiki?curid=933533", "title": "Rodney Mullen", "text": "Rodney Mullen\n\nJohn Rodney Mullen (* 17. srpna 1966 Gainesville) je americký profesionální skateboardista a podnikatel, který vynalezl mnoho skateboardových triků. Sám účinkoval ve více jak 20 skateboardových videích a se spisovatelem Seanem Mortimerem napsal autobiografii \"The Mutt: How to Skateboard and Not Kill Yourself\".\n\nNa skateboardu začal jezdit v roce 1977, kdy jej s ním seznámili kamarádi, a věnoval se mu i přesto, že jeho otec si to nepřál a chtěl, aby se stal zubařem, jako byl on sám. Prvního sponzora získal již po devíti měsících a díky němu absolvoval první závody, které vyhrál. V roce 1980 již občas jezdil na desce Powell Peralta. Na závodech 20. srpna 1980 v San Diegu porazil ve finále Stevea Rocca, známého freestylera a svého hrdinu. Díky tomu jej začala sponzorovat firma Powell Peralta. V letech 1981–1991 zvítězil na 34 z 35 mistrovství.\n\nPodle skateboardového článku „The House That Rodney Built“ z roku 1992 vymyslel následující triky:\n\n"}
{"id": "933538", "url": "https://cs.wikipedia.org/wiki?curid=933538", "title": "Roberto Burle Marx", "text": "Roberto Burle Marx\n\nRoberto Burle Marx (4. srpna 1909 – 4. června 1994) byl brazilský zahradní architekt a také malíř, grafik, ekolog, přírodovědec a hudebník. Jeho parky a zahrady jej učinily světově proslulým. V Brazílii šířil modernistickou zahradní architekturu. Byl znám jako moderní umělec, který vytváří veřejné prostory.\n\nRoberto Burle Marx se narodil v São Paulo. Byl čtvrtým synem Cecilie Burle, narodil se do brazilské katolické rodiny z vyšších kruhů. Rodina její matky pocházela z Pernambuco a Francie. Wilhelm Marx byl německý Žid. První inspirace přišla při studiu malířství v Německu, kde často navštěvoval botanickou zahradu v Berlíně a poprvé se dozvěděl o místní flóře v Brazílii. Po návratu do Brazílie v roce 1930, začal sbírat rostliny v okolí svého domova. Studoval v Národní škole výtvarných umění v Riu v roce 1930, kde se zaměřil na vizuální umění podle Leo Putze a Candido Portinari. Ve škole se setkal s několika budoucími vůdčími osobnostmi Brazílie, architekty a botaniky, kteří na něj měli významný vliv v jeho osobním i profesním životě. Jedním z nich byl jeho profesor brazilského modernismu Lucio Costa, architekt, který žil na nedaleko Burleho. V roce 1932 Burle Marx navrhl svoji první zahradu pro soukromou rezidenci pro architekty Lucio Costa a Gregori Warchavchik a. Tento projekt, byl počátkem spolupráce s Costou a později Oscarem Niemeyerem. Niemeyer navrhl v roce 1942 komplex Pampulha, pro který Marx navrhl zahrady.\n\nRoberto Burle Marx v roce 1955 založil studio věnující se zahradní architektuře a ve stejném roce založil i společnost provozující zahradní architekturu, nazvanou Burle Marx & Cia. Ltda.\n\nHodně z jeho práce má smysl pro nadčasovost a dokonalost. Jeho estetika byla často založená na přírodě. Například, nikdy nemísil barvy květů, využitím velkých skupin stejné odrůdy, použitím původních rostlin a dělal skalky pro relaxační zahrady. Zajímal se o jednotlivé druhy, jejich charakteru a efekty, které mají na zahradu. V roce 1956 si otevřel kanceláře v Caracasu a Venezuele a v roce 1968 začal pracovat s architekty Jose Tabacow a Haruyoshi Ono. Marx pracoval na zakázkách z Brazílie, Argentiny, v Chile a mnoha dalších jihoamerických zemí, Francie, Jižní Afriky, Washington DC a Los Angeles. Navíc jeho umělecká díla lze nalézt zobrazena v Rio de Janeiro „…v jeho muzeu pod širým nebem. Má nezaměnitelný styl, svůj zcela vlastní …“ (Montero 2001 str. 29). Roberto Burle Marx ukončil svou kariéru, když zemřel 4.6.1994, dva měsíce před 85. narozeninami.\n\nMarxovo dílo „…lze shrnout do čtyř obecných konceptů použitím přirozené tropické vegetace jako strukturálního prvku designu, přerušením symetrických vzorů v koncepci otevřených prostor, barevné úpravě chodníků a využíváním volných forem u vodních prvků…“ ( Vaccarino 2000 , s. 17). Tento přístup ilustruje plážová promenáda v Copacabana, kde větru odolné stromy a palmy tvoří skupiny podél Avenida Atlantica. Tyto skupiny prolínají portugalské kamenné mozaiky , které tvoří obří abstraktní malby. Žádný úsek cesty podél promenády není stejný. Tento \"obraz\" lze vidět z balkonů hotelů a nabízí neustále se měnící pohled pro ty, kteří jedou podél pláže. Mozaiky pokračují vdo vzdálenosti dva a půl kilometru od pláže. Vodní prvek, v tomto případě moře a pláž, jsou ohraničeny 30 stop širokým chodníkem se vzorovanou mozaikou ( Eliovson 1991 , Montero 2001). Copacabana Beach je \"…nejslavnější pláží v Brazílii…\" ( Eliovson 1991 p . 103).\n\n\n\n"}
{"id": "933539", "url": "https://cs.wikipedia.org/wiki?curid=933539", "title": "Hôtel Le Tellier", "text": "Hôtel Le Tellier\n\nHôtel Le Tellier, též Hôtel de Coulanges je městský palác v Paříži. Nachází se v ulici \"Rue des Francs-Bourgeois\" č. 35-37 ve 4. obvodu v historické čtvrti Marais.\n\nV 17. století zakoupil na místě dnešního paláce pozemky Jean-Baptiste Scarron, královský rádce a sekretář a nechal zde vybudovat palác s corps de logis a na něj kolmé křídlo. Palác koupil v roce 1640 královský rádce Philippe II. de Coulanges, který zde již pobýval jako nájemník, za 67 100 liver. Jeho otec Philippe I. de Coulanges (1572-1636), královský pokladník si nechal vystavět palác na Place Royale, dnešní Hôtel Coulanges. Jeho syn palác na náměstí nevyužíval a až do své smrti v roce 1659 žil ve vlastním paláci. Po něm jej zdědil jeho syn Philippe Emmanuel de Coulanges, radní pařížského parlamentu. Jeho manželkou se stala Marie-Angélique Dugué, neteř kancléře Le Telliera, jehož palác s nimi sousedil a v roce 1662 jej od nich odkoupil. Palác poté sloužil k ubytování četného kancléřova služebnictva. Po jeho smrti roku 1685 palác zdědil jeho mladší syn Charles-Maurice Le Tellier který se stal remešským arcibiskupem, který zde bydlel až do roku 1703, kdy palác koupil Edme Beaugier. V roce 1707 byl palác přestavěn do dnešní podoby. V roce 1714 po Beaugierově smrti palác získala jeho dcera Charlotte-Madeleine a po ní její sestřenice Marie-Anne Gevry. V roce 1740 palác koupil Louis-Étienne Chabenat, parlamentní rada a po jeho smrti roku 1748 jej získal jeho syn André-Charles-Louis Chabenat de Bonneuil, prezident pařížského parlamentu. V roce 1775 palác koupil účetní dozorce Durand-Pierre Puy de Vérine. Se svou manželkou byl popraven během Hrůzovlády.\n\nPalác je od roku 1961 chráněn jako historická památka. V roce 1978 jej koupilo město Paříž a zřídilo v něm Dům Evropy (\"Maison de L'Europe\").\n\n\n"}
{"id": "933540", "url": "https://cs.wikipedia.org/wiki?curid=933540", "title": "Seznam kulturních památek v Postoloprtech", "text": "Seznam kulturních památek v Postoloprtech\n\n"}
{"id": "933541", "url": "https://cs.wikipedia.org/wiki?curid=933541", "title": "GNU nano", "text": "GNU nano\n\nGNU nano je jednoduchý textový editor napsaný v jazyce C a určený zejména pro UN*Xové operační systémy. Je inspirován editorem Pico, který je součástí e-mailového klientu Pine, ale na rozdíl od něj je uvolněn pod licencí GNU General Public License a jedná se tedy o svobodný software.\n\nOproti Picu má nano navíc například podporu regulárních výrazů pro hledání a nahrazování, plynulé skrolování nebo nastavitelné klávesové zkratky.\n\nnano byl původně napsán v roce 1999, kdy jej s jménem \"TIP\" (\"\" – \"Tohle není Pico\") vytvořil Chris Allegretta. Jeho motivací bylo napsat svobodnou náhradu editoru Pico. Jméno bylo změněno na \"nano\" 10. ledna 2000 kvůli jmennému konfliktu s existujícím unixovým nástrojem \"tip\". Je inspirováno předponami soustavy SI, v kterých nano- znamená tisíckrát víc než piko-. Součástí projektu GNU se nano stalo v únoru 2001.\n\n"}
{"id": "933542", "url": "https://cs.wikipedia.org/wiki?curid=933542", "title": "Hôtel de Montmorin", "text": "Hôtel de Montmorin\n\nHôtel de Montmorin je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Montmorin má číslo 3 na náměstí \"Place des Vosges\". Nachází se na jižní straně náměstí ve 4. obvodu.\n\nV roce 1605 zakoupil parcelu Simon le Gras de Vaubercey, sekretář Anny Rakouské a do roku 1609 zde vystavěl palác. V roce 1708 koupil dům královský parlamentní rada Charles-Nicolas Huguet de Sémonville a o rok později nechal přistavět na fasádu balkón. V letech 1875–1908 zde sídlila akciová společnost \"Union centrale des beaux-arts apliqués à l'industrie\". Od roku 1939 zde má kanceláře Obchodní a průmyslová komora velkoobchodníků s vínem, cidrem a pálenkou pro Paříž a Île-de-France (\"Chambre syndicale des industries du commerce en gros des vins, cidres et spiritueux de Paris et d'Île-de-France\").\n\nSchodiště paláce je od roku 1953 chráněno jako historická památka, fasády střechy a podloubí od roku 1957.\n\n"}
{"id": "933543", "url": "https://cs.wikipedia.org/wiki?curid=933543", "title": "Vilnohirsk", "text": "Vilnohirsk\n\nVilnohirsk (; ) je město v Dněpropetrovské oblasti na Ukrajině. Leží jižně od říčky Samotkan, přítoku Dněpru, ve vzdálenosti 96 kilometrů na západ od Dnipra, hlavního města oblasti.\n\nVilnohirsk byl založen 12. srpna 1956 a městem je od roku 1965. Žije v něm obyvatel.\n\n"}
{"id": "933544", "url": "https://cs.wikipedia.org/wiki?curid=933544", "title": "Hôtel de Montmorin (Rue Oudinot)", "text": "Hôtel de Montmorin (Rue Oudinot)\n\nHôtel de Montmorin je městský palác v Paříži. Nachází se na rohu ulic \"Rue Oudinot\" a \"Boulevard des Invalides\" v 7. obvodu. Je sídlem Ministerstva zámořské Francie.\n\nPalác byl postaven v 18. století pro hraběte de Montmorin-Saint-Herem. Palác byl rozdělen na dvě části. V křídle podél \"Rue Oudinot\" bydlelo služebnictvo a bylo zde další zázemí jako kuchyně a druhá část podél \"Boulevardu des Invalides\" sloužila jako obydlí pro rodinu hraběte. Za Velké francouzské revoluce byl hrabě zatčen a roku 1792 popraven a palác byl znárodněn. Poté se majitelé střídali až palác koupilo roku 1846 město Paříž pro církevní školu. Ta zde zůstala do roku 1905. V roce 1910 se sem nastěhovalo Ministerstvo kolonií. Od roku 1959 je zde sídlo Ministerstva zámořské Francie.\n\nFasáda paláce na dvoře je od roku 1926 chráněna jako historická památka.\n\n"}
{"id": "933546", "url": "https://cs.wikipedia.org/wiki?curid=933546", "title": "Hôtel de la Salle", "text": "Hôtel de la Salle\n\nHôtel de la Salle (též Hôtel Castelnau nebo Hôtel de Rotrou) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de la Salle má číslo 5 na náměstí \"Place des Vosges\". Nachází se na západním konci jižní strany náměstí ve 4. obvodu.\n\nPalác nechali vystavět bratři kapitán francouzské gardy Louis de Caillebot a státní rada Lous-François-Claude de Caillebot v roce 1610. V letech 1887–1899 zde žil Jules Cousin, který muzeu Carnavalet a Historické knihovně města Paříže věnoval rozsáhlou sbírku svých pečetidel a knih. V letech 1913–1954 v paláci sídlila Mezinárodní společnost lůžkových vozů a evropských rychlíků (\"Compagnie internationale des wagons-lits et des grands express européens\"). Z tohoto období se na chodníku v portálu dochovaly koleje.\n\nMalovaný strop v paláci je od roku 1926 chráněn jako historická památka a od roku 1955 jsou chráněny také fasáda, střechy a podloubí.\n\n"}
{"id": "933547", "url": "https://cs.wikipedia.org/wiki?curid=933547", "title": "Place des Vosges 4", "text": "Place des Vosges 4\n\nPalác des Vosges 4 v Paříži se nachází se v historické čtvrti Marais na náměstí \"Place des Vosges\". Na rozdíl od ostatních paláců na náměstí nenese žádné historické označení po některém z bývalých majitelů.\n\nPalác č. 4 na náměstí \"Place des Vosges\" se nachází na jižní straně náměstí ve 4. obvodu.\n\nParcelu koupil v roce 1605 Noël Regnouart a nechal vystavět dům, kde bydlel do roku 1628. Po něm byl majitelem Edme de La Châtre, v roce 1653 maršál Jacques de Saulx, roku 1672 Nicolas Le Verrier. V roce 1719 se palác stal majetkem královského rady Michela Surirey de Saint-Rémi. V roce 1746 v paláci pobýval Nicolas-François Cisternes, 1756 matematik Nicolas Claude Duval-le-Roy, 1789-1790 Thomas de Mahy de Favras. V roce 1814 zde bydlel baron Miscoud d'Umons, v roce 1820 politik Joseph-Marie Portalis a roku 1851 zde bydlela rodina Pontbichet, Isabelle Daniel a major Louis Alexandre Deshayes de Merville.\n\nFasáda, střechy, podloubí a schodiště v paláci jsou od roku 1955 chráněny jako historická památka.\n\n"}
{"id": "933548", "url": "https://cs.wikipedia.org/wiki?curid=933548", "title": "Hôtel Genou de Guiberville", "text": "Hôtel Genou de Guiberville\n\nHôtel Genou de Guiberville je městský palác v Paříži. Nachází se v historické čtvrti Marais na náměstí \"Place des Vosges\".\n\nHôtel Genou de Guiberville má číslo 2 na náměstí \"Place des Vosges\". Nachází se na jižní straně náměstí ve 4. obvodu.\n\nPalác byl dokončen roku 1607, když pozemek koupil v roce 1605 velitel Bastily Daniel de Massy. Palác v roce 1608 získal generální pokladník dělostřelectva Pierre Chastelain. Jako hazardní hráč zpronevěřil peníze, takže musel dům prodat pro umoření svých dluhů. V roce 1612 byl na něj vydán zatykač, ale podařilo se mu uprchnout. V roce 1786 získal dům markýz Alexandre de la Viefville a po něm jeho synovec. V roce 1816 dědicové prodali dům velkoobchodníkům bratrům Bessonovým. V domě žil po celý život postimpresionistický malíř Georges Dufrénoy (1870–1943).\n\nPalác (střechy, fasáda, podloubí) je od roku 1955 chráněn jako historická památka.\n\n"}
{"id": "933549", "url": "https://cs.wikipedia.org/wiki?curid=933549", "title": "Hôtel Lafont", "text": "Hôtel Lafont\n\nHôtel Lafont (též Hôtel de Castille, Hôtel de Breteuil, Hôtel Dangeau, Hôtel de Missan nebo Hôtel de Sainson) je městský palác v Paříži. Nachází se v historické čtvrti Marais na náměstí \"Place des Vosges\". Palác je v majetku města Paříže.\n\nHôtel Lafont má číslo 12 na náměstí \"Place des Vosges\". Nachází se na východní straně náměstí ve 4. obvodu.\n\nPalác nechal postavit v letech 1606–1607 finanční kontrolor Pierre de Castille. Dům získal v roce 1645 vrchní správce pošt Jérôme de Nouveau. Od roku 1678 zde bydlel Philippe de Courcillon markýz de Dangeau, který organizoval hry pro pobavení královského dvora ve Versailles. V roce 1706 koupil dům Louis-Nicolas Le Tonnelier de Breteuil, který zastával u dvora funkci uvaděče vyslanců a princů před krále. Ten nechal na fasádě v roce 1711 pořídit balkón. V roce 1852 koupilo dům město Paříž a zřídilo zde chlapeckou školu, která byla v roce 1891 změněna na mateřskou školu.\n\nPalác je od roku 1954 chráněn jako historická památka.\n\n"}
{"id": "933550", "url": "https://cs.wikipedia.org/wiki?curid=933550", "title": "Hôtel Pierrard", "text": "Hôtel Pierrard\n\nHôtel Pierrard (též Hôtel Colbert-de-Villacerf, Hôtel de Creil nebo Hôtel de Voisenon) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel Pierrard má číslo 11 na náměstí \"Place des Vosges\" a druhý vstup na ulici \"Rue de Turenne\" č. 12. Nachází se na západní straně náměstí ve 4. obvodu.\n\nv roce 1607 získal pozemek François de Loménie, sekretář financí Jindřicha IV. V letech 1639–1648 zde žila kurtizána Marion de Lorme, o které napsal stejnojmennou divadelní hru Victor Hugo. Palác vlastnil od roku 1682 toulouský arcibiskup Jean-Baptiste Michel Colbert, po jeho smrti přešel palác na jeho synovce Pierra Colberta, markýze de Villarcerf a později na Gilberta Colberta, markýze de Chabannais, v jehož rodině zůstal do roku 1817.\n\nPalác (fasáda, střechy a podloubí) je od roku 1954 chráněn jako historická památka.\n\n"}
{"id": "933551", "url": "https://cs.wikipedia.org/wiki?curid=933551", "title": "Jahotyn", "text": "Jahotyn\n\nJahotyn (; – \"Jagotin\") je město v Kyjevské oblasti na Ukrajině. Leží zhruba 100 km východně od Kyjeva na levém břehu řeky Supij, přítoku Dněpru, zhruba dva kilometry severně od dálnice M 03, která je zde částí evropské silnice E40.\n\nJahotyn byl založen v roce 1552 a městem je od roku 1957.\n"}
{"id": "933553", "url": "https://cs.wikipedia.org/wiki?curid=933553", "title": "Hôtel de Montbrun", "text": "Hôtel de Montbrun\n\nHôtel de Montbrun (též Maison du Grand Henry nebo Hôtel de Feydeau de Marville) je městský palác v Paříži. Nachází se v historické čtvrti Marais na náměstí \"Place des Vosges\". Palác je v majetku Assistance publique – Hôpitaux de Paris.\n\nHôtel de Montbrun má číslo 19 na náměstí \"Place des Vosges\". Nachází se na západní straně náměstí ve 4. obvodu. Jeho severní fasáda vede ulicí \"Rue des Francs-Bourgeois\".\n\nPalác nechal spolu se sousedními Hôtel Marchand a Hôtel de Chabannes vystavět v letech 1606–1607 plukovník Charles Marchant. V roce 1610 zdědil dům jeho syn Charles II. Marchant. Dům koupil v roce 1654 Pierre de Bellegarde, markýz de Montbrun, po kterém nese palác jméno. Palác se někdy též nazývá \"Maison du Grand Henry\" (Dům Velkého Jindřicha) podle busty krále Jindřicha IV. v nice na fasádě v ulici \"Rue des Francs-Bourgeois\". V první polovině 18. století palác vlastnila rodina Feydeau de Marville. V roce 1824 byl majitelem Étienne-Louis-Victor Bellanger, který jej prodal v roce 1852 dobročinnému fondu, dnes veřejnému zdravotnímu podniku Assistance publique – Hôpitaux de Paris.\n\nPalác je od roku 1954 chráněn jako historická památka.\n\n"}
{"id": "933554", "url": "https://cs.wikipedia.org/wiki?curid=933554", "title": "Zeď v Matiční ulici", "text": "Zeď v Matiční ulici\n\nMatiční ulice v Ústí nad Labem, ve čtvrti Krásné Březno, se stala mediálně známou kvůli výstavbě zdi, která měla oddělit obyvatele žijících v rodinných domech na jedné straně od sociálně vyloučených obyvatel žijících v postupně devastovaných činžovních domech na straně druhé. O výstavbě bariéry se začalo mluvit v roce 1998, stavba byla realizována o rok později, ale vzápětí byla rozebrána. Stala se v Česku asi nejznámějším případem špatného soužití většinového obyvatelstva a příslušníků romské menšiny. \n\nMatiční ulice je rozdělena výpadovou komunikací z Ústí nad Labem na Děčín na dvě poloviny. Ve směru na Děčín po levé straně je asi stometrová část ulice, kde se původně nacházely celkem čtyři bytovky a tři rodinné domky a právě mezi nimi měl být postaven nový zděný protihlukový plot. Důvodem byly stížnosti starousedlíků na chování sociálně vyloučených obyvatel, především Romů, které do zdejších činžovních domů v 90. letech 20. století sestěhovala jako neplatiče ústecká radnice. Primátor Ladislav Hruška slíbil, že stěna bude dokončena do konce září 1998. Město se ale vzápětí ocitlo v centru nechtěné pozornosti, z celé věci se postupně stal politický skandál včetně mezinárodního přesahu. \n\nV září zastupitelé města prohlásili, že výška protihlukové stěny nebude 4 metry, ale jen 1,8 metru z keramických cihel a současně se postaví vedle činžovních bloků dětské hřiště. Přesto se Romská občanská iniciativa nebo vládní zmocněnec pro lidská práva Petr Uhl jednoznačně vyslovili proti stavbě. Stěnu kritizoval také americký kongresman Christopher Smith, evropský komisař Günter Verheugen nebo tehdejší premiér Miloš Zeman. Rozhodnutí města o stavbě dokonce zrušila Poslanecká sněmovna, ale její usnesení naopak později zrušil Ústavní soud.\nNové plány odsunuly stavbu na srpen 1999, ovšem vlastní stavba začala až v říjnu, a to i přes nesouhlas zahraničních pozorovatelů a členů české vlády. Následující den desítky Romů fyzicky blokovali stavbu a rozebrali části, které už byly postavené. Přesto byla stěna ještě téhož měsíce dokončena, ale domácí i zahraniční tlak po šesti týdnech přesvědčil radu města, aby bariéra byla nakonec rozebrána. Plot tak nakonec stál pouze od 13. října do 24. listopadu 1999. Následně byla využita v ZOO Ústí nad Labem, kde odděluje část zahrady od Drážďanské ulice (její výška byla proto zvýšena). Prezident Václav Havel mínil, že tím problémy nekončí, ale je třeba řešit sociální problémy, které k ní vedly.\n\nČeská vláda městu poskytla částku 10 milionů korun, která byla mj. využita na vykoupení domů starousedlíků, aby se mohli odstěhovat. Nepřizpůsobiví občané, bydlící v bytových domech, pokračovali v ničení domů i jejich okolí. Začátkem roku 2011 byly činžáky zcela vystěhovány a město hledalo investora, který by pozemky využil k podnikání, nikoliv už k bydlení. Nakonec ale byly domy v ulici určeny k demolici.\n"}
{"id": "933555", "url": "https://cs.wikipedia.org/wiki?curid=933555", "title": "Hôtel de Chaulnes", "text": "Hôtel de Chaulnes\n\nHôtel de Chaulnes (též Hôtel Descures nebo Hôtel Nicolay-Goussainville) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Chaulnes má číslo 9 na náměstí \"Place des Vosges\". Nachází se na západní straně náměstí ve 4. obvodu.\n\nv roce 1607 získal stavební parcelu královský rada Pierre Fougeu d'Escures. V paláci pobýval Ludvík XIII. během slavnostního odhalení své jezdecké sochy. Roku 1655 koupil dům Charles d'Albert d'Ailly, vévoda de Chaulnes (1676–1744) a nechal jej přestavět. V roce 1857 v prvním patře bydlela herečka Rachel (vlastním jménem Élisa Félix), která měla nemanželského syna s napoleonovým nemanželským synem Alexandrem Colonna-Walewskim. Od roku 1967 zde sídlí Akademie architektury (\"Académie d'architecture\").\n\nČásti paláce (fasáda, střechy a některá vnitřní výzdoba) jsou od roku 1954 chráněny jako historická památka.\n\n"}
{"id": "933556", "url": "https://cs.wikipedia.org/wiki?curid=933556", "title": "Hôtel Dyel des Hameaux", "text": "Hôtel Dyel des Hameaux\n\nHôtel Dyel des Hameaux (též Grand Hôtel de Rohan) je městský palác v Paříži. Nachází se v historické čtvrti Marais na náměstí \"Place des Vosges\". Majiteli domu jsou Dominique Strauss-Kahn a jeho bývalá manželka, novinářka Anne Sinclair.\n\nHôtel Dyel des Hameaux má číslo 13 na náměstí \"Place des Vosges\". Nachází se na západní straně náměstí ve 4. obvodu.\n\nPalác byl dostavěn v roce 1609. Palác koupil kolem roku 1635 Antoine de Rochebaron a v letech 1643–1644 jej nechal přestavět. 1680 získal palác vévoda Louis de Rohan-Chabot, v jehož rodině zůstal do roku 1764, kdy ho koupil François Prévost.\n\nV roce 1920 byly části fasády a střech zapsány na seznam historických památek, jejich zbývající části byly zapsány v roce 1955 a roku 1956 podloubí.\n\nV roce 2007 zakoupili manželé Strauss-Kahnovi tento dům jako svou soukromou rezidenci, která je v jejich majetku i po rozvodu v roce 2013.\n\n"}
{"id": "933557", "url": "https://cs.wikipedia.org/wiki?curid=933557", "title": "Hôtel de Chabannes", "text": "Hôtel de Chabannes\n\nHôtel de Chabannes (též Hôtel de Flers) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Chabannes má číslo 17 na náměstí \"Place des Vosges\". Nachází se na západní straně náměstí ve 4. obvodu.\n\nPalác nechal spolu se sousedními Hôtel Marchand a Hôtel de Montbrun vystavět v letech 1606–1607 plukovník Charles Marchant. V roce 1610 zdědila dům jeho dcera a její manžel Nicolas le Jay, baron de Maisonrouge, prezident pařížského parlamentu. V roce 1634 koupil palác královský rada Pierre Larcher, který kolem roku 1640 nechal v zadním traktu přistavět dvě křídla. V letech 1678–1682 zde žil teolog a kazatel Jacques-Bénigne Bossuet.\n\nFasáda a střechy paláce jsou od roku 1920 chráněny jako historická památka. Schodiště bylo na seznam památek připsáno v roce 1953 a podloubí roku 1955.\n\n"}
{"id": "933558", "url": "https://cs.wikipedia.org/wiki?curid=933558", "title": "Hôtel Marchand", "text": "Hôtel Marchand\n\nHôtel Marchand je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel Marchand má číslo 15 na náměstí \"Place des Vosges\", druhý vstup je z ulice \"Rue de Turenne\" č. 16. Nachází se na západní straně náměstí ve 4. obvodu.\n\nPalác nechal vystavět v letech 1606–1607 plukovník pařížských arkebuzírů a lučištníků Charles Marchant (Marchand). V roce 1701 jej koupil vévoda Louis de Rohan-Chabot, který vlastnil i sousední palác. V roce 1875 se v paláci usídlila Ústřední unie užitého umění (\"Union centrale des Beaux-Arts appliqués\").\n\nSchodiště v paláci bylo v roce 1953 zapsáno na seznam historických památek, fasáda, střechy a podloubí na náměstí jsou chráněny od roku 1955.\n\n"}
{"id": "933559", "url": "https://cs.wikipedia.org/wiki?curid=933559", "title": "Hôtel de l'Escalopier", "text": "Hôtel de l'Escalopier\n\nHôtel de l'Escalopier je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de l'Escalopier má číslo 25 na náměstí \"Place des Vosges\". Nachází se na severní straně náměstí ve 3. obvodu.\n\nPalác nechal postavit bohatý obchodník Pierre Sainctot, který v roce 1609 koupil pozemek. Po jeho smrti získal dům státní rada Pierre Gobelin du Quesnoy a po něm jeho synové. Ti dům prodali v roce 1694 parlamentnímu radovi Gaspardu Lescalopierovi, v jehož rodině zůstal palác do roku 1865.\n\nPalác je od roku 1956 chráněn jako historická památka.\n\n"}
{"id": "933560", "url": "https://cs.wikipedia.org/wiki?curid=933560", "title": "Hôtel de Bassompierre", "text": "Hôtel de Bassompierre\n\nHôtel de Bassompierre je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Bassompierre má číslo 23 na náměstí \"Place des Vosges\". Nachází se na severní straně náměstí ve 3. obvodu.\n\nPalác byl dokončen v roce 1611 a nechal jej postavit Claude Parfaict, který palác pronajal v roce 1615 Marii Touchetové (1549–1638), milence francouzského krále Karla IX., která zde bydlela až do své smrti. Dům koupila v roce 1624 její dcera Marie-Charlotte de Balzac d'Entragues. Její syn Louis II. de Bassompierre, biskup ze Saintes jej prodal 1655 nemocnici Hôtel-Dieu na ostrově Cité. V roce 1732 byl palác spojen s vedlejším domem č. 21 (Hôtel du Cardinal de Richelieu).\n\nFasáda a střechy paláce jsou od roku 1920 chráněny jako historická památka, malovaný strop je chráněn od roku 1953 a podloubí a schodiště od roku 1955.\n\n"}
{"id": "933562", "url": "https://cs.wikipedia.org/wiki?curid=933562", "title": "Hôtel du Cardinal de Richelieu", "text": "Hôtel du Cardinal de Richelieu\n\nHôtel du Cardinal de Richelieu (\"Palác kardinála Richelieu\") je soukromý městský palác v Paříži. Nachází se v historické čtvrti Marais na náměstí \"Place des Vosges\".\n\nHôtel du Cardinal de Richelieu má číslo 21 na náměstí \"Place des Vosges\". Nachází na severní straně náměstí ve 3. obvodu.\nPalác byl postaven v letech 1605-1612 v rámci založení náměstí. Navzdory svému jménu zde nikdy kardinál Richelieu nebydlel. V roce 1609 získal parcelu bankéř Jean André Lumagne, který dokončil stavbu paláce, který v roce 1630 koupil prezident finanční komory Robert Aubery a pronajal jej maršálovi Urbainovi de Maillé, kardinálovu švagrovi. V roce 1660 koupil dům za 167 000 livrů kardinálův prasynovec Armand-Jean du Plessis, vévoda de Richelieu, po jehož rodině nese palác jméno. Jeho syn Louis-François-Armand du Plessis v roce 1723 odkoupil od prince de Guise (s jehož dcerou se v roce 1734 oženil) vedlejší dům č. 23 a spojil je v jeden palác. V roce 1721 zde zemřela Markéta Luisa Orleánská, dcera Gastona Orleánského. V roce 1756 vévoda de Richelieu prodal plalác Jeanu-Gabrielovi Morinovi. V roce 1822 dům koupil Claude-Rosalie Gastambide, výrobce bronzu a jeho rodina dům obývala do roku 1952. Spisovatel Alphonse Daudet zde bydlel v zahradním domku v letech 1876–1879. Napsal zde svůj román \"Králové ve vyhnanství\". V roce 1923 si zde pronajal byt spisovatel Georges Simenon.\n\nFasáda a střechy paláce jsou od roku 1920 chráněny jako historická památka. Od roku 1958 jsou pod ochranou též galerie, střechy na nádvoří a schodiště.\n\n"}
{"id": "933563", "url": "https://cs.wikipedia.org/wiki?curid=933563", "title": "Pavillon de la Reine", "text": "Pavillon de la Reine\n\nPavillon de la Reine (\"Královnin pavilon\") je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví a slouží jako hotel.\n\nPavillon de la Reine má číslo 28 na náměstí \"Place des Vosges\" stejně jako sousedící Hôtel d'Espinoy. Nachází se uprostřed severní strany náměstí ve 3. obvodu jako protiváha k Pavillonu du Roi. Pasáž procházející přízemím spojuje náměstí a ulici \"Rue de Béarn\".\n\nPalác nesloužil navzdory svému názvu k ubytování francouzských královen. Roku 1608 získal notář a královský sekretář Jean de Moisset stavební parcelu, na které jej nechal vystavět. 1614 Moisset pronajal palác Henrimu de Rohan. V letech 1654–1657 dům vlastnil Antoine d'Aumont de Rochebaron, roku 1658 jej koupil pokladník Nicolas Jeannin de Castille a po něm získal dům syn Gaspard. Od něj koupila palác Jeanne Pélagie de Rohan-Chabot, princezna d'Épinoy, která nechala roku 1683 přistavět balkón. 1763 získal palác královský sekretář Pierre-Nicolas Caulet d'Hauteville, který provedl stavební úpravy. V roce 1931 byly přístavby v zadním traktu zbořeny a místo nich vystavěny garáže. V letech 1982–1984 byl dům upraven na hotel.\n\nPalác je od roku 1984 chráněn jako historická památka.\n\n"}
{"id": "933564", "url": "https://cs.wikipedia.org/wiki?curid=933564", "title": "Hôtel d'Espinoy", "text": "Hôtel d'Espinoy\n\nHôtel d'Espinoy je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví a slouží jako hotel.\n\nHôtel d'Espinoy má číslo 28 stejně jakou sousedící Pavillon de la Reine na náměstí \"Place des Vosges\". Nachází se na severní straně náměstí ve 3. obvodu.\n\nPalác je od roku 1984 chráněn jako historická památka.\n\n"}
{"id": "933565", "url": "https://cs.wikipedia.org/wiki?curid=933565", "title": "Hôtel de Châtillon", "text": "Hôtel de Châtillon\n\nHôtel de Châtillon (též Hôtel de Marie de Lyonne nebo Hôtel de Gagny ou Chatainville) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Châtillon má číslo 10 na náměstí \"Place des Vosges\". Nachází se na východní straně náměstí ve 4. obvodu.\n\nPalác se začal stavět v roce 1606 pro královského topografa a geografa Clauda Chastillona (1559-1616), který se rovněž podílel na realizaci náměstí. V roce 1653 zde žil královský rada Charles Amelot de Gournay a po něm jeho syn Michel Amelot, parlamentní rada. V roce 1712 dům koupil prezident královské velké rady Jean Sabor de Luzan.\n\nFasáda a střechy paláce jsou od roku 1920 chráněny jako historická památka, schodiště je na památkovém seznamu od roku 1953 a podloubí od 1958.\n\n"}
{"id": "933566", "url": "https://cs.wikipedia.org/wiki?curid=933566", "title": "Hôtel de Tresmes", "text": "Hôtel de Tresmes\n\nHôtel de Tresmes (též Hôtel de Gourgues) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Tresmes má číslo 26 na náměstí \"Place des Vosges\". Nachází se na severní straně náměstí ve 3. obvodu.\n\nPalác nechal postavit v letech 1605-–1612 hlavní dozorce královského domu Guillaume Parfaict. V letech 1616–1619 zde bydlel nemanželský syn francouzského krále Karla IX. a Marie Touchetové, Charles d'Angoulême (1573–1650). Roku 1630 získal dům poručík lehké kavalerie Bernard Potier a v letech 1644–1645 jej nechal přestavět. Během Velké francouzské revoluce byl palác zkonfiskován a v roce 1812 jej koupil velkopodnikatel Lazare-Augustin Soupault, který zde zřídil cukrovar.\n\nPalác je od roku 1956 chráněn jako historická památka.\n\n"}
{"id": "933567", "url": "https://cs.wikipedia.org/wiki?curid=933567", "title": "Hôtel de Ribault", "text": "Hôtel de Ribault\n\nHôtel de Ribault (též Hôtel de Langres) je městský palác v Paříži. Nachází se v historické čtvrti Marais na náměstí \"Place des Vosges\". Palác je v majetku města Paříže.\n\nHôtel de Ribault má číslo 14 na náměstí \"Place des Vosges\". Nachází se na východní straně náměstí ve 4. obvodu.\n\nPalác nechal postavit v letech 1606–1607 Antoine Ribauld, finanční kontrolor vévody de Mayenne. V roce 1613 získal dům Antoine de Louvencourtm, správce královských paláců. V roce 1652 koupil palác biskup z Langres Louis Barbier de La Rivière, který zde žil do své smrti v roce 1673. Byl královniným zpovědníkem a rovněž zastával funkci ministra a strážce pečetě. V roce 1688 koupila dům Cetherine de Malon a žila zde do své smrti roku 1715. V roce 1793 byl palác jako státní konfiskát přeměněn na radnici tehdejšího 8. obvodu. Radnice zde sídlila do roku 1860 a nechala na střeše vybudovat zvoničku. Roku 1865 povolila městská rada zřídit v domě synagogu. V roce 1878 bylo vybavení dvou zdejších komnat přeneseno do muzea Carnavalet.\n\nPalác je od roku 1954 chráněn jako historická památka.\n\n"}
{"id": "933568", "url": "https://cs.wikipedia.org/wiki?curid=933568", "title": "Hôtel de Vitry", "text": "Hôtel de Vitry\n\nHôtel de Vitry (též Hôtel de Guiche, Hôtel de Boufflers, Hôtel de Duras nebo Hôtel Lefebvre-d'Ormesson) je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Vitry má číslo 24 na náměstí \"Place des Vosges\". Nachází se na severní straně náměstí ve 3. obvodu.\n\nPalác nechal vybudovat notář a královský sekretář Nicolas Camus, který roku 1609 získal pozemek. V roce 1623 se majitelem stal francouzský maršál Jean-François de La Guiche hrabě de Saint-Géran. 1665 nechala Marie-Françoise de La Guiche přistavět křídlo do dvora. Její dcera se provdala za Jacquese Henriho de Durfort, v jehož rodině zůstal dům do roku 1704, kdy ho koupil francouzský maršál François de Bouffles. V roce 1816 uvažovalo město Paříž kvůli zlepšení dopravy o demolici domu, ke které nakonec nedošlo. Od roku 1954 žil v domě francouzský básník Jean Follain.\n\nStřechy a fasáda paláce jsou od roku 1920 chráněny jako historická památka. Podloubí a křídla vstupních dveří na náměstí jsou pod ochranou od roku 1956.\n\n"}
{"id": "933569", "url": "https://cs.wikipedia.org/wiki?curid=933569", "title": "Hôtel d'Asfeldt", "text": "Hôtel d'Asfeldt\n\nHôtel d'Asfeldt je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel d'Asfeldt má číslo 16 na náměstí \"Place des Vosges\". Nachází se na východní straně náměstí ve 4. obvodu.\n\nPalác nechal v letech 1605–1612 vystavět François Félissan. V roce 1648 se majitelem domu stal královský rada Jean du Maitz. V roce 1655 palác koupila Judith de Pons, která dům odkázala nemocnici Hôtel-Dieu.\n\nČásti paláce (dveře a maskarony na nádvoří) jsou od roku 1953 chráněny jako historická památka. Fasáda, střechy a podloubí na náměstí jsou pod ochranou od roku 1955.\n\n"}
{"id": "933570", "url": "https://cs.wikipedia.org/wiki?curid=933570", "title": "Hôtel de Clermont-Tonnerre", "text": "Hôtel de Clermont-Tonnerre\n\nHôtel de Clermont-Tonnerre je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel de Clermont-Tonnerre má číslo 18 na náměstí \"Place des Vosges\". Nachází se na východní straně náměstí ve 4. obvodu.\n\nPalác nechal postavit v letech 1605–1612 prezident finanční komory Nicolas Chevalier de Videville. V roce 1626 byla majitelkou Marguerite de Béthune, která nechala dům rozšířit. V roce 1659 jej koupil generální pokladník francouzského duchovenstva Adrien de Hanyvel.\n\nPalác je od roku 1954 chráněn jako historická památka.\n\n"}
{"id": "933571", "url": "https://cs.wikipedia.org/wiki?curid=933571", "title": "Gustaw Morcinek", "text": "Gustaw Morcinek\n\nGustaw Morcinek (narozen jako Augustyn Morcinek, [morčjinek]) (24. srpna 1891 v Karviné, Rakousko-Uhersko – 20. prosince 1963 v Krakově, Polsko) byl polský spisovatel, pedagog a pozdější člen Sejmu v období 1952 až 1957. Je považován za jednoho z nejvýznamnějších spisovatelů ze Slezska.\n\nMorcinek se narodil v roce 1891 v Karviné do chudé rodiny. Byl nejmladším ze čtyř sourozenců. Jeho otec Józef zemřel v roce 1892 a jeho matka se musela starat o celou rodinu. Augustyn začal pracovat v dole ve svých 16 letech, což ovšem bylo na zvyklosti této doby poměrně pozdě. Když mu bylo 19 let, tak horníci udělali sbírku na jeho vzdělání a Morcinek začal navštěvovat učitelský seminář v Bělé, který ukončil v roce 1914. V tomto roce byl povolán do Rakousko-uherské armády a po roce 1918 sloužil krátce i v Polské armádě. V roce 1920 bylo Těšínské Slezsko rozděleno mezi Polsko a Československo, přičemž jeho rodná Karviná zůstala v Československu. Jakožto polský aktivista se Morcinek rozhodl zůstat v Polsku. V 20. a 30. letech pracoval jako učitel v Skočově.\n\nBěhem meziválečného období Morcinek publikoval množství článků v různých slezských tiskovinách. Svá nejdůležitější díla napsal právě na konci 20. let a na začátku 30. let a stal se tak jediným Slezským prozaikem píšícím v polštině v meziválečném období. Jeho díla se zaměřovala především na hornickou tematiku a na slezská témata. Morcinek vystihl realisticky hornickou práci a život a zdůrazňoval sociální charakter národního útlaku polských horníků. Roky 1936–1939 strávil Morcinek v západní Evropě.\nMorcinek se vrátil do Polska krátce před vypuknutím druhé světové války. Hned 6. září 1939 byl zatčen gestapem a ze začátku byl vězněn spolu s Władysławem Dworaczkem a zbytkem slezské inteligence. Celou válku pak strávil v koncentračních táborech Skrochovice, Sachsenhausen a Dachau. Předpokládaným důvodem jeho zatčení byla protiněmecká aktivita před válkou a skutečnost, že pes v jedné z jeho novel (\"\"Wyrąbany chodnik\"\") se jmenoval Bismarck. Během pobytu v koncentračních táborech dostal možnost podepsat Volkslistu, ale odmítl.\n\nPo svém propuštění až do listopadu 1946 žil Morcinek ve Francii, Itálii a Belgii a spolupracoval s polským emigračním tiskem v těchto zemích. Poté se vrátil do Polska a usadil se v Katovicích. Po svém návratu aktivně podporoval novou vládu a znovu začal psát. Nadále se zabýval slezskými tématy, ale rozšířil své dílo o knihy pro děti a epistolografii. Obdržel mnoho uznání a literárních cen za svou práci, jeho knihy byly přeloženy a publikovány v zahraničí.\n\nGustaw Morcinek zemřel na leukemii 20. prosince 1963 v Krakově a je pohřben na obecním hřbitově v Těšíně (pl. 'Cmentarz Komunalny w Cieszynie').\n\nMorcinek byl politicky činný od svých mladých let. Byl aktivní obhájce připojení Těšínského Slezska k Polsku. Během meziválečného období byl protiněmecký aktivista, někteří kritici jej obviňují z rozšiřování nenávisti. Po válce podporoval Polskou sjednocenou dělnickou stranu) a byl poslancem Sejmu za volební obvod Katovice (1952–1957).\n\nPo Gustawu Morcinkovi byl pojmenován bývalý důl v Kačicích (Polsko) na česko-polském pomezí.\n\n\nZ górnośląskiej ziemi (próza a poezie; red. s Marií Suboczovou, 1963).\n\n"}
{"id": "933573", "url": "https://cs.wikipedia.org/wiki?curid=933573", "title": "Hôtel d'Angennes de Rambouillet", "text": "Hôtel d'Angennes de Rambouillet\n\nHôtel d'Angennes de Rambouillet je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nHôtel d'Angennes de Rambouillet má číslo 20 na náměstí \"Place des Vosges\". Nachází se na východní straně náměstí ve 4. obvodu.\n\nPalác vznikl na parcele, kterou v roce 1605 získal Nicolas d'Angennes markýz de Rambouillet. V roce 1643 přešel dům na Gasparda II. de Fiebert, po jeho smrti 1660 připadl dceři Louise.\n\nČásti paláce (fasáda, střechy, podloubí a schodiště) jsou od roku 1955 chráněny jako historická památka.\n\n"}
{"id": "933574", "url": "https://cs.wikipedia.org/wiki?curid=933574", "title": "Hôtel Laffemas", "text": "Hôtel Laffemas\n\nHôtel Laffemas je městský palác v Paříži. Nachází se v historické čtvrti Marais na náměstí \"Place des Vosges\". Palác je v soukromém vlastnictví.\n\nNárožní Hôtel Laffemas má číslo 22 na náměstí \"Place des Vosges\". Nachází se na východní straně náměstí ve 4. obvodu. Ze severu přiléhá ulice \"Rue du Pas-de-la-Mule\".\n\nPalác nechal postavit roku 1609 generální kontrolor obchodu Barthélemy de Laffemas na parcele získané v roce 1605. Roku 1624 přešel palác na Margueritu de Lugoly. Roku 1720 připadl palác královskému radovi René-Louisovi de Voyer de Paulmy d'Argenson.\n\nFasáda a střechy paláce jsou od roku 1920 chráněny jako historická památka. Podloubí a křídla dveří na náměstí od roku 1955.\n\n"}
{"id": "933575", "url": "https://cs.wikipedia.org/wiki?curid=933575", "title": "Stephen Fumio Hamao", "text": "Stephen Fumio Hamao\n\nStephen Fumio Hamao ,japonsky 濱尾文郎 Hamao Fumio, (9. března 1930 Tokio – 8. listopadu 2007 tamtéž) byl japonský římskokatolický kněz, biskup diecéze Jokohama, vysoký úředník Římské kurie, kardinál.\n\nStudoval v semináři a na univerzitě v Tokiu, později v Římě na Papežské univerzitě Urbaniana, kněžské svěcení přijal 21. prosince 1957. Po návratu do Japonska působil v arcidiecézi Tokio, byl mj. sekretářem arcibiskupa, vicekancléřem arcidiecéze a členem kněžské rady.\nV únoru 1970 byl jmenován pomocným biskupem v Tokiu, biskupské svěcení mu udělil 29. dubna téhož roku nuncius v Japonsku Bruno Wustenberg. V říjnu 1979 se stal biskupem diecéze Jokohama a předsedou Japonské biskupské konference.\nV červnu 1998 rezignoval na vedení diecéze a byl povolán do práce v Římské kurii. Byl jmenován titulárním arcibiskupem a stal se prezidentem Papežské rady pro pastoraci migrantů a lidí mimo domov. Papež Jan Pavel II. ho povýšil při konzistoři v říjnu 2003 do kardinálské hodnosti. Na svoji funkci rezignoval vzhledem ke kanonickému věku v březnu 2006.\n\n\n"}
{"id": "933577", "url": "https://cs.wikipedia.org/wiki?curid=933577", "title": "Jürg Röthlisberger", "text": "Jürg Röthlisberger\n\nJürg Röthlisberger nebo Juerg Roethlisberger, (* 2. února 1955 Adliswil, Švýcarsko) je bývalý švýcarský zápasník – judista, olympijský vítěz v judu z roku 1980.\n\nVyrůstal na předměstí Curychu v Adliswilu. Začínal s tradičním švýcarským zápasem schwingen. Na střední škole se v 15 letech seznámil s judem v klubu Nippon Zürich. Ve švýcarské seniorské reprezentaci se pohyboval od roku 1974. V roce 1976 využil kvalitní přípravy k zisku nečekané bronzové olympijské medaile na olympijských hrách v Montrealu. V roce 1980 patřil k adeptům na olympijskou medaili na olympijských hrách v Moskvě. Po dobrém nalosovaní nastupoval v semifinále proti největšímu favoritu domácímu Alexandru Jackevičovi a zvítezil minimálním rozdíl na koku. Sověti po zápase reklamovali jeho dle pravidel nevyhovující judogi, ale rozhodčí jejich protest zamítli. Ve finále nastoupil proti Kubánci Isaacu Azcuyovi a po vítězství na juko získal zlatou olympijskou medaili. Po olympijských hrách se rozloučil s reprezentací. Sportovní kariéru ukončil koncem osmdesátých let a ze sportovní/veřejné scény odešel do ústraní.\n\n"}
{"id": "933584", "url": "https://cs.wikipedia.org/wiki?curid=933584", "title": "Typ 63", "text": "Typ 63\n\nTyp 63 je čínský raketomet, ideální pro použití v partyzánské válce. Přívěs i odpalovací zařízení se dá rozložit a dopravovat přes horské průsmyky na mulách, nebo se může připevnit na korbu auta. Během sovětské okupace Afghánistánu Čínská lidová osvobozenecká armáda prodala mnoho těchto raketometů spřáteleným partyzánům v Afghánistánu. I v pozdější Afghánské občanské válce se stále používal.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "933586", "url": "https://cs.wikipedia.org/wiki?curid=933586", "title": "KAJOTbet Hockey Games 2013 (srpen)", "text": "KAJOTbet Hockey Games 2013 (srpen)\n\nKAJOTbet Hockey Games 2013 byl turnaj v rámci série Euro Hockey Tour 2013/2014, který se konal od 29. srpna do 1. září 2013. Zápas mezi Ruskem a Švédskem se uskutečnil v Sportovní komplex Jubilejnyj v ruském Petrohradě, ostatní zápasy se uskutečnily v pardubické ČEZ Areně. Vítězem turnaje se stala reprezentace Finska.\n\n"}
{"id": "933587", "url": "https://cs.wikipedia.org/wiki?curid=933587", "title": "Kaple Panny Marie (Butovice)", "text": "Kaple Panny Marie (Butovice)\n\nKaple Panny Marie, k rozlišení od jiných mariánských kaplí nazývaná Nohelova kaple, se nachází v Butovicích na ulici Malá Strana, při bývalém Nohelově statku č. p. 275 (dříve č. p. 82), na parcele č. 1092.\n\nKapli dali roku 1890 vystavět majitelé statku Josef a Anna Nohelovi na památku svého syna, poručíka Adolfa Nohela, který zahynul při koupání 22. července 1890 v Hercegovině. (Obraz zesnulého s dedikačním nápisem se nachází na levé boční stěně kaple.)\nKaple je obdélná s polokruhovým závěrem. Je postavena z cihel a omítnuta bílou vápennou omítkou. Čelní fasáda má po stranách pilastry a římsu, nad níž se nachází trojúhelníkový štít s rámovaným, sedlově zaklenutým výklenkem, do nějž je umístěna novodobá keramická soška Panny Marie. Dřevěné vstupní dveře mají v horní části průhled se zdobenou mříží. Sedlová tašková střecha má půlkuželový závěr.\n\nInteriér kaple je bíle omítnut, s plochým stropem lemovaným profilovanou římsou. Před křížem uprostřed zadní části je zděný stánek. Výzdobu tvoří několik deskových obrazů a sošek.\n\nDne 3. května 1958 byla Nohelova kaple prohlášena za kulturní památku č. 41105/8-2105.\n\nV publikaci „Kulturní památky okresu Nový Jičín“ se uvádí, že kaple pocházela z konce 18. století a byla zbořena v 80. letech 20. století. Oba údaje jsou mylné. Nicméně z devíti drobných kaplí postavených vesměs v 19. století (z toho osmi s mariánským zasvěcením), které se v Butovicích nalézaly před druhou světovou válkou, se zachovala jako jediná.\n"}
{"id": "933589", "url": "https://cs.wikipedia.org/wiki?curid=933589", "title": "Martina Dědičová", "text": "Martina Dědičová\n\nMartina Dědičová (* 16. října 1967 Kladno ) je česká malířka, která se také zabývá tvorbou digitální grafiky.\n\nPro její obrazy jsou typické velké formáty s figurálním motivem pokryté rastrem a složitou geometrií. Její grafická tvorba je taktéž figurální.\n\n"}
{"id": "933594", "url": "https://cs.wikipedia.org/wiki?curid=933594", "title": "1910 v hudbě", "text": "1910 v hudbě\n\nNa této stránce naleznete seznam událostí souvisejících s hudbou, které proběhly roku 1910.\n\n\n"}
{"id": "933595", "url": "https://cs.wikipedia.org/wiki?curid=933595", "title": "Dienten am Hochkönig", "text": "Dienten am Hochkönig\n\nDienten je obec v rakouské spolkové zemi Salcbursko v okrese Zell am See.\n\nV roce 2013 zde žilo 750 obyvatel.\n"}
{"id": "933596", "url": "https://cs.wikipedia.org/wiki?curid=933596", "title": "Lawrence Halprin", "text": "Lawrence Halprin\n\nLawrence Halprin (1. července 1916 – 25. října 2009), byl americký zahradní architekt, designér a pedagog \n\nOd počátku své kariéry v San Francisco Bay Area, v Kalifornii, v roce 1949, Halprin často spolupracoval v místním okruhu modernistických architektů na relativně skromných projektech. Mezi osobnosti s kterými spolupracoval je William Wurster, Joseph Esherick , Vernon DeMars, Mario J. Ciampi, a další významné osoby vztahující se k UC Berkeley. Postupně se zlepšuje jeho pověst, na severozápadě Halprin nejprve získal celonárodní pozornost svou prací na světové výstavě 1962 v Seattlu, Ghirardelli Square tento projekt opětovné použil v San Franciscu, a chodníky mezi památkami/ v obchodě Nicollet Mall v Minneapolisu. Halprin během své kariéry dokázal ovlivnit celou jednu generaci svým konkrétním konstrukčním řešením, důrazem na uživatelské zkušenosti rozvojem těchto řešení, a svou metodou procesu spolupráce na návrhu.\nHalprinův názor a praxe shrnuje jeho definice modernismu:\nZa nejlepší z jeho prací je považována krajinářská architektura jako vyprávění. \n\nHalprin vyrostl v Brooklynu, New York a jako školák získal věhlas při místních utkáních baseballu. Také strávil tři roky ze svých mladých let v Palestině v kibucu, v místech, kde je dnes izraelské přístavní město Haifa. Heritage Park Plaza ve Fort Worth v Texasu, je stavba jejíž design byl navržen Halprinem, byla postavena v roce 1980 a byla zapsána na Národní registr historických míst jako ukázkové dílo týdne 21. května 2010.\n\nZískal titul bakalář umění na Cornell University a byl mu udělen titul Master of Arts v postgraduálním studiu na University of Wisconsin. Pak si získal druhý bakalářský titul z Harvard Graduate School of Design, kde jeho profesory byli architekti Walter Gropius a Marcel Breuer. Jeho spolužáky z Harvardu byli Philip Johnson a I.M. Pei. Při návštěvě Taliesinu, Frank Lloyd Wright studiu ve Wisconsinu, Halprina zaujala myšlenka aby se stal designérem, a jeho formální trénink začal ve třídách s Christopherem Tunnardem.\n\nV roce 1944 byl Halprin přijat do služby v námořnictvu v United States Navy jako nadporučík (junior). Byl přidělen k torpédoborci USS \"Morris\" v Pacifiku, na který byl zacílen sebevražedný útok japonských kamikadze. Poté, co přežil zničení Morrise, byl Halprin poslán do San Francisca na dovolenou. Zůstal tam i po svém propuštění.\n\nPo propuštění z vojenské služby nastoupil v San Franciscu do firmy zahradního architekta Thomase Dollivera Churche. a pracoval na projektech, ke kterým v tomto období patřila například zahrada Dewey Donnell (El Novillero) v Sonoma County.\n\nHalprin otevřel svůj vlastní podnik v roce 1949, a stal se jedním z profesionálních konkurentů Thomase Dollivera Churche a jeho následovníků.\n\nHalprinova manželka, uznávaná avantgardní tanečnice Anna Halprin, byla jeho dlouholetým spolupracovníkem, s nímž zkoumal společné prostory mezi oblastí choreografie a způsobem, jakým se uživatelé pohybují veřejným prostorem. Rodiče jeho manželky byla Daria Halprin, americký psycholog, autor, tanečnice a herečka, a Rana Halprin, fotograf a aktivista pro výuku romského jazyka a lidských práv.\n\nMnoho Halprinových prací nese známky jeho pozorností k uživateli, uživatelské zkušenosti a sociálních dopadů jeho návrhů v rovnostářské tradici Frederick Law Olmsteda. Halprinovou tvůrčí silou byla interaktivnost, hravost veřejných fontán běžných v sedmdesátých letech. Doplňky, které nadále významně přispívají k potěšení chodců jsou například v Portlandu v Oregonu, kde je \"Ira's Fountain\" (Keller Fountain Park) je milována a dobře využita, a náměstí u budovy Spojených národů v San Franciscu.\n\nV poslední době je mnoho Halprinových prací zdrojem debat, jsou poznamenány zanedbáním a někde jsou v havarijním stavu. Kritici argumentují, že jeho díla zastaraly a již neodrážejí styl který jejich město chce preferuje. Rozpočtová omezení a naléhavá \"revitalizace\" ohrožují některé z jeho projektů. V reakci na tento stav byly zřízeny fondy s cílem zlepšit péči o některé z lokalit a snažit se zachovat je v jejich původním stavu.\n\nByl s manželkou, tanečnicí Annou Halprin spolutvůrcem metody používající \"RSVP cykly\", kreativní metodu, která může být použita v zásadě ve všech oborech.\n\nHalprin v řadě projektů ukazuje svůj pohled na zahradu nebo volné prostranství jako na jeviště. Halprin pochopil, že „\"zahrada ve vašem vlastním bezprostředním okolí, nejlépe u vašich dveří, je tou nejvýznamnější zahradou\"“. Jako součást jednoty celku si cenil \"divoké oblasti, kde můžeme být skutečně sami sebou a kde příroda může být vnímána jako prvotní zdroj života.\" Halprinem upravené projekty zahrnují městské parky, náměstí, obchodní i kulturní centra a další místa kongregace:\n\n\n\n\n\n"}
{"id": "933598", "url": "https://cs.wikipedia.org/wiki?curid=933598", "title": "Ipolyszög", "text": "Ipolyszög\n\nIpolyszög je obec v maďarské župě Nógrád. Leží na hranicích se Slovenskem, které zde tvoří řeka Ipeľ.\n\nV roce 2011 zde žilo 647 obyvatel. \n"}
{"id": "933599", "url": "https://cs.wikipedia.org/wiki?curid=933599", "title": "Milan Rundić", "text": "Milan Rundić\n\nMilan Rundić [milan rundič] (srbskou cyrilicí Милан Рундић; * 29. března 1992, Bělehrad) je srbský fotbalový obránce a bývalý mládežnický reprezentant, od ledna 2019 hráč českého klubu MFK Karviná. Mimo Srbsko působil na klubové úrovni v Chorvatsku a na Slovensku. Nastupuje ve středu obrany. V roce 2014 odehrál jedno utkání za Srbskou reprezentaci do 21 let.\n\nSvou fotbalovou kariéru začal v týmu FK Rad, jehož je odchovanec.\n\nPřed jarní částí sezony 2010/11 přestoupil do A-mužstva FK Kolubara. Svůj druholigový debut si připsal 19. 3. 2011 v 19. kole proti týmu FK BASK Bělehrad (prohra 2:3), odehrál celý zápas. Své první góly ve druhé srbské lize dal 18. března 2012, když se dvakrát prosadil proti klubu FK Banat Zrenjanin. Rundić se trefil ve 47. a v 75. minutě, obě branky dal z penalt a podílel se na výhře 5:2. V dresu Kolubary odehrál celkem 45 střetnutí, v nichž zaznamenal čtyři přesné střelecké zásahy.\n\nV lednu 2013 zamířil poprvé do zahraničí, přestoupil do chorvatského celku NK Inter Zaprešić. Svůj první zápas odehrál 9. března 2013 ve 23. ligovém kole na půdě mužstva NK Rijeka (prohra 1:2), když nastoupil na první poločas. Za Zaprešić nastoupil během půl roku pouze na tři zápasy v nejvyšší chorvatské soutěži.\n\nV létě 2013 přestoupil na Slovensko, kde uzavřel tříletý kontrakt s klubem FK AS Trenčín. Ligový debut si odbyl proti Slovanu Bratislava ve třetím kole hraném 28. července 2013, v 57. minutě nahradil na hrací ploše Petera Kleščíka. Trenčín tehdy porazil Slovan doma i díky třem brankám Tomáše Malce v poměru 4:2. Ve 30. kole se poprvé prosadil střelecky, když v utkání proti mužstvu MFK Ružomberok (výhra 3:0) dal v šesté minutě první gól střetnutí. V ročníku 2013/14 odehrál v lize 18 zápasů.\n\nS Trenčínem se na podzim 2014 představil mj. v Evropské lize UEFA 2014/15. Tým nejprve nastoupil ve 2. předkole, kde po domácí výhře 4:0 a prohře 0:3 venku postoupil přes srbský celek FK Vojvodina Novi Sad. Následně se Trenčín střetl s klubem Hull City AFC z Anglie, se kterým po remíze 0:0 a prohře 1:2 vypadl.\n\nStřelecky se v ročníku prosadil pouze jednou, když 16. 5. 2015 ve 30. kole proměnil pokutový kop proti Spartaku Myjava, Trenčín zvítězil doma v poměru 3:1. Pomohlo mu i vyloučení Myjavy, když Spartak dohrával po obdržení červené karty od 26. minuty v deseti hráčích. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se Trenčín stal ve stejném ročníku poprvé v historii mistrem slovenské nejvyšší soutěže a mohl slavit zisk double. Celkem během roků nastřádal 22 ligových startů.\n\nS Trenčínem se díky titulu z předešlého ročníku kvalifikoval do druhého předkola Ligy mistrů UEFA 2015/16, kde bojoval proti silnému rumunskému celku FC Steaua București. Trenčín nejprve prohrál 0:2 a v odvetě zvítězil v poměru 3:2, což na postup nestačilo.\n\nSvůj první a zároveň jediný střelecký zásah si připsal 8. srpna 2015 proti Spartaku Myjava, síť rozvlnil v 74. minutě a postaral se o jedinou a tudíž vítěznou branku utkání. Na začátku roku 2016 se zranil a musel podstoupit operaci kolene. Zranění mu zhatilo přestup do dánského mužstva FC Nordsjælland. V ročníku 2015/16 s týmem Trenčína obhájil double – prvenství ve slovenském poháru i v lize Dohromady nastoupil k 17 střetnutím v lize.\n\nV červenci 2016 z mužstva AS Trenčín odešel a posílil ligového konkurenta, když podepsal smlouvu na čtyři roky se Slovanem Bratislava.\n\nNa podzim 2016 kvůli zranění nenastupoval, objevil se pouze ve třech střetnutích na lavičce náhradníků. Ligovou premiéru si odbyl 19. února 2017 ve 20. kole proti Tatranu Prešov (výhra 2:0), odehrál celé utkání na stoperu po boku Kornela Saláty. 1. května 2017 se se Slovanem představil na stadionu NTC Poprad ve finále domácího poháru a gólem „nůžkami“ z 20. minuty zápasu se podílel na zisku trofeje po výhře v poměru 3:0 nad tehdy druholigovým týmem MFK Skalica. První ligový gól za mužstvo vsítil ve 31. kole v odvetě proti Prešovu, když v 85. minutě zvyšoval hlavičkou na konečných 3:1. Celkem v ročníku odehrál 10 ligových zápasů.\n\n23. června 2017 odehrál za mužstvo celých devadesát minut v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. Se Slovanem postoupil přes arménský klub FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský tým vypadl po prohrách 0:1 a 1:2 s mužstvem Lyngby BK z Dánska. Poprvé v ročníku 2017/18 se trefil v lize 25. listopadu 2017 v 10. minutě 17. kola proti klubu FK Železiarne Podbrezová (remíza 1:1). Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nehrál. Během roku nastoupil v lize ke 24 střetnutím.\n\nNa podzim 2018 i kvůli zranění a konkurenci v prvním týmu odehrál pouze jedno ligové utkání, nastupoval rovněž za třetiligovou juniorku. V zimním přestupovém období ročníku 2018/19 se s \"belasými\" dohodl na předčasném ukončení smlouvy. V sezoně 2018/19 získal Slovan mistrovský titul, na kterém se Rundić částečně podílel.\n\nV lednu 2019 odešel jako volný hráč (zadarmo) do Česka, kde se dohodl na smlouvě s mužstvem MFK Karviná. Svůj první ligový zápas v dresu Karviné si připsal ve 20. kole hraném 9. 2. 2019 v souboji s klubem SFC Opava (remíza 1:1), odehrál celé utkání.\n\nAktuální k 11. lednu 2019\n\n\n \n"}
{"id": "933600", "url": "https://cs.wikipedia.org/wiki?curid=933600", "title": "Charles Ammi Cutter", "text": "Charles Ammi Cutter\n\nCharles Ammi Cutter byl významným americkým knihovníkem. Jeho profesní kariéra je spojena s knihovnou bostonského Athenea a Forbesovou knihovnou v Northamptonu. Patří k zakládajícím členům American Library Association, ve které zastával mnoho funkcí. K té nejvýznamnější patří funkce prezidenta této asociace. Největším Cutterovým počinem je vytvoření expanzivní klasifikace a jeho pravidel pro tvorbu slovníkového katalogu.\n\nNarodil se 14. března 1837 v Bostonu, Massachusetts. Jeho matka po měsíci zemřela a otec se znovu oženil. Ve dvou letech byl Charles poslán k dědovi a svým třem tetám do West Cambridge. Jedna z jeho tet pracovala jako knihovnice, takže Cutter měl ke knihám již odmala blízko. Když zemřel Cutterův děda, přestěhoval se Charles se svými tetami do Cambridge. O rok později nastoupil na Harvardovu univerzitu, kterou absolvoval v roce 1855.\n\nCutter pokračoval ve studiu a nastoupil na Harvard Divinity School, kde byl jmenován školním knihovníkem. Zapojil se zde do přípravy nového knihovního katalogu. Školu absolvoval v roce 1859 a během prvního měsíce pak kázal v různých kostelích v Cambridge.\n\nSvoji budoucí ženu, Fayerweather Appleton, potkal Cutter během zaměstnání v knihovně Harvardovy univerzity. Vzali se 21. března 1863 a měli 3 syny.\n\nV roce 1860 se Cutter stal asistentem hlavního katalogizátora Dr. Ezry Abbotta v knihovně Harvardově univerzity. Knihovna byla v té době jednou z nejlepších v zemi. Během prvního roku Cutter vytvořil seznamy knih a pomáhal s přeuspořádáním knih na regálech. Spolu s Abbottem se pak podílel na vytvoření nového systému katalogizace\n\nV roce 1868 byl Cutter jmenován knihovníkem knihovny bostonského Athenaea. Aby se vyhnul chybám, které učinili jeho předchůdci, soustředil svou činnost nejdříve na hromadnou revizi katalogu.\nProsazoval zavedení lístkového katalogu, který měl oproti tištěnému řadu výhod. Byl však v té době novinkou a Cutter cítil, že jeho prosazení bude problém. Správní rada se nakonec rozhodla pokračovat v katalogu tištěném. Ten vyšel v pěti svazcích v letech 1874 – 1882. Jde o precizně vypracovaný, rozsáhlý a důkladný katalog.\n\nSprávní rada knihovny neschvalovala některé ze změn, které Cutter v knihovně provedl. Zejména nový klasifikační systém, který Cutter zkoušel v knihovně zavést. Po těchto neshodách proto z knihovny v roce 1893 odchází.\n\nV roce 1894 se stal Cutter prvním knihovníkem Forbesovy knihovny. Cutterova představa fungování knihovny spočívala v liberálnosti, pružnosti a funkčnosti. Chtěl, aby knihovna byla přístupná a potřebná všem ve městě od nejmenších dětí po seniory. Cutter pro knihovnu shromažďoval několik speciálních typů dokumentů, a sice hudebniny, lékařskou literaturu a umělecké reprodukce. V roce 1897 otevřel oddělenou místnost pro děti. V roce 1896 rozšířil otevírací dobu knihovny o sobotní odpoledne.\n\nCutter byl jeden z knihovníků, kteří se podíleli na založení \"America Library Association\". Asociace byla založena v říjnu 1876 na shromáždění ve Philadelphii. Cutter v Asociaci zastával mnoho funkcí. Po celou dobu působil ve Výkonné radě. Nejvýznamnější je jeho působení ve funkci prezidenta, kterou zastával v letech 1887 – 1889.\n\nV roce 1900 začal přednášet na Pratt Library Institute v Brooklynu a na Drexel Library School ve Philadelphii. Kromě toho stále přednášel na knihovnické škole Melvila Deweyho. Stále pracoval na sedmém vydání své klasifikace. Účastnil se různých konferencí, cestoval, věnoval se tanci. V důsledku vyčerpání onemocněl roku 1903 těžkým zápalem plic. Ještě se sice vrátil do zaměstnání ve Forbesově knihovně, ale znovu onemocněl. Zemřel 6. září 1903 ve věku 66 let.\n\nNa svém vlastním systému klasifikace začal Cutter pracovat v roce 1880. Jeho cílem bylo vytvořit takové schéma, které bude možné aplikovat na sbírky všech velikostí. Vzniklo proto 7 variant. První pro velmi malé knihovny, sedmá pro ty největší s velmi rozsáhlým fondem.\n\nCutter vydal soupisy pro 6 prvních verzí v letech 1891 – 1893, část sedmé verze byla publikována v letech 1896 – 1911. Cutter před dokončením sedmé verze zemřel.\n\nHlavní třídy Cutter označil velkými písmeny. První varianta klasifikace pro nejmenší knihovny obsahuje 8 hlavních tříd:\nDodnes je expanzivní klasifikace považována za jedno z nejlogičtějších a nejodbornějších amerických klasifikačních schémat. V knihovnách se však využívá jen málo. Cutter na svém díle pracoval velmi dlouho. Během té doby se prosadilo schéma jeho kolegy Melvila Deweyho, které je hojně využíváno dodnes. Přestože se Cutterova klasifikace příliš nerozšířila, ovlivnila jiná klasifikační schémata. Nejvýznamnější z nich je \"Library Congress Classification\". Cutter pro svou klasifikaci vytvořil tabulky s tzv. Cutterovými čísly. Ty sloužily k abecednímu uspořádání knih uvnitř jednotlivých tříd. Jejich přiřazování se nazývá katerizace a dnes se katerizace běžně používá v řadě knihoven po celém světě.\n\nKdyž Cutter dokončil revidovaný katalog pro knihovnu bostonského Athenea, napsal o jeho vytváření práci \"Rules for a Printed Dictionary Catalog\". Pravidla vyšla v roce 1876, šlo o první dílo svého druhu. Jeho Pravidla se stala hlavním dílem a formalizovaným návodem slovníkové katalogizace. Dílo vyšlo celkem ve čtyřech edicích. 4. edice byla použitelná jak pro lístkový, tak tištěný katalog. Pravidla slovníkového katalogu ovlivnila vývoj dvou hlavních amerických předmětových tezaurů - \"Library of Congress Subject Headings\" a \"Sear's List of Subject Headings\".\n"}
{"id": "933601", "url": "https://cs.wikipedia.org/wiki?curid=933601", "title": "Zerstörer 1936", "text": "Zerstörer 1936\n\nZerstörer 1936 byla třída torpédoborců německé Kriegsmarine účastnících se druhé světové války. Celkem bylo postaveno šest jednotek této třídy. Pět jich bylo ve válce ztraceno.\n\nStavbu šesti jednotek modelu 1936 provedla loděnice DeSchiMAG v Brémách.\n\nJednotky třídy \"Zerstörer 1936\":\nVýzbroj plavidel po jejich dokončení tvořilo pět 127mm kanónů v jednodělových věžích, čtyři 37mm a sedm 20mm protiletadlových kanónů a dva čtyřhlavňové 533mm torpédomety. Během války byla zesilována jejich protiletadlová výzbroj. Pohonný systém tvořily dvě turbíny a šest kotlů. Lodní šrouby byly dva. Nejvyšší rychlost dosahovala 38,2 uzlu.\n"}
{"id": "933602", "url": "https://cs.wikipedia.org/wiki?curid=933602", "title": "Haris Hajradinović", "text": "Haris Hajradinović\n\nHaris Hajradinović (* 18. února 1994, Prilep) je bosenský fotbalový záložník, od ledna 2015 hráč klubu KAA Gent. V lednu 2016 odešel na hostování do norského FK Haugesund.\n\nSvou fotbalovou kariéru začal FK Željezničar Sarajevo, kde působil i v mládežnických týmech. V roce 2012 se propracoval do prvního týmu. Následně přestoupil do FK Olimpic, odkud zamířil do chorvatského NK Inter Zaprešić.\n\nV Trenčíně podepsal v roce 2013 tříletou smlouvu. S klubem se představil mj. v Evropské lize UEFA 2014/15. V sezóně 2014/15 vyhrál Trenčín slovenský fotbalový pohár a také Fortuna ligu (čili double), na čemž se hráč částečně podílel.\n\nV prosinci 2014 se dohodl na přestupu do belgického KAA Gent, kde podepsal 4letý kontrakt. S Gentem získal v ročníku 2014/15 mistrovský titul.\n\nV lednu 2016 odešel na hostování do norského klubu FK Haugesund.\n\nHaris byl členem reprezentačního týmu Bosny a Hercegoviny v kategorii do 19 let.\n\n"}
{"id": "933603", "url": "https://cs.wikipedia.org/wiki?curid=933603", "title": "Suď mě něžně", "text": "Suď mě něžně\n\nSuď mě něžně (anglicky \"Judge Me Tender\") je 23. díl 21. řady amerického animovaného seriálu \"Simpsonovi\". Premiéru v USA měl 23. května 2010. V Česku měl premiéru 3. února 2011. Scénář napsal Allen Glazier a Dan Greaney. Díl režíroval Steven Dean Moore.\n\nHomer a Bart se rozhodnou že svého psa - Spasitele - přihlásí do soutěže o nejošklivějšího psa. Během soutěže se však ukáže, že je Vočko velmi zdatný porotce. Vočko se tedy rozhodne, že zavře svůj bar a usedne do poroty americké Superstar. Díky tomu, že je bar u Vočka zavřený, tak Homer tráví většinu času doma a Marge z toho není příliš šťastná.\nV Superstar, jeden z porotců (Simon Cowell) řekne Vočkovi aby nebyl pořád zlý porotce. V soutěži se pak Vočkovi vysměje, Vočko se na něj utrhne a proto ho musí ze studia odvést ochranka.\nVočko se znovu vrátí do Springfieldu, otevře svůj bar a vše se vrátí do normálu.\n"}
{"id": "933606", "url": "https://cs.wikipedia.org/wiki?curid=933606", "title": "Neil Adams", "text": "Neil Adams\n\nNeil Adrian Adams (* 27. září 1958 Rugby, Spojené království) je bývalý britský zápasník–judista anglické národnosti, stříbrný olympijský medailista z roku 1980 a 1984.\n\nS judem začínal v 7 letech v Coventry společně se svým starším bratrem Chrisem pod vedením svého otce Cyrila. V 16 letech se přesunul za lepšími tréninkovými podmínkami do Londýna, kde se připravoval s předními britskými judisty té doby v klubu Budokwai — Brian Jacks, David Starbrook a další.\n\nV britské seniorské reprezentaci se prosazoval od roku 1977 v lehké váze do 71 kg. V roce 1980 startoval v lehké váze na olympijských hrách v Moskvě a prohrál ve finále se svým rival Italem Ezio Gambou na praporky rozhodčích (hantei). Získal stříbrnou olympijskou medaili. Po olympijských hrách přestoupil do polostřední váhy do 78 kg, ve které patřil v první polovině osmdesátých let do absolutní světové špičky.\n\nV roce 1984 startoval za neúčasti sportovců z východního bloku na olympijských hrách v Los Angeles, kde ho ve finále vyzval západní Němec Frank Wieneke. Němec měl jeho judo dobře nastudované, úspěšně odrazil všechny jeho nástupy. Před koncem mu pomalu docházely síly čehož Wieneke využil, rozhodil ho levou uči-matou a v kombinaci s technikou seoi-nage spadl na ippon. Získal druhou stříbrnou olympijskou medaili. S reprezentací se rozloučil v roce 1986. V roce 1988 se však připravil na olympijské hry v Soulu, ale nepostoupil přes druhé kolo olympijského turnaje. Vzápětí ukončil sportovní kariéru.\n\nPo skončení sportovní kariéry se věnuje trenérské práci. Vedl britskou a později belgickou judistickou reprezentaci. Jeho hlas je dobře znám z komentování judistických turnajů olympijských her, mistrovství světa a Evropy. Patří za jednoho z největších expertů na moderní sportovní judo.\n\nNeil Adams byl pravoruký, komplexně vybavený judista. Jeho osobní technikou v postoji bylo pravé tai-otoši a levé seoi-nage, v boji na zemi převládaly techniky páčení a škrcení.\n\nVysvětlení provedení techniky tai-otoši.\n\nV rozhovoru s malým judistou odpověděl na otázku co je nejdůlěžitějští proto stát se špičkovým sportovním judistou: za prvé je nutné najít dobrého učitele (senseie), věnovat se technice a teprve potom se soustředit na fyzickou přípravu.\n\nNa otázku co je lepší jestli judo nebo brazilské jiu-jitsu odpověděl, že jeho snahou jako judisty bylo pilovat techniku v postoji i na zemi, že judo v tomto směru nabízí určitou rovnováhu na rozdíl od brazilského jiu-jitsu, které se soustředí výhradně na boj na zemi. Taky podotknul, že většina sportovních judistů se soustředí nebo na boj na zemi nebo se boji na zemi zcela vyhybá a tím tuto rovnováhu porušuje. (rovnováha je jednou ze základních myšlenek asijské filosofie, asijských bojových umění).\n\n\n\n"}
{"id": "933608", "url": "https://cs.wikipedia.org/wiki?curid=933608", "title": "Regionální bezpečnostní systém", "text": "Regionální bezpečnostní systém\n\nRegionální bezpečnostní systém ( \"The Regional Security System\", zkratka \"RSS\") je mezinárodní smlouva o obraně a bezpečnosti v regionu východního Karibiku, Malých Antil. 29. října 1982 podepsaly čtyři členské státy Organizace východokaribských států – Antigua a Barbuda, Dominika, Svatá Lucie a Svatý Vincenc a Grenadiny – memorandum o porozumění s Barbadosem. Signatáři memoranda souhlasily se vznikem pohotovostních plánů o vzájemné pomoci v případech národního ohrožení, prevence pašování drog, vyhledávání a zachraňování osob, imigrační kontrolu, ochranu rybolovu, kontrolu cel a spotřebních daní, námořní hlídku, prevenci znečištění životního prostředí, výpomoc při živelních katastrofách apod. Svatý Kryštof a Nevis se ke spolku přidal v roce 1983, kdy získal nezávislost. Grenada přistoupila roku 1985, dva roky po invazi, při které vojska USA a RSS dočasně okupovala ostrov. Roku 1992 bylo memorandum novelizováno a v roce 1995 byla podepsána smlouva v Saint George's (Grenada), která dala organizaci právní formu. \n\n\n"}
{"id": "933609", "url": "https://cs.wikipedia.org/wiki?curid=933609", "title": "Eric Barroso", "text": "Eric Barroso\n\nEric Barroso Sánchez (* 4. října 1990, Las Palmas) je španělský fotbalový obránce, od září 2015 působící v klubu MFK Zemplín Michalovce. Mimo Španělsko působil na klubové úrovni na Slovensku a v Moldavsku.\n\nSvoji fotbalovou kariéru začal v UD Lanzarote. V roce 2008 zamířil do Chiclana CF. Poté nastupoval za B-tým Realu Betis ze Sevilly. V letech 2011–13 nastupoval za tým CD San Fernando. V roce 2013 přestoupil do slovenského mužstva FC Nitra, které se stalo jeho prvním zahraničním angažmá. Před jarní částí sezony 2013/14 odešel do moldavského FC Tiraspol. V září 2015 se vrátil na Slovensko do Zemplínu Michalovce, tehdejšího nováčka Fortuna ligy 2015/16.\n\n"}
{"id": "933611", "url": "https://cs.wikipedia.org/wiki?curid=933611", "title": "Matic Maruško", "text": "Matic Maruško\n\nMatic Maruško (* 30. listopadu 1990, Plitvica) je slovinský fotbalový záložník, od listopadu 2013 bez angažmá.\n\nSvoji fotbalovou kariéru začal v Apače. Mezi jeho další angažmá patří: Paloma, ND Mura 05, NK Nafta a FC Spartak Trnava.\n"}
{"id": "933612", "url": "https://cs.wikipedia.org/wiki?curid=933612", "title": "1,1,1-trichlorethan", "text": "1,1,1-trichlorethan\n\n1,1,1-trichlorethan, známý také jako methylchloroform, je bezbarvá kapalina nasládlé vůně, která byla dříve vyráběna ve velkém množství jako rozpouštědlo. Po přijetí Montrealského protokolu byla její výroba silně utlumena, protože jde o látku ničící ozónovou vrstvu Země.\n"}
{"id": "933613", "url": "https://cs.wikipedia.org/wiki?curid=933613", "title": "Zdeňka Marková", "text": "Zdeňka Marková\n\nZdeňka Marková (* 22. června 1956 Nové Město na Moravě) je česká politička, v letech 2010 až 2018 předsedkyně SNK ED, v letech 2006 až 2010 starostka města Nové Město na Moravě, členka SNK ED.\n\nPůsobí jako ředitelka plavecké školy.\n\nV komunálních volbách v roce 1998 neúspěšně kandidovala jako nestraník za subjekt \"NEZÁVISLÍ\" do Zastupitelstva města Nové Město na Moravě. Vzhledem k tomu, že se ale někteří zastupitelé vzdali mandátu, stala se zastupitelkou v průběhu roku 1999 (v letech 1999 až 2000 byla dokonce místostarostkou města). V komunálních volbách v roce 2002 uspěla jako členka SNK ED na kandidátce \"Sdružení nezávislých\" a následně byla zvolena i členkou rady města (v letech 2005 až 2006 zastávla funkci místostarostky města). Mandát zastupitelky obhájila v komunálních volbách v roce 2006 na kandidátce subjektu \"Sdružení nezávislých a SNK ED\". V listopadu 2006 pak byla zvolena starostkou města. Tou byla do listopadu 2010, kdy sice obhájila mandát zastupitelky města v komunálních volbách v roce 2010 (kandidovala za subjekt \"Sdružení nezávislých kandidátů a SNK ED\"), ale její strana skončila v opozici. Ve volbách 2014 již nekandidovala.\n\nV krajských volbách v roce 2000 neúspěšně kandidovala jako nestraník za \"Sdružení nezávislých kandidátů\" do Zastupitelstva Kraje Vysočina, skončila na pozici druhého náhradníka. Protože ale postupně dva zastupitelé téže strany rezignovali, stala se v roce 2003 zastupitelkou Kraje Vysočina. Rovněž v krajských volbách v roce 2004, v nichž kandidovala za \"SNK sdružení nezávislých\", neuspěla a skončila na pozici prvního náhradníka. Po rezignaci Jaroslava Kruntoráda se však v listopadu 2006 krajskou zastupitelkou stala. Do Zastupitelstva Kraje Vysočina kandidovala za SNK ED i v krajských volbách v roce 2008, ale strana se se ziskem 3,79 % hlasů do zastupitelstva nedostala. V krajských volbách v roce 2012 pak SNK ED a Nestraníci vytvořili kandidátku \"Pro Vysočinu\", za niž kandidovala i Zdeňka Marková. Subjekt se do zastupitelstva dostal a ona sama skončila na místě pátého náhradníka.\n\nDo vyšší politiky vstoupila, když byla v listopadu 2009 zvolena první místopředsedkyní SNK ED. Po rezignaci Markéty Reedové na post předsedkyně SNK ED v únoru 2010 stranu dočasně vedla. Řádnou předsedkyní strany byla zvolena na republikovém sněmu SNK ED v listopadu 2010. Funkci obhájila i na XI. Republikovém sněmu strany v dubnu 2015.\n\nVe volbách do Poslanecké sněmovny PČR v roce 2017 byla z pozice členky SNK ED lídryní kandidátky hnutí STAN v Kraji Vysočina, ale neuspěla. V listopadu 2018 opustila funkci předsedkyně SNK ED a stala se novou 1. místopředsedkyní strany.\n"}
{"id": "933615", "url": "https://cs.wikipedia.org/wiki?curid=933615", "title": "Pietro Parolin", "text": "Pietro Parolin\n\nPietro kardinál Parolin (* 17. ledna 1955, Schiavon, Itálie) je italský římskokatolický kněz, arcibiskup, od 31. srpna 2013 jmenovaný kardinál státní sekretář (do tohoto úřadu nastoupil 15. října 2013) a kardinál.\n\nKněžské svěcení přijal 27. dubna 1980 a byl inkardinovaný do diecéze Vicenza. V roce 1983 se začal připravovat na diplomatickou službu na Papežské diplomatické akademii. Na Papežské univerzitě Gregoriana získal doktorát z kanonického práva. Ve vatikánských diplomatických službách působí již od roku 1986 – nejdříve na nunciaturách v Nigérii či Mexiku, v Římě na státním sekretariátu měl potom na starosti oblast Španělska, Andorry, Itálie a San Marina. Dne 30. listopadu 2002 byl jmenován podsekretářem v sekci pro vztahy se státy v rámci státního sekretariátu.\n\nPapež Benedikt XVI. ho 17. srpna 2009 jmenoval apoštolským nunciem ve Venezuele a zároveň titulárním arcibiskupem z Acquapendente, Itálie. Biskupské svěcení mu udělil sám Benedikt XVI. 12. září téhož roku. Kromě italštiny ovládá francouzštinu, angličtinu a španělštinu. \n\nPapež František jej jmenoval státním sekretářem poté, co přijal demisi kardinála Bertoneho dne 31. srpna 2013, přičemž Bertone zůstal ve funkci do 15. října 2013, kdy jej Pietro Parolin nahradil.\n\nDne 22. února 2014 jej papež František jmenoval kardinálem-knězem titulu Santi Simone e Giuda Taddeo a Torre Angela.\n\nPietro Parolin se zúčastnil jako papežský legát oslav 25. výročí svatořečení svaté Anežky České v listopadu 2014 v Praze. Setkal se mj. s prezidentem Milošem Zemanem a sloužil mši svatou ve Svatovítské katedrále 15. listopadu. V neděli 16. listopadu sloužil mši svatou v kostele sv. Anežky na Spořilově.\n\n\n"}
{"id": "933617", "url": "https://cs.wikipedia.org/wiki?curid=933617", "title": "Ústí nad Labem hlavní nádraží", "text": "Ústí nad Labem hlavní nádraží\n\nÚstí nad Labem hlavní nádraží je železniční stanice, která se nachází nedaleko samého centra města Ústí nad Labem na adrese U Nádraží 965/6. Patří k nejstarším v Česku, byla postaveno v roce 1850 a je 10. nejrušnější v Česku, za rok obslouží kolem 1,5 milionu cestujících. Prochází přes něj I. a IV. železniční koridor, zastavují zde i mezinárodní vlaky EuroCity z Německa, ale také ze Slovenska a Maďarska.\n\nNádraží má 4 nástupiště, 2. a 3. jsou dostupná z podchodu po obyčejných schodech, eskalátorech a výtahem, 1. nástupiště je společně s přilehlým nástupištěm 1A dostupné jen po obyčejných schodech a výtahem.\n\n\n\n"}
{"id": "933619", "url": "https://cs.wikipedia.org/wiki?curid=933619", "title": "Zerstörer 1936A Narvik", "text": "Zerstörer 1936A Narvik\n\nZerstörer 1936A Narvik byla třída torpédoborců německé Kriegsmarine účastnících se druhé světové války. Celkem bylo postaveno osm jednotek této třídy, na které navázalo sedm torpédoborců vylepšené třídy Zerstörer 1936A (Mob). Pět jich bylo ve válce ztraceno.\n\nJednotky třídy \"Zerstörer 1936A Narvik\":\nJednotky třídy \"Zerstörer 1936A (Mob)\":\nVýzbroj plavidel \"1936A Narvik\" po jejich dokončení tvořily čtyři 150mm kanóny v jednodělových věžích, čtyři 37mm a pět 20mm protiletadlových kanónů a dva čtyřhlavňové 533mm torpédomety. Pohonný systém tvořily dvě turbíny a šest kotlů. Lodní šrouby byly dva. Nejvyšší rychlost dosahovala 38,2 uzlu.\n\nVýzbroj plavidel \"1936A (Mob)\" byla zesílena o jeden 150mm díky použití dvouhlavňové věže na přídi. Další výzbroj tvořily dva 37mm kanóny, deset 20mm kanónů a dva čtyřhlavňové 533mm torpédomety. Tímto způsobem byly později upraveny i torpédoborce \"Z23\", \"Z24\", \"Z25\", \"Z27\" a \"Z29\".\n"}
{"id": "933622", "url": "https://cs.wikipedia.org/wiki?curid=933622", "title": "Briey", "text": "Briey\n\nBriey je francouzská obec v departementu Meurthe-et-Moselle v regionu Grand Est. V roce 2010 zde žilo 5 579 obyvatel. Je centrem arrondissementu Briey.\n\n\"Počet obyvatel\"\n\n"}
{"id": "933624", "url": "https://cs.wikipedia.org/wiki?curid=933624", "title": "Erich Ballinger", "text": "Erich Ballinger\n\nErich Ballinger (1943 – 2002) byl rakouský spisovatel a ilustrátor knih pro děti a mládež.\n\nErich Ballinger se narodil roku 1943 ve Štýrském Hradci. Po dokončení vysokoškolského studia pracoval od roku 1962 jako učitel na základní škole ve východním Štýrsku. Roku 1966 odjel do USA a zde dva roky učil na střední škole. V letech 1968–1970 cestoval po Jižní Americe a po návratu zpět do vlasti opět působil až do roku 1992 jako učitel na základní škole, tentokrát v západním Štýrsku. Poté se stal spisovatelem a ilustrátorem na volné noze a stal se autorem a spoluautorem řady učebnic a knih pro děti a mládež, za které získal několik ocenění. Zemřel v dubnu roku 2002.\n\n\n\n"}
{"id": "933627", "url": "https://cs.wikipedia.org/wiki?curid=933627", "title": "US Open 2013 – smíšená čtyřhra", "text": "US Open 2013 – smíšená čtyřhra\n\nObhájcem titulu v soutěži smíšené čtyřhry na US Open 2013 byl rusko-brazilský pár Jekatěrina Makarovová a Bruno Soares, jehož členové nestartovali společně. Makarovová se rozhodla soutěže nezúčastnit. Soaresovou spoluhráčkou se stala španělská tenistka Anabel Medinaová Garriguesová, s níž v semifinále nestačil na americko-mexickou dvojici Abigail Spearsová a Santiago González.\n\nVítězem se stal sedmý nasazený česko-běloruský pár Andrea Hlaváčková a Max Mirnyj, který ve finále zdolal Abigail Spearsovou hrající se Santiagem Gonzálezem ve dvou setech 7–6 a 6–3. Vítězové využili tři z osmi breakbolů a dvakrát ztratili podání, když soupeři měli celkem deset šancí na break. V úvodní sadě měla americko-mexická dvojice za stavu 5–6 a 15–40 z pohledu servírující Hlaváčkové tři setboly v řadě, které nevyužila.\n\nMirnyj na US Open vyhrál třetí titul ze smíšené čtyřhry (předchozí v letech 1998, 2007) a celkově jedenáctý grandslamový. Pro Hlaváčkovou to byla premiérová trofej z mixu a celkově druhá grandslamová.\n\nDo soutěže nastoupilo celkem třicet dva dvojic. Vítězové si do žebříčku ATP a WTA nepřipsali žádné body a rozdělili si částku 150 000 dolarů.\n\n"}
{"id": "933628", "url": "https://cs.wikipedia.org/wiki?curid=933628", "title": "Dean O'Gorman", "text": "Dean O'Gorman\n\nDean O'Gorman (* 1. prosinec 1976 Auckland) je novozélandský herec. Režisér Peter Jackson původně chtěl do role Fíliho ve filmu zapojit anglického herce Roberta Kazinskyiho, ale ten musel kvůli rodinným důvodům opustit natáčení.\n\n\n"}
{"id": "933632", "url": "https://cs.wikipedia.org/wiki?curid=933632", "title": "Schiavon", "text": "Schiavon\n\nSchiavon je obec o 2 627 obyvatelích v italské provincii Vicenza v Benátsku.\n"}
{"id": "933635", "url": "https://cs.wikipedia.org/wiki?curid=933635", "title": "Zerstörer 1936B", "text": "Zerstörer 1936B\n\nZerstörer 1936B byla třída torpédoborců německé Kriegsmarine účastnících se druhé světové války. Byly to poslední německé torpédoborce, které se před koncem války podařilo zařadit do služby. Jejich služba tří hotových kusů byla krátká, v letech 1944–1945 byly potopeny. Dvě rozestavěné lodě byly po válce sešrotovány.\n\nVšech pět torpédoborců této třídy stavěla loděnice DeSchiMAG v Brémách. Tři do služby vstoupily do konce války a dva zůstaly nedokončeny.\n\nJednotky třídy \"Zerstörer 1936B\":\nVýzbroj plavidel po jejich dokončení tvořilo pět 127mm kanónů v jednodělových věžích, osm 37mm a šestnáct 20mm protiletadlových kanónů a dva čtyřhlavňové 533mm torpédomety. Pohonný systém tvořily dvě turbíny a šest kotlů. Lodní šrouby byly dva. Nejvyšší rychlost dosahovala 38,2 uzlu.\n"}
{"id": "933637", "url": "https://cs.wikipedia.org/wiki?curid=933637", "title": "Zerstörer 1936C", "text": "Zerstörer 1936C\n\nZerstörer 1936C byla třída torpédoborců německé Kriegsmarine z doby druhé světové války. Stavba žádného z nich nebyla dokončena.\n\nZ plánovaných pěti torpédoborců této třídy, pojmenovaných \"Z46\"–\"Z50\", se německým loděnicím podařilo rozestavět pouze první dva: \"Z46\" a \"Z47\". Oba trupy byly zničeny spojeneckým letectvem.\n\nVýzbroj plavidel mělo po jejich dokončení tvořit šest nových dvouúčelových 128mm kanónů v dvoudělových věžích, šest 37mm a šest 20mm protiletadlových kanónů, které doplňovaly dva čtyřhlavňové 533mm torpédomety. Pohonný systém tvořily dvě turbíny a šest kotlů. Lodní šrouby byly dva.\n"}
{"id": "933639", "url": "https://cs.wikipedia.org/wiki?curid=933639", "title": "Klášter milosrdných bratří (Brno)", "text": "Klášter milosrdných bratří (Brno)\n\nKlášter milosrdných bratří v Brně je klášter Hospitálského řádu sv. Jana z Boha s rektorátním kostelem svatého Leopolda. Příslušníci řádu v kostele vykonávají duchovní správu v rámci farnosti Brno-Staré Brno v děkanátu Brno brněnské diecéze. V těsné blízkosti konventu se nachází Nemocnice Milosrdných bratří.\n\nBudova kláštera i s kostelem je chráněna jako kulturní památka České republiky.\n\nDo Brna přišli milosrdní bratři v roce 1747. Nejprve byla vybudována menší nemocnice a další objekty konventu. Teprve později se přistoupilo ke stavbě kostela. Nemocnice se postupně stále rozšiřovala a ve třicátých letech 20. století byla postavena nová budova nemocnice. Po roce 1989 vrátil stát zabavené budovy nemocnice i konventu zpět řádu milosrdných bratří. Řád nemocnici pronajal za symbolickou cenu městu Brnu. V letech 1997–2004 byl konvent i kostel sv. Leopolda kompletně opraven.\nDuchovním správcem (rektorem) byl P. Vojtěch Václav Málek, OH († 2016).\n\n"}
{"id": "933645", "url": "https://cs.wikipedia.org/wiki?curid=933645", "title": "Kostel svatého Michaela archanděla (Libkovice)", "text": "Kostel svatého Michaela archanděla (Libkovice)\n\nKostel svatého Michaela v Libkovicích byl novorenesanční stavbou z konce 19. století. Zbořen byl jako poslední pozůstatek zástavby Libkovic v roce 2002. Býval (pod názvem původního kostela, na jehož místě stál) chráněn jako Kulturní památka České republiky.\n\nPůvodní kostel v Libkovicích stával již ve 14. století, a býval zasvěcen sv. Mikuláši. Tehdy byl uváděn coby farní kostel. V pozdější době se Libkovice staly filiálkou farnosti Mariánské Radčice, spravované oseckými cisterciáky. Zřejmě v 19. století byl tento původní kostel zbořen.\n\nV letech 1893–1895 dal nový kostel na místě původního vybudovat tehdejší osecký opat Meinrad Siegl. Patrocinium kostela bylo změněno na zasvěcení sv. Michaelovi. Stavba byla provedena ve stylu pseudorenesance. I přes vybudování kostela zůstaly Libkovice součástí mariánskoradčické farnosti. Při likvidaci obce kvůli těžbě uhlí začátkem 90. let 20. století byl kostel ušetřen, a stál až do roku 2002. V roce 2002 byl již kostel ve špatném stavu a bez střechy, a proto byl zbořen.\n\nV kostele byly varhany z roku 1884 od varhanáře Antona Fellera z Libouchce. Varhany sloužily svému účelu až do roku 1987. Před demolicí kostela byly varhany přesunuty do kostela svaté Maří Magdalény v Mařenicích (okres Česká Lípa).\n\n"}
{"id": "933646", "url": "https://cs.wikipedia.org/wiki?curid=933646", "title": "Nick Franglen", "text": "Nick Franglen\n\nNick Franglen (* 1965 Londýn) je britský hudebník, hudební producent a instalační umělec. Byl dlouholetým členem hudební skupiny Lemon Jelly a řadu let spolupracoval s velšským hudebníkem Johnem Calem.\n\nBěhem devadesátých let spolupracoval jako programátor hudby s mnoha skupinami, mezi které patří například Furslide, Blur, Primal Scream, Hole, duo Booth and the Bad Angel či hudebníci José Padilla a David McAlmont. V roce 1998 založil spolu s Fredem Deakinem elektronické duo nazvané Lemon Jelly. Pod hlavičkou tohoto projektu vydal řadu nahrávek, ale po deseti letech existence duo přestalo vystupovat. Roku 2006 produkoval album \"Born in the U.K.\" anglického písničkáře Badly Drawn Boye. O dva roky později byl producentem nahrávky \"The Water\" písničkáře Colina MacIntyra. Roku 2014 hrál na harmonium na eponymním albu rockové skupiny Silver Servants. Od roku 2006 působí v duu Blacksand.\n\nV roce 2003 produkoval album \"HoboSapiens\" velšského hudebníka a producenta Johna Calea, se kterým několikrát spolupracoval i později. V roce 2003 s ním vystoupil v pořadu \"Later... with Jools Holland\", kde spolu hráli píseň „E Is Missing“. Dále spolu vystupovali v říjnu roku 2010 v Melbourne. V srpnu 2013 hrál Franglen během koncertního představení Caleova alba \"Music for a New Society\" z roku 1982. Rovněž několikrát vystoupil na Calem pořádaném festivalu Life Along the Borderline. V září roku 2014 se účastnil dvou Caleových vystoupení v londýnském sále Barbican, kde bylo představeno audiovizuální dílo . Znovu s ním hrál dne 3. dubna 2016, při němž Cale se svou kapelou a hosty hrál písně z prvních dvou alb kapely The Velvet Underground.\n\nRoku 2010 představil vlastní projekt, při němž hrál čtyřiadvacet hodin dlouhou skladbu pro theremin pod mostem London Bridge. Podobný projekt později představil i pod mostem na Manhattanu.\n\n"}
{"id": "933647", "url": "https://cs.wikipedia.org/wiki?curid=933647", "title": "Ilija", "text": "Ilija\n\nJméno Ilija ( ) nosí:\n\nJméno též může označovat geografické objekty:\n\n\n\n\n"}
{"id": "933650", "url": "https://cs.wikipedia.org/wiki?curid=933650", "title": "Ezio Gamba", "text": "Ezio Gamba\n\nEzio Gamba (* 2. prosince 1958 Brescia, Itálie) je bývalý italský zápasník–judista, olympijský vítěz z roku 1980.\n\nS judem začínal v rodné Brescii pod vedením Maria Bernardiniho. Jeho osobním trenérem byl celou jeho sportovní kariéru Franco Capelletti. Od roku 1975 se připravoval v Římě v armádním sportovním centru vedeném Augusto Ceracchinim. Vrcholovou judistickou přípravu podstupoval v klubu Fiamma Yamato pod vedením japonského senseie Masami Macušity. V italské seniorské reprezentaci se objevoval od roku 1975 v lehké váze do 71 (70) kg. V roce 1976 startoval jako osmnáctiletý na olympijských hrách v Montreálu a vypadl ve čtvrtfinále s Jihokorejcem I Čang-sonenm. Mezi seniory se začal výrazně prosazovat od roku 1979. V roce 1980 italské armádní velení zrušilo z politických důvodů přípravu italského judistického týmu pro start na olympijských hrách v Moskvě, proto opustil armádní tréninkové centrum a připravoval se individuálně s reprezentací San Marina. Na olympijských hrách v Moskvě předvedl výborný taktický výkon, ve finále porazil na praporky (hantei) Brita Neila Adamse a získal zlatou olympijskou medaili. V roce 1984 startoval jako jeden z favoritů na olympijských hrách v Los Angeles. Turnajem se probojoval svojí osobní technikou juji-gatame do finále, ve kterém však nenašel recept na takticky lépe připraveného Jihokorejce An Pjong-kuna a získal stříbrnou olympijskou medaili. V roce 1988 po sérii zranění startoval na olympijských hrách v Soulu a vypadl ve druhém kole se Španělem Joaquínem Ruizem. Vzápětí ukončil sportovní kariéru.\n\nPo skončení sportovní kariéry pracoval jako sportovní funkcionář a trenér. Jeho nejznámějším žákem byl Giuseppe Maddaloni. Po olympijských hrách v Pekingu v roce 2008 přijal nabídku vést ruskou judistou reprezentaci. V roce 2012 a 2016 vybojovali ruští judisté pod jeho vedením celkem pět zlatých olympijských medailí.\n\nEzio Gamba byl levoruký judista, velmi silný v boji o úchop a výborný v boji na zemi. Jeho vítěznou technikou byla nasazovaná páka juji-gatame.\n\n\n\n"}
{"id": "933652", "url": "https://cs.wikipedia.org/wiki?curid=933652", "title": "Andrew Jackson Downing", "text": "Andrew Jackson Downing\n\nAndrew Jackson Downing (31. října 1815 – 28. července 1852) byl americký zahradní architekt, zahradník a spisovatel, prominentní obhájce architektury novogotického stylu ve Spojených státech a editor časopisu \"The Horticulturist\" (1846–1852). Mnoho osobností nazývá Downinga \"otcem americké krajinářské architektury\", ačkoli někteří jiní míní, že tento titul náleží právem Fredericku Law Olmstedovi.\n\nDowning se narodil v Poughkeepsie, New Yorku, v USA, rodičům Samuelu Downingovi (školkař a kolář) a Becky Crandallové. Po ukončení školní docházky v 16. letech, pracoval v otcově školce v Poughkeepsie (město) a postupně se začal zajímat o zahradní architekturu a také architekturu vůbec. Začal psát o botanice a zahradní architektuře a vzdělával se důkladně v těchto předmětech.\n\nJeho oficiální kariéra začala, když začal psát články pro různé noviny a zahradnické časopisy v roce 1830. Jeho první kniha ,\"A Treatise on the Theory and Practice of Landscape Gardening, Adapted to North America\" (1841) sklidila velký úspěch, byla to první kniha tohoto druhu publikovaná ve Spojených státech.\n\nV roce 1842 spolupracoval s Downingem Alexander Jackson Davis na knize \"Cottage Residences\", velmi významném vzorníku architektury domů, v kterém se mísila romantika s architekturou anglického venkova. Práce byla odvozena z velké části ze spisů Johna Claudiuse Loudona Kniha byla velmi rozšířená a konzultovaná, způsobila, že se hodně rozšířily bohatě zdobené pseudogotické a romantické rustikální stavby („Carpenter Gothic“ a „Hudson River Bracketed architectural style“) mezi viktoriánskými staviteli v komerční i privátní sféře.\n\nSe svým bratrem Charlesem Downingem, který byl pomologem, napsal \"Fruits and Fruit Trees of America\" (Ovoce a ovocné stromy Ameriky) (1845), dlouhou standardní práci. V na začátku poloviny 19. století, Downing nazývá odrůdu \"Jonathan's Fine Winter\" jablko \"Imperial of Keepers\", což vedlo k přejmenování odrůdy na York Imperial Po tomto rozsáhlém pomologickém díle následovala práce \"The Architecture of Country Houses\" (1850), což je další vlivný vzorníku venkovských domů.\n\nPodle pověsti z poloviny devatenáctého století byl jedinečnou populární osobností a svým způsobem celebrita své doby. Byl přítelem Luthera Tuckera – vydavatele a tiskaře v Albany, New York – který editoval Downingův deník \"\"The Horticulturist\"\" a \"\"Journal of Rural Art and Rural Taste\"\" které byly poprvé publikovány Downingem v létě roku 1846. Downing zůstal redaktorem tohoto časopisu až do své smrti v roce 1852. Časopisem nejčastěji ovlivňoval společnost a odbornou veřejnost v oboru zahradnictví, ovocnářství, botanika, entomologie, venkovské architektury a zahradní architektury. V tomto časopise Downing poprvé prosazoval New York Park, který se časem stal Central Parkem. V této publikaci Downing také prosazoval státní zemědělské školy. Downing zde ovlivňovat vkus čtenáře, pokud jde o architekturu, design krajiny, a dokonce různé morální otázky.\n\nV roce 1850, když Downing cestoval po Evropě, povšiml si výstavy krajinářských akvarelů Calverta Vauxe. Vyzval Vauxe k emigraci do Spojených států a otevřel prosperující praxe v Newburgh. Frederick Clarke Withers (1828–1901) nastoupil do firmy během druhého roku provozu. Downing a Vaux spolu pracovali dva roky a během těch dvou let udělal Vauxe partnerem. Společně navrhli mnoho významných projektů, včetně úprav pozemků v Bílém domě a u Smithsonian Institution ve Washingtonu. Vauxova práce na Smithsonian Institution jej inspirovala k článku pro \"The Horticulturist\", ve kterém vyjádřil svůj názor, že je čas, aby vláda uznala a podporovala umění.\n\nV roce 1846 Smithsonian Institution zahájil činnost. Jamese Renwicka normanský styl budovy podnítil k úpravě promenády v souladu s romantickým charakterem budovy. Prezident Millard Fillmore pověřil Downinga vytvořením plánu krajinářských úprav.\n\nDowningův plán byl radikálním odklonem od geometrického, klasického stylu P.Ch. L'Enfanta. Místo jediné \"Grand Avenue\" Downing navrhl čtyři samostatné parky propojené zproháýbanými chodníky cestami, osazené stromy různých typů. Jeho cílem bylo vytvořit národní park, který bude sloužit jako model pro národ, jako vlivný příklad \"přirozeného stylu zahradní architektury \" a jako \"veřejné muzeum živých stromů a keřů\".\n\nPresident Fillmore schválil dvě třetiny Downingova plánu v roce 1851, ale Kongres zjistil, že je příliš drahý a uvolnil dostatek finančních prostředků pouze na rozvoj oblasti kolem Smithsonianské institutu. V roce 1853 kongres nakonec zastavil všechny platby, takže plán nebyl nikdy úplně dokončen.\n\n\nDowningem projektované stavby byly většinou samostatné rodinné domy postavené ve venkovském pseudogotickém a italském stylu. Věřil, že každý Američan si zaslouží dobrý domov, navrhoval domovy pro tři typy obyvatel: vily pro bohaté, chaty pro pracující a statky pro zemědělce.\n\nDowning věřil, že architektura a výtvarné umění může ovlivnit morálku vlastníků, a zlepšením vnějšího vzhledu domu by pomohlo \"zlepšit\" všechny ty, kteří mají kontakt s domem. Obecným zájmem Ameriky bylo těžil z dobrého vkusu a krásné architektury, napsal. Viděl, že rodinný dům se stává místem pro mravní výchovu a zaměření střední třídy Ameriky na hledání smyslu života.\n\nTaké zastával názor, že venkovská rezidence by měla zapadat do okolní krajiny a ladit s jeho přirozeným prostředím. Downing věřil, že architektura by měla být funkční a že obydlí by mělo být jak krásné, tak funkční. Na počátku jeho knihy o architektuře venkovských domů je dlouhá esej o skutečném významu architektury. Psal, že i ty nejjednodušší formy architektury by měla být výrazem krásy, ale design by nikdy neměla zanedbávat užitek pro krásu. Považoval zahradní architekturu a architekturu za umění.\n\nProstřednictvím svých návrhů, se zasloužil o popularizaci verand. Viděl verandu jako propojení mezi domem a okolní přírodou. Stavba verandy byla snazší díky pokroku v metodách staveb, a tyto dva faktory společně vedly k časté výstavbě verandy u domů té doby. Downing věřil, že interakce s přírodou má léčivý účinek na lidstvo a chtěl, aby všichni se lidé mohli radovat z přírody.\n\nDowning podle dostupných informací zemřel 28. července 1852, při nejhorší explozi kolesového parníku v dějinách. Zahynul na řece Hudson, kde se zúčastnil plavby parníkem s manželkou, širší rodinou a spolu s dalšími 80 jiným osobami, jižně od Yonkers, nedaleko New Yorku.\n\nPři vysoké rychlosti plavby parníku \"Henry Clay\" a neobvyklém tlaku páry ve stroji došlo od do ruda rozžhaveného kotle k požáru a parník explodoval. Plameny se rychle rozšířily po celém dřevěném plavidle. Parník byl pod vedením zkušeného kapitána. Podle všeho se posádka parníku \"Henry Clay\" účastnila závodu, bez vědomí cestujících, s konkurenční lodí jménem \"Arménie\". Ačkoliv údajně majitelé obou parníků uzavřeli již dříve dohodu, že nebudou spolu pořádat takové soutěže, protože došlo již dříve k mnoha tragickým nehodám na plavidlech \"Swallow\", \"Rochester\", a \"Empire\", zúčastnila se obě plavidla takového závodu. Kapitán (který přežil tuto tragickou nehodu, opustil loď mezi prvními) údajně během plavby ležel zcela vyčerpán pro otravu jídlem v kajutě a nemohl situaci na lodi kontrolovat. Zatímco \"Arménie\" musela zastavila u břehu v přístavišti v Bristolu, \"Henry Clay\" pokračoval vysokou rychlostí dál a začal hořet. Na otázky a protesty pasažérů proti chování posádky kapitán odpovídal \"\"No danger.\"\" (Nebezpečí nehrozí.) Podle svědků kapitán po katastrofě pomáhal přeživším u břehu.\n\nBezprostředně bylo nalezeno 47 těl, některé osoby nebyly nalezeny. Mnoho osob bylo zraněno či zabito přehřátou párou, ohněm nebo troskami. Downing podle některých zdrojů uhořel. Obětí katastrofy, včetně pohřešovaných, bylo 70 osob. Andrew Jackson Downing byl naposledy viděn na horní palubě, když házel dřevěné sedadla těm, kteří byli již ve vodě. Downingovo tělo nebylo nikdy nalezeno nebo bylo nalezeno a nebylo oficiálně poznáno, byly ale po několika dnech nalezeny některé části jeho oděvu a několik ohořelých zbytků. Podle některých informací Downingův společník, Vaux, nalezl nebo viděl jeho tělo na břehu a poznal jej. Podle New York Times bylo Downingovo tělo nalezeno pod jedním z kol parníku, avšak nebylo možné jej identifikovat. Dělníci dokázali zachytit háky některé kusy oblečení osob, které byly zaklesnuty pod zbytky vraku, ale končetiny a části těl nikoliv, ty se trhaly.\n\nDowningova manželka přežila. Ačkoliv se Downingův společník, Vaux, obával o budoucnost své kariéry, cítil se být cizincem v cizí zemi, tak se firma Vaux & Withers (Frederick Clarke Withers, kterého Downing vzal s sebou z Anglie rok po Vauxovi) udržela a o klienty neměla nouzi.\n\nPo jeho smrti Withers a Vaux převzali Downingovu architektonickou praxi. Po smrti Downinga spisovatel a přítel Nathaniel Parker Willis odkazoval na Downinga jako \"naší země jeden z jedinečných příslibů… …mincí krásy chybějících v našich kapsách každý den\". Byl to jeden z těch lidí, kteří ovlivnili nejen Vauxe, ale také Fredericka Law Olmsteda. Frederick Law Olmsted and Calvert Vaux Central Park, který prosazoval Downing uskutečnili jako společný projekt. v roce 1860 Olmsted a Vaux navrhli, aby Downingova busta byla umístěna v novém parku jako \"vhodné potvrzení dluhu veřejnosti k dílu A.J. Downinga\", přičemž je park jedním z přímých výsledků jeho snah. Památka v parku nikdy nebyla postavena, ale památník oslavující Downinga stojí u Smithsonian Institution v hlavní budově Washingtonu, DC. Botanik John Torrey pojmenoval po Downingovi rod \"Downingia'.\n\nV roce 1889, město Newburgh pověřilo vytvořením parku Olmsteda a Vauxe. Tito přijali zakázku pod podmínkou, že bude pojmenován jejich bývalém učiteli. Park byl otevřen v roce 1897, s názvem Downing Park. Byl jejich poslední společnám dílem.\n\nJedna z mála dochovaných Downingových staveb je chalupa s bazénem na Springside (Matthew Vassar Estate) v Poughkeepsie (New York). Budovy a zahrady navržené Downingem jsou nyní Národní kulturní památka. Věří se, že Cedarcliff Gatehouse je také navrženo Downingem\nRezidence Brambleworth se nachází v Bedfordu, New Yorku. Byla uvedena v Národním registru historických míst jako součást Woodpile, historické čtvrti v roce 1992.\n\nDalší z dochovaných staveb Andrewa Jacksona Downinga, a jeden z nejčasnějších příkladů Downingova stylu v italském viktoriánském stylu, \"Robert Dodge Mansion\" ještě stojí v Georgetownu, DC, nicméně se výrazně změnil od doby, kdy původně postaven.\n\nDowningova manželka a přátelé rodiny postavili Downingovi památník ve tvaru urny, která byla v jeho domě v Poughkeepsie, New York. Downingova urna je nyní v Enid A. Haupt Glass Garden v Smithsonian Institution.\n\n\n\n"}
{"id": "933654", "url": "https://cs.wikipedia.org/wiki?curid=933654", "title": "Chrysler MAC-1", "text": "Chrysler MAC-1\n\nChrysler MAC-1 (Medium Armored Car, \"střední obrněný vůz\") je americké obrněné průzkumné vozidlo. MAC-1 bylo určeno pro zahraniční trhy. Našli se však jenom dva kupci: mexická (15 kusů) a španělská armáda (25 kusů vylepšených verzí MAC-2). Později však Španělsko všechny svoje vozidla MAC-1 prodalo Mexiku, které je stále používá. V zadní části se nachází prostor pro tři pasažéry.\n\n"}
{"id": "933655", "url": "https://cs.wikipedia.org/wiki?curid=933655", "title": "Stránovský viadukt", "text": "Stránovský viadukt\n\nStránovský viadukt je železobetonový viadukt v obci Krnsko 5 km jižně od Mladé Boleslavi. Je dlouhý 152 m, vysoký 27 m a široký 5 m. Vede po něm jednokolejná železniční trať Praha – Turnov (070). V roce 1958 byl vyhlášen kulturní památkou.\n\nViadukt překlenuje hluboké údolí tvořené Strenickým potokem. Údolím prochází silnice I. třídy č. 16 a místní komunikace v Krnsku.\n\nPrvní železniční most byl zde postaven při výstavbě trati v roce 1865. Přestával však stačit zátěžovým požadavkům rostoucího železničního provozu a proto se již před první světovou válkou připravovalo jeho vyztužení. Po válce bylo zjištěno, že konstrukce a stav mostu neumožňuje jeho zpevnění. \n\nV roce 1923 byla proto vypsána soutěž, kterou vyhrál projekt později slavného architekta Stanislava Bechyně. Most byl postaven během 120 dní, přičemž přerušení provozu vlaků trvalo jen 40 dní.\n"}
{"id": "933657", "url": "https://cs.wikipedia.org/wiki?curid=933657", "title": "1909 v hudbě", "text": "1909 v hudbě\n\nNa této stránce naleznete seznam událostí souvisejících s hudbou, které proběhly roku 1909.\n\n"}
{"id": "933660", "url": "https://cs.wikipedia.org/wiki?curid=933660", "title": "Van Wert County", "text": "Van Wert County\n\nVan Wert County je okres amerického státu Ohio založený v roce 1820. Správním střediskem je město Van Wert. Okres je pojmenovaný podle amerického vojáka z období Americké války za nezávislost Isaaca Van Warta, který se proslavil tím, že zajal britského špiona majora Johna Andrého.\n\n"}
{"id": "933661", "url": "https://cs.wikipedia.org/wiki?curid=933661", "title": "Zerstörer 1942", "text": "Zerstörer 1942\n\nZerstörer 1942 byl typ experimentálního torpédoborce stavěného pro německou Kriegsmarine v době druhé světové války. Měl sloužit k vyzkoušení dieselového pohonu. Jediný topédoborec \"Z51\" se do konce války nepodařilo dokončit.\n\n\"Z51\" stavěla loděnice DeSchiMAG v Brémách. Loď byla objednána roku 1942 a její kýl byl založen roku 1942. Trup plavidla byl na vodu spuštěn roku 1944. Téměř dokončenou loď 21. března 1945 těžce poškodilo spojenecké letectvo. Po válce byl její vrak sešrotován.\n\nVýzbroj plavidla měly po jeho dokončení tvořit čtyři 127mm kanóny, osm 37mm a dvanáct 20mm protiletadlových kanónů, které doplňovaly dva trojhlavňové 533mm torpédomety. Pohonný systém tvořilo šest čtyřiadvacetiválcových dieselů MAN. Lodní šrouby byly tři. Plánovaná nejvyšší rychlost dosahovala 36 uzlů.\n"}
{"id": "933662", "url": "https://cs.wikipedia.org/wiki?curid=933662", "title": "Kelpie", "text": "Kelpie\n\nKelpie je nadpřirozená bytost z keltské mytologie. Většinou na sebe bere podobu koně, který má od půlky těla rybí ocas, dokáže se však přeměnit i do lidské podoby. Podle legend obývá a straší v řekách a jezerech Irska a Skotska. Původem jména těchto legendárních koní může být buď \"cailpeach\" nebo \"colpach\" ze skotské galštiny.\n\nTéměř každé větší jezero či řeka ve Skotsku jsou s kelpie spojovány, nejčastěji se ale pojí s Loch Ness. Mezi obdobné bytosti v jiných mytologiích patří například slovanský vodník, germánský nixe nebo japonská kappa. Tito vodní duchové jsou obvykle považováni za zlé a často lidojedé.\n\nV anglosaské literatuře a umění mají kelpie mnohá vyobrazení, mezi něž patří i dvě třicetimetrové ocelové sochy ve Falkirku nazvané \"The Kelpies\" (Kelpie). Dokončeny byly v říjnu 2013.\n\nV mytologii jsou kelpie popisovány jako silní a mocní koně, výjimečně na sebe braly podobu vodního býka nebo telete. Jejich useň byla povětšinou černá, i když některé příběhy hovoří o bílých koních, a okolí se jevily jako ztracení koně nebo poníci – rozpoznat se však daly díky neustále mokré hřívě. Jejich kůže vypadala jako tulení, tedy hladká a na omak ledová. Údajně se kelpie uměly přeměnit v krásné ženy, které lákaly muže do pastí. Nicméně na sebe uměly vzít i podobu muže, což se zřejmě odvíjelo podle toho, koho chtěly do vody nalákat. Rovněž uměly vytvářet iluze, které je udržovaly skryté před očima poutníků – nad vodu vystrkovaly pouze oči.\n\nPověsti o kelpiích se liší region od regionu. Jiné verze, než výše popsaná, popisují kelpie jako „zelené jako sklo s černou srstí a ocasem otočeným k zádům do velkého kola“. V lidské formě z nich pak za všech okolností kapala voda nebo měly rákosí ve vlasech.\n\nVodní kůň je obvyklá forma kelpie, na kterou lákaly lidi, obzvláště děti, do vody, kde je utopily a sežraly. Vodní koně povzbuzovaly děti k jízdě na hřbetě a jakmile jejich oběť padla do jejich pasti, jejich kůže začala lepit a kůň odnesl dítě na dno řeky, kde jej zhltl – kromě srdce nebo jater. Běžným příběhem ve Skotsku je příběh o devíti dětech nalákaných na hřbet kelpie, zatímco desáté dítě se drželo dále. Kelpie toto dítě pronásledovala, ale to jí uniklo. Další z příběhů vypráví, že toto desáté dítě pohladilo kelpii nos, a když se mu přilepila ruka, vytáhlo nůž a končetinu si uřízlo a ránu vypálilo dřevem z nedalekého ohně. Desáté dítě se zachránilo, ale nebylo schopné pomoci svým devíti přátelům, které kelpie stáhla pod vodu.\n\nTéměř každá větší vodní plocha ve Skotsku je spojována s kelpie, ale nejčastěji se o kelpie mluví v souvislosti s Loch Ness. Mnoho příběhů o mýtických duších a monstrech v jezeře se vážou ke zprávám ze 6. století, podle kterých tam svatý Kolumba porazil monstrum. Další příběh o kelpie se pak objevil v 19. století, tehdy tam kelpie strašila v lesích a na březích Loch Ness, dokud nebyla osedlána vlastním sedlem a ohlávkou. Říká se, že horal James MacGrigor kelpie překvapil a přesekl jí ohlávku, zdroj síly a života, bez které do čtyřiadvaceti hodin zemře. Kelpie uměla mluvit, a tak se bezúspěšně pokusila s MacGrigorem smlouvat o navrácení ohlávky. Šla za MacGrigorem k němu domů a tvrdila, že MacGrigor nebude moci vejít dovnitř, pokud u sebe bude mít ohlávku, jelikož ho kříž nad dveřmi nepustí. Ale MacGrigor tvora přechytračil tak, že ohlávku prohodil dovnitř oknem. Kelpie se smířila se svým osudem a odešla s kletbami a nadávkami. Mýtus je pokračován dalšími příběhy o tom, jak se ohlávka dědila z generace na generaci. Prý měla kouzelné léčivé síly. Pokud se vložila do vody a proneslo se „Ve jménu Otce, Syna i Ducha svatého“, mohla se voda použít jako lék.\n\nOhlávka se pro zkrocení kelpie používá napříč mnoho příběhů. Někdy je to kvůli tomu, aby kelpie lidem neublížila a vzdálila se od nich, jindy je bezostyšně využívána k práci, například k nošení kamení k výstavbě mostu. Po vykonání práce byly obvykle propuštěny a podle legend se už znovu neobjevily. Někdy byly kelpie přemoženy i jen pouhou lidskou sílou, bez použití ohlávky, a to hlavně v případech, kdy na sebe vzaly lidskou podobu.\n\nFolklorista Gary R. Varner předpokládá, že se víra ve vodní koně, kteří pozřívali zejména děti, mohla zrodit z lidských obětí, jež byly podstupovány vodním božstvům. Spojení s koňmi by mohlo pocházet z koňských obětí prováděných ve starověké Skandinávii. Příběhy o zlých vodních duších sloužily k praktickému účelu – udržení dětí od nebezpečných vod a k varování dospívajících žen před přitažlivými cizími mládenci. Démoni a duchové byli také pokusem o logické vysvětlení toho, proč se utopili děti i dospělí, kteří omylem spadli do hlubokých, rychle tekoucích nebo rozbouřených vod.\n\nHistorik a symbolog Charles Milton Smith předložil hypotézu, podle které vznikl mýtus o kelpie kvůli vodním smrštím, které se někdy nad skotskými jezery objevují. Během svého pohybu totiž působí jako živé bytosti. Sir Walter Scott naráží ve své epické básni \"Jezerní panna\" (1810) na podobné vysvětlení.\n\n\n"}
{"id": "933667", "url": "https://cs.wikipedia.org/wiki?curid=933667", "title": "Frank Leboeuf", "text": "Frank Leboeuf\n\nFranck Alain James Leboeuf, psáno též Lebœuf (* 22. leden 1968, Marseille) je bývalý francouzský fotbalista. Hrával na pozici obránce.\n\nS francouzskou fotbalovou reprezentací vyhrál mistrovství světa roku 1998, mistrovství Evropy roku 2000 a Konfederační pohár 2001. Má též bronzovou medaili z Eura 1996. Hrál rovněž na světovém šampionátu 2002. Celkem za národní tým odehrál 50 utkání a vstřelil 4 góly.\n\nS Chelsea FC v sezóně 1997/98 získal Pohár vítězů pohárů a následně i Superpohár. V dresu Chelsea získal též dvakrát FA Cup (1997, 2000) a jednou ligový pohár (1998).\n\n"}
{"id": "933668", "url": "https://cs.wikipedia.org/wiki?curid=933668", "title": "Leopold König", "text": "Leopold König\n\nLeopold König (* 15. listopadu 1987, Moravská Třebová) je český silniční profesionální cyklista. Jeho největšími úspěchy jsou vítězství v 8. etapě závodu Vuelta a España 2013, kde skončil celkově devátý a vítězství v královské etapě závodu Tour of California také v roce 2013. V roce 2014 se zúčastnil Tour de France jako lídr stáje NetApp-Endura a obsadil 7. místo v celkové klasifikaci. Po tomto úspěchu přestoupil do týmu Sky, kde plnil roli lídra pro závody Grand tour a také roli \"superdomestika\". Od sezóny 2017 jezdí za tým Bora-Hansgrohe, dříve NetApp-Endura. Kvůli nemoci se však příliš závodů neúčastní a výkonnostně výrazně propadl.\n\nVyhrál Czech Cycling Tour v letech 2010 a 2013, v celkové klasifikaci Giro d'Italia 2015 skončil na šestém místě.\n\nV roce 2016 se stal mistrem České republiky v časovce a byl nominován na olympiádu.\n\n"}
{"id": "933669", "url": "https://cs.wikipedia.org/wiki?curid=933669", "title": "Karl von Frisch", "text": "Karl von Frisch\n\nKarl von Frisch (20. listopadu 1886 Vídeň – 12. června 1982 Mnichov) byl rakouský etolog, který se zabýval smyslovým vnímáním včel a vysvětlil tzv. včelí tanec. Roku 1973 za to získal Nobelovu cenu za fyziologii a lékařství, společně s N. Tinbergenem a K. Lorenzem.\n\nNarodil se jako nejmladší ze čtyř synů vídeňského lékaře A. von Frische, všichni sourozenci se stali univerzitními profesory. Studoval lékařství a přírodní vědy ve Vídni a v Mnichově, kde roku 1910 promoval a začal pracovat jako asistent ústavu pro zoologii a roku 1919 byl jmenován profesorem. V letech 1921–1923 byl profesorem v Rostocku, potom ve Vratislavi a roku 1925 se zase vrátil do Mnichova. Po nástupu nacistů byl různě šikanován, protože jeden z jeho prarodičů byl Žid a protože Frisch zaměstnával židovské asistenty. Ačkoli se zejména nacističtí studenti domáhali jeho odvolání, univerzita je kvůli Frischovým výsledkům odkládala až do konce války. Od roku 1946 přednášel na univerzitě v Grazu a po rekonstrukci zničeného ústavu 1950 se vrátil do Mnichova.\n\nFrisch se věnoval výzkumu smyslového vnímání včel. Kromě nejznámějšího výsledku, totiž rozklíčování včelího tance zjistil řadu dalších zajímavých skutečností. Včela má barevné vnímání, oproti člověku ovšem posunuté k ultrafialovému konci spektra, takže nerozlišuje červenou. Může vnímat polarizaci světla, takže vnímá polohu slunce i když je za mrakem. Kromě toho se dokáže orientovat i podle magnetického pole Země. Má také vnitřní \"hodiny\", takže stále koriguje azimut a zdroj potravy, který našla ráno, najde spolehlivě i odpoledne. Svislou orientaci jí poskytují zvláštní čidla kolem krku. Kromě toho se Frisch věnoval také feromonům královny a dalším prostředkům včelí komunikace. \n\n\n"}
{"id": "933673", "url": "https://cs.wikipedia.org/wiki?curid=933673", "title": "Kim Possible", "text": "Kim Possible\n\nKim Possible je americký animovaný televizní seriál vysílaná v letech 2002–2007 na stanici Disney Channel.\nHlavní postavou je superagentka Kim Possible, která ve svém volném čase zachraňuje svět.\nKim Possible je 19 let a chodí na Middletonskou střední školu. Její nejlepší kamarád se jmenuje Ron Stoppable a má rypoše jménem Rufus. Kim je kapitánkou školního roztleskávacího týmu. Její školní rivalka je Bonnie Rockwallová. Wade Load, génius, zajišťuje Kim dopravu na akce, technické zázemí a supervybavení.\nSeriál má 4. série, avšak seriál byl v České republice odvysílán jen do 3. série.\nÚhlavním nepřítelem Kim Possible Dr. Drakken a jeho pomocnice Shego,dále pak Gorilí pěst,Duff Kiligan,Senor Senior Senior a Senor Senior Junior. K seriálu byli ještě dotočeny dva celovečerní filmy – Kim Possible: Problém s časem a Kim Possible: Velký drámo.\n\nV anglické originální verzi byli postavy namluveny těmito herci:\n\nV české verzi postavy namluvili:\n\nDabing probíhal v letech 2004-2005 v dabingovém Studio Virtual. Českou verzi seriálu režíroval Zdeněk Štěpán. Úvodní píseň v češtině k seriálu nazpívala zpěvačka Lucie Vondráčková.\n\n"}
{"id": "933675", "url": "https://cs.wikipedia.org/wiki?curid=933675", "title": "Christian Karembeu", "text": "Christian Karembeu\n\nChristian Karembeu (* 3. prosinec 1970, Lifou) je bývalý francouzský fotbalista narozený v Nové Kaledonii. Hrával na pozici záložníka.\n\nS francouzskou fotbalovou reprezentací vyhrál mistrovství světa roku 1998, mistrovství Evropy roku 2000 a Konfederační pohár 2001. Má též bronzovou medaili z Eura 1996. Celkem za národní tým odehrál 53 utkání a vstřelil 1 gól.\n\nS Realem Madrid dvakrát vyhrál Ligu mistrů (1997/98, 1999/00) a jednou Interkontinentální pohár (1998). S FC Nantes se stal mistrem Francie (1994/95), s Olympiacosem dvakrát mistrem Řecka (2001/02, 2002/03).\n\nByl několik let manželem slovenské modelky Adriany Sklenaříkové.\n\n"}
{"id": "933677", "url": "https://cs.wikipedia.org/wiki?curid=933677", "title": "Noelle Scaggs", "text": "Noelle Scaggs\n\nNoelle Scaggs, přechýleně Noelle Scaggsová (* 8. října 1979 Denver, Colorado) je americká zpěvačka. Ve svých šesti letech se s rodiči přestěhovala do Los Angeles. Byla členkou soulové skupiny The Rebirth, se kterou v roce 2005 vydala album \"This Journey\". V roce 2008 spoluzaložila skupinu Fitz and the Tantrums, se kterou nahrála alba \"Pickin' Up the Pieces\" (2010) a \"More Than Just a Dream\" (2013). První uvedené se vyšplhalo na čelo žebříčku Billboard Heatseekers.\n\nBěhem své kariéry spolupracovala i s dalšími hudebníky, mezi které patří John Cale, Damian Marley, Mayer Hawthrone, Quantic, Defari nebo kapely The Black Eyed Peas či Dilated Peoples. Kritiky bývá uznávána pro svůj silný hlas a charismatické výstupy na jevišti.\n\nNoelle Scaggs se narodila 8. října 1979 v Denveru ve státě Colorado a v šesti letech se s rodiči přestěhovala do Los Angeles. Její otec byl DJ a v útlém věku tak poslouchala jeho sbírku desek, na nichž hráli a zpívali skupiny a jednotlivci jako Parliament, Tenna Marie, The Pointer Sister a The Temptations. S rodiči také poslouchala Marvina Gaye a na začátku pěvecké kariéry ji ovlivnila zpěvačka Tina Turner.\n\nNejprve vystupovala na rodinných sešlostech před přáteli a rodinou, v devíti letech již projevila vážný zájem o zpěv. Na základní škole denně cvičila a zapsala se sama na všechny talentové soutěže. Scaggs uvedla v rozhovoru: „Byla jsem ten typ dítěte, kdy máte sice kamarády, ale jinak s ostatními moc nevycházíte. Cítila jsem, že potřebuju něco, v čem bych vynikla. A pro mě to něco byla hudba.“ Zpívat se Noelle naučila sama, jenom jeden rok na střední škole chodila na hodiny zpěvu. Když skončila studium na střední škole, byla již rozhodnuta stát se profesionální zpěvačkou.\n\nHned po střední škole se Scaggs stala jak zpěvačkou, tak textařkou. Zpočátku musela čelit hlavně finanční bariéře a také neschopnosti najít správné producenty. Svými texty se podílela na díle tak různorodých hudebníků jako jsou Radiohead a The Bird and the Bee.\n\nS velkým vydavatelstvím poprvé spolupracovala v roce 2000, kdy nazpívala první hlas písně „If There Be Pain“ pro kompilační projekt \"The Rose That Grew from Concrete\" od Interscope. Roku 2001 zpívala na albu \"Expansion Team\" kapely Dilated Peoples. O dvě léta později přispěla doprovodnými vokály na albech \"Elephunk\" skupiny The Black Eyed Peas a \"Must B 21\" od Will.i.am.\n\nJejí jediiné sólové album \"The Craft\", na kterém se na oplátku představili Dilated Peoples, vyšlo v roce 2003.\n\nNa čtvrtém albu \"An Anouncement to Answer\" producenta a DJ Willa Hollanda se podílela pěvecky největší mírou. Od té doby spolupracovala s ještě s mnoha umělci při skládání hudby, textů i zpívání; mezi ně patřili sólisté John Cale, Damian Marley, Mayer Hawthrone, Guilty Simpson, Koushik a Evidence a kapely Orgone, The Quantic Soul Orchestra. S Marleym spolupracovala na jeho albu \"Distance Relatives\" (2010), které představilo i rappera Nase. S Calem zpívala na EP desce \"Extra Playful\" (2011) ve skladbě „Hey Ray“.\n\nVokálně doprovázela v roce 2008 také zpěvačku Miley Cyrus a vystupovala v uměleckém představení Kayna Westa. Napsala a nazpívala písně pro sountracky k několika filmům a v některých dokonce hrála. Soundtrack složila například pro komedii \"Holka na hlídání\" s herečkou Scarlett Johansson. V jiné komedii \"Buď v klidu\" si dokonce zazpívala po boku Johna Travolty jako jeho doprovod.\n\nScaggs vstoupila do soulové kapely The Rebirth jako vedoucí zpěvačka a textařka. V roce 2005 se skupinou vydala první studiové album \"This Journey In\" v nezávislém vydavatelství Kajmere Sound. Sama napsala píseň „Stray Away“ a na některých dalších spolupracovala s leaderem skupiny Carlem Guiacem.\n\nPrvní singl alba, titulní skladba „This Journey In“ se umístila na prvních pěti místech v hitparádách v Evropě a Japonsku a dostála pozornosti DJů Gillese Petersona (BBC Radio 1), King Britta (Digitable Planets) a Normana Jaye. S kapelou The Rebirth vystupovala a koncertovala deset let. Po opuštění kapely na dva roky s hudbou přestala.\n\nV prosinci roku 2008 se připojila k soul popové kapele Fitz and the Tantrums z Los Angeles. Do skupiny přišla na zkoušku na doporučení saxofonisty Jamese Kinga (se kterým vystoupila na čtyřech koncertech v sérii Live Metro Tour vydavatelství Scion v červenci téhož roku.) Scaggs uvedla: „Když jsem poprvé uslyšela jejich hudbu, zaujala mě. Nebylo to tak ohrané jako současná hudba stranící se Motownu, mnohem více napodobovali osmdesátá léta.“\n\nPoprvé společně koncertovali týden na to v Hollywoodu a Scaggs se rozhodla zůstat při kapele jako zpěvačka, textařka a skladatelka. Svoje debutové EP album \"Songs for the Breakup, Vol. 1\" vydala kapela v srpnu 2009. Do etéru se skladby dostaly přes losangeleské rádio KCRW.\n\nŠest měsíců po prvním koncertu v Hollywoodu vystoupili Fitz and the Tantrums na hudebních festivalech Lollapalooza (Chicago) a Blues & Brews v Telluride. Ke konci roku 2009 vyrazila kapela na turné se skupinami Hepcat a Flogging Molly a dokonce vystupovala jako předskupina na osmi koncertech Maroon 5. V dubnu 2010 podepsala skupina kontrakt s Dangerbird Records. Noelle Scaggs se pak společně s kapelou představila ve třech talk-show (byly to \"Jimmy Kimmel Live!\", \"Conan\" a \"The Tonight Show with Jay Leno\").\n\nPrvní studiové album \"Pickin' Up the Pieces\" bylo vydáno 24. srpna 2010. Dostalo se mu uznání od hudebních kritiků, dobylo čelo žebříčku Billboard Heatseekers a umístilo se i na 140. místě v hitparádě alb Billboard 200.\n\nSkupina byla označena v časopise Vogue za „nejpilnější kapelu roku 2011“ a Rolling Stone je nazval „umělci stojícími za pozornost“. Napsal o nich, že „vrhají popový lesk na známý zvuk Motownu, a to z velké části právě díky silnému hlasu a bujnému vzezření Noelle Scaggs.“\n\n\n\n\n\n\n"}
{"id": "933682", "url": "https://cs.wikipedia.org/wiki?curid=933682", "title": "Vincent Candela", "text": "Vincent Candela\n\nVincent Philippe Antoine Candela (* 24. říjen 1973, Bédarieux) je bývalý francouzský fotbalista. Hrával na pozici obránce.\n\nS francouzskou fotbalovou reprezentací vyhrál mistrovství světa roku 1998 a mistrovství Evropy roku 2000. Hrál též na světovém šampionátu 2002. Celkem za národní tým odehrál 40 utkání a vstřelil 2 góly.\n\nS AS Řím se stal v sezóně 2000/01 mistrem Itálie.\n"}
{"id": "933685", "url": "https://cs.wikipedia.org/wiki?curid=933685", "title": "Římskokatolická farnost – děkanství Žatec", "text": "Římskokatolická farnost – děkanství Žatec\n\nŘímskokatolická farnost – děkanství Žatec (lat. \"Saatecium\") je územní společenství římských katolíků v Žatci a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla založena kolem roku 1000. Faráři a posléze i děkani hlavního žateckého kostela byli často premonstráti ze Strahovského kláštera. Po roce 1420 měla farnost husitského faráře, poté utrakvistického a posléze protestantského.\nV době utraktivistické byla farnost povýšena na děkanství. Matriky jsou vedeny od roku 1616. Od roku 1622 začali ve farnosti působit opět římskokatoličtí duchovní. V roce 1710 přijal žatecký magistrát patronátní právo na obsazováním děkanského úřadu v Žatci.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Žatce. Jsou jimi farnosti (řazeno abecedně):\n\n\n"}
{"id": "933687", "url": "https://cs.wikipedia.org/wiki?curid=933687", "title": "Roger Dumas (herec)", "text": "Roger Dumas (herec)\n\nRoger Dumas (9. května 1932, Annonay – 3. července 2016) byl francouzský divadelní a filmový herec, držitel \"Molièrovy ceny\". Dále působil jako písňový textař.\n\nPo dětství prožitém ve svém rodišti odešel v roce 1945 do Paříže.\n\nV roce 1954 začal vystupovat v divadelní skupině francouzského herce Michela de Ré. V roce 1960 se oženil s herečkou Marie-José Natovou, už o rok později se ale rozvedli.\n\nVe filmu hraje stejně komediální, jako dramatické role. Během své kariéry hrál ve více jako 100 filmech a natáčel s řadou režisérů, zejména s Claudem Chabrolem nebo s Philippem de Broca. Kromě toho často spolupracuje s televizí, hlavně od 90. let 20. století.\n\nNapsal množství písňových textů pro množství interpretů, například pro zpěvačky Chantal Goya, Sylvie Vartan nebo pro Marie Laforêt.\n\n\n\n"}
{"id": "933688", "url": "https://cs.wikipedia.org/wiki?curid=933688", "title": "Roger Dumas", "text": "Roger Dumas\n\nRoger Dumas může být:\n\n"}
{"id": "933689", "url": "https://cs.wikipedia.org/wiki?curid=933689", "title": "Seznam sedel ve Velké Fatře", "text": "Seznam sedel ve Velké Fatře\n\nSeznam sedel ve Velké Fatře zahrnuje pojmenovaná velkofatranská sedla. Seznam vychází z map dostupných na stránkách hiking.sk a příslušných turistických map VKÚ Harmanec.\n\n"}
{"id": "933690", "url": "https://cs.wikipedia.org/wiki?curid=933690", "title": "Seznam kulturních památek v Podbořanech", "text": "Seznam kulturních památek v Podbořanech\n\n"}
{"id": "933692", "url": "https://cs.wikipedia.org/wiki?curid=933692", "title": "Seznam kulturních památek v Cítolibech", "text": "Seznam kulturních památek v Cítolibech\n\n"}
{"id": "933695", "url": "https://cs.wikipedia.org/wiki?curid=933695", "title": "Clonk", "text": "Clonk\n\nClonk je počítačová hra vyvinutá společností RedWolf Design. Hra nabízí mix akce, real-time strategie a plošinovky. Hry Clonk jsou tradičně vydány jako shareware, starší verze jsou k dispozici jako freeware. Pomocí integrovaného vývojářském režimu jsou zkušení hráči schopni vytvářet vlastní modifikace nebo \"rozšíření\" do hry.\n\nVe hře Clonk hráč ovládá malé humanoidní bytosti, – takzvané Clonky – v rámci dvojrozměrné, dynamicky modifikovatelné krajiny pomocí klávesnice nebo myši. Clonkové jsou interaktivní společně s okolní krajinou, zvířaty, počasí, budovami a objekty. Hru lze hrát samostatně, nebo v multiplayeru na rozdělené obrazovce nebo přes lokální síť nebo Internet. Čtyři různá nastavení klávesnice, v kombinaci s možností použití myši nebo gamepadu za následek umožňuje hru až pro šest hráčů na jednom počítači. Herní cíl je závislý na hraném scénáři, kolísající mezi rvačkami, v nichž hráči bojují proti sobě, strategickými týmovými scénáři nebo obléhacími akcemi.\n"}
{"id": "933697", "url": "https://cs.wikipedia.org/wiki?curid=933697", "title": "Seznam kulturních památek ve Vroutku", "text": "Seznam kulturních památek ve Vroutku\n\n"}
{"id": "933698", "url": "https://cs.wikipedia.org/wiki?curid=933698", "title": "Joan Chen", "text": "Joan Chen\n\nJoan Chen (* 26. dubna 1961 Šanghaj) je čínsko-americká herečka a režisérka. V roce 1989 získala americké občanství. Do širšího povědomí se dostala filmem \"Poslední císař\" (1987), v němž ztvárnila roli císařovny Wan Žung. Později hrála například ve filmech \"Uchovat si tvář\" (2004) a \"Touha, opatrnost\" (2007) nebo v seriálech \"Hranice nemožného\" a \"Městečko Twin Peaks\". Jako režisérka se představila například ve filmech \"Vyobcovaná\" (1998) a \"Podzim v New Yorku\" (2000).\n\n"}
{"id": "933700", "url": "https://cs.wikipedia.org/wiki?curid=933700", "title": "Kurumi Naraová", "text": "Kurumi Naraová\n\nKurumi Naraová, : (* 30. prosince 1991 Minó, Ósaka) je japonská profesionální tenistka. Ve své dosavadní kariéře nevyhrála na okruhu WTA Tour jeden singlový turnaj, když triumfovala na Rio Open 2014. V rámci okruhu ITF získala do října 2017 pět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v srpnu 2014 na 32. místě a ve čtyřhře pak v květnu 2016 na 109. místě.\n\nV japonském fedcupovém týmu debutovala v roce 2011 červencovou baráží 2. světové skupiny proti Argentině, v níž za rozhodnutého stavu ve prospěch Japonek vyhrála s Rikou Fudžiwarovou čtyřhru. Do roku 2018 v soutěži nastoupila k deseti mezistátním utkáním s bilancí 6–6 ve dvouhře a 1–0 ve čtyřhře.\n\nV juniorské dvouhře US Open 2008 vypadla ve třetím kole s Francouzkou Kristinou Mladenovicovou.\n\nProfesionálkou se stala v dubnu 2009. Na nejvyšší grandslamové úrovni debutovala na French Open 2010, kde do hlavní soutěže prošla po rozhodující výhře nad rumunskou tenistkou Monicou Niculescuovou po třísetovém boji. Utkání trvalo 4 hodiny a 42 minut a stalo absolutně nejdelším ženským zápasem v historii Grand Slamu. V dalším duelu, již v hlavní soutěži, podlehla Španělce Arantxe Parraové Santonjaové. Ve wimbledonské dvouhře 2010 přehrála v prvním kole kolumbijskou hráčku Marianu Duqueovou Mariñovou 6–2 a 6–4. Ve druhém ji pak vyřadila čínská favoritka Li Na.\n\nNejdále se na majoru probojovala do třetího kola newyorského US Open 2013, když do hlavní soutěže dvouhry postoupila po třech vítězných kolech v kvalifikaci. Poté si poradila s Rumunkou Alexandru Cadanțuovou. Ve druhé fázi turnaje zdolala další rumunskou hráčku a devatenáctou nasazenou Soranu Cîrsteaovou. Ve třetím kole ji stopku vystavila devátá nasazená Srbka Jelena Jankovićová ve dvou setech.\n\nV sezóně 2012 se přes Polonu Hercogovou a Elenu Daniilidouovou probojovala z kvalifikace do hlavního turnaje Toray Pan Pacific Open, konaného v Tokiu. V prvním kole ji však vyřadila Polka Urszula Radwańská 2–6 a 4–6.\n\n"}
{"id": "933703", "url": "https://cs.wikipedia.org/wiki?curid=933703", "title": "Antoninus", "text": "Antoninus\n\nAntoninus je římské jméno, patří více osobám:\n\n\n\n"}
{"id": "933707", "url": "https://cs.wikipedia.org/wiki?curid=933707", "title": "Holly Blacková", "text": "Holly Blacková\n\nHolly Blacková (rozená Riggenbach) se narodila 10. listopadu 1971. Blacková je Američanka a živí se jako spisovatelka a editorka. Její nejznámější prací je patrně Kronika rodu Spiderwicků, která se stala velmi oblíbenou u dětí na celém světě mj. i díky kresbám ilustrátora Tonyho DiTerlizzi. Momentálně žije s manželem v městečku Amherts v Massachusetts.\n\n\n\n\n\nKronika rodu Spiderwicků byla zfilmována, celovečerní rodinný snímek spatřil světlo světa v roce 2008. Tatáž kniha byla předělána do formátu videohry.\n"}
{"id": "933713", "url": "https://cs.wikipedia.org/wiki?curid=933713", "title": "Hladoměř (Jičínská pahorkatina)", "text": "Hladoměř (Jičínská pahorkatina)\n\nHladoměř (377 m n. m.) je vrch v okrese Mladá Boleslav Středočeského kraje, ležící asi 1 km severoseverovýchodne od obce Veselice na příslušném katastrálním území, stejně jako na území vsi Vlčí Pole.\n\nJihovýchodně od rcholu, za chatovou osadou a mělkým prameništěm Hasinského potoka, se otvírají výhledy k západu na Chloumecký hřbet a Mladou Boleslav. Jihozápadně od vrcholu leží židovský hřbitov Veselice.\n\nVrch náleží do celku Jičínská pahorkatina, podcelku Turnovská pahorkatina, okrsku Jičíněveská pahorkatina a podokrsku Střevačská pahorkatina.\n\nAutomobilem se dá nejblíže dopravit do Veselice či dále do chatové osady po modré turistické trase. Východně od vrcholu se na modrou trasu napojuje žlutá trasa v rozcestí \"Křížánky.\"\n"}
{"id": "933714", "url": "https://cs.wikipedia.org/wiki?curid=933714", "title": "Cairo (operační systém)", "text": "Cairo (operační systém)\n\nCairo je kódový název projektu Microsoft vyvíjeného v letech 1991 až 1996. Projekt měl být operačním systémem nové generace. Cairo nebyl nikdy vydán, ale některé technologie z projektu byly užity v pozdějších systémech Windows.\n"}
{"id": "933716", "url": "https://cs.wikipedia.org/wiki?curid=933716", "title": "Kronika rodu Spiderwicků", "text": "Kronika rodu Spiderwicků\n\nKronika rodu Spiderwicků je knižní série pro děti. Autorkou textu je Holly Blacková, knihu ilustroval Tony DiTerlizzi. Kniha popisuje příběh dětí rodiny Graceových, tedy dvojčat Simona a Jareda a jejich starší sestry Mallory, poté, co se nastěhují do domu Spiderwicků a objeví tajuplný svět magických bytostí, o kterém do té doby neměli ani tušení.\n\nPrvní díl Klíč k určování kouzelných tvorů v originále vyšel v roce 2003 a brzy jej následovaly další čtyři díly - Kámen ke koukání, Tajemství tety Lucindy, Strom ze železa a Mulgarath se zlobí. Druhá série knih začala v originále vycházet v roce 2007. K dnešnímu dni obsahuje tři díly a to: Rusalčina píseň, Obrovité potíže, Veličenstvo saň. Poslední díl vyšel česky v roce 2010.\nPrvní série knih v rozsahu celé pentalogie se dočkala filmového zpracování, které mělo premiéru v roce 2008, brzy následovala i videohra.\n\n\n"}
{"id": "933718", "url": "https://cs.wikipedia.org/wiki?curid=933718", "title": "Helmut Dohnálek", "text": "Helmut Dohnálek\n\nHelmut Dohnálek (* 10. dubna 1966) je český politik, v letech 2007 až 2009 předseda SNK-ED, bývalý zastupitel Královéhradeckého kraje, bývalý starosta a zastupitel obce Orlické Záhoří, bývalý člen SNK-ED.\n\nOd roku 1992 soukromě podniká (např. jako jednatel a společník firmy KRONTOUR, s.r.o. či jednatel společnosti S.O.M. spol. s r.o.). V letech 1998 až 2001 působil ve funkci vedoucího Odboru regionálního rozvoje Okresního úřadu v Rychnově nad Kněžnou. Od roku 2001 do roku 2004 pracoval jako sekretář Euroregionu Glacensis a ředitel regionální rozvojové agentury RDA (Regional Development Agency).\n\nByl rovněž členem Komise pro reformu veřejné správy, která působila při Ministerstvu pro místní rozvoj ČR nebo členem Výboru regionální rady NUTS 2 Severovýchod.\n\nHelmut Dohnálek je ženatý a má jednoho syna.\n\nDo politiky vstoupil krátce po roce 1989. Už v komunálních volbách v roce 1990 byl zvolen zastupitelem obce Orlické Záhoří a následně i starostou obce. Mandát zastupitele (a posléze i post starosty) obhájil jako člen ODS v komunálních volbách v roce 1994. V několika dalších komunálních volbách už nekandidoval. Až v komunálních volbách v roce 2010 vedl kandidátku \"SNK Evropští demokraté\" v Rychnově nad Kněžnou. Strana ale získala jen 2,60 % hlasů a do městského zastupitelstva se nedostala.\n\nDo vyšší politiky vstoupil, když v krajských volbách v roce 2004 úspěšně kandidoval jakožto člen SNK za \"SNK sdružení nezávislých\" do Zastupitelstva Královéhradeckého kraje. Mandát zastupitele kraje obhájil i v krajských volbách v roce 2008 jakožto člen SNK-ED na kandidátce \"SNK Evropští demokraté\". Jak v roce 2004, tak v roce 2008 byl lídrem daných uskupení a kandidátem na hejtmana Královéhradeckého kraje. Vzhledem k volebním ziskům (v roce 2004 to bylo 6,09 % a v roce 2008 pak 6,02 %) se vždy stal náměstkem hejtmana. I v krajských volbách v roce 2012 kandidoval jako lídr subjektu \"SNK Evropští demokraté\", ale strana se se ziskem 2,23 % hlasů do Zastupitelstva Královéhradeckého kraje vůbec nedostala.\n\nV květnu 2007 byl zvolen republikovým sněmem SNK-ED předsedou strany, když porazil tehdejšího senátora Josefa Novotného. Po krajských volbách v říjnu 2008, v nichž SNK-ED neuspěla (samostatně se dostala pouze do Zastupitelstva v Královéhradeckém kraji, v koalici uspěla v dalších dvou regionech), oznámil, že se chce na nejbližším sněmu strany vzdát své funkce. Zůstal tak předsedou až do června 2009, kdy se konal volební sněm strany, na němž oznámil, že se o funkci předsedy SNK-ED už neuchází.\n\nVe volbách do Evropského parlamentu v roce 2014 kandidoval na 28. místě kandidátky SNK-ED, ale neuspěl. V krajských volbách v roce 2016 původně figuroval jako nestraník za SPO na 4. místě kandidátky subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů a SNK\"\" do Zastupitelstva Královéhradeckého kraje. V první den voleb byl však z kandidátní listiny vyškrtnut.\n"}
{"id": "933720", "url": "https://cs.wikipedia.org/wiki?curid=933720", "title": "Zvonek jemný", "text": "Zvonek jemný\n\nZvonek jemný (\"Campanula gentilis\") je druh rostliny z čeledi zvonkovité (Campanulaceae). Jedná se o drobný druh z příbuzenstva zvonku okrouhlolistého (\"Campanula rotundifolia\" agg.).\n\nJedná se o asi 15–35 cm vysokou vytrvalou bylinu. Oddenek je větvený, není ztlustlý, má nejvýše 2 mm v průměru. Lodyhy jsou oblé, v dolní části pýřité. Lodyžní a přízemní listy jsou odlišné. Přízemní jsou dlouze řapíkaté s čepelí v obrysu srdčitou až srdčitě okrouhlou, na okraji pilovité až pilovitě vroubkované, lodyžní listy jsou úzce čárkovité, celokrajné, kromě spodních zcela přisedlé. Prostřední lodyžní listy jsou 0,5–1,4 mm široké. Květy jsou uspořádány do květenství, laty nebo hroznu, jsou blankytně modré barvy. Kalich je srostlý z 5 lístků, kališní cípy jsou čárkovité. Koruna je zvonkovitá, srostlá také z 5 korunních lístků, asi 12–18 mm dlouhá. Kvete v červenci až v září.. Tyčinek je 5. Semeník je hustě papilnatý.. Plodem je asi 3–5 mm dlouhá tobolka, kožovitá. Počet chromozómů je 2n=34 nebo 68.\n\nDruh je znám z Čech a Bavorska.\n\nV České republice roste ve středních až severozápadních Čechách, nejvíce v Českém středohoří a v údolí dolní Vltavy. Roste převážně na skalách, skalnatých svazích a sutích. Na Moravě neroste, ale nahrazuje ho zde velmi podobný druh zvonek moravský (\"Campanula moravica\").\n\nZaměnit ho lze především s příbuznými druhy okruhu \"Campanula rotundifolia\" agg. Hlavně se zvonkem moravským (Camapnula moravica), který však má ztlustlý oddenek, bývá vyšší a má o něco větší tobolky. Hlavně se však jejich areály nepotkávají. Také by se dal zaměnit se zvonkem okrouhlolistým (\"Campanula rotundifolia\" s. str.), ten má však širší střední listy, širší než 1,8 mm, zatímco zvonek jemný pod 1,4 mm, zvonek okrouhlolistý má také semeníky bez papil či s málo papilami, kdežto zvonek jemný ho má papilnatý.\n"}
{"id": "933721", "url": "https://cs.wikipedia.org/wiki?curid=933721", "title": "Kaple svaté Anny (Butovice)", "text": "Kaple svaté Anny (Butovice)\n\nPoutní kaple svaté Anny ve Studénce-Butovicích je nevelká zděná stavba z roku 1852, postavená na místě starší budovy, k níž jsou již v době baroka zaznamenány poutě. Po roce 1990 byla opravena a poutní tradice obnovena. Nachází se na mírném návrší naproti farního kostela Všech svatých.\n\nPodle záznamů prvního lokálního kaplana v Butovicích Josefa Nittmanna (1771–1807) dal původní dřevěnou kapli svaté Anny postavit kapli butovický fojt Jiří Butovský (Georg Budowsky) roku 1540 a její patrocinium zvolil podle své dcery Anny, provdané za významného novojičínského měšťana Ondřeje Řepu z Greifendorfu. První přímý písemný doklad o kapli pochází až z roku 1670, kdy jsou již zaznamenány poutě k ní z Butovic i okolí.\n\nKe vzniku kaple se váže pověst o tom, že na zde v křoví na místě, kde se hnízdily a skřehotaly straky, nalezl farář obraz svaté Anny a chtěl jej přenést do farního kostela, obraz se však vždy v noci zázračně vrátil na původní místo, až tam dal farář postavit kapli zasvěcenou svaté Anně.\n\nPůvodní kaple byla dřevěná a byla orientována; původní menší stavba stála na zahradě panského dvora a zřejmě po třicetileté válce byla rozšířena tak, že se z dosavadní stavby stalo kněžiště. Roku 1673 byla dokončena zděná věž. Už v roce 1670 měla kaple vlastní bohoslužebné vybavení: uvádí se v ní oltář, zvonek ve vížce (roku 1672 dva), kalich a bohoslužebná roucha. Od roku 1755 se na jejím oltáři nacházel obraz svaté Anny, svatého Jáchyma a svatého Jana Křtitele, věnovaný Augustinem Pfabem a přemalovaný roku 1867.\n\nV 18. století, když bylo v Butovicích obnoveno kaplanské místo (1733), byl dřevěný farní kostel Všech svatých zchátralý a do postavení nového zděného kostela (1775–1781) se bohoslužby konaly v kapli svaté Anny.Poblíž ní byla roku 1744 rovněž vybudována dřevěná kaplanka, která sloužila za příbytek místnímu knězi až do vybudování nové fary roku 1842.\n\nPo výstavbě nového kostela a zákazu poutí za josefinských reforem zůstala kaple neudržována, byla pro nebezpečnost zavřena a zapečetěna a po požáru, který se udál v roce 1843 a ohrozil blízký panský dvůr, prosadila vrchnost proti vůli obyvatel její stržení, ke kterému došlo 14. května 1844. Obyvatelé však usilovali o její znovuzřízení a z iniciativy sedláka Andrease Mettnera a s povolením konzistoře a obce byla roku 1852 postavena nová, dosud stojící zděná budova.\n\nKaple sloužila k příležitostným bohoslužbám a koncem 19. století byly obnoveny i poutě, k nimž roku 1895 byly poskytnuty i plnomocné odpustky. Konec poutí znamenal odsun původního německého obyvatelstva Butovic roku 1946. Kaple svaté Anny byla používána jako smuteční síň pro nekatolické zemřelé; v té době bylo až na oltář odstraněno veškeré vybavení, částečně přenesené do farního kostela. K tomuto účelu se kaple přestala používat roku 1978 a nadále pustla. K její rekonstrukci v letech 1990–1992 došlo z iniciativy potomků vysídlených butovických občanů. Wolfganga a Dorothey Lippertových, a s podporou místních občanů Lothara a Edith Kudlových a faráře ve Studénce Rudolfa Kopeckého k celkové opravě a novému vybavení kaple. Na svátek svaté Anny (26. července) 1992 kapli vysvětil olomoucký světící biskup Josef Hrdlička. V tento svátek se v kapli koná každoročně hojně navštěvovaná mše, kterou pořádá místní Charita; mezi její návštěvníky patří mimo jiné obyvatelé nedalekého charitního domova sv. Anny. Od roku 2012 převzalo péči o kapli od dobrovolníků město Studénka.\n\nI tradiční pouť (posvícení, krmaš) v Butovicích se dodnes koná na svátek svaté Anny.\n\nKaple svaté Anny je v dnešní podobě obdélníková stavba s půlkruhovým závěrem a sedlovou střechou, bez výrazných slohových rysů. Je omítnuta bíle, fasáda je hladká, průčelí má lizénový rámec a trojúhelníkový štít, střecha na obvodní zeď navazuje profilovanou římsou. Vstupní dveře i postranní okna jsou půlkruhově zaklenuty, dveře mají novodobé ozdobné kování a nad nimi je rovněž novodobý kovový letopočet stavby kaple (1852).\n\nVnitřek kaple je zaklenut dvěma pruskými plackami na pasech a konchou. Omítka je prostá a bílá (fotograficky doložená původní výmalba kaple zanikla). Po stranách kaple jsou dřevěné lavice, na obnoveném oltáři řešeném v bílé a zlaté barvě se nachází obraz svaté Anny samotřetí (tj. s Pannou Marií a Dítětem Ježíšem) od Elviry Goj.\n\nDne 3. května 1958 byla kaple prohlášena za kulturní památku č. 37447/8-2107.\n"}
{"id": "933726", "url": "https://cs.wikipedia.org/wiki?curid=933726", "title": "Bílá skála u Třebenic", "text": "Bílá skála u Třebenic\n\nBílá skála u Třebenic je mohutný skalní útvar v kaňonu Vltavy mezi Slapskou a Štěchovickou přehradou. Tvoří ji čtyři strmé skalní pilíře vysoké 120 metrů a mezi nimi suťové rokle.\n\nStěna je tvořena metavulkanity, přeměněnými lávami a sopečnými tufy. Jsou tmavé, středně zrnité a tvrdé. Hornina se rozpadá na ostré desky a bloky velkých rozměrů.\n\nPřístup pod Bílou skálu vede pěší stezkou po zelené turistické značce, která kopíruje levý břeh Vltavy mezi Slapy a Štěchovicemi. Nachází se dvě stě metrů od trampské chatové osady Ztracená naděje (\"Ztracenka\") proti proudu řeky. Pod nimi dříve tekly peřeje Svatojánské proudy, které jsou dnes zalité vodou Štěchovické přehrady.\n\nPrvní horolezeckou cestu Mravenčí pilíř vylezli na Bilé skále František Kutta a Karel Rada 18. července 1954. V sedmdesátých letech 20. století přidal významné prvovýstupy Pavel Schwarz.\n\nTímto místem byli inspirování František Korda a Jenda Korda, když napsali známou trampskou píseň Až ztichnou bílé skály, kterou zpopularizovala zpěvačka Eva Olmerová.\n\n\n"}
{"id": "933727", "url": "https://cs.wikipedia.org/wiki?curid=933727", "title": "Horní haberský rybník", "text": "Horní haberský rybník\n\nHorní haberský rybník se nachází v severovýchodní části katastru obce Volduchy, nedaleko osady Habr. Protéká jím Voldušský potok a nedaleko se tyčí vrch Chlum (561 m). Pod hrází rybníka se nachází přírodní památka Niva u Volduch a silný pramen pitné vody \"V Habru\". Rybník je zhruba 256 m dlouhý a 80 m široký.\n"}
{"id": "933729", "url": "https://cs.wikipedia.org/wiki?curid=933729", "title": "Poli Genova", "text": "Poli Genova\n\nPoli Plamenova Genova bulharsky \"Поли Пламенова Генова\" (* 10. února 1987 Sofie, Bulharsko) je bulharská zpěvačka, která reprezentovala svou zemi na Eurovision Song Contest 2011 v Německu.Ve 2. semifinále vystoupila a zapívala píseň \"\"Na inat\"\"a v roce 2016 ve Švédsku s písní If love was a crime kde obsadila 4.místo.\n\nPoli Genova zpívá od svých čtyř let. Během studia angličtiny potkala svého učitele zpěvu, který ji naučil zpívat. Učitel trval na tom, že má schopnosti na to, aby se stala zpěvačkou.\n\nByla první členkou dětské skupiny \"Bon-Bon\", která byla založena v roce 1995. Krátce poté se stala prvním hostem televizní show \"Bon-Bon\", která se stala mediálním fenoménem. Její typický hlas a půvabný úsměv jsou typickými rysy skupiny \"Bon-Bon\". Po letech je Poli stále v blízkém vztahu se skupinou.\n\nJejí 1. pěvecká koučka a producentka Rozi Karaslavova se o ni starala po 14 let a dělala poslední úpravy každé maličkosti, která je důležitá pro její úspěch.\n\nPoli Genova vystudovala národní hudební školu \"Ljubomir Pipkov\" se zaměřením na klarinet. Třetím rokem studuje, aby se stala filmovou režisérkou. I tak, ale pokračuje s její pěveckou kariéru a podílí se na několika projektech. Poli je součástí charitativního projektu UNICEF \"The Magnificent Six\" jako zpěvačka pro \"Azis' Show\" a \"Dani Milev Band\" v 1. ročníku reality show \"Dancing with the Stars: Bulgaria\".\n\nV letech 2005 a 2006 se zúčastnila národního kola pro Eurovision Song Contest jako členka tria \"Melody\".\n\nV roce 2011 reprezentovala Bulharsko s písní \"\"Na inat\"\", ale nekvalifikovala se do finále. Její debutové album se připravuje.\n\nByla porotkyní v bulharské verzi X Factoru.\n"}
{"id": "933734", "url": "https://cs.wikipedia.org/wiki?curid=933734", "title": "Seznam kulturních památek v Mariánských Radčicích", "text": "Seznam kulturních památek v Mariánských Radčicích\n\n"}
{"id": "933736", "url": "https://cs.wikipedia.org/wiki?curid=933736", "title": "Tomáš Šobr", "text": "Tomáš Šobr\n\nTomáš Šobr (21. září 1813 Písek – 7. března 1873 Písek) byl český politik, v 60. a 70. letech 19. století poslanec Českého zemského sněmu, starosta Písku.\n\nPocházel z rodiny obchodníka s železářským zbožím Tomáše Schobera, který do Písku přesídlil v roce 1810 a stal se představitelem komunální opozice proti konzervativnímu starostovi Ignáci Šurdovi. Tomáš Šobr vystudoval v období let 1824–1828 gymnázium v Písku. V školním roce 1830–1831 studoval na pražské polytechnice, ale studia přerušil a nastoupul do firmy svého otce, kterou po jeho smrti roku 1837 převzal. Angažoval se ve veřejném životě. Během revolučního roku 1848 byl členem městského výboru. Roku 1850 zasedl do funkce ředitele píseckého chudinského ústavu. Byl také městským radním. Roku 1852 prodal rodinný obchod a přestěhoval se za město, na jím zakoupený statek.\n\nPřed obecními volbami roku 1861 byl navržen na starostu Písku, ale nominaci nepřijal. Starostou se nakonec stal po volbách v únoru 1866. Ve funkci zavedl úřadování v češtině. Zasadil se také o převzetí opatrovny chudých dětí do obecní správy. Roku 1866 řídil boj proti epidemii cholery. Roku 1867 se podílel na založení písecké organizace tělovýchovného spolku Sokol a roku 1868 na vzniku městské spořitelny. V roce 1866 se také stal okresním starostou. Starostou města Písek zůstal do roku 1869, kdy již po volbách post neobhájil. Zůstal členem městské rady a ve volbách roku 1872 se stal obecním zastupitelem. Čelil silné opozici a majetkovým obtížím, protože byl kvůli chybným investicím do nemovitostí obstaven roku 1872 jeho majetek.\n\nV 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Písek). Mandát obhájil v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Šobr takto byl zbaven mandátu pro absenci v září 1868 a zvolen znovu v doplňovacích volbách v září 1869. Uspěl rovněž v řádných volbách v roce 1870 a volbách roku 1872.\n\nV listopadu 1866 se (již v pokročilém věku) oženil s Marií Trojanovou. Měl s ní syna a dceru. Zemřel v březnu 1873 během epidemie černých neštovic. Je pohřbený v Písku.\n"}
{"id": "933742", "url": "https://cs.wikipedia.org/wiki?curid=933742", "title": "Daniel Vrdlovec", "text": "Daniel Vrdlovec\n\nDaniel Vrdlovec (* 13. dubna 1989) je český hokejový útočník. Svou kariéru začínal v dresu vsetínského dorostu, za který nastupoval od sezóny 2004/2005. Po třech sezónách, během nichž přešel do místního juniorského výběru, přešel před sezónou 2007/2008 do Olomouce. Zde nastupoval jak za juniory, tak také v první lize, kterou místní mužstvo v této době hrálo. Po sezóně přešel do juniorského výběru pražské Slavie. V další sezóně – 2009/2010 – hrál za HC Rebel Havlíčkův Brod a 17 utkání sehrál za druholigový Spartak Pelhřimov. Následující ročník odehrál za HC Nový Jičín a k tomu přidal čtyři zápasy v základní části a osm v playoff za Salith Šumperk. Celou sezónu 2011/2012 již strávil v šumperském dresu. Během sezóny 2012/2013 odehrál utkání jak za extraligovou Slavii, tak za prvoligový Šumperk.\n\nNěkolikrát také nastoupil za mládežnické hokejové reprezentace České republiky, a sice do šestnácti, do sedmnácti i do osmnácti let.\n\n"}
{"id": "933743", "url": "https://cs.wikipedia.org/wiki?curid=933743", "title": "Bor (Jičínská pahorkatina)", "text": "Bor (Jičínská pahorkatina)\n\nBor (360 m n. m.) je vrch v okrese Semily Libereckého kraje, v Českém ráji. Leží asi 1 km západně od města Rovensko pod Troskami, na katastrálním území vsi Štěpánovice.\n\nVrch náleží do celku Jičínská pahorkatina, podcelku Turnovská pahorkatina, okrsku Turnovská stupňovina, podokrsku Klokočsko-rovenské kuesty a části Borecká kuesta.\n\nAutomobilem lze nejblíže dojet do Borku (sem i vlakem) či do Rovenska pod Troskami. Obě sídla pak spojuje pěší modrá turistická značka, která vede přímo přes vrchol Boru.\n\n"}
{"id": "933744", "url": "https://cs.wikipedia.org/wiki?curid=933744", "title": "Gérard Lanvin", "text": "Gérard Lanvin\n\nGérard Lanvin (* 21. června 1955 Boulogne-Billancourt, Hauts-de-Seine) je francouzský divadelní, ale hlavně filmový herec, držitel dvou ocenění \"Césara\".\n\nUž v dětství se rozhodl stát se hercem, kvůli čemu později přerušil středoškolské studium. Po jisté době, kdy se živil jako prodavač pánských oděvů, začal vystupovat v kavárnách a v malých avantgardních divadlech.\n\nKlíčovým se pro něj stalo přijetí do divadelního souboru \"Le Splendid\", který pomohl ke kariéře několika francouzským hercům, včetně Gérarda Jugnota, Thierryho Lhermitta nebo Miou-Miou. Společně s dalším spoluhercem se souboru, Coluchem, se v roce 1976 objevil v malé roli cirkusáka ve Funèsově filmu \"Křidýlko nebo stehýnko\", což byl jeho filmový debut.\n\nV jeho herecké kariéře postupně převažuje filmová tvorba nad divadelní. Ve filmu nejdřív hrával úlohy romantických mladíků, později se objevil také v charakterních rolích ve filmech významných režisérů, jako například Georges Lautner, Bertrand Tavernier nebo Yves Boisset. Komerčního úspěchu dosáhl v roce 1985 film \"Specialisté\". V posledních letech hraje spíš v kriminálně laděných filmech.\n\nV roce 1982 získal za svůj výkon ve filmu \"Une étrange affaire\" francouzskou \"Cenu Jeana Gabina\". Několikrát byl nominován na \"Césara\" a v letech 1995 a 2001 (za filmy \"Nejmilejší syn\" a \"Někdo to rád jinak\") ocenění skutečně získal.\n\nV roce 2013 převzal roli hraběte Joffreyho de Peyrac ve filmovém remaku \"Angelika\", který režíroval Ariel Zeitoun, a to po boku Nory Arnezeder jako Angeliky.\n\n\n\n"}
{"id": "933747", "url": "https://cs.wikipedia.org/wiki?curid=933747", "title": "Déčko", "text": "Déčko\n\nDéčko může mít některý z těchto významů:\n"}
{"id": "933751", "url": "https://cs.wikipedia.org/wiki?curid=933751", "title": "Johan Micoud", "text": "Johan Micoud\n\nJohan Micoud (* 24. červen 1973, Cannes) je bývalý francouzský fotbalista. Hrával na pozici záložníka.\n\nS francouzskou fotbalovou reprezentací vyhrál mistrovství Evropy roku 2000. Hrál též na světovém šampionátu 2002. Celkem za národní tým odehrál 17 utkání a vstřelil 1 gól.\n\nS Girondins Bordeaux se stal mistrem Francie (1998–99), s Werderem Brémy mistrem Německa (2003–04). S Werderem vybojoval i německý pohár (2003–04), italský pohár získal v dresu Parmy v sezóně 2001–02.\n"}
{"id": "933752", "url": "https://cs.wikipedia.org/wiki?curid=933752", "title": "Bitva u Svolderu", "text": "Bitva u Svolderu\n\nBitva u Svolderu byla námořní bitva, která začala 9. září roku 1000 v západním Baltickém moři. Odehrála se mezi Norskem a ostatními Skandinávci.\nMísto do dnešní doby nebylo identifikováno, protože formace Baltického pobřeží bylo v následujících stoletích hodně měněno, částečně od zanášení moře a částečně od bouřek ze 14. století.\nSvolder byl ostrov pravděpodobně na severním pobřeží Německa blízko Rujány.\nBitva se odehrála mezi Olafem Tryggvasonem (králem Norska) a koalicí jeho nepřátel Eric Hakonson (jeho bratranec a soupeř).\n"}
{"id": "933754", "url": "https://cs.wikipedia.org/wiki?curid=933754", "title": "Roger Lemerre", "text": "Roger Lemerre\n\nRoger Lemerre (* 18. červen 1941, Bricquebec) je bývalý francouzský fotbalista a fotbalový trenér.\n\nJako hráč hrával na pozici obránce. Působil ve francouzských klubech Sedan Ardennes, FC Nantes, AS Nancy a RC Lens. Šestkrát nastoupil i ve francouzské reprezentaci.\n\nMnohem více však proslul jako trenér. V letech 1998–2002 vedl francouzský národní tým, vyhrál s ním mistrovství Evropy roku 2000 a Konfederační pohár 2001. Trénoval ho též na světovém šampionátu 2002. Úspěchu dosáhl i na lavičce reprezentace Tuniska, jíž vedl v letech 2002–2008 a v roce 2004 s ní vyhrál Africký pohár národů. V letech 2008–2009 trénoval i reprezentaci Maroka.\n"}
{"id": "933756", "url": "https://cs.wikipedia.org/wiki?curid=933756", "title": "Jan Štros", "text": "Jan Štros\n\nJan Štros (2. listopadu 1830 Kaňk – 27. července 1900 Hořice) byl český lékař a politik, v 60. a 70. letech 19. století poslanec Českého zemského sněmu.\n\nProfesí byl lékařem. Začal studovat gymnázium v Německém Brodě, poslední dva roky pak studoval v Praze. V roce 1857 získal titul doktor všeobecného lékařství. Nastoupil jako lékař do Kutné Hory. Zde se veřejně angažoval. Od 1. května 1867 působil coby jediný okresní lékař v Nechanicích. Zde zasedal po 13 let v obecním zastupitelstvu (z toho po čtyři roky i radním) a po dobu 24 let byl členem okresního zastupitelstva (z toho v letech 1880–1884 i úřadujícím náměstkem okresního starosty Jana Harracha). Podporoval myšlenku výstavby nemocnice. Publikoval v Časopise lékařů českých. Podílel se na založení místní odbočky Sokola (byl prvním starostou místního Sokola), roku 1868 i Občanské záložny, stejně tak stál roku 1884 za vznikem \"Jednoty pro okrašlování města a jeho nejbližšího okolí\", v níž působil jako její první předseda, v roce 1895 inicioval zřízení parku.\n\nV 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Kutná Hora). Mandát obhájil v krátce poté konaných zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Štros takto byl zbaven mandátu pro absenci v září 1868 a zvolen znovu v doplňovacích volbách v září 1869. Uspěl rovněž v řádných volbách v roce 1870 a volbách roku 1872. V doplňovacích volbách roku 1873 již ale místo něj byl zvolen v jeho obvodu do sněmu Josef Jaromír Štětka.\n\nNa konci života pobýval v lázních Sedmihorky. Odtud byl kvůli srdečním problémům převezen do nemocnice v Hořicích. Zde zemřel v červenci 1900.\n"}
{"id": "933758", "url": "https://cs.wikipedia.org/wiki?curid=933758", "title": "Gustaf Kossinna", "text": "Gustaf Kossinna\n\nGustaf Kossinna (také Kossina) (28. srpna 1858 Tilsit − 20. prosince 1931 Berlín) byl německý filolog a profesor archeologie na Humboldtově univerzitě v Berlíně. Společně s Carlem Schuchhardtem byl hlavním protagonistou tzv. sídlištní archeologie. Je považován za jednoho tvůrců duchovního podloží nacistické ideologie.\n\nStudoval klasickou a germánskou filologii na univerzitách v Göttingen, Lipsku, Berlíně a Štrasburgu, kde roku 1881 získal doktorský titul. Pracoval v univerzitních knihovnách v Halle, Berlíně a Bonnu, od roku 1892 v Královské knihovně v Berlíně. V roce 1896 přednesl v Kasselu přednášku \"Prehistorické rozšíření Germánů v Německu\". V květnu roku 1900 byl jmenován profesorem archeologie na berlínské univerzitě. 1909 založil \"Společnost pro německou prehistorii\" (\"Gesellschaft für Deutsche Vorgeschichte\", původně \"Deutsche Gesellschaft für Vorgeschichte\") tzv. \"Mannus-Gesellschaft\". Ve své knize \"Die deutsche Vorgeschichte, eine hervorragend nationale Wissenschaft\" vydané roku 1911 rozpracoval metodu sídlištní archeologie, a vydělením \"typicky germánských\" vlastností a projevů položil duchovní základ německé národně-socialistické archeologii.\n\nByl členem \"Berlínské společnosti pro antropologii, etnologii a prehistorii (Berliner Gesellschaft für Anthropologie, Ethnologie und Urgeschichte)\". Byl sympatizantem různých národních a antisemitských politických uskupení, od roku 1928 otevřeným podporovatelem a spoluzakladatelem \"Národně-socialistické společnosti pro německou kulturu (Nationalsozialistische Gesellschaft für deutsche Kultur)\" a členem německy-šovinistického spolku \"Nordischer Ring\".\n\nKossina byl vydavatelem časopisu Mannus (1909-1942) a zakladatelem vydavatelské řady Mannus-Bibliothek.\n\n"}
{"id": "933759", "url": "https://cs.wikipedia.org/wiki?curid=933759", "title": "František Švestka", "text": "František Švestka\n\nFrantišek Švestka (1811 Trpoměchy – 19. září 1869 Praha) byl český advokát a politik, během revolučních let 1848–1849 poslanec Říšského sněmu, v 60. letech 19. století poslanec Českého zemského sněmu a Říšské rady.\n\nNarodil se roku 1811 v Trpoměchách v rodině bohatého sedláka. Vystudoval gymnázium ve Slaném a právnickou fakultu pražské univerzity. Roku 1839 získal titul doktora práv.\n\nProfesí byl právníkem, advokátem. Během revolučního roku 1848 se stal místopředsedou spolku Slovanská lípa. V doplňovacích volbách počátkem roku 1849 byl místo dosavadního poslance Josefa Quitenského (Květenského) zvolen na rakouský ústavodárný Říšský sněm, který zasedal tehdy již v Kroměříži. Zastupoval volební obvod Litomyšl v Čechách. Uvádí se jako advokátní koncipient. V lednu 1849 ještě mezi poslanci nefiguruje a litomyšlský obvod je uváděn coby uprázdněný. Do sněmu byl uveden až na jeho 88. schůzi 13. března 1849. Krátce poté ale byl sněm rozpuštěn a Švestka se tak do jeho činnosti aktivně nezapojil.\n\nPozději zastával funkci děkana Právnické fakulty Univerzity Karlo-Ferdinandovy v Praze. Byl aktivní v českém spolkovém životě. Vlasteneckým organizacím odkázal značné jmění.\n\nV 60. letech 19. století se zapojil do zemské a celostátní politiky. Někdy před rokem 1863 byl zvolen dodatečně na Český zemský sněm za městskou kurii, obvod Karlín. V řádných zemských volbách v Čechách v lednu 1867 byl zvolen na Český zemský sněm v městské kurii (obvod Slaný – Louny – Rakovník). Mandát obhájil v tomto obvodu i v krátce poté konaných zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Švestka byl takto zbaven mandátu pro absenci v září 1868. V doplňovacích volbách už nestihl být zvolen, protože na jaře 1869 umírá.\n\nNěkdy před rokem 1863 nastoupil i do Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). Zde reprezentoval kurii městskou, obvod Karlín. Zánik jeho mandátu pro absenci byl oznámen na schůzi 14. července 1863. Opětovně ho zemský sněm do vídeňského parlamentu delegoval roku 1867, ale vzhledem k pokračující politice pasivní rezistence mandát fakticky nepřevzal. Zánik jeho mandátu zemského a tudíž i říšského poslance byl ohlášen 26. září 1868.\n\nZemřel 19. září 1869 po krátké nemoci, na zápal plic. Je pohřben na Olšanských hřbitovech v Praze.\n"}
{"id": "933760", "url": "https://cs.wikipedia.org/wiki?curid=933760", "title": "Mistrovství světa ve veslování 2013", "text": "Mistrovství světa ve veslování 2013\n\nMistrovství světa ve veslování 2013 byl v pořadí 42. šampionát konaný mezi 25. srpnem a 1. zářím 2013 na umělém jezeře Tangeum v Čchungdžu v Jižní Koreji.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) na konci léta severní polokoule. V neolympijských letech se jedná o vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nČeská republika vyslala do Jižní Koreje šest lodí s posádkou 16 závodníků. Kandidáty na medaile byli především mistr světa z Karapira 2010 a dvojnásobný stříbrný olympijský medailista Ondřej Synek a olympijská vítězka z Londýna 2012 a mistryně světa z Bledu 2011 Miroslava Knapková. Oba se s úlohou favoritů vyrovnali se ctí. Ondřej Synek si dovesloval pro svůj druhý mistrovský titul, Miroslava Knapková skončila třetí. Z dalších lodí potěšila ještě čtyřka bez kormidelníka, která sice ve finále dojela poslední, ale už samotná finálová účast byla úspěchem. Česká republika si tedy odvezla z Čhungdžu jedno zlato a jeden bronz.\n\n"}
{"id": "933762", "url": "https://cs.wikipedia.org/wiki?curid=933762", "title": "Muž z ledovce", "text": "Muž z ledovce\n\nMuž z ledovce (1992, \"Der Gletschermann: Ein Steinzeit-Krimi\") je dobrodružný román pro mládež rakouského spisovatele Ericha Ballingera. Román nese podtitul \"\"krimi z mladší doby kamenné\"\" a jeho napsání bylo inspirováno nálezem mumie tzv. ledovcového muže Ötziho roku 1991 v Ötztalských Alpách v Jižním Tyrolsku.\n\nPříběh se odehrává v na sklonku mladší doby kamenné, která se také někdy nazývá pozdní doba kamenná nebo doba měděná, podle toho, že se lidé naučili opracovávat měď. Hrdinou příběhu je muž jménem Bal-Bes, který byl pro údajnou zbabělost vyloučen ze svého kmene, a tak bloudí krajem od jednoho kmene ke druhému. Jde údolím řeky (dnes Ötztaler Ache, přítok řeky Inn) a hledá přechod přes Velké hory. Potká tři muže z kmene Tau-Tau. Ti jsou k němu přátelští a pozvou ho do své vesnice (dnešní Sölden). Když lidé z vesnice zjistí, že Bal-Bes je vynikající lovec, nemají v podstatě nic proti tomu, aby u nich zůstal. Navíc je překvapí svou měděnou sekyrkou. Na lovu se blíže seznámí se dvěma muži, s Brakem a Acqtagem. \n\nPři návratu z lovu si Bal-Besa povolá k sobě slepá čarodějka Muira. Žije v nedaleké jeskyni a všichni se jí bojí, takže de facto vládne celému kmeni. Varuje Bel-Besa před Velkými horami a prorokuje, že na ledovci v horách zahyne muž. Také předvídá, že sama brzy zemře. Tomu nevěří Acqtag, který je přesvědčen, že čarodějka je nesmrtelná díky tomu, že nosí na krku kouzelný červený kámen, který ve tmě zeleně světélkuje. Přizná se také, že čarodějku nenávidí, protože mu kdysi odvedla sebou jeho sestru Ambiku, kterou pak již nikdy neviděl, a myslí si, že jí Muira zabila během nějakého svého odporného obřadu.\n\nDruhý den je Bal-Bes poslán k čarodějce znovu, aby se jí zeptal, zda může u kmene zůstat. Najde jí zardoušenou a červený kámen je pryč. Bal-Bes ví, že podle zvyklostí je prvním podezřelým cizinec. Dá se proto na útěk skrz jeskyni a najde tam Ambiku, kterou Muira vyučila v kouzelnictví a je tak její nástupkyní. Ta ví, kdo čarodějku zavraždil, ale nechce mu to říci.\n\nNakonec Bal-Bes uprchne do hor a musí jít přes ledovec. Pronásleduje jej Acqtag a Brac. Strhne se strašná bouře, oba muži Bal-Besa dostihnou, schovají se s ním však ve vyhrabané sněhové jeskyni, protože mají za úkol zabít jej až za úsvitu. V noci uvidí Bal-Bes v Acqtagových rukou zelenou záři. Pochopí, že je to Muiřin kouzelný kámen. Snaží se přesvědčit Braka, že skutečným vrahem je Acqtag. Když Acqtagovi prozradí, že jeho sestra je živá a Acqtag zjistí, že jeho msta na čarodějce byla zbytečná, přizná se. Snaží se po ledovci uprchnout, ale zřítí se do propasti. Muiřina věštba se tak vyplnila. Brac a Bal-Bes Acqtaga pohřbí do skalní pukliny. Podle Ballingera je tedy ledovcovým mužem právě Acqtag.\n\n"}
{"id": "933763", "url": "https://cs.wikipedia.org/wiki?curid=933763", "title": "Seznam kulturních památek v Novém Bydžově", "text": "Seznam kulturních památek v Novém Bydžově\n\n"}
{"id": "933765", "url": "https://cs.wikipedia.org/wiki?curid=933765", "title": "Adolf Tachezy", "text": "Adolf Tachezy\n\nAdolf Tachezy, též Leopold Adolf Tachezy (20. února 1814 Cheb – 25. března 1892 Cheb), byl rakouský a český politik německé národnosti, starosta Chebu a v 60. a 70. letech 19. století poslanec Českého zemského sněmu.\n\nPocházel z chebské lékárnické rodiny. Vystudoval gymnázium v Chebu a pak absolvoval farmacii na Karlo-Ferdinandově univerzitě v Praze. V roce 1839 převzal po otci lékárnu \"U Černého orla\" na náměstí v Chebu. Od roku 1841 byl důstojníkem c. k. Střeleckého spolku v Chebu (v roce 1843 jeho setníkem a roku 1868 majorem).\n\nVeřejně se angažoval na Chebsku během revolučního roku 1848 spolu s Antonem Gschierem a Forsterem. Od roku 1848 zasedal v obecním zastupitelstvu a radě. Během roku 1848 byl členem deputace, kterou město Cheb vyslalo k ministru Franzi von Pillersdorfovi, v níž se žádala samostatnost Chebska na Čechách. Byl později rovněž členem okresní školní rady, předsednictva chebské Obchodní a živnostenské komory, předsedou městské spořitelny a dalších místních korporací a spolků.\n\nV 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v kurii obchodních a živnostenských komor (obvod Cheb). Mandát obhájil v tomto obvodu i v krátce poté konaných zemských volbách v březnu 1867. Uspěl i v zemských volbách roku 1870 a zemských volbách roku 1872.\n\nV období let 1873–1882 zastával funkci starosty Chebu. Ve funkci rovněž ovlivňoval rozvoj nedalekých Františkových Lázní. V Chebu bylo za jeho starostování otevřeno nové městské divadlo a školní budova. Získal Řád Františka Josefa.\n\nZemřel roku 1892, pohřben je v Chebu.\n"}
{"id": "933766", "url": "https://cs.wikipedia.org/wiki?curid=933766", "title": "Národní parky na Islandu", "text": "Národní parky na Islandu\n\nV roce 2013 se na Islandu nacházely 3 národní parky. Národní park Þingvellir je zároveň i světovým kulturním dědictvím UNESCO. Nejmladší z parků – Vatnajökull – vznikl v roce 2008 a byly do něj začleněny dva jiné národní parky (Skaftafell a Jökulsárgljúfur).\n\n"}
{"id": "933768", "url": "https://cs.wikipedia.org/wiki?curid=933768", "title": "Seznam kulturních památek v Chlumci nad Cidlinou", "text": "Seznam kulturních památek v Chlumci nad Cidlinou\n\n"}
{"id": "933771", "url": "https://cs.wikipedia.org/wiki?curid=933771", "title": "Emanuel Trmal", "text": "Emanuel Trmal\n\nEmanuel Trmal, též Emanuel Trmal z Toušic (22. listopadu 1830 Praha – 18. února 1914 Praha), byl český právník a politik, v 60. a 70. letech 19. století poslanec Českého zemského sněmu.\n\nByl členem české zemanské rodiny Trmalů z Toušic. Jeho otcem byl pražský měšťan a nevlastní otec Karla Sladkovského Jan Trmal z Toušic. Profesí byl Emanuel Trmal právníkem, advokátem, publikoval politické články a memoáry. Jeho dílem je vzpomínková kniha na české národní hnutí \"Vzpomínky na český Repeal\".\n\nV 60. letech 19. století se zapojil do zemské a celostátní politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Kolín – Kouřim – Poděbrady). Mandát obhájil v tomto obvodu i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest proti ústavnímu směřování státu praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Trmal byl takto byl zbaven mandátu pro absenci v září 1868 a znovu zvolen v září 1869. Uspěl i v řádných zemských volbách roku 1870.\n"}
{"id": "933775", "url": "https://cs.wikipedia.org/wiki?curid=933775", "title": "Medenice", "text": "Medenice\n\nMedenice může být:\n\n"}
{"id": "933776", "url": "https://cs.wikipedia.org/wiki?curid=933776", "title": "Srpen 2013", "text": "Srpen 2013\n\n"}
{"id": "933781", "url": "https://cs.wikipedia.org/wiki?curid=933781", "title": "Emanuel Tuschner", "text": "Emanuel Tuschner\n\nEmanuel Tuschner (24. prosince 1828 Plzeň – 1. května 1882 Vídeň) byl český politik, v 60. a 70. letech 19. století poslanec Českého zemského sněmu a Říšské rady, starosta Plzně.\n\nProfesí byl obchodníkem.\n\nV 60. letech 19. století se zapojil do zemské a celostátní politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Plzeň). Mandát obhájil v tomto obvodu i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest proti ústavnímu směřování státu praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Tuschner byl takto byl zbaven mandátu pro absenci v září 1868. Uspěl i v řádných zemských volbách roku 1870 a zemských volbách roku 1872. V doplňovacích volbách roku 1873 již byl za tento volební okrsek do sněmu zvolen Jan Kleissl, Tuschner v nich nekandidoval.\n\nZasedal i na Říšské radě, kam ho zemský sněm delegoval roku 1871 (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů). Vzhledem k politice pasivní rezistence se ale edostavil do vídeňského parlamentu, a proto byl jeho mandát 23. února 1872 prohlášen za zaniklý.\n\nV období 10. února 1868 – 26. června 1873 byl purkmistrem Plzně. Za jeho působení v čele samosprávy došlo k výstavbě vodovodu, regulaci Mže a rozsáhlé nové výstavbě. Vznikla vyšší dívčí škola atd. Jeho starostování skončilo skandálem. Kupoval totiž nemovitosti kryté směnkami, městský rozpočet se dostal do schodku a v roce 1873 rezignoval na post purkmistra. Byl dočasně ve vyšetřovací vazbě, soud jej ovšem následně uznal za nevinného. Přesídlil do Vídně, kde působil jako úředník banky Slavie. Ve Vídni zemřel v květnu 1882.\n"}
{"id": "933782", "url": "https://cs.wikipedia.org/wiki?curid=933782", "title": "Ivan Peršin", "text": "Ivan Peršin\n\nIvan Peršin (* 25. ledna 1980 Archangelsk, Sovětský svaz) je bývalý ruský zápasník–judista.\n\nZápasit začal v 11 letech v Brjansku pod vedením Alexandra Supruna. Vrcholově se připravoval v trénikovém centru v Čeljabinsku pod vedením Vjačeslava Šiškina. V širší ruské seniorské reprezentaci se pohyboval od roku 2001 v polostřední váze do 81 kg. Na pozici reprezentační jedničky se prosadil v roce 2006 ve střední váze do 90 kg. V roce 2008 se třetím místem na mistrovství světa 2007 kvalifikoval na olympijské hry v Pekingu. Probojoval se do semifinále, ve kterém nestačil na Gruzínce Irakli Cirekidzeho a v souboji o bronzovou olympijskou medaili ho nepodrželi rozhodčí v zápase se Švýcarem Sergejem Aschwandenem. Obsadil páté místo. Sportovní kariéru ukončil po radikálních změnách pravidel v roce 2011.\n\nIvan Peršin byl pravoruký judista, představil staré ruské školy juda/samba – strhy, leg-grab, zalamováky blízko u těla.\n\n\n\n"}
{"id": "933783", "url": "https://cs.wikipedia.org/wiki?curid=933783", "title": "Pteropelyx", "text": "Pteropelyx\n\nPteropelyx byl rod velkého hadrosauridního dinosaura, který žil koncem období křídy, asi před 75 miliony let, na území dnešní Montany ve Spojených státech amerických.\n\nZkameněliny tohoto dinosaura objevil v sedimentech souvrství Judith River (v lokalitě zvané Cow Island) paleontolog Edward Drinker Cope, který také dinosaura v roce 1889 formálně popsal. Holotypem je kostra bez lebky, takže její přesné určení je dnes nejisté a jedná se o \"nomen dubium\" (pochybné jméno). Ve skutečnosti se možná jedná o jedince rodu \"Corythosaurus\". Také další fosilie, které byly dříve přiřazeny rodu \"Pteropelyx\", zřejmě patří jiným známějším rodům hadrosauridů, jakým je \"Lambeosaurus\" nebo \"Gryposaurus\". V každém případě šlo o velkého býložravého dinosaura s délkou kolem 9 metrů a hmotností až 3 tuny.\n\n\n"}
{"id": "933789", "url": "https://cs.wikipedia.org/wiki?curid=933789", "title": "Jan Bohdan Vojáček", "text": "Jan Bohdan Vojáček\n\nJan Bohdan Vojáček, uváděn též jako Jan Theodor Vojáček (11. srpna 1831 Tetín – 13. listopadu 1902) byl český šlechtic a politik, v 2. polovině 19. století poslanec Českého zemského sněmu.\n\nPocházel z vlastenecké šlechtické rodiny Vojáčků, která v 18. století vlastnila statek v Poučníku u Karlštejna, odkud počátkem 19. století po výměně přešla na velkostatek v Tetíně, kde se Jan Vojáček roku 1831 narodil. Vystudoval akademické gymnázium a\npražskou polytechniku. V roce 1860 po otci převzal správu bývalého korunního rytířského a manského (později alodiálního) statku v Tetíně. Získal Zlatý záslužný kříž s korunou. Zasedal v odborných zemských komisích pro pozemkové otázky.\n\nPo obnovení ústavního života počátkem 60. let 19. století se zapojil do zemské politiky. Již v zemských volbách v Čechách roku 1861 byl podle některých pramenů zvolen na Český zemský sněm v kurii velkostatkářské. Mandát obhájil v zemských volbách v Čechách v lednu 1867, opět za velkostatkářskou kurii (nesvěřenecké velkostatky). Patřil ke Straně konzervativního velkostatku, která podporovala české státní právo. V krátce poté konaných zemských volbách v březnu 1867 zvolen nebyl a do sněmu se vrátil až po vítězství konzervativních velkostatkářů v zemských volbách roku 1870. V zemských volbách roku 1872 opět coby člen konzervativních velkostatkářů neuspěl a poslancem se stal až ve volbách roku 1883. Mandát obhájil také ve volbách roku 1889 a volbách roku 1895. S přestávkami tak byl zemským poslancem po dobu 40 let. Spolu s Jiřím Kristiánem Lobkowiczem byl nejdéle sloužícím členem sněmu.\n\nZemřel v listopadu 1902. V posmrtné vzpomínce ho plénu sněmu ocenilo následujícími slovy: „\"My všichni, kteří jsme jej znali, uznávali jsme jeho ryzí povahu a věděli jsme, že s pevným přesvědčením držel se vždy zásad, které za správné jednou uznal. Náležel k oněm starým vlastencům, kteří ve svém upřímném srdci zachovávají až do nejvyššího stáří politické ideály svého mládí a poctivou snahou vždy hledí pracovati ve prospěch vlasti a národa\".“\n"}
{"id": "933795", "url": "https://cs.wikipedia.org/wiki?curid=933795", "title": "Chasanbi Taov", "text": "Chasanbi Taov\n\nChasanbi Taov (Hasanby Tau) (* 5. listopadu 1977 Nalčik, Sovětský svaz) je bývalý ruský zápasník–judista a sambista kabardinské národnosti, bronzový olympijský medailista z roku 2004.\n\nVyrůstal v obci Šaluška na předměstí Nalčiku. Zápasit v sambu začal v 10 letech pod vedením Muchameda Emkuževa. V ruské seniorské judistické reprezentaci se objevil poprvé v roce 1997 jako student Adygejské státní univerzity v Majkopu. Po skončení studií se vrcholově připravoval v armádním tréninkovém centru v Rostově na Donu. V roce 2004 uspěl v ruské nominaci na olympijské hry v Athénách. Ve druhém kole nestačil na Gruzínce Zuraba Zviadauriho, ale přes opravy se probojoval do boje o třetí místo, ve kterém porazil na ippon sambistickou variantou zvedačky sukui-nage Jihokorejce Hwang Hui-teho a získal bronzovou olympijskou medaili. Po olympijských hrách přišel o post reprezentační jedničky a při ruské nominaci na olympijské hry v Pekingu v roce 2008 mu u reprezentačního trenéra Sergeje Tabakova nepomohly ani dvě po sobě jdoucí výhry na prestižním pařížském turnaji. Sportovní kariéru ukončil v roce 2010. Věnuje se trenérské práci. Od roku 2017 jako hlavní trenér ruské seniorské judistické reprezentace.\n\n\n\n\n"}
{"id": "933796", "url": "https://cs.wikipedia.org/wiki?curid=933796", "title": "Anton Weber (politik)", "text": "Anton Weber (politik)\n\nAnton Weber (cca 1820 Šluknov – 8. října 1877 Litoměřice) byl rakouský a český právník a politik německé národnosti, v 60. a 70. letech 19. století poslanec Českého zemského sněmu.\n\nProfesí byl právníkem, advokátem a notářem. V 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Litoměřice – Lovosice). Mandát obhájil v tomto obvodu i v krátce poté konaných zemských volbách v březnu 1867. Uspěl zde i v zemských volbách roku 1870 a zemských volbách roku 1872.\n"}
{"id": "933798", "url": "https://cs.wikipedia.org/wiki?curid=933798", "title": "Åke Emanuel Andersson", "text": "Åke Emanuel Andersson\n\nAke Emanuel Andersson (* 1936 Sollefteå) je švédský ekonom a vysokoškolský profesor. Proslul především definicí kreativního prostředí.\n\nAke Andersson se narodil roku 1936 v Sollefteå ve Švédsku a vystudoval univerzitu v Göteborgu. Roku 1979 se stal profesorem regionální ekonomie na univerzitě v Umeå. V letech 1988 až 1999 působil jako prezident Institutu pro studium budoucnosti. V poslední době působí jako profesor ekonomie infrastruktury na Královském technologickém institutu a také jako profesor ekonomie na univerzitě v Jönköping. Roku 1990 byl Andersson zvolen členem Královské švédské akademie inženýrských věd. V roce 1995 mu byla udělena v Japonsku udělena cena Honda Award.\n\nAndersson rozvíjel teorii kreativního prostředí, které roku 1865 definoval už francouzský filosof a historik Hippolyte Taine jako prostředí, kde se protne nashromážděná kultura s určitým životním stylem, čímž vznikne kultura ducha. Pokud má tato kultura prostor ke spontánní imaginaci, vzniká kreativní prostředí. Tato teorie se v díle Anderssonova krajana Gunnara Törnqvista propojila s teorií růstových pólů Francoise Perrouxe (ten roku 1965 reagoval na Schumpeterovy hospodářské cykly tím, že v problematice inovace vyzdvihl i prostor, kde k nim dochází). Törnqvist tedy k Tainově definici roku 1983 dodal, že kreativní prostředí se tvoří v \"nahuštěném prostředí\" (tedy v městě), kde je jedině možná potřebná komunikace a kompetence (schopnost adekvátně se projevit při nějaké činnosti). Pokud se k tomu přidá ještě schopnost všechny potřebné složky povznést na novou úroveň a určitá nestabilita, vzniká kreativní prostředí a v něm pokrok.\n\nAndersson k uvedenému nabídl definici podmínek, které k takovému povznášení na novou úroveň vedou. Zdůraznil nutnost různorodosti v rámci kultury i ekonomiky a dostatečnou ekonomickou základnu bez nadměrné regulace. Potřebnou nestabilitu systému, která lidi motivuje ke kreativitě, popisuje např. jako rozdíl mezi potřebou a skutečnými příležitostmi, nebo jako nejistotu budoucnosti. To by také vysvětlovalo vzedmutí kreativity např. v tzv. generačních šocích, jako jsou velké války, revoluce, nebo hospodářské krize. Zároveň je to ve věčném dynamickém kontrastu k lidské potřebě jistot, přičemž se na výzkumech ukazuje, že člověk pracuje efektivněji při jistotě věcí budoucích. Střetávání těchto postojů je tak charakteristické pro monumentální rozvoj Západní civilizace a také vývoj zemí, které ze západní kultury čerpají.\n"}
{"id": "933799", "url": "https://cs.wikipedia.org/wiki?curid=933799", "title": "Smiling Men with Bad Reputations", "text": "Smiling Men with Bad Reputations\n\nSmiling Men with Bad Reputations je první sólové studiové album skotského hudebníka Mikea Herona, vydané v roce 1971 u vydavatelství Island Records (Spojené království) a Elektra Records (Spojené státy americké). Album produkoval Joe Boyd a vyšlo ještě v době, kdy byl Heron členem skupiny The Incredible String Band. Na albu se podílela řada dalších hudebníků, jako například Keith Moon a Pete Townshend (ze skupiny The Who), Simon Nicol, Dave Pegg a Richard Thompson (Fairport Convention) nebo John Cale (The Velvet Underground).\n\nAutorem všech skladeb je Mike Heron.\n"}
{"id": "933801", "url": "https://cs.wikipedia.org/wiki?curid=933801", "title": "Galovany", "text": "Galovany\n\nGalovany jsou obec na Slovensku, v okrese Liptovský Mikuláš v Žilinském kraji ležící 2 km na jih od vodního díla Liptovská Mara. Na území obce ležela vesnice Paludza, která byla nádrží Liptovská Mara zatopena.\n\nV roce 2016 zde žilo 269 obyvatel.\n\n"}
{"id": "933802", "url": "https://cs.wikipedia.org/wiki?curid=933802", "title": "Mistrovství Evropy ve volejbale mužů 1987", "text": "Mistrovství Evropy ve volejbale mužů 1987\n\n15. mistrovství Evropy ve volejbale mužů se konalo ve dnech 25. září – 3. října ve Belgii.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo a týmy na pátém a šestém místě o deváté až dvanácté místo. Mistrem Evropy se stali volejbalisté Sovětského svazu.\n\nK= Zápas Belgie - Švédsko skončil 1:3 (16:14, 4:15, 8:15, 6:15), ale pro zjištěný doping švédského hráče Bjorna Hakkana, byl zápas kontumován ve prospěch Belgie.\n\n"}
{"id": "933803", "url": "https://cs.wikipedia.org/wiki?curid=933803", "title": "Habermannův mlýn a Habermannova vila", "text": "Habermannův mlýn a Habermannova vila\n\nHabermannův neboli Bludovský mlýn a Habermannova vila jsou samota v katastru obce Bludov v okrese Šumperk.\n\nV místě jsou situovány dva objekty - jeden z nich je mlýn a druhý secesní vila, přebudovaná v roce 1997 na penzion a restauraci. Mezi těmito dvěma budovami prochází rušná silnice I/44. V bezprostřední blízkosti se ještě nachází železniční trať Šumperk - Krnov a řeka Morava.\n\nMlýn byl vlastněn sudetoněmeckou rodinou \"Habermannů\" a využíval se k produkci mouky, jako pila a v mlýně byla také založena menší produkce dřevěných beden. V roce 1920 byla podle návrhu architektů Poppa a Ulricha jako rodinné sídlo vybudována secesní vila. Po druhé světové válce byly nemovitosti zabaveny a Habermann byl uvězněn a těsně po propuštění zavražděn místním holičem. Vila byla přebudována pro nájemní bydlení a do mlýna byly instalovány turbíny. Zázemí mlýna začalo být využíváno jako zázemí pro místní zemědělské družstvo. Během devadesátých let byla vila znovu přebudována, tentokrát na čtyřhvězdičkový hotel. V části mlýna bylo vystavěno sociální bydlení.\n\nVlastník vily zde zajišťuje ubytovací a restaurační služby. V mlýně jsou instalovány dvě francisovy turbíny s výkonem 41,44 kW a 25,9 kW. V bývalé pile je elektřina vyráběna prostřednictvím mlýnských kol s horním náhonem s výkonem 8,8 kW a 6,29 kW. \n\nOsobnost Huberta Habermanna je reflektována ve filmu Habermannův mlýn z roku 2010 (režie Juraj Herz).\n\n"}
{"id": "933806", "url": "https://cs.wikipedia.org/wiki?curid=933806", "title": "Guillemots", "text": "Guillemots\n\nGuillemots je britská rocková hudební skupina, založená v roce 2004 v Londýně. Původní sestavu tvořili Fyfe Dangerfield (zpěv), Aristazabal Hawkes (kontrabas), Greig Stewart (bicí) a MC Lord Magrão (různé nástroje). Své první album nazvané \"Through the Windowpane\" skupina vydala v roce 2006; následovala alba \"Red\" (2008), \"Walk the River\" (2011) a \"Hello Land!\" (2012). Za své první album byla skupina nominována na cenu Mercury Prize.\n\n"}
{"id": "933807", "url": "https://cs.wikipedia.org/wiki?curid=933807", "title": "Wenzel Weber", "text": "Wenzel Weber\n\nWenzel Weber, uváděn též jako Václav Weber (4. prosince 1824 Tři Sekery – 22. září 1888), byl rakouský a český duchovní a politik německé národnosti, v 60. letech 19. století poslanec Českého zemského sněmu.\n\nPocházel z Tří Seker na Chebsku. Vystudoval gymnázium v Chebu a katolický seminář v Praze. 27. února 1851 byl vysvěcen na kněze. 27. února 1865 se stal děkanem ve Vrchlabí. Byl také aktivní ve veřejném životě. Stal se okresním školním inspektorem, přičemž na starosti měl i německojazyčné školy v sousedních okresech. Podporoval turistický ruch. Byl členem a v letech 1887–1888 prvním prezidentem Rakouského krkonošského spolku (později Německý krkonošský spolek). V této funkci se zasadil o zřízení značených turistických tras, včetně trasy podél údolí Bílého Labe, která byla na jeho počet nazvána \"Weberova cesta\". Roku 1884 vysvětil pramen Labe na Labské louce. Získal Řád Františka Josefa.\n\nV 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Vrchlabí – Lanov – Hostinné). Mandát obhájil v tomto obvodu i v krátce poté konaných zemských volbách v březnu 1867. Rezignoval v květnu 1868.\n"}
{"id": "933813", "url": "https://cs.wikipedia.org/wiki?curid=933813", "title": "Seznam kulturních památek v Třinci", "text": "Seznam kulturních památek v Třinci\n\n"}
{"id": "933815", "url": "https://cs.wikipedia.org/wiki?curid=933815", "title": "Seznam kulturních památek v Brušperku", "text": "Seznam kulturních památek v Brušperku\n\n"}
{"id": "933819", "url": "https://cs.wikipedia.org/wiki?curid=933819", "title": "Seznam kulturních památek ve Frýdlantu nad Ostravicí", "text": "Seznam kulturních památek ve Frýdlantu nad Ostravicí\n\n"}
{"id": "933820", "url": "https://cs.wikipedia.org/wiki?curid=933820", "title": "Luigi Riva", "text": "Luigi Riva\n\nLuigi Riva, často též nazývaný Gigi Riva (* 7. listopad 1944, Leggiuno) je bývalý italský fotbalista. Hrával na pozici útočníka. V historii italské fotbalové reprezentace je nejlepším střelcem všech dob.\n\nS národním týmem vyhrál mistrovství Evropy roku 1968 (byl zvolen i do all-stars tohoto turnaje) a získal stříbrnou medaili na mistrovství světa 1970. Hrál též na světovém šampionátu 1974. Celkem za národní tým odehrál 42 utkání a vstřelil v nich 35 gólů, což je italský rekord.\n\nTakřka celou svou fotbalovou kariéru strávil v sardinském klubu Cagliari Calcio (1962–1976). Stal se s ním mistrem Itálie (1969–70), jde o jediný titul v celé historii klubu. Vstřelil v jeho dresu 156 prvoligových branek. Třikrát se stal nejlepším střelcem italské ligy (1967, 1969, 1970). V Cagliari nosil číslo 11 a na jeho počest byl dres s tímto číslem navždy vyřazen ze sady dresů Cagliari. Jde o jediný případ v historii klubu.\n\nV anketě Zlatý míč hledající nejlepšího fotbalistu Evropy se roku 1969 umístil druhý, o rok později třetí. Britský časopis World Soccer ho roku 1999 vyhlásil 72. nejlepším fotbalistou 20. století.\n\nMěl přezdívku \"Rombo di Tuono\" (\"Dunění hromu\"). Byl proslulý hrou levou nohou.\n\n"}
{"id": "933821", "url": "https://cs.wikipedia.org/wiki?curid=933821", "title": "Eduard Bloch", "text": "Eduard Bloch\n\nEduard Bloch (30. ledna 1872 Hluboká nad Vltavou – 1. června 1945 Bronx) byl židovský lékař původem z Čech. Do roku 1907 byl ošetřujícím lékařem matky Adolfa Hitlera. Po anšlusu Rakouska se dostal na příkaz Hitlera pod ochranu lineckého gestapa.\n\nDědeček Eduarda Blocha - Joachim Bloch pracoval na panství knížete Schwarzenberga. Jeho otec Moritz Bloch byl jedním z prvních židovských absolventů pražské filosofické fakulty. Měl za manželku Fanny, dceru židovského rolníka. Eduard Bloch byl nejmladší z pěti dětí. Jeho sourozenci se jmenovali Adolf, Emma, Hermine a Eleonore.\n\nEduard Bloch se narodil 30. ledna 1872 v Hluboké nad Vltavou v jižních Čechách. Když bylo Eduardovi 10 let, přestěhoval se do Českých Budějovic a studoval na místním gymnáziu. Po složení maturity odešel do Prahy, kde studoval medicínu na Karlově univerzitě. Během studia absolvoval vojenskou službu jako jednoroční dobrovolník.\n\nPo ukončení studia musel Eduard Bloch na vojnu. Byl přidělen k posádkové nemocnici v Linci. Když v roce 1900 skončila jeho vojenská služba, přesunul se do Drážďan, kde pracoval jako externí asistent na ženské klinice. Velmi záhy se však brzy vrátil zpátky do Lince a zde si otevřel vlastní ordinaci. Jeho praxi se dařilo. Někteří důstojníci ho přijali jako domácího lékaře. Postupně se stal nejzaměstnanějším lékařem ve městě. Mezi lidmi si vysloužil přezdívku ,doktor chudých“. V Linci se seznámil s Lillií Kafkovou, kterou si vzal za ženu. V roce 1903 se jim narodila holčička Ertrud.\n\n14. března 1907 se dostavila do jeho ordinace Klara Hitlerová, matka Adolfa Hitlera, které diagnostikoval rakovinový nádor. Jelikož nemoc byla neléčitelná, pomáhal alespoň pacientce její utrpení zmírnit. Od 6. listopadu prováděl na Adolfovo výslovné přání každý den náročné a drahé ošetření otevřené rány jodoformem. Klara Hitlerová nakonec zemřela 21. prosince 1907. Přesto mu pozůstalí vyjádřili velké díky. Podle jeho vzpomínek mu tehdy mladý Adolf Hitler stiskl ruku a pronesl: „Budu vám, pane doktore, navěky vděčný.“ Od té doby se už s Hitlerem nikdy nesetkal. Dostal však od něj později písemný pozdrav - pohlednici, kterou sám Hitler nakreslil.\n\nEduard Bloch se po vypuknutí války dobrovolně přihlásil jako vojenský lékař a byl přidělen k linecké nouzové nemocnici ve funkci vedoucího lékaře. Manželka Lilli pomáhala po jeho boku jako dobrovolná sestra Červeného kříže a pečovala nejenom o nemocné, ale angažovala se i v péči o chudé. Od roku 1917 byl Bloch jedním z prvních nositelem nového titulu „zdravotní rada“.\n\nVšeobecné pozornosti se Dr. Blochovi dostalo poté, co se v tisku objevila informace o jeho léčbě Hitlerovy matky. V roce 1938 ho navštívilo gestapo. Nekonala se žádná domovní prohlídka, pouze požádali o vydání děkovných dopisů od Hitlera. Dopisy byly zabaveny, Blochovi se ale dostalo u gestapa výsadní pozice. Tajná policie proti němu a jeho rodině nemohla zasahovat. Dokonce s ním musela dobře zacházet, aby neměla potíže s nadřízenými orgány. Byl to jediný Žid ve městě s tímto výjimečným postavením. Za války nepřestával pomáhat okolí. Ve své ordinaci nechával přenocovat několik Židů.\n\nNa konci listopadu 1940 povolili nacisté doktoru Blochovi a jeho manželce odjet do USA. Neobvyklý osud Eduarda Blocha vyvolal brzy po příjezdu do New Yorku zvědavost mezi novináři. Jednomu z nich poskytl Bloch interview. Rozhovor vyšel nadvakrát pod titulem „Můj pacient Hitler“ v časopise \"Collier's\". Po vydání se rozpoutala ostrá debata, neboť Bloch vylíčil Hitlera jako skromného mladíka s dobrým vychováním. Dr. Eduard Bloch zemřel 1. června 1945 ve svém bytě v Bronxu.\n\nAmerický zakladatel psychohistorie Rudolf Binion dospěl k názoru, že za nenávistí Hitlera k Židům může právě Eduard Bloch, jenž svou neodbornou a předraženou péčí urychlil smrt Klary Hitlerové. Tuto teorii však vyvrací kniha „Život ušlechtilého Žida“ od rakouské historičky Brigitte Hamannové.\n"}
{"id": "933824", "url": "https://cs.wikipedia.org/wiki?curid=933824", "title": "U Doubku (Chloumecký hřbet)", "text": "U Doubku (Chloumecký hřbet)\n\nU Doubku (367 m n. m.) je vrch v okrese Mladá Boleslav Středočeského kraje. Leží asi 1 km severně od Bojetic na katastrálním území Bojetice, Týnec a Holé Vrchy. Je to nejvyšší bod Chloumeckého hřbetu.\n\nGeomorfologicky vrch náleží do celku Jičínská pahorkatina, podcelku Turnovská pahorkatina a okrsku Chloumecký hřbet.\n\nAž na vrchol k vysílači se dá vyjet i automobilem po žluté turistické trase vedoucí z náměstí v Dobrovici na sever přes samotný vrchol až k rozcestí \"Nad Zákoutím\", kde se napojuje na modrou trasu poblíž Holých vrchů.\n"}
{"id": "933825", "url": "https://cs.wikipedia.org/wiki?curid=933825", "title": "Vilém Veleba", "text": "Vilém Veleba\n\nVilém Veleba (8. června 1870 Pánov – 23. února 1956 Znojmo) byl rakousko-uherský a později československý politik, v letech 1905–1907 poslanec Říšské rady.\n\nDo Znojma přišel v roce 1897 a zapojil se do činnosti české menšiny. V roce 1903 si po šestileté praxi advokátního koncipienta otevřel vlastní advokátní kancelář. V roce 1906 založil Znojemskou matici, vydával týdeník \"Moravský jih\", první český časopis ve Znojmě, podporoval české školství. V roce 1911 se podílel na stavbě Dělnického domu v Havlíčkově ulici ve Znojmě. Zasloužil se také o stavbu místní sokolovny. V letech 1906–1918 byl s přerušeními starostou Besedy Znojemské a v letech 1901–1928 starostou znojemského Sokola.\n\nPo smrti Ferdinanda Pemsela byl v doplňovacích volbách do Říšské rady v roce 1905 zvolen poslancem. za kurii všeobecnou na Moravě, obvod Znojmo, Moravské Budějovice, Dačice atd. Do parlamentu nastoupil 28. listopadu 1905. Jeho nečekané vítězství v převážně německém Znojmě místní Češi oslavili vyvěšením českého bíločerveného praporu, což vyvolalo protesty místních Němců. V květnu 1906 se uvádí jako jeden z 36 členů poslaneckého Klubu českých poslanců (\"Klub der böhmischen Abgeordneten\").\n\nPoslancem byl jen do konce volebního období v roce 1907. Ve volbách do Říšské rady 1907 kandidoval znovu, ale porazil jej František Svoboda. Kromě toho kandidoval také v roce 1906 do všeobecné kurie Moravského zemského sněmu, ale skončil až na třetím místě. I tehdy zvítězil František Svoboda.\n\nV roce 1918 byl předsedou Českého politického spolku ve Znojmě a vyslovoval se pro vznik československého státu a připojení Znojma a jihozápadní Moravy k němu. Dne 30. října byl zvolen předsedou Národního výboru ve Znojmě. Dne 16. prosince se účastnil převzetí radnice Čechy a přijal z rukou starosty Hommy rezignaci všech zástupců obce. Brněnský místodržitelský rada Černý pak Velebu jmenoval vládním komisařem pro město Znojmo. Proti tomu Homma protestoval s tím, že není možné, aby se vládním komisařem stal Němci nejvíce nenáviděný Čech. Veleba hned den na to ale rezignoval, protože by prý tuto funkci nemohl z důvodu své advokátní praxe zastávat a nahradil jej Karel Michalica.\n\nV roce 1919 zakládal ve Znojmě Československou státoprávní demokracii a stal se jejím místním předsedou. V roce 1920 byl za Spojené strany národní zvolen do zastupitelstva Znojma. Kvůli místním stranickým hádkám ale pak odešel z veřejného života.\n\nBěhem druhé světové války byl ve Znojmě dvakrát držen jako rukojmí. V květnu 1945 se jako člen prvního revolučního Národního výboru ještě podílel na předání správy města zpět do českých rukou. Brzy poté ale znovu z politiky odešel.\n"}
