{"id": "808774", "url": "https://cs.wikipedia.org/wiki?curid=808774", "title": "Bazar de la Charité", "text": "Bazar de la Charité\n\nBazar de la Charité (česky \"Charitativní bazar\") byla dobročinná akce v Paříži, která byla zahájena v roce 1885 a o několik let později pro ni byla zřízena budova č. 17 v ulici \"Rue Jean-Goujon\" v 8. obvodu. Akce se pravidelně konala až do roku 1897, kdy 4. května vypukl požár, při kterém zahynulo přes 120 osob, v naprosté většině ženy.\n\nNa tomto dobročinném bazaru prodávaly dámy z vyšší společnosti umělecké předměty a výtěžek šel na dobročinné účely. Prodejní hala byla dřevěná budova, který byla nákladně vyzdobená. Pomocí divadelních dekorací byla představena ulice ve středověké Paříži.\n\nU zadní stěny bazaru vznikl malý promítací sál, kde se promítala krátká filmová představení. Právě kinematograf se stal původcem požáru. K osvětlení filmového projektoru se používal plamen éteru. Vysoce vznětlivý hořlavý plyn a film z nitrocelulózy a k tomu snadno hořlavé divadelní dekorace z bavlny, suchého dřeva, papíru a laku umožnily ohni rychlé rozšíření.\n\nV několika minutách vzplála celá budova a žár byl tak velký, že nebylo možné se zvenčí přiblížit. Teprve když byl oheň uhašen, mohla být vynesena těla, z nichž některá byla natolik znetvořena, že jejich identifikace nebyla možná. Počet obětí se udává podle pramenů mezi 121–132 osobami.\n\nMezi oběťmi byla řada osob z vysoké společnosti, mj. Sofie Bavorská, mladší sestra rakouské císařovny Alžběty Bavorské.\n\nPo požáru byla na místě postavena pamětní kaple Panny Marie Utěšitelky.\n\n"}
{"id": "808775", "url": "https://cs.wikipedia.org/wiki?curid=808775", "title": "Občanský žurnalismus", "text": "Občanský žurnalismus\n\nObčanský žurnalismus (také participativní, účastnický, demokratický, amatérský, street nebo guerrilový žurnalismus) je forma zpravodajství, které nevytvářejí profesionální novináři, ale občané-účastníci významné události. Podmínkou pro uplatnění takových příspěvků v internetovém, televizním, rozhlasovém a tištěném zpravodajství jsou technologické prostředky (chytré telefony s fotoaparátem, rychlé bezdrátové sítě), které i amatérovi umožní rychlý přenos fotografií, videí a textu. Občané – účastnící se nečekané události, na rozdíl od profesionálů, jsou schopni podat prakticky okamžitou zprávu agenturám či přímo médiím.\n\nMezi významné události, jejichž průběh byl do značné míry ovládán fenoménem občanského žurnalismu, patří např. Arabské jaro nebo hnutí Occupy Wall Street.\n\nObčanský žurnalismus přeneseně staví na myšlenkách participativní demokracie. Kvůli nedůvěře ke zpravodajství vytvářeném profesionály (s prioritami určenými jejich zaměstnavateli, zadavateli reklamy či dalšími politickými, ekonomickými nebo etnickými zájmy...) nabízí teorii, že veřejnost má hrát aktivní roli při sběru, přenosu, analýze a šíření informací.\n\nŠirší využití občanského žurnalismu klade vysoké nároky na kvalitu redakční práce u cílových médií (zejména foto a videoeditorů), kteří musí z tisíců záběrů vybrat ten nejlepší) a schopnosti ověřit důvěryhodnost zdroje.\n\nObčanský žurnalismus je kritizován z pozic profesionálních novinářů, kteří poukazují na nedůvěryhodnost, subjektivitu a nedostatečnou schopnost amatérů postihnout určitou událost z více úhlů. Média také mohou být snadným terčem manipulace ze strany organizované skupiny, která je schopna vytvořit zprávu o neexistující události. Profesionálové také poukazují na fakt, že občanští novináři pracující za symbolické nebo nulové odměny prohlubují propad platů v oblasti médií.\n\nPříkladem podpory občanského žurnalismu ze strany médií je bezplatná aplikace pro smartphony Metropol TV. Její funkcí je záznam fotografií a videa a jejich přímé odesílání do redakce této pražské zpravodajské stanice.\n\n\n"}
{"id": "808777", "url": "https://cs.wikipedia.org/wiki?curid=808777", "title": "Starnberg", "text": "Starnberg\n\nStarnberg je okresní město stejnojmenného zemského okresu uvnitř správního obvodu Horní Bavorsko. Starnberg leží zhruba 25 km jihozápadně od Mnichova na severním břehu Starnberského jezera, které je oblíbeným výletním a rekreačním střediskem.\n\n\nStarnberg je kmotrovským městem ponorky bundeswehru, U 34.\n\n\n"}
{"id": "808783", "url": "https://cs.wikipedia.org/wiki?curid=808783", "title": "Yvonne van Gennipová", "text": "Yvonne van Gennipová\n\nYvonne Maria van Gennipová (* 1. května 1964 Haarlem, Severní Holandsko) je bývalá nizozemská rychlobruslařka.\n\nNa velké mezinárodní akci startovala poprvé v roce 1981, kdy získala bronzovou medaili na Mistrovství světa juniorů. O rok později vybojovala na tomto šampionátu stříbro, debutovala také na seniorském Mistrovství světa ve sprintu, kde skončila čtvrtá. Zúčastnila se Zimních olympijských her 1984, přičemž jejím nejlepším umístěním bylo páté místo v závodě na 3000 m. Na Mistrovství Evropy 1985 získala první seniorskou medaili – stříbrnou. Tento úspěch zopakovala i na následujícím kontinentálním šampionátu. V letech 1985 a 1986 byla rovněž čtvrtá na mistrovstvích světa ve víceboji. V lednu 1986 poprvé nastoupila do premiérového ročníku Světového poháru (SP), v němž největších úspěchů dosáhla následující sezónu, kdy vyhrála celkové hodnocení SP v závodech na 1500 a 3000/5000 m. Roku 1987 podruhé obhájila stříbrnou medaili z Mistrovství Evropy a získala bronz na Mistrovství světa ve víceboji, přičemž na obou těchto šampionátech získala v následujících letech další medaile. Překvapivě vyhrála závody na 1500, 3000 a 5000 m na Zimních olympijských hrách 1988, neboť méně jak dva měsíce před zahájením olympiády si zranila nohu a musela podstoupit operaci. Zúčastnila se i následujících Zimních olympijských her 1992, kde na trati 3000 m dojela jako šestá, „patnáctistovku“ nedokončila a na start distance 5000 m již nenastoupila. Po sezóně 1991/1992 ukončila aktivní závodní kariéru.\n\n"}
{"id": "808786", "url": "https://cs.wikipedia.org/wiki?curid=808786", "title": "Damdin Süchbátar", "text": "Damdin Süchbátar\n\nDamdin Süchbátar ( , 2. února 1893 Urga – 20. února 1923 tamtéž), přezdívaný též \"„mongolský Lenin“\", byl vůdce Mongolské národní revoluce v roce 1921, která svrhla Bogdchánskou monarchii. Patřil k zakladatelům Mongolské národní revoluční strany. Byl ministrem války v revoluční vládě Mongolské lidové republiky a vrchním velitelem mongolských revolučních vojsk. Nebyl dogmatický komunista, ale spíše socialista a mongolský vlastenec, což příliš nevyhovovalo sovětským zájmům. V listopadu 1921 byl přijat Leninem v Moskvě. O dva roky později zemřel ve věku třiceti let, podle oficiální verze na zápal plic, pravděpodobně však byl otráven. Jeho vdova Süchbátaryn Janžmaa vykonávala začátkem padesátých let přechodně funkci předsedkyně Velkého lidového churalu.\n"}
{"id": "808807", "url": "https://cs.wikipedia.org/wiki?curid=808807", "title": "Dihydrogenfosforečnan draselný", "text": "Dihydrogenfosforečnan draselný\n\nDihydrogenfosforečnan draselný je anorganická sloučenina se vzorcem KHPO. Jedná se o draselnou dihydrogensůl kyseliny fosforečné.\n\nKHPO se používá jako analytické činidlo, k přípravě pufrů, v potravinářském průmyslu (jako regulátor kyselosti, stabilizátor a zdroj fosforu), farmaceutickém průmyslu a na úpravu pitné vody.\n"}
{"id": "808814", "url": "https://cs.wikipedia.org/wiki?curid=808814", "title": "Seznam olympijských medailistů v rychlobruslení – ženy", "text": "Seznam olympijských medailistů v rychlobruslení – ženy\n\nZávody v rychlobruslení na zimních olympijských hrách se poprvé konaly již na první zimní olympiádě v roce 1924 v Chamonix. Tehdy na olympijských rychlobruslařských oválech závodili jen muži, ženy startují na ZOH od roku 1960 (olympiáda ve Squaw Valley). Jako ukázkový sport bylo ženské rychlobruslení zařazeno na program ZOH 1932.\n\n\"V tabulce jsou uvedeny pouze závodnice, které získaly nejméně 2 zlaté medaile.\"\n\n"}
{"id": "808817", "url": "https://cs.wikipedia.org/wiki?curid=808817", "title": "Seznam olympijských medailistů v rychlobruslení", "text": "Seznam olympijských medailistů v rychlobruslení\n\nSeznam olympijských medailistů v rychlobruslení je rozdělen do dvou částí\nDále je k dispozici Medailové pořadí zemí.\n"}
{"id": "808819", "url": "https://cs.wikipedia.org/wiki?curid=808819", "title": "Kirkové", "text": "Kirkové\n\nKirkové nebo Kyrkové ( \"Kyrkʻlar\", \"Kırklar\", \"Кырки\") byly jedním z pozdně středověkých pokolení Turkiců. Původně šlo o vojenské jednotky, které se později staly součástí Uzbeků, Karakalpaků, Kazachů a Turkmenů.\n\nNejstarší zmínka o Kirkcích pochází ze 16. století. Pokud jde o otázku jejich původu, existují různé verze. Slovo \"Kirk\" výzkumníci přiřazují k turkickému slovu Kyrk - (čtyřicet). Soudě podle jejich rodového složení lze předpokládat, že byly konglomerátem některých potomků středověkých turkických kmenů. Podle legend a podle zdrojů, formování Kirků probíhalo po Čingischánově invazi do Střední Asie.\n\nPodle středověkých pramenů Kirkové byly jedním z 92 uzbeckých kmenů. V «Mažmua at tavarih», «Tuhfat at-tavarih-i hani» jsou zmíněný na třetím místě.\nVýzkumník Č.Valihanov zaznamenal pověsti o 96 uzbeckých kmenech, které obsahovali: Mingy, Jüzy a Kirky. Podle něj byly potomci starověkých Turků.\n\n\n\n\n"}
{"id": "808820", "url": "https://cs.wikipedia.org/wiki?curid=808820", "title": "Heinrich Schiff", "text": "Heinrich Schiff\n\nHeinrich Schiff (18. listopadu 1951 Gmunden – 23. prosince 2016 Vídeň) byl rakouský violoncellista a dirigent.\n\nPocházel z hudebnické rodiny, oba rodiče, Helmut Schiff (1918–1982) a Helga Riemann (1924–2004) byli skladateli. V šesti letech začal hrát na klavír, od deseti let studoval hru na violoncello na hudební škole v Linci u Rolanda Roise. Poté ve studiu pokračoval ve Vídni u Tobiase Kühneho a v Detmoldu u André Navarry. Roku 1971 debutoval ve Vídni a v Londýně.\n"}
{"id": "808825", "url": "https://cs.wikipedia.org/wiki?curid=808825", "title": "Pivovar Rychtář", "text": "Pivovar Rychtář\n\nPivovar Rychtář je pivovar v Hlinsku. Byl založen v roce 1913 a dlouho byl třetím nejmladším pivovarem v Česku, hned za pivovarem v Nošovicích (1971) a Mostě (1976). Pivovar vaří pivo značky Rychtář a v současnosti je majetkem Číňany vlastněné holdingové společnosti Pivovary Lobkowicz Group.\n\nPřed založením pivovaru \"Rychtář\" bylo v Hlinsku k dostání pouze pivo z mimoměstských pivovarů. To způsobovalo obtíže zvláště v zimních měsících, kdy bylo pivo v sudech často zmrzlé, dorazilo pozdě nebo nedorazilo do hospody vůbec. Toto jsou důvody, které v roce 1913 vedly k založení pivovaru.\n\nPivovar v Hlinsku nesl až do roku 1948, kdy byl znárodněn, název Společenský pivovar v Hlinsku. Výstav v období První republiky činil okolo 25 000 hl ročně. Během období totality byl pivovar součástí národního podniku Východočeské pivovary n. p., který byl v roce 1990 přejmenoval na Pivovary Hradec Králové s. p. Po revoluci sázel pivovar spíše na regionální trh, ale pivo se prodávalo i v Harrachově a Brně. Po dvou neúspěšných pokusech o privatizaci podniku jej v roce 1996 získala společnost \"IMEX Premium spol. s r. o.\", která začala okamžitě investovat do výroby a odbytu a zajistila tím další fungování pivovaru. V roce 1999 se pivovar při výstavu 82 600 hl dostal na hranici technologických možností výroby a pivovar hospodařil beze ztrát. Roku 2001 došlo k vystavění nové spilky. V následujícím období se pivovaru dařilo a majitelé koupili zrušený pivovar v Dobrušce, kde obnovili výrobu piva.\n\nMezi lety 2000 a 2010 došlo k rekonstrukcím některých provozů. Za zmínku stojí například rekonstrukce varny z roku 2007 nebo výstavba vlastní úpravny vody v roce 2008. \n\nV září 2008 získala pivovar společnost Pivovary Lobkowicz, a. s. Nový vlastník zahájil hned následujícího roku rozsáhlou rekonstrukci pivovarských zařízení. Od roku 2015 skupinu Pivovary Lobkowicz Group a. s., a tedy i pivovar Rychtář, majoritně ovládá čínská společnost CEFC China, která je sedmou největší soukromou společností v Číně. \n\nPo celou dobu existence sází pivovar na řemeslnou kvalitu svého piva, které vyrábí klasickou metodou bez pasterizace, za použití speciálního mikrofiltru.\n\n\n\n\n"}
{"id": "808827", "url": "https://cs.wikipedia.org/wiki?curid=808827", "title": "Mistrovství Asie ve fotbale 2015", "text": "Mistrovství Asie ve fotbale 2015\n\nMistrovství Asie ve fotbale 2015 bylo šestnácté mistrovství pořádané fotbalovou asociací AFC. Finálový turnaj se konal od 9. do 31. ledna 2015 v Austrálii, která byla jediným zájemcem o pořádání tohoto ročníku Asijského poháru. Austrálie vyhrála šampionát poprvé v historii po finálové výhře 2:1 v prodloužení nad Jižní Koreou.\n\nLos základních skupin proběhl 26. března 2014 v Opeře v Sydney.\n"}
{"id": "808840", "url": "https://cs.wikipedia.org/wiki?curid=808840", "title": "Jozef Beleš", "text": "Jozef Beleš\n\nJozef Beleš (* 2. března 1951) je bývalý slovenský fotbalista, záložník. Trénuje v nižších soutěžích.\n\nV československé lize hrál za ZVL Žilina, končil v ZZO Čadca ve třetí a druhé lize. V lize nastoupil ke 175 utkáním a dal 27 gólů. Za juniorskou reprezentaci nastoupil ve 2 utkáních.\n\n\n"}
{"id": "808843", "url": "https://cs.wikipedia.org/wiki?curid=808843", "title": "Josef Bělka", "text": "Josef Bělka\n\nJosef Bělka (20. února 1886, Nehvizdy - 15. března 1944) byl český fotbalista, útočník a fotbalový trenér.\n\nHrál za SK Slavia Praha a AC Sparta Praha v předligové éře. Průbojný hráč, obávaný střelec. Mistr ČSF 1913. Finalista poháru dobročinnosti 1913. Reprezentoval Čechy ve 4 utkáních a dal 4 góly.\n\nV lize vedl FK Viktoria Žižkov v letech 1925-1927.\n\n\n"}
{"id": "808849", "url": "https://cs.wikipedia.org/wiki?curid=808849", "title": "Horyna", "text": "Horyna\n\nPříjmení Horyna (Horynová) nosí více různých osobností:\n"}
{"id": "808852", "url": "https://cs.wikipedia.org/wiki?curid=808852", "title": "Vittoriosa", "text": "Vittoriosa\n\nVittoriosa (též Birgu) je spolu s městy Sanglea a Cospicula součástí legendárního trojměstí, které se rozkládá jižně od Valletty na mořském břehu zálivu Grand Harbour. Zde začínají maltské tisícileté dějiny, neboť když v roce 1530 přijeli na Maltu maltézští rytíři, zvolili si právě Vittoriosu dočasně na své hlavní město. Dominantou je kostel Sv. Vavřince, který byl dříve hlavním chrámem řádu. Když maltézští rytíři přesídlili do Valletty, byl tento kostel dán do užívání inkvizici. Před kostelem je umístěno bronzové sousoší Památníku svobody, které je připomínkou roku 1979, kdy opustili Maltu poslední britští vojáci.\n\nFéničané, Řekové, Římané, Byzantinci, Arabové, Normané, Maltézští rytíři - ti všichni nějak přispěli k rozvoji města.\n\nPoté, kdy byl v roce 1526 Maltézský řád vyhnán z ostrova Rhodu vojsky Osmanské říše, stala se Malta jejich novým domovem. Tehdy byla Vittoriosa malé bezvýznamné městečko ze starých domů ve špatném stavu. Rytíři se však rozhodli, že namísto starého hlavního města Mdiny, ležícího ve vnitrozemí, vybudují hlavní město na mořském pobřeží, aby se dokázali lépe bránit námořním útokům arabských dobyvatelů. Pro její vhodnou strategickou polohu padla volba právě na Vittoriosu.\n\nStavba opevnění (hradeb) byla dokončena v roce 1530 a obranyschopnost místa byla dále posilována až do roku 1550 v očekávání útoku ze strany Osmanské říše. To představovalo především stavbu pevnosti Fort St Angelo, velkého opevnění odděleného od města úzkým kanálem s padacím mostem. Tyto stavby sehrály klíčovou roli během Velkého obležení Malty, které trvalo od 18. května do 8. září 1565. Rytíři řádu se přitom dokázali ubránit mnohonásobné přesile a udrželi si maltské souostroví na dalších 233 let.\n\nPoté se však rytíři rozhodli postavit úplně nové hlavní město na hoře Sceberras, město nesoucí název Valletta a v roce 1571 se tato stala maltským hlavním městem. Vittoriosa tím začala ztrácet na důležitosti a významu, ale starou slávu však stále připomíná její jméno, které v italštině znamená \"vítězné město\".\n\nDne 18. července 1806 došlo k výbuchu ve skladišti střelného prachu, který zničil velkou část města a zabil okolo dvou set osob.\n"}
{"id": "808854", "url": "https://cs.wikipedia.org/wiki?curid=808854", "title": "Emanuel Benda", "text": "Emanuel Benda\n\nEmanuel Benda (2. února 1884, Pardubice) byl československý fotbalista, záložník.\n\nHrál za SK Slavia Praha v předligové éře. Průbojný hráč, obávaný střelec. Mistr ČSF 1913. Vítěz poháru dobročinnosti 1911 a 1912. Reprezentoval Čechy ve 4 utkáních a dal 4 góly. Amatérský mistr Evropy UIAFA 1911.\n\n\n"}
{"id": "808858", "url": "https://cs.wikipedia.org/wiki?curid=808858", "title": "Gaz de France Stars", "text": "Gaz de France Stars\n\nGaz de France Stars je zaniklý ženský tenisový turnaj profesionálního okruhu WTA Tour, který se konal v letech 2004–2006. Hrál se na dvorcích s tvrdým povrchem v Ethias Aréně belgického Hasseltu.\n\nTurnaj byl součástí kategorie WTA Tier III. Účastnilo se jej třicet dva tenistek ve dvouhře, třicet dva kvalifikantek a šestnáct párů ve čtyřhře. První ročník proběhl na konci září, další dva pak v posledním říjnovém týdnu. Dva ze tří ročníku ve dvouhře vyhrála Belgičanka Kim Clijstersová.\n"}
{"id": "808866", "url": "https://cs.wikipedia.org/wiki?curid=808866", "title": "Václav Benda (fotbalista)", "text": "Václav Benda (fotbalista)\n\nVáclav Benda (20. května 1907 – ) byl český fotbalista, brankář.\n\nHrál za FK Viktoria Žižkov. V lize odehrál 142 utkání. Ve Středoevropském poháru nastoupil v 5 utkáních. Mistr Československa 1927–1928.\n\n"}
{"id": "808870", "url": "https://cs.wikipedia.org/wiki?curid=808870", "title": "Kisapáti", "text": "Kisapáti\n\nKisapáti je obec v Maďarsku v župě Veszprém.\n\nRozkládá se na ploše 6,89 km² a v roce 2011 zde žilo 370 obyvatel.\n"}
{"id": "808872", "url": "https://cs.wikipedia.org/wiki?curid=808872", "title": "Dipentodontaceae", "text": "Dipentodontaceae\n\nDipentodontaceae je malá čeleď vyšších dvouděložných rostlin z řádu \"Huerteales\". Jsou to dřeviny s jednoduchými listy a drobnými nenápadnými květy, vyskytující se v tropické Americe a Asii.\n\nZástupci čeledi \"Dipentodontaceae\" jsou poloopadavé až opadavé stromy a keře s jednoduchými střídavými řapíkatými listy. Květy jsou nejčastěji pětičetné, drobné, pravidelné, jednopohlavné nebo oboupohlavné, v úžlabních květenstvích. Tyčinek je 4 až 7. Semeník je svrchní, srostlý ze 2 až 3 plodolistů. Plodem je jednosemenná tobolka připomínající peckovici nebo bobule obsahující 2 až 4 semena.\n\nČeleď zahrnuje jen 2 rody a 16 druhů. Vyskytuje se v Asii od jižní Číny po sv. Austrálii a v tropické Americe od Mexika po Peru. Rod \"Dipentodon\" je monotypický, zahrnuje jediný druh, \"Dipentodon sinicus\".\n\nOba rody byly dříve často řazeny do čeledi jesencovité (\"Celastraceae\"). Podle výsledků molekulárních studií je nejblíže příbuznou skupinou čeleď \"Tapisciaceae\".\n\n\"Dipentodon\", \"Perrottetia\"\n"}
{"id": "808878", "url": "https://cs.wikipedia.org/wiki?curid=808878", "title": "PSPU", "text": "PSPU\n\nZkratka PSPU může znamenat:\n\n"}
{"id": "808879", "url": "https://cs.wikipedia.org/wiki?curid=808879", "title": "Kłodzko Główne", "text": "Kłodzko Główne\n\nKłodzko Główne (česky \"Kladsko hlavní nádraží\") je hlavní nádraží ve městě Kladsku, které leží uprostřed Kladské kotliny na Kladské Nise v Dolnoslezském vojvodství.\n\nŽelezniční stanice Kladsko hlavní nádraží byla otevřena 21. září 1874 pod tehdejším německým názvem \"Glatz Hapuptbahnhof\". Od 27. srpna 1945, po posunutí hranice mezi Německem a Polskem o cca 200 km zpět na západ k řece Odře (něm, Oder) neslo polský název \"Kłodzko\".\nKladsko. Dnešní název \"Kłodzko Główne\", neboli \"Kladsko hlavní nádraží\" získala železniční stanice v blíže neurčeném období. Do roku 1993 byla ve stanici výtopna, budova sloužící k přípravě parních lokomotiv na službu.\n\nOd 5. ledna 2009 lze využít přepravní služby na železniční trati Wałbrzych – Nowa Ruda – Kłodzko, která byla nedávno znovu uvedena do provozu a prochází na více místech ve vzdálenosti 2 až 3 kilometry od hranice s Českem. Dopravu zajišťuje polský železniční dopravce Koleje Dolnośląskie. V Kladsku se nachází též další železniční stanice, a to Kłodzko Miasto (Kladsko město) a Kłodzko Zagórze.\n\nŽelezniční stanicí Kladsko hlavní nádraží prochází železniční tratě:\n\n\nŽelezniční stanici Kladsko hlavní nádraží obsluhují dálkové vnitrostátní, regionální spoje směřující kupříkladu do měst:\n\n\n\n\n"}
{"id": "808888", "url": "https://cs.wikipedia.org/wiki?curid=808888", "title": "Severní Hwanghe", "text": "Severní Hwanghe\n\nSeverní Hwanghe ( – \"Hwanghä-pukto\") je jedna z provincií Severní Koreje. Vznikla v roce 1954 rozdělením provincie Hwanghe na severní a jižní část. Severní Hwanghe má rozlohu 18 970 čtverečních kilometrů, v roce 2008 v ní žilo přes dva miliony obyvatel a hlavním městem provincie je Sariwon.\n\nSeverní Hwanghe leží na jižním okraji země u hranice s Jižní Koreou. V rámci severní Koreje sousedí na severu s Pchjongjangem a Jižním Pchjonganem, na východě s Kangwonem a na západě s Jižním Hwanghe.\n\nSeverní Hwanghä se člení na tři města, Sariwon, Kesong a Songrim, a devatenáct okresů.\n"}
{"id": "808894", "url": "https://cs.wikipedia.org/wiki?curid=808894", "title": "Výfuk", "text": "Výfuk\n\nVýfuk nebo výfukový systém je zařízení odvádějící zplodiny ze spalovacího motoru, vznikající při spalování paliva.\n\nPředstavuje systém potrubí, který vede z prostoru spalovacího motoru. Má zabudovaný tlumič snižující hlučnost a katalyzátor, redukující obsah nebezpečných látek ve výfukových plynech. Trubkový systém výfuku může tvořit jedno nebo více potrubí, jejichž upravená koncovka upravuje akustický projev vozidla.\n\n"}
{"id": "808933", "url": "https://cs.wikipedia.org/wiki?curid=808933", "title": "Ko Čang", "text": "Ko Čang\n\nKo Čang (thajsky \"เกาะช้าง\", přepis do francouzštiny a angličtiny \"Ko Chang\", nebo \"Koh Chang\", v překladu do češtiny „\"Sloní ostrov\"“) je ostrov v Thajském zálivu a druhý největší ostrov Thajska. Je oblíbeným výletním místem. Nachází se blízko kambodžsko-thajské hranice. 17. ledna 1941 se v rámci francouzsko-thajské války u ostrova odehrála bitva u Ko Čangu.\n"}
{"id": "808949", "url": "https://cs.wikipedia.org/wiki?curid=808949", "title": "Kýlatcovité", "text": "Kýlatcovité\n\nKýlatcovité (\"Vochysiaceae\") je čeleď vyšších dvouděložných rostlin z řádu myrtotvaré (\"Myrtales\"). Jsou to stromy se vstřícnými listy, vyskytující se v tropické Americe a v Africe. Květy jsou dvoustranně souměrné a mají pouze jedinou tyčinku. Některé druhy jsou těženy pro dřevo.\n\nZástupci čeledi kýlatcovité jsou nízké až vysoké stromy s jednoduchými vstřícnými nebo přeslenitými listy s drobnými opadavými palisty. Mladé větévky jsou často hustě pýřité, odění je složeno z jednoduchých nebo hvězdovitých chlupů.\nKvěty jsou souměrné, oboupohlavné, uspořádané v nápadných hroznech, někdy redukovaných na několik květů. Zřídka jsou květy jednotlivé. Kalich je pětičetný, často jasně zbarvený, u některých rodů je jeden plátek zvětšený a přeměněný v ostruhu. Koruna je složena z 5, 3 nebo 1 plátku, zřídka jsou květy bezkorunné (některé druhy kýlatce). Tyčinka je pouze jedna, obvykle se ztlustlou nitkou. Semeník je svrchní nebo spodní, se 3 nebo jedinou komůrkou a jednou čnělkou. V každém plodolistu jsou 2 až mnoho vajíček. Plodem je mnohasemenná tobolka nebo je plod křídlatý a nepukavý, jednosemenný.\n\nČeleď kýlatcovité zahrnuje asi 190 druhů v 7 rodech. Největší rody jsou kýlatec (\"Vochysia\", asi 100 druhů) a \"Qualea\" (asi 60 druhů).\n\"Vochysiaceae\" se vyskytují v tropické Střední a Jižní Americe a v rovníkové západní Africe. Centrum rozšíření je v nížinných až montánních deštných lesích a na savanách tropické Ameriky. V Africe se vyskytují pouze 3 druhy ve 2 rodech.\n\nDruhy rostoucí v savanách jsou často přizpůsobeny periodickým požárům a mají tlustou korkovitou borku, pokroucený vzrůst a opadavé listy. Některé druhy, např. \"Vochysia pumila\", mají podzemní dřevnatý kmen, z nějž rostlina po požáru opět obráží.\nNěkteré druhy, např. \"Erisma laurifolium\", náležejí mezi nejvyšší stromy Amazonie.\n\nKvěty kýlatcovitých jsou opylovány nejčastěji samotářskými včelami, některé druhy lišaji.\nVětšina druhů má křídlatá semena nebo celé plody a jsou šířeny větrem. Druh \"Erisma calcaratum\", rostoucí v zaplavovaných lesích, má lehké korkovité plody, které jsou roznášeny vodou.\n\nČeleď \"Vochysiaceae\" je členěna do dvou jasně vyhraněných tribů:\n\nV tradičních taxonomických systémech byla čeleď \"Vochysiaceae\" řazena do blízkosti čeledi vítodovité (\"Polygalaceae\"), buď přímo do řádu vítodotvaré, \"Polygalales\" (Cronquist, Dahlgren) nebo do blízkého řádu \"Vochysiales\" (Tachtadžjan). Tento závěr se ukázal jako mylný a v molekulárním systému APG byla tato čeleď zařazena do řádu myrtotvaré (\"Myrtales\"). Nejblíže příbuznou větví je podle kladogramů APG čeleď myrtovité (\"Myrtaceae\").\n\n\nMnohé druhy jsou využívány lokálně jako zdroj dřeva. \"Erisma uncinatum\" je v Amazonii komerčně důležitý zdroj stavebního dřeva.\nNěkteré druhy kýlatce (\"Vochysia\") jsou pro svůj rychlý vzrůst používány jako stínící dřevina mladých mahagonových plantáží.\n\nPlody \"Erisma splendens\" a \"Erisma japura\" jsou sezónně důležitou potravinou amazonských indiánů. Ti je asi na týden namáčejí do vody, potom je rozdrtí, zabalí do listů a vylisují. Získaná hmota má sýrovitou konzistenci a lehce páchne.\n\n\"Callisthene\", \"Erisma\", \"Erismadelphus\", \"Korupodendron\", \"Qualea\", \"Salvertia\", \"Vochysia\"\n"}
{"id": "808958", "url": "https://cs.wikipedia.org/wiki?curid=808958", "title": "Informační systém pro právní kanceláře", "text": "Informační systém pro právní kanceláře\n\nAdvokátní kanceláře přistupují k zavádění oborově orientovaných informačních systémů dle svých preferencí a potřeb. Menší či konzervativní kanceláře stále zpracovávají dokumenty v papírové podobě. To vede mnohdy k horší přehlednosti, vyhledávání a složitější administrativě. Existují advokáti využívající podnikové informační systémy, které nejsou oborově ani rozsahem orientovány přímo na AK. Poslední stále se rozšiřující skupina advokátů hledá mezi konkurencí orientující se právě na advokátní kanceláře. Výhody nejsou zanedbatelné. Tyto systémy jsou vytvořené pro potřeby AK. Tvůrci se snaží systémy provázat s rejstříky ARES, Infosoud, ISIR či integrovat do nich datové schránky apod. Systémy jsou často modulární a dovolují uživateli rozšiřovat systém o moduly dle potřeb.\n\nDemonstrativní výčet funkcionalit a modulů, které může takový IS nabízet\n\n\n\n\n"}
{"id": "808959", "url": "https://cs.wikipedia.org/wiki?curid=808959", "title": "Presto (rozcestník)", "text": "Presto (rozcestník)\n\nPresto může být:\n\n\n"}
{"id": "808962", "url": "https://cs.wikipedia.org/wiki?curid=808962", "title": "Mocius", "text": "Mocius\n\nMocius (Mo-c', čínsky \"墨子\" pchin-jin \"Mòzǐ\", 470–391 př.n.l.) byl čínský filosof období válčících států, který odmítal některé Konfuciovy doktríny. Ve své době vytvořil vlastní školu a kritizoval zejména konfuciánské lpění na obřadech. Hlásal prostotu a jednoduchost, lidé měli jednat tak, aby zůstali věrní společnosti. Několik generací po jeho smrti se jeho učení rozpadlo, převládl tradiční konfucianismus.\n\nMocius byl velmi nespokojený zejména z pohřebních obřadů, které kladl jako ukázku nesmyslnosti konfuciánských ceremonií.\n\nZa organizaci takových obřadů navíc konfuciánští učenci dostávali poplatky, což Mocius považoval za neslučitelné s atmosférou pohřbu. Jeden člověk by neměl vydělávat na smrti druhého. Hlásal, že lidé by měli konat věci prospěšné státu a společnosti. Měli by chodit oblečeni vhodně, ale ne příliš extravagantně. Měli by jíst jednoduchou stravu a žít v prostých domcích. Na rozdíl od Konfucia považoval hudbu za zbytečné plýtvání lidskou energií. Také nesouhlasil s prioritou některých rodinných vztahů. Zdůrazňoval, že to vede k rozbourávání principu „všeobecné lásky“. Tato filosofie za jeho života získala mnoho následovníků, ale později nedokázala obstát proti tradičnímu konfucianismu.\n\n"}
{"id": "808974", "url": "https://cs.wikipedia.org/wiki?curid=808974", "title": "Libor Došek", "text": "Libor Došek\n\nLibor Došek může být:\n\n"}
{"id": "808978", "url": "https://cs.wikipedia.org/wiki?curid=808978", "title": "Jan Tošovský", "text": "Jan Tošovský\n\nJan Tošovský (* 6. března 1977, Praha ) je český překladatel, divadelní dramaturg a country performer.\n\n\n\n\n\n\n\n\n\n\n\n\n\n\n\n\n\n"}
{"id": "808979", "url": "https://cs.wikipedia.org/wiki?curid=808979", "title": "Kapsa", "text": "Kapsa\n\nKapsa je malé nebo větší pouzdro, vzniklé sešitím dvou látek a všité na rubu kalhot, kabátů, košil atd. Používají se i vnitřní (skryté) kapsy. Běžně se, zejména u kabátů a sak, užívají vnitřní náprsní kapsy, do kterých se ukládají různé předměty denní potřeby (například kapesník, brýle, peněženky, tabatěrky, osobní doklady, peníze apod). U pracovního, vojenského a neformálního oblečení jsou používány také kapsy všité na líci.\n\n"}
{"id": "808980", "url": "https://cs.wikipedia.org/wiki?curid=808980", "title": "Radomir Konstantinović", "text": "Radomir Konstantinović\n\nRadomir Konstantinović (v srbské cyrilici Радомир Константиновић, 27. března 1928, Subotica – 27. října 2011, Bělehrad) byl srbský spisovatel a filozof.\n\nPatřil ke generaci poválečných jugoslávských spisovatelů. Svoji literární dráhu začal románem o partyzánech s názvem \"Daj nam danas\". Kromě toho je autorem i dalších románů (\"Čisti i prljavi\" (1958), \"Izlazak\" (1960), \"Mišolovka\" (1956), esejů a dalších prací. Za román \"Izlazak\" byl v roce 1960 oceněn i literární cenou časopisu NIN. Jeho eseje vysílalo rádio Třetí program rádia Bělehrad a vyšly i knižně (celkem mají přes čtyři tisíce stran). \n"}
{"id": "808982", "url": "https://cs.wikipedia.org/wiki?curid=808982", "title": "Mário Buzek", "text": "Mário Buzek\n\nMário Buzek (* 28. března 1944) je bývalý československý fotbalista, útočník, fotbalový trenér a metodik.\n\nV lize hrál za Bohemians Praha. Dále hrál i za Tatru Smíchov.\n\nV lize trénoval Bohemians Praha. Význačný teoretik a pedagog FTVS, autor odborných statí a publikací, pravidelný kouč akademických fotbalových reprezentací a člen technické komise fotbalového svazu.\n\n\n"}
{"id": "808985", "url": "https://cs.wikipedia.org/wiki?curid=808985", "title": "Miloš Vignati", "text": "Miloš Vignati\n\nMiloš Vignati (28. dubna 1897, Přerov – 9. listopadu 1966, tamtéž) byl český právník, dirigent, hudební skladatel a pedagog.\n\nPo maturitě na gymnáziu v Přerově musel narukovat do rakouské armády. Po vzniku Československa vystudoval práva na Karlově univerzitě v Praze. Vedle toho navštěvoval přednášky Zdeňka Nejedlého z hudební vědy. Po získání doktorátu z práv studoval soukromě skladbu u Viléma Petrželky a krátce i u Josefa Bohuslava Foerstera.\n\nJako právník působil v rodném Přerově a významně se podílel na hudebním životě města. Založil pěvecké sdružení \"Tyrš\" a podílel se na vzniku \"Volného pěveckého sdružení\" ve Vyškově. V Přerově nastudoval i několik českých oper a organizoval pravidelné hudební besedy za účasti předních českých umělců. Po 2. světové válce se stále více věnoval hudbě. Byl v Přerově předsedou klubu Svazu československých skladatelů, krajským inspektorem pro hudbu, učil na Pedagogické škole v Přerově a později i na Vejvanovského konzervatoři v Kroměříži. Podílel se rovněž na založení \"Oblastního divadla Přerov\". Svými kritickými a popularizačními články přispíval do novin a časopisů.\n\nJeho mladší bratr Vilém Vignati (1915–1981) vystudoval medicinu, ale stejně jako bratr se celoživotně aktivně věnoval hudbě. Stal se odborným lékařem v lázních Luhačovice a ve své vědecké práci se zabýval léčebnými účinky hudby.\n\n\n\n\n\n\nKromě toho byl autorem četných dobových masových písní a příležitostných skladeb s politickou tematikou.\n\n\n"}
{"id": "808991", "url": "https://cs.wikipedia.org/wiki?curid=808991", "title": "Dominik Pecka", "text": "Dominik Pecka\n\nThDr. h. c. Dominik Pecka (4. srpna 1895, Čejkovice – 1. května 1981, Moravec) byl český římskokatolický kněz (vysvěcený v Brně roku 1918), od roku 1926 gymnaziální profesor, autor řady studií z oblasti sociologie, antropologie a teologie. Byl také činný v oblasti krásné literatury a redaktor časopisů Úsvit a Jitro. Byl perzekvován komunistickým režimem (vězněn v letech 1954–1955 a 1959–1960).\n\n\n\n\n \n"}
{"id": "808995", "url": "https://cs.wikipedia.org/wiki?curid=808995", "title": "Pavel Dvořák", "text": "Pavel Dvořák\n\nPavel Dvořák může být:\n\n"}
{"id": "809000", "url": "https://cs.wikipedia.org/wiki?curid=809000", "title": "Mischa Maisky", "text": "Mischa Maisky\n\nMischa Maisky (: \"Miša Maiskis\"; 10. leden 1948, Riga, Lotyšsko) je lotyšský violoncellista.\n\nHrát na violoncello začal v osmi letech. Studoval na městské hudební škole v Rize a později na místní konzervatoři. Roku 1962 ve věku 14 let přešel na leningradskou konzervatoř a po roce na moskevskou konzervatoř do třídy Mstislava Rostropoviče. Roku 1966 obdržel šestou cenu na Čajkovského mezinárodní soutěži v Moskvě.\n\nRoku 1970 byl uvězněn v pracovním táboře. Po propuštění se rozhodl pro emigraci do Izraele a poté se usídlil v Bruselu. Roku 1973 vyhrál mezinárodní soutěž Gaspara Cassadó ve Florencii. Ve stejném roce debutoval v Carnegie Hall s Pittsburským symfonickým orchestrem pod vedením Williama Steinberga. V roce 1974 studoval hru na violoncello u Grigorije Pjatigorského.\n\n"}
{"id": "809010", "url": "https://cs.wikipedia.org/wiki?curid=809010", "title": "Vzpěradlo", "text": "Vzpěradlo\n\nVzpěradlo je statický a konstrukční systém využívaný pro nosné konstrukce, zejména krovů a mostů. Jedná se o druh prutové konstrukce s kloubovými či tuhými styčníky. Šikmé vzpěry podpírají vodorovný nosný prvek, např. trám v jednom či více bodech a zkracují tak rozpětí trámu. Použitím vzpěradla lze získat buď vyšší únosnost nebo lze překonat větší rozpětí. U krovů lze jeho použitím získat volný využitelný prostor pod vodorovným trámem, tzv. hambalkem, např. pro obytné podkroví. U mostů šikmé vzpěry nezasahují do překonávané překážky, jak by tomu bylo v případě použití svislých podpěr. \n\nAnalogickými konstrukčními prvky jsou věšadlo, kdy je vodorovný nosný prvek zavěšen a vzpínadlo, které je v podstatě obráceným věšadlem.\n\nV případě krovů a dřevěných konstrukcí lávek a mostů je spojení trámů zajišťováno tesařskými spoji (např. čepováním, osedláním, zajištěním tesařskými skobami apod.). Ze statického hlediska jde zpravidla o kloubové styčníky. U ocelových nebo betonových mostů bývají vzpěry pevně připojeny k vodorovnému trámu tzv. vetknutím.\n\nPodle způsobu podepření a rozmístění vzpěradel lze popsat vzpěradlo jednoduché, u kterého se vzpěry setkávají uprostřed rozpětí vodorovného trámu, dvojité, u kterého je trám podepřen vzpěrami ve dvou místech a mezi nimi je krátký nosník – rozpěra, nebo trojité, které je kombinací jednoduchého a dvojitého vzpěradla a vodorovný trám je podpírán ve třech bodech.\n\n\n"}
{"id": "809011", "url": "https://cs.wikipedia.org/wiki?curid=809011", "title": "Lubomír Štach", "text": "Lubomír Štach\n\nLubomír Štach (* 28. května 1986 Vsetín) je český hokejista. Je odchovancem vsetínského klubu, za který hrál do sedmnácti let. Několik let hrál zámořskou OHL, s Peterborough Petes vyhrál celou soutěž a stal se juniorským mistrem Kanady. Kromě toho byl i nejproduktivnějším obráncem play off. Poté se vrátil do Vsetína a nastoupil za A-tým. V průběhu sezony 2005/2006 přestoupil do Znojma, které tehdy hrálo extraligu. Následně po prodeji licence hrál se znojemskými Orly I. ligu. V sezoně 2011/2012 Znojmo vstoupilo jako první tým z České republiky do Erste Bank Eishockey Liga a v této sezoně byl Štach nejproduktivnějším obráncem z Čechů, kteří tuto ligu hrají.\n"}
{"id": "809017", "url": "https://cs.wikipedia.org/wiki?curid=809017", "title": "Petr Kocman", "text": "Petr Kocman\n\nPetr Kocman může být:\n\n"}
{"id": "809023", "url": "https://cs.wikipedia.org/wiki?curid=809023", "title": "Antonín Hájek", "text": "Antonín Hájek\n\nAntonín Hájek může být:\n\n"}
{"id": "809024", "url": "https://cs.wikipedia.org/wiki?curid=809024", "title": "Jiří Dostál", "text": "Jiří Dostál\n\nJiří Dostál může být:\n\n"}
{"id": "809027", "url": "https://cs.wikipedia.org/wiki?curid=809027", "title": "Georgi Karaslavov", "text": "Georgi Karaslavov\n\nGeorgi Karaslavov (bulharsky Георги Караславов, 12. ledna 1904, Debar – 26. ledna 1980, Sofie) byl bulharský spisovatel 20. století.\n\nLiterárně začal být Karaslavov, pocházející z chudé rodiny, aktivní ve 20. letech. Tehdy vyšla jeho první kniha \"Uličníci\" o životě dětí z periferie města. V roce 1923 se účastnil studentského povstání a aktivní byl v řadě levicových organizací. V 20. letech také pobýval v Československu. Jako pomocný dělník budoval tehdejší městskou část Spořilov v Praze. Své zkušenosti popsal v reportážním románu \"Spořilov\" (1931). V 30. a 40. letech pokračoval několika psychologickými prozaickými díly (např. \"Durman a Snacha\") a postupně se blížil tzv. socialistickému realismu.\n\nPo druhé světové válce byl nově ustaveným komunistickým režimem považován za klíčovou osobnost. Stal se nejvýznamnějším představitelem bulharského socialistického realismu. Zastával rovněž i celou řadu politických funkcí. Byl například předsedou Svazu bulharských spisovatelů, dlouholetým členem parlamentu a také i členem Ústředního výboru Komunistické strany Bulharska. Literárně aktivní byl však i nadále; v 50. letech sepsal např. hexalogii \"Obyčejní lidé\", která mapovala vývoj Bulharska od roku 1914 až do konce druhé světové války. Řada jeho starších děl byla také zfilmována. \n\n\n"}
{"id": "809029", "url": "https://cs.wikipedia.org/wiki?curid=809029", "title": "Arazi", "text": "Arazi\n\nArazi či Arází je hebrejské a arabské příjmení. Patří více osobám:\n"}
{"id": "809030", "url": "https://cs.wikipedia.org/wiki?curid=809030", "title": "Uzlencovité", "text": "Uzlencovité\n\nUzlencovité (\"Combretaceae\"), česky též vrcholákovité nebo kombretovité, je čeleď vyšších dvouděložných rostlin z řádu myrtotvaré (\"Myrtales\"). Jsou to dřeviny, rozšířené v tropech celého světa. Některé nápadně kvetoucí druhy jsou v tropech pěstovány jako okrasné dřeviny. Plody vrcholáku pravého a některých dalších druhů jsou jedlé. Vrcholáky poskytují vyhledávané dřevo. Různé druhy uzlencovitých mají význam také jako léčivé rostliny.\n\nZástupci čeledi uzlencovité jsou opadavé nebo stálezelené stromy, keře, polokeře a liány s jednoduchými střídavými nebo vstřícnými listy bez palistů nebo s palisty velmi redukovanými. Některé druhy mají trnité stonky. Listy jsou povětšině celokrajné, pýřité, někdy se žlaznatými chlupy. Žilnatina je zpeřená. V paždí žilek na spodní straně listů jsou u mnohých zástupců vyvinuta domatia v podobě kapsovitých až miskovitých prohlubní. Na řapíku jsou často vyvinuty žlázky.\n\nKvětenství bývají bohatá, vrcholová nebo úžlabní, hroznovitá, nejčastěji klasy nebo laty. Květy jsou pravidelné nebo poněkud souměrné, jednopohlavné nebo oboupohlavné, 4 až 5-četné. V jednopohlavných květech jsou často přítomny zakrnělé zbytky opačného pohlaví. V květech je vyvinuta češule. Kalich je často velmi drobný, volný nebo s lístky na bázi srostlými. Korunní lístky jsou volné, u některých zástupců koruna chybí. Tyčinek je nejčastěji 8 až 10 ve dvou kruzích, řidčeji 4 až 5 v jednom kruhu. Semeník je spodní, srostlý ze 2 až 5 plodolistů, s jedinou komůrkou a 1 čnělkou. Vajíčka jsou obvykle 2, vyvíjí se pouze jedno. Plodem je nepukavá, jednosemenná peckovice, oříšek nebo křídlatá nažka (samara).\n\nČeleď zahrnuje asi 500 druhů v 11 rodech. Největší rody jsou uzlenec (\"Combretum\", asi 250 druhů) a vrcholák (\"Terminalia\", asi 200 druhů). Uzlencovité jsou rozšířeny v tropech celého světa. V některých oblastech přesahují do teplých oblastí mírného pásu. Rody uzlenec (\"Combretum\") a vrcholák (\"Terminalia\") jsou pantropické, tedy rozšířené v tropech všech kontinentů. V mnohých oblastech tvoří uzlencovité důležitou součást vegetace lesů a savan. Vyskytují se až do nadmořských výšek nad 3000 m. Zastoupeny jsou také v pobřežní mangrovové vegetaci (rody \"Laguncularia\", \"Conocarpus\" a \"Lumnitzera\").\n\nČervené květy nahloučené v nápadných květenstvích bývají opylovány kolibříky a jinými drobnými ptáky, motýli a opicemi. Dlouhé květy hranoplodu indického (\"Quisqualis indica\") jsou opylovány lišaji. Drobné nenápadné květy jsou opylovány nejčastěji včelami a mouchami. Plody buchenavie (\"Buchenavia\") a mnohých druhů vrcholáku (\"Terminalia\") mají dužnaté oplodí a jsou šířeny zvířaty. Kyjovník (\"Laguncularia\") má plody vybavené houbovitou vrstvou, které jsou šířeny vodou. Křídlaté plody uzlenců (\"Combretum\") a některých druhů vrcholáku (\"Terminalia\") jsou šířeny vzduchem.\nDomatia, vyvinutá na spodní straně listů mnohých druhů jsou obývána roztoči, kteří pravděpodobně z rostlin odstraňují houby a drobné škůdce.\n\nKyjovník \"Laguncularia racemosa\" roste jako součást mangrove a je plně adaptován na zaplavování slanou vodou. Přebytečná sůl je z rostliny odstraňována prostřednictvím solných žlázek na listech. Semena klíčí již na stromě. Kyslík zajišťují dýchací kořeny – pneumatofory.\n\nNejvyšší stromy této čeledi dosahují až 50 metrů výšky, taktéž liány dorůstají až 30 metrů.\n\nČeleď \"Combretaceae\" je dobře vymezena. V tradičních systémech (Cronquist, Dahlgren, Tachtadžjan) byly řazeny do řádu myrtotvaré (\"Myrtales\") a s nástupem molekulárních metod se na tom nic nezměnilo. Podle kladogramů APG tvoří \"Combretaceae\" bazální větev řádu myrtotvaré (\"Myrtales\"). Rod \"Strephonema\" byl na základě morfologických odlišností někdy řazen do samostatné čeledi \"Strephonemataceae\".\n\n\nSemena vrcholáku pravého (\"Terminalia catappa\"), stromu pocházejícího z Asie a pěstovaného i jinde v tropech, připomínají chutí i vzhledem mandle. Oplodí asijských druhů \"Terminalia citrina\" a \"T. bellerica\" je rovněž jedlé. Listy uzlenců \"Combretum glutinosum\" a \"Combretum micranthum\", rostoucích v savanách subsaharské Afriky, mají široké medicínské použití. Semena hranoplodu indického (\"Quisqualis indica\") jsou v Indii používána proti hlístům a při léčení chorob zažívacího traktu. Kůra kyjovníku \"Laguncularia racemosa\", rostoucího v karibských mangrovech, je zdrojem tříslovin, podobně jako plody různých druhů vrcholáku (\"Terminalia\"). Ze stromu \"Anogeissus latifolia\", rostoucího v indických opadavých lesích, je získávána přírodní pryž známá pod názvem \"ghatti\".\n\nNěkteré druhy jsou v tropech pěstovány jako okrasné dřeviny, zejména hranoplod indický (\"Quisqualis indica\") a různé druhy uzlenců (\"Combretum\").\n\n\"Calycopteris\" (včetně \"Getonia\"),\n\"Combretum\" (včetně \"Calopyxis\", \"Meiostemon\", \"Quisqualis\" a \"Thiloa\"),\n\"Conocarpus\",\n\"Dansiea\",\n\"Guiera\",\n\"Laguncularia\",\n\"Lumnitzera\",\n\"Macropteranthes\",\n\"Meiostemon\",\n\"Strephonema\",\n\"Terminalia\" (včetně \"Anogeissus\", \"Buchenavia\", \"Bucida\", \"Pteleopsis\", \"Ramatuela\", \"Terminaliopsis\")\n\n"}
{"id": "809033", "url": "https://cs.wikipedia.org/wiki?curid=809033", "title": "Řetízek (ozdoba)", "text": "Řetízek (ozdoba)\n\nŘetízek je šperk, módní doplněk, často z drahých kovů, který se většinou nosí na krku (jako náhrdelník), na ruce (jako náramek), případně na kotníku. Na řetízku bývá často navlečen přívěsek (medailonek, křížek a podobně).\n\nŘetízek se skládá z volně pohyblivých a do sebe zavěšených článků (také oček). Bývá zakončen na jednom konci větším kroužkem a na druhém konci závěrem, kterým se dá spolehlivě zapnout. Nejjednodušší řetízek je tvořen kruhovými nebo častěji oválnými kroužky, které jsou navlečeny do sebe, a spára, vzniklá při stáčení článku, je spájena. Články tzv. \"ručního řetízku\" mají spáru na užší (obloukovité) straně článku a dva sousední články jsou spájeny k sobě. Tzv. \"strojní řetízek\" z drahých kovů se vyrábí z trubičkovitého drátu s pájkou uvnitř, takže na poloze spáry příliš nezáleží a každý článek je volně pohyblivý. Zato bývá strojní řetízek méně pevný.\n\nU visícího řetízku jsou roviny sousedních článků na sebe kolmé. Pokud se takový řetízek zválcuje na plocho, jednotlivé články se překroutí a vzniká plochý řetízek (ve slangu \"pancr\"); plochý řetízek ze silného drátu se dříve často používal jako řetízek na kapesní hodinky. Složitější řetízky vznikají z článků složitějších tvarů nebo provlékaných do dvou sousedních článků a podobně. Zvláštní případ tvoří kroucený řetízek (Wallisův), který vypadá jako kroucená šňůrka. Nevzniká ovšem kroucením, nýbrž provlékáním sousedních otevřených článků, které se pak spájejí k sobě. Moderní strojní výroba umožňuje množství tvarových variací řetízků, také z oceli a jiných kovů.\n\nTaké kovové \"řemínky\" k náramkovým hodinkám jsou technicky řetízky zvláštního tvaru, někdy spojované pružinkami (tzv. pružný řemínek).\n"}
{"id": "809034", "url": "https://cs.wikipedia.org/wiki?curid=809034", "title": "Řetízek", "text": "Řetízek\n\nŘetízek může být:\n\n\n\n"}
{"id": "809035", "url": "https://cs.wikipedia.org/wiki?curid=809035", "title": "Justiční palác", "text": "Justiční palác\n\nJustiční palác je označení pro budovu palácového typu v určitém městě, která je přímo postavena a slouží pro potřeby justice. Justiční paláce jsou jako stavby nápadné a architektonicky významné, aby podtrhly význam toho kterého soudu, který v nich sídlí. \n\nV České republice jde např. o justiční paláce v:\n\nNaproti tomu v Paříži nejde jen o jednu budovu, ale hned o celý a poměrně rozsáhlý komplex budov na ostrově Cité, ve kterém sídlí např. kasační soud, odvolací soud, státní zastupitelství, advokátní komora nebo i policejní ředitelství.\n\nV justičním paláci v Norimberku se v letech 1945-1946 konal Norimberský proces.\n"}
{"id": "809042", "url": "https://cs.wikipedia.org/wiki?curid=809042", "title": "Steve Bould", "text": "Steve Bould\n\nStephen Andrew \"Steve\" Bould (* 16. listopadu 1962 ve Stoke-on-Trent) je bývalý anglický fotbalový obránce, který v současnosti zastává post asistenta manažera v anglickém Arsenalu.\n\nSteve Bould začínal s fotbalem v týmu Stoke City, mužstvu z jeho rodného města Stoke-on-Trent. První profesionální smlouvu podepsal v roce 1980 a svůj debut za první tým si odbyl o rok později, kdy v září 1981 nastoupil jako pravý obránce k utkání proti Middlesbrough. Stoke City tento zápas prohrálo 2-3. Aby mladý Steve získal zkušenosti, byl v říjnu 1982 poslán na hostování do týmu Torquay United. Během svého hostování odehrál devět ligových utkání.\n\nPo svém návratu z hostování se Bould pomalu stával hráčem základní sestavy. V sezoně 1983-84 již odehrál 43 utkání a následující ročník jen o jedno utkání méně. Zbrzdilo ho až poranění zad v sezoně 1986-87, které si vyžádalo operaci. Po svém návratu v sezoně 1987-88 opět navázal na své dřívější výkony a potvrdil pověst nejlepšího obránce druhé ligy. Po sezoně o něj projevil zájem Everton a Arsenal. Bould si vybral londýnský celek a zamířil do něj za přestupní částku 390 000 liber.\n\nPo svém příchodu do Arsenalu se stal součástí \"slavné čtyřky\" (označení pro tehdejší obrannou řadu Arsenalu) společně s Tony Adamsem, Nigelem Winterburnem a svým bývalým spoluhráčem ze Stoke City Lee Dixonem. Ihned ve své první sezoně získal s Arsenalem ligový titul a tento triumf si znova zopakoval o dva roky později. V sezoně 1991-1992 byl fanoušky klubu zvolen hráčem roku.\n\n15. srpna 1992 vstřelil Bould první gól Arsenalu v nově vzniklé ligové soutěži Premier League. Arsenal tento duel s Norwichem City nakonec prohrál 2-4. Přestože se Arsenalu v premiérovém ročníku Premier League nedařilo a skončili až na desátém místě, tak naopak v pohárových soutěžích získali double, když vyhráli jak FA Cup tak i Ligový pohár. V následující sezoně vyhrál Bould s Arsenalem evropský Pohár vítězů pohárů. Triumfu v Premier League se dočkal v sezoně 1997-98, kdy pod novým manažerem Arsène Wengerem získali nejen ligový titul, ale i FA Cup. Za Arsenal celkově odehrál 372 soutěžních utkání a vstřelil osm branek.\n\nKonec své fotbalové kariéry strávil Steve Bould v Sunderlandu, do kterého přestoupil v roce 1999 za 500 000 liber. Po odchodu Kevina Balla v prosinci 1999 se Steve stal novým kapitánem mužstva. Sezonu zakončili na sedmém místě. Bould zůstal v klubu až do září 2000, kdy kvůli artritidě oznámil konec své fotbalové kariéry.\n\nPřestože byl Steve Bould součástí jedné z nejlepších obran přelomu osmdesátých a devadesátých let, odehrál za výběr Anglie pouhé dva zápasy. Svého prvního zápasu se dočkal až ve svých 31 letech.\n\nPo ukončení své fotbalové kariéry se v červnu 2001 vrátil do Arsenalu, kde se stal trenérem mládežnických týmů. Byl hlavním trenérem týmu Arsenalu do 18 let, se kterým vyhrál Premier Academy League 2008-09, 2009-10 a FA Youth Cup 2008-09. Od sezony 2012-13 nahradil na postu asistenta manažera Pata Rice, který po dlouhých 48 letech strávených v Arsenalu odešel do fotbalového důchodu.\n\nStoke City\nArsenal\n\n"}
{"id": "809047", "url": "https://cs.wikipedia.org/wiki?curid=809047", "title": "Pavel Šrom", "text": "Pavel Šrom\n\nPavel Šrom (* 30. května 1954) je český herec a dabér. Jeho manželkou byla Helena Friedrichová.\n\n\n"}
{"id": "809048", "url": "https://cs.wikipedia.org/wiki?curid=809048", "title": "Světští", "text": "Světští\n\nSvětští též jauneráci je označení především pro komunitu lidí provozujících zábavní parky, cirkusy či s touto zábavou spojený prodej. Pojmu bývá přisuzován i širší význam. Místem, kde světští tyto aktivity provozují, jsou nejčastěji poutě, festivaly, jarmarky, dny města a jiné místní slavnosti. V širším významu jsou nepřesně označování také jako \"komedianti\", takové označení je ale považováno obvykle za hanlivé.\n\nPojem „Světští“ nemá přesnou definici a jeho obsah se mění v čase i podle interpreta. Diplomová práce Karlovy univerzity z roku 2010 se na základě studia literatury i terénního výzkumu pokusila o definici takto:\n\nV minulosti měl obdobný význam výraz \"světák\", nazývající tak potulné kramáře, hudebníky, zedníky a nádeníky. Tak ho např. použil Karel Klostermann v románu \"Světák z Podlesí\". \n\nVe stejném významu bývá používán výraz \"jaunerák\".\n\n\n\n\n\n\nZnámé jsou zejména tradiční rody, např. Berouskovi, či loutkářský rod Kopeckých. Mezi všeobecně známé osobnosti z řad světských patří například Matěj Kopecký či Jiří Berousek. Z rodiny světských pochází skladatel a zpěvák Michal David.\n\nZdroje často citují jako doklad zvláštního jazyka světských („hantýrky“) starší publikace Jaroslava Podzimka \"Slovníček „Světská hantýrka“\" (vyšlo nákladem časopisu „Bezpečnostní služba“ v roce 1936), či Františka Oberpfalzera \"Argot a slangy\" (Československá vlastivěda, 1937). Moderní výzkum však ukazuje, že tento argot světských je sice živý, ale dalším generacím se již příliš nepředává.\n\nO zastoupení v komunální politice se v roce 2018 pokusila politická strana \"Jauner\", jejíž kandidáti pocházeli z řad světských. V komunálních volbách nezískala žádný mandát. \n\n"}
{"id": "809049", "url": "https://cs.wikipedia.org/wiki?curid=809049", "title": "Kostel svatého Efréma Syrského", "text": "Kostel svatého Efréma Syrského\n\nKostel svatého Efréma Syrského (fr. \"Église Saint-Éphrem-le-Syriaque\") je katolický farní kostel v 5. obvodu v Paříži, v ulici \"Rue des Carmes\", který slouží syrské katolické církvi. Je zasvěcen učiteli církve Efrémovi Syrskému. Stavba původně sloužila jako kaple.\n\nSoučasná stavba je již třetím svatostánkem na tomto místě. První kaple zde byla postavená kolem roku 1334, kdy italský kardinál Andrea Ghini Malpighi, biskup v Arrasu, přeměnil svůj pařížský palác na kolej pro italské studenty, tzv. collège des Lombards. Tuto kolej koupili v roce 1677 dva irští mniši, kteří ji změnili na collège des Irlandais a kolem roku 1685 postavili druhou kapli v pořadí. Současná stavba vznikla v letech 1733–1738. Církevním účelům sloužila do roku 1825. Poté ji koupilo město Paříž, které ji v roce 1925 přenechalo farnosti syrské katolické církve.\n\n"}
{"id": "809050", "url": "https://cs.wikipedia.org/wiki?curid=809050", "title": "Grigorij Pjatigorskij", "text": "Grigorij Pjatigorskij\n\nGrigorij Pavlovič Pjatigorskij (: \"Григо́рий Па́влович Пятиго́рский\"; 17. dubna 1903, Jekatěrinoslav, Ruské impérium, dnes Ukrajina - 6. srpna 1976, Los Angeles, USA) byl ukrajinský violoncellista.\n\nHře na violoncello se věnoval od sedmi let, v osmi letech se stal žákem moskevské konzervatoře. V patnácti letech se stal prvním violoncellistou moskevského Velkého divadla. Protože mu sovětská vláda neumožnila vycestovat do zahraničí za dalším vzděláním, emigroval přes Polsko do Německa, kde krátce studoval v Lipsku a v Berlíně. Se známými německými violoncellisty, Hugo Beckerem a Juliem Klengelem hrál v triu a seznámil se také s dirigentem Furtwänglerem, který mu nabídl místo orchestru Berlínských filharmoniků.\nRoku 1929 poprvé navštívil Spojené státy americké a vystupoval s Philadelphia Orchestra a New York Philharmonic. Za tohoto pobytu se také oženil s Jacqueline de Rothschildovou.\n"}
{"id": "809053", "url": "https://cs.wikipedia.org/wiki?curid=809053", "title": "Kaple Panny Marie Utěšitelky", "text": "Kaple Panny Marie Utěšitelky\n\nKaple Panny Marie Utěšitelky (fr. \"Chapelle Notre-Dame-de-Consolation\") je katolická kaple v 8. obvodu v Paříži, v ulici \"Rue Jean-Goujon\".\n\nKaple byla postavena v ulici \"Rue Jean-Goujon\" poblíž vyhořelého Bazaru de la Charité jako vzpomínková kaple věnovaná 129 obětem požáru tohoto bazaru v roce 1897. Základní kámen byl položen 4. května 1898 při prvním výročí neštěstí. Stavba byla dokončena v roce 1900. Od roku 1982 je chráněná jako historická památka.\n\n"}
{"id": "809061", "url": "https://cs.wikipedia.org/wiki?curid=809061", "title": "Kaspi", "text": "Kaspi\n\nKaspi (gruzínsky: კასპი) je okresní město ve střední Gruzii v regionu Šida Kartli. Nachází se 48 km východně od hlavního města Tbilisi. Městem protéká řeka Kura.\n\nDle archeologických nálezů bylo území města Kaspi osídleno už v době bronzové a už v raném středověku zde bylo založeno sídlo, jež sloužilo jako administrativní centrum a vojenská základna krále Vachtanga I.. Při vpádu Arabů pod velením Marvana II. ibn Mohameda bylo zdejší sídlo do základu vypáleno. V 15. století se stalo toto území majetkem šlechtického rodu Amilachvariů a zůstávalo bezvýznamné. To se změnilo až v roce 1931, když zde byl založen podnik na výrobu cementu a obec začala velmi rychle růst. Oficiálně se Kaspi stalo městem až v roce 1959. V roce 2014 zde žilo již na 13 423 obyvatel.\n\nKaspi je významné pro své továrny na zpracování cementu, které patří k největším průmyslovým podnikům v zemi a také k největším znečišťovatelům životního prostředí této zakavkazské republiky. Během Války v Jižní Osetii provedli Rusové několik nájezdů na železniční most a poničili i zařízení továren.\n\nVe městě se nachází pět státních základních škol a jedna soukromá základní škola. Dále zde působí dvě umělecké školy a střední průmyslová škola. Obyvatelé města zde mají k dispozici sportovní halu a mezi populární sporty ve městě patří gruzínský zápas (podobné jako wrestling) a fotbal. Ve městě se nachází též kulturní dům, jenž byl vystavěn v roce 1951 a kde se nachází místní divadlo, kino a kulturní sál.\n\n"}
{"id": "809065", "url": "https://cs.wikipedia.org/wiki?curid=809065", "title": "Maurice Feltin", "text": "Maurice Feltin\n\nMaurice kardinál Feltin (15. května 1883 Delle – 27. září 1975 Thiais) byl francouzský římskokatolický kněz, biskup v Troyes (1927-1932), arcibiskup v Sens (1932-1935), v Bordeaux (1935-1949) a arcibiskup pařížský (1949-1966). V roce 1953 byl jmenován kardinálem.\n\nMaurice Feltin vystudoval kněžský seminář u kostela Saint-Sulpice v Paříži a 3. července 1909 byl vysvěcen na kněze. Do roku 1927 působil v diecézi Besançon. Během první světové války sloužil jako důstojník v armádě a získal několik vojenských vyznamenání, mj. Croix de guerre a Légion d'honneur.\n\nV roce 1927 jej Pius XI. jmenoval biskupem v Troyes, v roce 1932 se stal arcibiskupem v Sens, v roce 1935 arcibiskupem v Bordeaux a roku 1949 se stal arcibiskupem v Paříži.\n\nPius XII. jej jmenoval kardinálem 12. ledna 1953 s titulem kardinál-kněz u kostela Santa Maria della Pace.\n\nV roce 1963 odmítl v pařížské katedrále církevní pohřeb Édith Piaf kvůli jejímu předchozímu nevázanému způsobu života.\n\nPřipravil se svým koadjutorem Pierrem Veuillotem založení nových diecézí v Créteil, Nanterre a Saint-Denis, které byly vyhlášeny krátce před jeho demisí.\n\nZemřel 27. září 1975 v klášteře v Thiais u Paříže a je pohřben v kryptě katedrály Notre-Dame v Paříži.\n\n"}
{"id": "809066", "url": "https://cs.wikipedia.org/wiki?curid=809066", "title": "Věšadlo", "text": "Věšadlo\n\nVěšadlo je druh nosné konstrukce, která se využívá ke zvýšení únosnosti vodorovného nosného prvku, zejména u krovů a mostních konstrukcí. Slouží k vynesení hlavního trámu a přenesení jeho zatížení k podporám. Analogickými konstrukčními prvky jsou vzpěradlo, kdy je vodorovný nosný prvek podepřen a vzpínadlo, které je v podstatě obráceným věšadlem.\n\nVěšadlo by nemělo být zaměňováno za příhradové konstrukce.\n\nKonstrukce věšadel lze rozdělit podle počtu svislých prvků na jednoduchá či dvojnásobná.\n\n\n"}
{"id": "809067", "url": "https://cs.wikipedia.org/wiki?curid=809067", "title": "Vzpínadlo", "text": "Vzpínadlo\n\nVzpínadlo je druh nosné konstrukce, ve které je hlavní vodorovný trám vyztužený táhly a krátkými sloupky. Využití nachází například u mostních konstrukcí či obecně nosníků s větším rozpětím a také u konstrukcí skříně kolejových vozidel, především starších. Analogickými konstrukčními prvky jsou věšadlo, kdy je vodorovný nosný prvek zavěšen a vzpěradlo, kdy je vodorovný prvek podepřen.\n\nHlavní trám je částečně odlehčen od ohybového namáhání tím, že je převedeno na jeho tlakové namáhání, tlakové namáhání sloupků a na tahové namáhání vzpínadla. Při těchto druzích namáhání je - na rozdíl od ohybového namáhání - rovnoměrně využit celý průřez prvku, trám tedy získává větší únosnost nebo je možné jej navrhnout menší.\n\nTáhla jsou většinou ocelová a mohou obsahovat rektifikační článek s pravým a levým závitem pro úpravu délky a tedy i napětí v prutu. Hlavní trám je namáhán pouze ohybem a tlakem. \n\nPodle počtu svislých prutů, které podpírají vodorovný prvek, rozlišujeme vzpínadla jednoduchá, dvojitá či vícenásobná.\n"}
{"id": "809068", "url": "https://cs.wikipedia.org/wiki?curid=809068", "title": "Emmanuel Suhard", "text": "Emmanuel Suhard\n\nEmmanuel Célestin kardinál Suhard (5. dubna 1874 Brains-sur-les-Marches – 30. května 1949 Paříž) byl francouzský římskokatolický kněz, biskup v Bayeux (1928–1930), arcibiskup v Remeši (1930–1940) a arcibiskup pařížský (1940–1949). V roce 1935 byl jmenován kardinálem.\n\nEmmanuel Suhard začal v roce 1888 studovat v kněžském semináři v Mayenne, odkud přešel v roce 1892 do semináře v Lavalu. Díky svým vynikajícím studijním výsledkům získal stipendium na Francouzském semináři v Římě. Dne 18. prosince 1897 byl vysvěcen na kněze. Pokračoval v Římě ve studiu na Papežské univerzitě Gregoriana. Po návratu do Francie v roce 1899 působil ve své rodné obci Brains-sur-les-Marches.\n\nByl jmenován profesorem v semináři v Lavalu, kde vyučoval teologii. V roce 1914 se stal duchovním správcem ve vojenské nemocnici v Lavalu. V roce 1928 byl jmenován biskupem v diecézi Bayeux a Lisieux. V roce 1930 se stal remešským arcibiskupem a v roce 1940 byl jmenován arcibiskupem v Paříži, kterým byl až do svém smrti v roce 1949.\n\nPius XI. ho 16. prosince 1935 jmenoval kardinálem s titulem kardinál-kněz u kostela Sant'Onofrio al Gianicolo.\n\n"}
{"id": "809075", "url": "https://cs.wikipedia.org/wiki?curid=809075", "title": "Achalkalaki", "text": "Achalkalaki\n\nAchalkalaki (gruzínsky: ახალქალაქი, arménsky: Ախալքալաք, česky: Nové Město) je malé město v gruzínském regionu Samcche-Džavachetie rozkládající se na hraně Džavachetské sopečné plošiny.\n\nMěsto se nachází přibližně 30 km od hranic s Tureckem a v minulosti zde mnoho obyvatel turecké národnosti žilo. Meschetští Turci však byli v roce 1944 z Gruzie na Stalinův příkaz vypovězeni, proto zde v dnešní době žije z 90 % pouze obyvatelstvo arménské národnosti.\n\nAchalkalaki bylo založeno v roce 1064, ale již dva roky po svém vzniku bylo vypleněno seldžuckými Turky při jejich invazi do Gruzie. V 11. století se stalo ekonomickým a správním celkem provincie Džavachetie. Od 16. století ho ovládali Turci, připojili ho k provincii Samcche a přejmenovali na \"\"Ahılkelek\"\". Po Rusko-turecké válce v roce 1829 připadlo Rusku. Rusové zdejší turecké obyvatelstvo deportovalo do Turecka a město nechalo osídlit Armény. Meschetští Turci jsou obyvatelé tureckého původu, kteří v Gruzii směli zůstat. V lednu 1900 bylo město a celá oblast postižena silným zemětřesením, jež srovnalo se zemí většinu města a vyžádalo si na tisíc obětí. V roce 1944 nechal Stalin zbylé turecké obyvatelstvo vysídlit do Kazachstánu, Kyrgyzstánu a Uzbekistánu.\n\nV dubnu 2005 byla podepsána smlouva na výstavbu přes Achalkalaki vedoucí železniční trati Kars - Tbilisi - Baku spojující Turecko s Gruzií a Ázerbájdžánem, aby se vyřešila dopravní obslužnost mezi těmito zeměmi poté, co byla v 90. letech z politických důvodů uzavřena trať vedoucí přes Arménii. První testovací vlak projel touto tratí v lednu 2015, přičemž koncem roku 2015 mají být stavební práce ukončeny.\n\nVe městě se za sovětské éry nacházelo sídlo 147. motostřelecké divize, jež byla součástí 9. armády. Po rozpadu Sovětského svazu se místní základna stala 62. vojenskou jednotkou Zakavkazska ruské armády, jež byla dle dohod ze Soči dne 27. června 2007 odevzdána Gruzii.\n"}
{"id": "809082", "url": "https://cs.wikipedia.org/wiki?curid=809082", "title": "Ischodnaja", "text": "Ischodnaja\n\nIschodnaja (rusky: \"Исходная\") je s 1 887 m n. m. nejvyšší horou Čukotského pohoří a celé oblasti Čukotského autonomního okruhu.\n\nNachází se na Čukotském poloostrově, asi 200 km na sever od Anadyrského zálivu a 150 km jižně od pobřeží Čukotského moře. Je součástí Čukotského pohoří, dříve známého pod názvem Anadyrské pohoří, které se táhne na Dálném východě v Rusku mezi Čaunským zálivem a Beringovým průlivem.\n"}
{"id": "809099", "url": "https://cs.wikipedia.org/wiki?curid=809099", "title": "Dětské přízraky", "text": "Dětské přízraky\n\nDětské přízraky (v anglické originále \"Ghost Children\") je román anglické spisovatelky Sue Townsendové. Kniha zachycuje syrový příběh nenaplněných citů mezi Christopherem a Angelou a jejich nenarozenou dcerou.\n\nHlavními postavami knihy jsou milenci Christopher Moore a Angela Carrová. Zatímco Angela si dítě nepřeje, Christopher po něm bytostně touží. Když Angela otěhotní, jde na potrat a Christopherovi řekne, že o dítě přišla náhodou. Za nedlouho na to se rozcházejí, avšak ze ztráty dítěte se už nikdy úplně nevzpamatují.\n\nPo sedmnácti letech se Christopher s Angelou znovu setkává a opět se do ni zamiluje. Angela je však už vdaná za Gregoryho, pracuje v cestovní kanceláři a vede spořádaný život. Jak Angela, tak Christopher si s sebou stále nesou své staré trauma: zatímco Angela se s ním vyrovnává po svém (sladkostmi, díky kterým přibrala desítky kilo), Christopher si pořídil psa, žije osamělým životem a není schopen si najít trvalejší zaměstnání. Dvojice se začne tajně scházet, Angelin manžel však na jejich vztah přijde a pokusí se spáchat sebevraždu.\n\nPříběh Christophera a Angely se prolíná s příběhem Tamary a Crackla, dvojice žijící na okraji společnosti. Mají spolu dceru Storme, kterou jednou potká Christopher a okamžitě si ji zamiluje. Crackle bere drogy a jednou v noci v návalu vzteku svou dceru těžce zraní. Když Christopher zjistí, že je Storme v nemocnici, dochází za ní. Po Gregoryho pokusu o sebevraždu Tamara zjišťuje, že je znovu těhotná. Christopher se s ní a Cracklem dohodne, že od ní ještě nenarozené dítě odkoupí. Děj končí v prostředí porodnice, kde Christopher s Angelou konečně svírají své vysněné dítě a Crackle odchází s Christopherovým psem.\n"}
{"id": "809100", "url": "https://cs.wikipedia.org/wiki?curid=809100", "title": "Růžový panter (sdružení)", "text": "Růžový panter (sdružení)\n\nRůžový panter (RP) je česká nevládní nezisková organizace bojující proti korupci ve všech jejich známých formách. Při této aktivitě vychází ze znalosti místních způsobů, forem a modifikací korupce. Korupci vnímá a definuje jako získání výhod z dějů ve veřejném prostoru, které nejsou dovolené a jsou většinou nezákonné. Za správných podmínek mají být založeny na transparenci, férové soutěži, spravedlnosti, demokratických pravidlech, vládě práva a dobrých mravech. \nVýhody (benefity) z nelegálního chování mohou mít různou podobu, nejenom tedy přímou peněžní úplatu.\n\nJméno organizace bylo s poněkud poetickým podtextem přejato ze známých filmů s úmyslem, že i velmi vážné věci mohou být zasazeny do satirického rámce.\n\nNezisková organizace Růžový panter byla založena 24. května 2002, kdy byla také registrována u Ministerstva vnitra ČR jako občanské sdružení mající za hlavní cíl monitorování korupce ve veřejné správě. Na počátku stála v čele organizace Iveta Jordánová.\n\nRP se snaží soustavně sledovat události a děje, kde je příležitost a prostor ke korupci ve veřejné správě zahrnující zejména klientelistické vztahy, státní dotace přidělované neprůhledným způsobem firmám s neznámými vlastníky a veřejné zakázky. Organizace se dále zaměřuje na vymáhání informací, které musí být ze zákona veřejné, problematiku státních a evropských dotací a analyzování ukázkových případů, které demonstrují selhání výkonu státní správy. Zajímá se o bezpečnostní problematiku, zejména legislativu v oblasti utajovaných informací a bezpečnostní způsobilosti a Národní bezpečnostní úřad. Organizace se angažuje ve Sdružení místních samospráv České republiky.\n\n\n"}
{"id": "809105", "url": "https://cs.wikipedia.org/wiki?curid=809105", "title": "Kníže z Jen", "text": "Kníže z Jen\n\nKníže z Jen () byl čínský aristokratický titul udělovaný zpravidla příbuzným panujícího císaře, obvykle synům.\n\nV čínštině hodnost „knížete z Jen“, \"Jen wang\", splývá s hodností „krále [státu] Jen“ (též , \"Jen wang\"). Stát Jen ležel na severovýchodě Číny, jeho hlavní město leželo na místě dnešního Pekingu. Existoval v období jar a podzimů a válčících států do roku 222 př. n. l. Stejný název neslo i několik pozdějších krátkodobých království ve stejné oblasti (Jen v letech 209–202 př. n. l., Raný Jen a Západní Jen ve 4. století).\n\n\n\n\n\n\n\n\n\n"}
{"id": "809121", "url": "https://cs.wikipedia.org/wiki?curid=809121", "title": "Tři velké tábory", "text": "Tři velké tábory\n\nTři velké tábory bylo označení pro výcvikové základny armády říše Ming, zřízené císařem Jung-le a určené k výcviku pěchoty, jízdy a ovládání střelných zbraní. \n\nPo návratu z druhé mongolské expedice v srpnu 1414 se Jung-le rozhodl zlepšit kvalitu výcviku vojáků. V okolí Pekingu zřídil tři metropolitní výcvikové tábory (\"ťing-jing\"). Roku 1415 rozkázal všem plukům v severních provinciích a jižní metropolitní oblasti poslat část mužstva do táborů k výcviku. V čele každého tábora stál eunuch a dva generálové.\n\nV Táboře pěti armád (, \"Wu-ťün jing\", pěti kvůli pěti hlavním vojenským komisím, které administrativně spravovaly vojska říše) cvičili vojáci provinčních pluků, jejichž výcvik na místě měl mizivou hodnotu, jak kvalita vojáků vnitrozemských posádek upadala. \n\nTábor tří tisíc (, \"San-čchien jing\") byl nazván podle oddílu tři tisíc elitních mongolských jezdců, úderné síly Jung-leho vojsk v občanské válce. Specializoval se na výcvik jízdy, průzkum, hlídkování a komunikaci. \n\nV Dělostřeleckém táboru (, \"Šen-ťi jing\") se vojáci cvičili v ovládání střelných zbraní. Střelné zbraně používala čínská vojska po staletí, ale velkého významu nabyly ve vietnamské válce. Odborník na střelné zbraně Le Tru’ng (1374–1446), nejstarší syn vietnamského panovníka Le Qui-lyho, zajatý počátkem války, zavedl v Číně výrobu dokonalejších vietnamských mušket a výbušných zbraní. Experti v tomto táboře, včetně Vietnamců, vedli střelecký výcvik pod dozorem eunuchů. \n\nExistoval i čtvrtý tábor, Tábor čtyř pluků (\"S’-wej jing\"), v němž vojáci čtyř pluků specializovaných na trénink koní cvičili koně pro armádu. V táboře měli silné zastoupení zkušení mongolští jezdci.\n\nKvůli špatné spolupráci jednotek z různých táborů (vyzbrojených různými zbraněmi) roku 1451 zavedl ministr vojenství Jü Čchien reformu, při které tři velké tábory zrušil a nahradil je pěti (následující rok deseti) smíšenými výcvikovými tábory s jednotným velením. S nástupem císaře Jing-cunga a popravou Jü Čchiena roku 1457 byly tři velké tábory obnoveny. Roku 1464 však nový císař Čcheng-chua obnovil Jü Čchienovu reformu, přičemž vojska rozdělil do dvanácti divizí. Ani tato reforma nebyla trvalá, koncem 15. století byli tři tábory opět obnoveny.\n"}
{"id": "809127", "url": "https://cs.wikipedia.org/wiki?curid=809127", "title": "Melastomovité", "text": "Melastomovité\n\nMelastomovité (\"Melastomataceae\") je velká čeleď dvouděložných rostlin z řádu myrtotvaré (\"Myrtales\"), zahrnující přes 5000 druhů v téměř 190 rodech. Jsou to dřeviny i byliny s jednoduchými vstřícnými listy s charakteristickou žilnatinou. Květy jsou často nápadné, většinou čtyř nebo pětičetné, pravidelné nebo částečně dvoustranně souměrné, oboupohlavné. Spojidlo prašníků bývá charakteristicky různým způsobem modifikováno. Plodem je tobolka nebo bobule Čeleď je rozšířena v tropech celého světa.\n\nZástupci čeledi jsou keře, byliny a stromky, zřídka i vysoké stromy s jednoduchými vstřícnými listy bez palistů. Odění je složeno z chlupů nejrůznějších typů. Listy mají u většiny zástupců charakteristickou a nápadnou žilnatinu. Od báze listu k vrcholu vede několik obloukovitých hlavních žilek, příčně propojených nápadnými postranními žilkami kolmými na střední žilku. Čepel listů je na okraji celokrajná nebo pilovitá.\n\nKvětenství jsou často bohatá, latovitá, složená z vrcholíků nebo svazečků. Zřídka jsou květy jednotlivé. Květy jsou drobné i velké, pravidelné (pouze tyčinky někdy souměrné), oboupohlavné. Kalich i koruna jsou nejčastěji 4 až 5-četné, obvykle na bázi srostlé. Koruna je nejčastěji bílá, růžová, purpurová až modrofialová, výjimečně žlutá nebo oranžová. Tyčinek je 5 až 10, výjimečně více. Konektiv tyčinek (spojidlo mezi prašníky) je často ztlustlý, protažený nebo s nápadným přívěskem. Semeník je svrchní až spodní, srostlý z 1 až 10 plodolistů a se stejným počtem komůrek, s mnoha vajíčky. Čnělka je jediná. Plodem je tobolka nebo bobule.\n\nČeleď melastomovité zahrnuje přes 5000 druhů v asi 188 rodech. Je rozšířena v tropech celého světa. Největší zastoupení je v tropické Americe (asi 3000 druhů). Asi 1000 druhů roste v tropické Asii, 240 v Africe, 225 na Madagaskaru, 50 v Indii a 7 v Austrálii. Největší rod je \"Miconia\", zahrnující asi 1000 druhů.\n\nAčkoliv melastomovité rostou na pestré škále tropických stanovišť, nejčastěji to jsou podrostové keře a byliny v horských deštných lesích. Centra největší druhové diverzity jsou v Andách, Guyaně a v pobřežních deštných lesích Brazílie. Naproti tomu centrum morfologické diverzity leží v Indočíně a Malajsii.\n\nKvěty melastomovitých povětšině postrádají nektar a jsou specializovány na opylování včelami sbírajícími pyl. Nitky tyčinek mají často nápadné jasně zbarvené výrůstky různých tvarů, zvyšující jejich atraktivitu pro opylovače. Pouze některé druhy (asi 80 druhů v 11 rodech) mají nektar a jsou opylovány kolibříky, netopýry, hlodavci a vosami.\n\nNevelké bobule jsou atraktivní pro ptáky, pro některé skupiny tvoří v tropické Americe dokonce hlavní podíl potravy. Semena procházejí trávicím traktem bez poškození. Některé druhy mají velké žluté bobule, vyhledávané vačnatci, opicemi a netopýry. Semena z tobolek jsou šířena nejčastěji větrem nebo jsou rozstřikována kapkami deště.\n\nNa bázi listů některých druhů (rody \"Tococa\", \"Clidemia\" aj.) jsou vyvinuty vakovité útvary, které v přírodě obydlují mravenci. Ti rostlinu chrání před škůdci jako jsou housenky, které odnášejí nebo likvidují. V některých případech dokonce vstřikují herbicidní látky do růstových tkání rostlin v blízkém okolí a uvolňují tak prostor hostitelské rostlině. Jiné rody (\"Mecranium\", \"Calycogonium\" aj.) mají na spodní straně listů v paždí žilek domatia obývaná roztoči, kteří odstraňují z rostliny houby nebo pronásledují drobné škůdce.\n\nČeleď je tradičně dělena na dvě dobře vyhraněné a monofyletické podčeledi, někdy rozlišované i na úrovni samostatných čeledí:\n\nNejblíže příbuznými skupinami jsou podle kladogramů APG čeledi \"Alzateaceae\", \"Penaeaceae\" a \"Crypteroniaceae\".\n\nNěkteré druhy mají jedlé bobule, např. jihoamerické \"Mouriri crassifolia\", \"Mouriri acutiflora\", \"Clidemia hirta\", \"Clidemia rubra\", \"Miconia ciliata\", \"Miconia longifolia\" a \"Miconia racemosa\".\n\nAčkoliv čeleď obsahuje množství velmi atraktivních druhů, zdaleka všechny nejsou kultivovatelné ve sklenících botanických zahrad. Mnohé druhy vyžadují určité houby v kořenové sféře a také tropický světelný režim.\nNěkteré velkokvěté druhy rodu \"Tibouchina\" jsou v tropech a subtropech pěstovány jako okrasné rostliny. Zavlečené druhy se mohou stát v tropických oblastech invazivními rostlinami, jako např. \"Miconia calvescens\" na Havaji. Přírodní národy po celém světě získávají z plodů, kůry a listů některých druhů melastomovitých modré barvivo. Barvivo obsažené v bobulích dalo také této čeledi jméno.\nVe sklenících botanických zahrad bývá pěstována impozantně kvetoucí \"Medinilla magnifica\", pocházející z Filipín.\n\n\"Acanthella\",\n\"Aciotis\",\n\"Acisanthera\",\n\"Adelobotrys\",\n\"Allomaieta\",\n\"Alloneuron\",\n\"Amphiblemma\",\n\"Amphorocalyx\",\n\"Anaectocalyx\",\n\"Anaheterotis\",\n\"Anerincleistus\",\n\"Antherotoma\",\n\"Appendicularia\",\n\"Argyrella\",\n\"Arthrostemma\",\n\"Aschistanthera\",\n\"Astrocalyx\",\n\"Astronia\",\n\"Astronidium\",\n\"Axinaea\",\n\"Barthea\",\n\"Beccarianthus\",\n\"Behuria\",\n\"Bellucia\",\n\"Bertolonia\",\n\"Bisglaziovia\",\n\"Blakea\",\n\"Blastus\",\n\"Boerlagea\",\n\"Boyania\",\n\"Brachyotum\",\n\"Brasilianthus\",\n\"Bredia\",\n\"Bucquetia\",\n\"Cailliella\",\n\"Calvoa\",\n\"Calycogonium\",\n\"Cambessedesia\",\n\"Castratella\",\n\"Catanthera\",\n\"Catocoryne\",\n\"Centradenia\",\n\"Centradeniastrum\",\n\"Centronia\",\n\"Chaetolepis\",\n\"Chaetostoma\",\n\"Chalybea\",\n\"Charianthus\",\n\"Cincinnobotrys\",\n\"Clidemia\",\n\"Comolia\",\n\"Comoliopsis\",\n\"Conostegia\",\n\"Creochiton\",\n\"Cyphotheca\",\n\"Desmoscelis\",\n\"Dicellandra\",\n\"Dichaetanthera\",\n\"Dinophora\",\n\"Dionycha\",\n\"Dionychastrum\",\n\"Diplectria\",\n\"Dissochaeta\",\n\"Dissotidendron\",\n\"Dissotis\",\n\"Dolichoura\",\n\"Driessenia\",\n\"Dupineta\",\n\"Eriocnema\",\n\"Ernestia\",\n\"Feliciadamia\",\n\"Fordiophyton\",\n\"Fritzschia\",\n\"Graffenrieda\",\n\"Gravesia\",\n\"Guyonia\",\n\"Henriettea\",\n\"Heteroblemma\",\n\"Heterocentron\",\n\"Heterotis\",\n\"Huberia\",\n\"Itatiaia\",\n\"Kendrickia\",\n\"Kerriothyrsus\",\n\"Killipia\",\n\"Kirkbridea\",\n\"Lavoisiera\",\n\"Leandra\",\n\"Lijndenia\",\n\"Lithobium\",\n\"Loricalepis\",\n\"Macairea\",\n\"Macrocentrum\",\n\"Macrolenes\",\n\"Maguireanthus\",\n\"Maieta\",\n\"Mallophyton\",\n\"Marcetia\",\n\"Mecranium\",\n\"Medinilla\",\n\"Melastoma\",\n\"Melastomastrum\",\n\"Memecylon\",\n\"Meriania\",\n\"Merianthera\",\n\"Miconia\",\n\"Microlepis\",\n\"Microlicia\",\n\"Monochaetum\",\n\"Monolena\",\n\"Mouriri\",\n\"Neblinanthera\",\n\"Necramium\",\n\"Neodriessenia\",\n\"Nepsera\",\n\"Nerophila\",\n\"Ochthephilus\",\n\"Ochthocharis\",\n\"Opisthocentra\",\n\"Osbeckia\",\n\"Ossaea\",\n\"Oxyspora\",\n\"Pachyanthus\",\n\"Pachycentria\",\n\"Pachyloma\",\n\"Phainantha\",\n\"Phyllagathis\",\n\"Physeterostemon\",\n\"Pilocosta\",\n\"Plagiopetalum\",\n\"Pleiochiton\",\n\"Pleroma\",\n\"Plethiandra\",\n\"Poikilogyne\",\n\"Poilannammia\",\n\"Poteranthera\",\n\"Preussiella\",\n\"Pseudodissochaeta\",\n\"Pternandra\",\n\"Pterogastra\",\n\"Pterolepis\",\n\"Rhexia\",\n\"Rhynchanthera\",\n\"Rousseauxia\",\n\"Sagraea\",\n\"Salpinga\",\n\"Sandemania\",\n\"Sarcopyramis\",\n\"Schwackaea\",\n\"Scorpiothyrsus\",\n\"Siphanthera\",\n\"Sonerila\",\n\"Spathandra\",\n\"Sporoxeia\",\n\"Stanmarkia\",\n\"Stenodon\",\n\"Stussenia\",\n\"Styrophyton\",\n\"Svitramia\",\n\"Tateanthus\",\n\"Tessmannianthus\",\n\"Tetrazygia\",\n\"Tibouchina\",\n\"Tibouchinopsis\",\n\"Tigridiopalma\",\n\"Tococa\",\n\"Trembleya\",\n\"Triolena\",\n\"Tristemma\",\n\"Tryssophyton\",\n\"Vietsenia\",\n\"Votomita\",\n\"Warneckea\",\n\"Wurdastom\"\n\n"}
{"id": "809129", "url": "https://cs.wikipedia.org/wiki?curid=809129", "title": "Washington State Route 14", "text": "Washington State Route 14\n\nWashington State Route 14, také známá jako Silnice Lewise a Clarka, je státní silnice v americkém státě Washington. Měří téměř 300 kilometrů a spojuje Interstate 5, konkrétně město Vancouver a mezistátní dálnici Interstate 82 a státní silnici U.S. Route 395 jižně od Kennewicku a severně od státní hranice s Oregonem.\n\nSilnice začíná v centru města Vancouver na křižovatce s Interstate 5 severně od Mezistátním mostem. Po prvních 30 kilometrů své trasy je čtyřpruhovou dálnicí, ale ve městě Camas se stává dvoupruhovou silnicí. Dále pokračuje východním směrem po severním břehu řeky Columbie skrz její roklinu po celý zbytek své cesty.\n\nKromě čtyřpruhového úseku v okrese Clark se jedná o dvoupruhovou silnici, kterou často obklopují až 240 metrů vysoké útesy typické pro roklinu Columbie. Hrozí zde ale silné větry. Ve městě Lyle silnice projíždí nečekaně rychlým přechodem z lesů do suchých stepí východního Washingtonu.\n"}
{"id": "809131", "url": "https://cs.wikipedia.org/wiki?curid=809131", "title": "Centralia Union Depot", "text": "Centralia Union Depot\n\nCentralia Union Depot je stanice železniční sítě Amtrak ve městě Centralia v americkém státě Washington. Obsluhují ji osobní vlaky \"Amtrak Cascades\" a \"Coast Starlight\". Jedná se o dvanáctou nejvyužívanější stanici ve státě Washington, kde jich má Amtrak osmnáct. Denně zde nastoupí nebo vystoupí 65 cestujících. Zatímco koleje vlastní společnost BNSF Railway, návazná spojení poskytuje dopravní podnik Twin Transit.\n\nBudovu stanice postavila roku 1912 společnost Northern Pacific Railway jako třetí železniční stanice ve městě od roku 1880. Jedná se o velkou cihlovou budovu zkonstruovanou v reakci na 400% nárůst obyvatelstva, který město potkal na počátku 20. století. Už dva roky po jejím otevření jí projelo 44 osobních a 17 nákladních vlaků denně. Hned nedaleko stanice se nacházela Tower Avenue se čtrnácti hotely a centrum města s pěti divadly a osmi bankami.\n\nKrach železniční společnosti Northern Pacific v roce 1970, počátek působení osobních vlaků Amtrak v roce 1971 a zvýšené využití nedaleké mezistátní dálnice Interstate 5 zavinily chátrání budovy. Stejně tak i centrum města v té době procházelo ekonomickým úpadkem. Místní veřejní vůdci si v 80. letech minulého století všimli tohoto problému a vybudovali dvacetiletý plán na zakoupení stanice a její rekonstrukci, která byla částí revitalizace celého centra města.\n\nRoku 1996 vznikla spojením dvou společností železnice BNSF Railway, a tak se jak město Centralia, tak státní ministerstvo dopravy snažilo prodat stanici nové společnosti. Ta souhlasila a nechala si ji od města renovovat. Renovace obsahovala dvě fáze. Zatímco ta první se odehrála ještě v roce 1996 a jednalo se o exteriérní práce (zmírnění zchátralosti budovy, nahrazení střešních oken, instalace nové střechy, přidání nových užitečností a parkovacích míst), druhá fáze byla uskutečněna roku 2000 a jednalo se o interiérní práce (nahrazení podlah a renovace pokladny, úschovny zavazadel, skladiště, vzdušné ventilace a výtahů).\n\nRenovace byla ukončena v dubnu 2002, což bylo následováno oslavou při městském festivalu zvaném „Dny železnice“. Stanice je od roku 1988 zapsána v Národním rejstříku historických míst.\n"}
{"id": "809135", "url": "https://cs.wikipedia.org/wiki?curid=809135", "title": "Jablonský", "text": "Jablonský\n\nJablonský je přídavné jméno odvozené od místního názvu Jablonné. Jablonský je také české příjmení, jehož přechýlenou ženskou variantou je Jablonská.\n\n\n\n\n"}
{"id": "809137", "url": "https://cs.wikipedia.org/wiki?curid=809137", "title": "Kostel svatého Lva Velikého (Paříž)", "text": "Kostel svatého Lva Velikého (Paříž)\n\nKostel svatého Lva Velikého (fr. \"Église Saint-Léon\") je katolický farní kostel v 15. obvodu v Paříži na náměstí \"Place du Cardinal-Amette\".\n\nZákladní kámen kostela položil 21. října 1924 pařížský arcibiskup kardinál Louis Dubois. Trojlodní stavba byla vysvěcena 11. května 1926. Apsida kostela byla otevřena 28. října 1930. Dne 22. ledna 1933 kardinál Jean Verdier vysvětil dokončený kostel včetně zvonice a posvětil pět zvonů.\n\nKostel byl zasvěcen papeži svatému Lvu Velikému, na paměť Léona Théliera, manžela donátorky, která umožnila výstavbu kostela.\n\nPlány kostela navrhl architekt Émile Brunet. Kostel je postaven z betonu pokrytého cihlami. Výzdoba kostela je inspirována stylem art deco - vitráže, mozaiky, sochy, kování apod.\n"}
{"id": "809143", "url": "https://cs.wikipedia.org/wiki?curid=809143", "title": "Karin Enkeová", "text": "Karin Enkeová\n\nKarin Enkeová (* 20. června 1961 Drážďany), provdaná Buschová, Kaniaová a Enkeová-Richterová, je bývalá východoněmecká rychlobruslařka.\n\nPrvní mezinárodní závody absolvovala v roce 1978, v roce 1980 debutovala na velkých seniorských akcích. Tehdy startovala na Mistrovství světa ve víceboji (17. místo), sprinterský světový šampionát již vyhrála a na Zimních olympijských hrách získala zlatou medaili v závodě na 500 m, přičemž na trati 1000 m byla čtvrtá. V následující sezóně již získala tři medaile na třech mistrovstvích, ze kterých si cenné kovy v dalších letech pravidelně odvážela. V roce 1981 to byly stříbrné medaile z Mistrovství Evropy a z Mistrovství světa ve víceboji a zlatá z Mistrovství světa ve sprintu. V sezóně 1983/1984 poprvé zároveň vyhrála světové šampionáty ve víceboji i ve sprintu, ze Zimních olympijských her v Sarajevu si odvezla dvě zlaté z tratí 1000 a 1500 m a dvě stříbrné ze závodů na 500 a 3000 m. Sezónu 1984/1985 vynechala, v roce 1985 nastoupila do premiérového ročníku Světového poháru, jehož celkové hodnocení v závodech na 1000 m v tomto ročníku vyhrála. V letech 1986 a 1987 zvítězila na mistrovstvích světa ve víceboji i ve sprintu, roku 1988 pouze na vícebojařském šampionátu. Na Zimních olympijských hrách 1988 získala dvě stříbrné medaile v závodech na 1000 a 1500 m a bronzovou na trati 500 m. Po sezóně 1987/1988 ukončila aktivní závodní kariéru.\n\nNěmecký sportovní historik Giselher Spitzer uvedl v nizozemském televizním dokumentu \"Andere Tijden\" vysílaném 3. ledna 2010, že podle dokumentů Stasi se Karin Enkeová připravovala na zimní olympiádu 1984 s pomocí dopingu.\n\nV roce 1981 se Karin Enkeová poprvé vdala a v sezóně 1981/1982 závodila pod jménem Buschová. Manželství ale netrvalo dlouho a v letech 1982–1984 startovala opět jako Enkeová. Poté si vzala svého bývalého trenéra Rudolfa Kaniu a změnila si příjmení na Kaniaová, pod kterým závodila až do konce své kariéry v roce 1988. Poté se opět rozvedla a znovu vdala a používá jméno Enkeová-Richterová.\n\n"}
{"id": "809157", "url": "https://cs.wikipedia.org/wiki?curid=809157", "title": "Amitav Ghosh", "text": "Amitav Ghosh\n\nAmitav Ghosh (11. července 1956, Kalkata) je bengálský spisovatel z Indie, píšící anglicky. Proslavil se hlavně svými romány s historickými náměty, většinou z asijského prostředí (Barma, Indie, Malajsie aj.). Česky zatím vyšly romány \"Skleněný palác\" a \"Hladový příliv.\" Reflektuje v nich mj. složité osudy lidí v dobách kolonialismu a v postkoloniálních společnostech. Z tvorby mimo románový žánr vyšla v češtině kniha \"Ve starobylé zemi\", což je velmi vydařené spojení společenskovědního textu s krásnou literaturou. \n\nNarodil se v Kalkatě. Studoval historii a sociologii na Dillíské univerzitě a v Oxfordu, kde získal v roce 1982 doktorát v oboru sociální antropologie. Podle vlastních slov však vždy chtěl být více spisovatelem než antropologem. V roce 2008 byl nominován na Man Bookerovu cenu za svůj román Sea of Poppies. Jeho eseje vycházejí v The New Yorker a New York Times. Žije v New Yorku, ale pravidelně se vrací do Indie, kde má rovněž dům v Goe. \n\n\n\n"}
{"id": "809171", "url": "https://cs.wikipedia.org/wiki?curid=809171", "title": "Dezider Cimra", "text": "Dezider Cimra\n\nDezider Cimra (* 25. dubna 1933, Zvolen) je bývalý slovenský fotbalista, útočník a záložník a fotbalový funkcionář. Vystudoval právnickou fakultu UK v Bratislavě a pracoval v oblasti kriminalistiky.\n\nHrál za NV Bratislava a ČH Bratislava. V československé lize nastoupil ke 167 utkáním a dal 25 gólů. Mistr Československa v roce 1951 a v roce 1959. Dorostenecký mistr republiky 1950. V juniorské reprezentaci nastoupil ve 5 utkáních a dal 1 gól, za reprezentační B-tým nastoupil v 7 utkáních a dal 3 góly.\n\nV letech 1978–1986 předseda Slovenského fotbalového svazu a místopředseda Československého fotbalového svazu.\n\n\n"}
{"id": "809172", "url": "https://cs.wikipedia.org/wiki?curid=809172", "title": "Grand Prix Evropy 2012", "text": "Grand Prix Evropy 2012\n\nGrand Prix Evropy 2012 (oficiálně 2012 Formula 1 Grand Prix of Europe) se jela na okruhu Valencia ve Valencii ve Španělsku dne 24. června 2012. Závod byl osmým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "809174", "url": "https://cs.wikipedia.org/wiki?curid=809174", "title": "Vladimír Čermák (1954)", "text": "Vladimír Čermák (1954)\n\nVladimír Čermák (* 22. března 1954) je bývalý český fotbalista, obránce.\n\nV československé lize hrál za Sklo Union Teplice a RH Cheb. Nastoupil ve 105 ligových utkáních a dal 2 góly. V nižšich soutěžích hrál i za VTŽ Chomutov.\n\n\n"}
{"id": "809177", "url": "https://cs.wikipedia.org/wiki?curid=809177", "title": "Antonín Černý (fotbalista)", "text": "Antonín Černý (fotbalista)\n\nAntonín Černý (25. června 1908 – 1. září 1982) byl československý fotbalista, obránce.\n\nV československé lize hrál za SK Kladno (1929-1936). V lize odehrál 101 utkání a dal 2 góly. Za reprezentační B-tým nastoupil v roce 1933 v 1 utkání.\n\n"}
{"id": "809184", "url": "https://cs.wikipedia.org/wiki?curid=809184", "title": "Jiří Černý (fotbalista)", "text": "Jiří Černý (fotbalista)\n\nJiří Černý (* 7. srpna 1932) je bývalý český fotbalový záložník a obránce. Jeho syn Pavel Černý byl fotbalový reprezentant a mistr republiky se Spartou a vnuk Pavel Černý je ligový fotbalista.\n\nV lize hrál za Spartak Hradec Králové (1959-1964), s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. V lize nastoupil ve 128 utkáních a dal 9 gólů. V Poháru mistrů evropských zemí odehrál v roce 1960 za Hradec čtyři utkání proti Panathinaikos FC a FC Barcelona. V nižších soutěžích hrál i za Jiskru Jaroměř a Tepnu Náchod.\n\n\n"}
{"id": "809187", "url": "https://cs.wikipedia.org/wiki?curid=809187", "title": "Crypteroniaceae", "text": "Crypteroniaceae\n\nCrypteroniaceae je čeleď vyšších dvouděložných rostlin z řádu myrtotvaré (\"Myrtales\"). Jsou to dřeviny se vstřícnými listy a drobnými, čtyř nebo pětičetnými květy. Plodem je tobolka. Čeleď zahrnuje 10 druhů ve 3 rodech a je rozšířena v tropické Asii.\n\n\"Crypteroniaceae\" jsou stálezelené keře a stromy se vstřícnými jednoduchými kožovitými listy se zakrnělými palisty nebo bez palistů. Čepel listů je celokrajná, celistvá, se zpeřenou žilnatinou. Větévky jsou čtyřhranné nebo zploštělé. Květy jsou velmi drobné, pravidelné, krátce stopkaté, uspořádané v úžlabních nebo vrcholových květenstvích. Kalich i koruna jsou 4 až 5-četné. Koruna je více či méně redukovaná a může i chybět. Tyčinek je 4 až 5 v jednom kruhu nebo 10 ve dvou kruzích. Tyčinky jsou navzájem nesrostlé, volné nebo přirostlé ke kališním a korunním lístkům (\"Axinandra\"). Semeník je svrchní až spodní, srostlý ze 2 až 5 plodolistů, s 1 až 6 komůrkami a 1 čnělkou zakončenou hlavatou bliznou. Plodem je tobolka obsahující několik až mnoho drobných křídlatých nebo nekřídlatých plochých semen.\n\nČeleď zahrnuje 3 rody a 10 druhů. Je rozšířena v jihovýchodní Asii a na Srí Lance. Druh \"Crypteronia paniculata\" se vzácně vyskytuje v Yunnanu v jižní Číně.\n\nČeleď byla v tradičních systémech řazena do řádu myrtotvaré (\"Myrtales\"), což bylo potvrzeno i molekulárními metodami. Podle kladogramů APG jsou nejblíže příbuznými skupinami čeledi \"Alzateaceae\" a \"Penaeaceae\".\n\n\"Axinandra\", \"Crypteronia\", \"Dactylocladus\" \n\n"}
{"id": "809203", "url": "https://cs.wikipedia.org/wiki?curid=809203", "title": "Alzatea verticillata", "text": "Alzatea verticillata\n\nAlzatea verticillata je jediný zástupce rodu Alzatea a čeledi Alzateaceae dvouděložných rostlin z řádu myrtotvaré (\"Myrtales\"). Je to dřevina s jednoduchými vstřícnými listy a drobnými květy, pocházející z horských lesů tropické Ameriky.\n\n\"Alzatea verticillata\" je keř až nevelký strom s jednoduchými vstřícnými kožovitými listy. Někdy roste i jako epifyt na vysokých stromech. Řapíky jsou velmi krátké nebo jsou listy víceméně přisedlé. Čepel listů je oválná až vejčitá, celokrajná, se zpeřenou žilnatinou, připomínající listy klusií.\n\nKvěty jsou pravidelné, oboupohlavné, dužnaté, 4 až 6 mm dlouhé, zvonkovitého tvaru, v latovitých vrcholících. Kalich je pětičetný, na bázi srostlý, s 5 cípy. Koruna chybí. Tyčinek je 5. Spojidla tyčinek (konektivy) jsou nápadná, dužnatá, narůžovělá a při rozkvětu připomínají korunní lístky. Semeník je svrchní, srostlý ze 2 plodolistů, se 2 komůrkami a jedinou čnělkou. Plodem je mnohasemenná zploštělá tobolka. Semena jsou okřídlená.\n\nDruh je rozšířen v horách Střední a Jižní Ameriky od Kostariky po Peru. Vyskytuje se v horských lesích v nadmořské výšce 900 až 2200 metrů.\n\nV rámci druhu bývají rozlišovány dva poddruhy, \"Alzatea verticillata\" subsp. \"amplifolia\" a subsp. \"verticillata\", které vytvářejí na hranici areálů rozšíření přechodové typy.\n\nČeleď \"Alzateaceae\" byla rozlišována i v tradičních taxonomických systémech (Cronquist, Dahlgren,Tachtadžjan) a byla řazena do řádu myrtotvaré (\"Myrtales\"), což bylo potvrzeno i molekulárními metodami. Podle kladogramů APG jsou nejblíže příbuznými skupinami čeledi \"Crypteroniaceae\" a \"Penaeaceae\".\n"}
{"id": "809204", "url": "https://cs.wikipedia.org/wiki?curid=809204", "title": "Business Process Model and Notation", "text": "Business Process Model and Notation\n\nBusiness Process Model and Notation (BPMN) je grafická notace (soubor grafických objektů a pravidel, podle nichž jsou mezi sebou spojovány) sloužící k modelování podnikových procesů pomocí procesních diagramů. Jde de facto o standard pro modelování podnikových procesů. BPMN je zároveň ratifikovaný standard Mezinárodní organizace pro normalizaci jako norma ISO/IEC 19510:2013.\n\nBPMN je v oblasti procesního modelování vyvíjeno od roku 2004. Po několika verzích se od roku 2014 prosazuje verze BPMN 2.0.2. V současné době je dokumentace BPMN tak dobře rozpracována, že se začínají vytvářet vzory, na jejichž základě se řeší standardní situace, které mohou nastávat během procesního řízení.\nHlavním cílem BPMN je poskytnout notaci, která je snadno čitelná a pochopitelná všemi, kdo se účastní životního cyklu procesu, od business analytiků, kteří vytváří prvotní návrhy procesů, po vývojáře odpovědné za implementaci technického řešení, které bude daný proces vykonávat až po lidi, kteří budou daný proces řídit a sledovat. BPMN se snaží vytvořit standardizovaný můstek, který by propojil mezeru mezi návrhem procesu a jeho implementací.\n\nNotace BPMN klade důraz na srozumitelnost popisů procesů pro uživatele při snaze zároveň zachovat základní pravidla principů jazyka BPML (Business Process Modeling Language) jako je flexibilita a přenositelnost.\n\nProcesní diagram je založen na flowchart technologii, která je velmi podobná diagramu aktivit z Unified Modeling Language (UML). V praxi je tedy diagram tvořen jakýmsi tokem aktivit, které se dějí za určitých okolností a v určitém pořadí. V tomto toku mohou také být velmi stručně, avšak přehledně, zaneseny i různé vnější okolnosti, které nemusí být součástí daných podnikových procesů, ale přesto modelované podnikové procesy přímo ovlivňují. Oproti již zmíněnému diagramu aktivit z UML pak BPMN přináší o něco lepší a přehlednější záznam právě takových vnějších aktivit, které mají přímý vliv na podnikové procesy, včetně časové dimenze.\n\nKonsorcium BPMI (Business Process Management Initiative) vyvinulo BPMN verzi 1.0 v květnu 2004. Hlavním cílem bylo vytvořit notaci čitelnou pro všechny, kteří se účastní životního cyklu procesu. BPMN je spravováno a rozvíjeno konsorciem OMG (Object Management Group) od roku 2005, kdy došlo k jeho sloučení s BPMI.\n\nBPMN bylo následně vyvíjeno pod vedením OMG a během roku 2005 byla vypracována verze, kterou OMG přijalo jako standard v únoru 2006. Z této verze byla v červnu 2007 dokončena verze BPMN 1.1. O rok později v červnu 2008 byla vydána verze BPMN 1.2. BPMN verze 2.0 byla vydána v lednu 2011, kde zároveň došlo k rozšíření názvu na Business Process Model and Notation (název první verze měl význam Business Process Modelling Notation), což vyjadřuje skutečnost, že se jedná o více než jen pouhou notaci. Dnes je nejaktuálnější specifikace verze 2.0.2 z ledna roku 2014.\n\nBPMN 2.0 si klade za cíl být jedinou notací pro tvorbu modelů podnikových procesů. Nový formát zachovává vlastnosti z předešlých verzí a díky tomu standard může zůstat pod značkou BPMN. Základními rysy BPMN 2.0 jsou:\n\nNejnovější verze standardu BPMN 2.0.2 rozšiřuje záběr a možnosti původní verze 1.2 hned v několika směrech:\n\n\nModelování podnikových procesů slouží ke komunikaci široké škály informací pro širokou škálu zájemců. BPMN je navrženo k pokrytí mnoha druhů modelů a poskytuje možnost vytvoření tzv. end-to-end podnikových procesů. Prvky BPMN umožní uživateli snadno rozlišit jednotlivé části BPMN diagramu. Existují tři hlavní dílčí modely:\n\n\nSoukromé podnikové procesy představují vnitřní procesy určité organizace. Tyto procesy bývají obecně nazývány workflow, BPM procesy nebo v některých případech orchestrace – v oblasti webových služeb. Rozlišují se dva druhy soukromých procesů – spustitelné (executable) a nespustitelné (non-executable). Spustitelné procesy jsou procesy, které byly modelovány za účelem spuštění. Nespustitelné procesy jsou soukromé procesy, které jsou modelovány za účelem dokumentování chování procesu.\n\nVeřejné procesy reprezentují interakci mezi soukromými podnikovými procesy a dalšími procesy nebo účastníky. Pouze aktivity, které souží ke komunikaci s dalšími účastníky jsou zahrnuty ve veřejných procesech. Všechny ostatní vnitřní aktivity soukromých podnikových procesů nejsou ve veřejných procesech zobrazeny. Veřejné podnikové procesy zobrazují vnější pohled na tok zpráv a pořadí toku zpráv, které jsou potřebné k interakci s procesy. Veřejné procesy mohou být modelovány samostatně nebo v rámci kolaborace k zobrazení toku zpráv mezi veřejnými procesními aktivitami a ostatními účastníky.\n\nV BPMN verzi 1.2 byly veřejné procesy pojmenovány a jako abstraktní.\n\nChoreografie je definice očekávaného chování mezi dvěma interagujícími účastníky. Zatímco proces existuje mimo bazén (Pool), choreografie existuje bezi dvěma množinami. Choreografie vypadá podobně jako soukromý podnikový proces, jelikož se skládá ze sítě aktivit, událostí a bran, liší se však tím, že aktivity jsou interakce reprezentující sady výměny zpráv, které zahrnují dva nebo více účastníků. Navíc oproti běžnému procesu zde není žádný centrální ovladač, odpovědná entita nebo pozorovatel procesu.\n\nZobrazují interakce mezi dvěma nebo více podnikovýma entitami. Kolaborace se obvykle skládá z dvou a více bazénů (Pools), reprezentující účastníky kolaborace. Výměna zpráv mezi účastníky je zobrazena pomocí toku zpráv (Message Flow).  Kolaborace mohou být znázorněny jako vzájemná komunikace dvou nebo více veřejných procesů.\n\nKonverzační diagram je konkrétní použití a neformální popis diagramu kolaborace. Avšak bazén v konverzaci obvykle neobsahuje proces a choreografie obvykle není umístěna mezi bazény diagramu konverzace. Konverzace je logická relace výměny zpráv. Výměny zpráv jsou vzájemně závislé a odráží odlišné podnikové scénáře. Například v logistice, doplnění zásob zahrnuje následující scénáře: vytvoření objednávky, zpracování platby, přiřazení dopravců zásilek.\n\nDůležitým prvkem BPMN je možnost volby tvarů a ikon použitých pro zobrazení grafických prvků. Záměr je vytvořit standardizovaný vizuální jazyk, který rozeznají a pochopí všichni procesní designéři. Implementace, která vytváří a používá BPMN diagramy by měla využívat grafické prvky a tvary navržené a doporučené v tomto standardu. Zůstává zde však určitá volnost pro zvolení barvy, velikosti a umístění textu.\n\nCílem BPMN je vytvořit jednoduchý a snadno pochopitelný mechanismus pro vytvoření modelů podnikových procesů, zároveň však schopný vyjádřit jejich komplexitu. K dosažení těchto protichůdných požadavků pomáhá rozdělení grafických prvků notace do přesně definovaných kategorií. Tyto kategorie jsou snadno odlišitelné a umožňují uživateli se snadno zorientovat v modelu a pochopit ho. Prvky jsou rozděleny do pěti základních kategorií.\n\n\nTokové objekty jsou základním grafickým prvkem, který definuje chování podnikových procesů, jde o tyto tři objekty:\n\n\nData jsou reprezentovány čtyřmi prvky:\n\n\nV BPMN jsou čtyři způsoby vzájemného propojení tokových objektů nebo jiných informací, k tomu slouží tyto spojovací objekty:\n\n\nK seskupení hlavních modelovacích prvků slouží tzv. plavecké dráhy (Swimlanes), které obsahují:\n\n\nArtefakty poskytují dodatečné informace o procesu. Definovány jsou dva standardizované artefakty, avšak vývojáři modelovacích nástrojů mohou libovolně přidávat a definovat nové artefakty.\n\n\nTokové objekty patří mezi hlavní popisovací prvky v notaci a jako takové souvisí s tokem informací v procesu.\n\nJde o něco, co se stane v průběhu procesu nebo choreografie. Přímo ovlivňuje tok podnikového procesu a většinou má spouštěč a výsledek. Události se člení na počáteční (Start event), průběžné (Intermediate event) a koncové (End event) a jsou reprezentovány kruhem.\n\n\nS vývojem BPMN docházelo ke stále detailnějšímu členění aktivit a definici nových druhů událostí, kdy ve verzi 2.0.2 jejich počet narostl na několik desítek.\n\nZnázorňuje činnosti, které musí být vykonány. Jde o obecný pojem pro práci, která je vykonávána společností v rámci procesu. Značí se obdélníkem s kulatými rohy. Aktivita může být buďto jednoduchý úkol (Task), nebo složená z procesu, tzv. podproces (Sub-process). Aktivity jsou využívány při modelování procesu i choreografie.\n\n\nBrány se používají pro větvení, nebo sloučení toků procesu (například rozhodování, paralelní zpracování, sloučení) v závislosti na definovaných podmínkách. Je reprezentována kosočtvercem. U bran rozlišujeme čtyři základní typy:\n\n\nDatové objekty se nevyužívají v choreografiích, slouží výhradně pro procesy. Poskytují informaci o tom, jaké aktivity mají být provedeny a/nebo co produkují. Mohou reprezentovat samostatný objekt nebo kolekci objektů. Datové vstupy a výstupy poskytují stejnou informaci pro procesy.\n\nDatové sklady poskytují mechanismus k získání nebo aktualizaci uložených informací pro aktivity, které přesahují hranice procesu. Znázorňují se válcem, s dvojitým pruhem u horní stěny.\n\nSpojovací objekty se používají k propojení jednotlivých prvků diagramu a spolu s tokovými objekty tvoří jeho základní strukturu, dále se dělí na tři podskupiny:\n\n\nPoužívají se jako vizuální mechanismus k organizaci a kategorizaci účastníků procesu a činností v diagramu. Umožňují oddělit sadu aktivit od jiných aktivit. Jsou definovány dva druhy, ani jeden z nich se nepoužívá v choreografiích, bazény jsou exkluzivně určeny pro kolaborace.\n\n\nArtefakty představují v modelu další upřesňující informace procesu. Nemají vliv na tok procesu. Mohou být použity v kterémkoliv BPMN diagramu nebo choreografii, nejsou pro ně žádné omezení.\n\n\nEvent-driven Process Chain (EPC) v překladu „diagram procesu řízeného událostmi“ a BPMN jsou v modelování procesů dvě notace s velmi podobnou vyjadřovací schopností. BPMN model může být převeden do EPC modelu bez ztráty informací, opačný směr však způsobuje částečnou ztrátovost informací z modelu. Studie ukazují, že pro tentýž proces notace BPMN potřebuje přibližně o 40% méně prvků než odpovídající EPC model, avšak s mírně větší množinou symbolů. Z toho plyne, že BPMN model by měl být čitelnější. Tento převod mezi notacemi je možné zautomatizovat.\nUML diagram aktivit a BPMN jsou dvě notace, které mohou být použity pro modelování stejného procesu, podmnožina prvků diagramu aktivity má podobnou sémantiku jako prvky BPMN, a to i přes menší a méně expresivní sadu symbolů. Studie ukazují, že oba typy procesních modelů mají přibližně stejnou čitelnost pro neznalé uživatele, navzdory vyšším formálním omezením diagramu aktivit.\n\nNástrojů pro tvorbu BPMN modelů existuje velké množství, některé jsou zdarma a pro některé je potřeba koupit licenci. Samozřejmě, že většina nástrojů umí daleko více modelů, než jen vytvářet BPMN. Jako další vlastnosti lze uvést tyto: tvorba dynamických diagramů, tvorba statických diagramů, generování dokumentace, verzování, generování kódu atd.\n\n\n\n\n\n"}
{"id": "809213", "url": "https://cs.wikipedia.org/wiki?curid=809213", "title": "Klapka (příjmení)", "text": "Klapka (příjmení)\n\nPříjmení Klapka nosí více různých osobností:\n\n"}
{"id": "809255", "url": "https://cs.wikipedia.org/wiki?curid=809255", "title": "Michal Stehlík", "text": "Michal Stehlík\n\nMichal Stehlík (* 13. dubna 1976 Třebíč) je český historik a slovakista, působící na Filozofické fakultě Univerzity Karlovy v Praze, kde byl v letech 2006 až 2014 děkanem. Zabývá se především českými dějinami 20. století. V letech 2014 až 2015 byl předsedou Rady Českého rozhlasu. Je náměstkem generálního ředitele Národního muzea.\n\nMichal Stehlík se narodil v Třebíči, ale od roku 1977 žije v Dačicích. V roce 1994 maturoval na Gymnáziu v Dačicích. Magisterské studium absolvoval na Filozofické fakultě UK v Praze v oboru historie – slovakistika, kde také v roce 2005 získal titul Ph.D. z oboru české dějiny. Roku 2001 získal v rigorózním řízení na Filozofické fakultě Masarykovy univerzity v Brně titul PhDr. V roce 2010 se z českých dějin habilitoval na docenta na Univerzitě Palackého v Olomouci.\n\nMichal Stehlík začínal v Dačicích, kde byl členem zastupitelstva a pracoval v Městském muzeu a galerii (mezi lety 1999 a 2001 v rámci náhradní vojenské služby). V letech 2001–2002 působil v referátu centrální evidence sbírek Ministerstva kultury ČR. V roce 2002 nastoupil do Národního muzea, kde v dalším roce stal náměstkem generálního ředitele Michala Lukeše. V roce 2005 byl Akademickým senátem Filozofické fakulty UK zvolen děkanem fakulty. Ve funkci byl v listopadu 2009 potvrzen i na další čtyři roky.\n\nPodílel se na celé řadě festivalových, výstavních i vzdělávacích projektů. V roce 1999 založil o.s. Krasohled, které pořádalo 2000–2017 např. Dačické barokní dny. V roce 2003 v Dačicích prosadil umístění pamětní desky obětem holocaustu a v roce 2014 se podílel na umístění pamětní desky politickému vězni JUDr. Valenovi také v Dačicích. Koordinoval také první a druhou Pražskou muzejní noc v letech 2004 a 2005. Mezi významné kurátorské počiny patří mj. tyto výstavy: „FOTBAL 1934–2004. 70 let od římského finále“, „Svobodně! 60 let vysílání Rádia Svobodná Evropa“ či „Zničené kostely severních Čech 1945–1989“. V roce 2009 byl na české straně hlavním kurátorem Dolnorakouské zemské výstavy ve spolupráci s rakouskými historiky. Byl také hlavním kurátorem stálých expozic Muzea Vysočiny Třebíč na třebíčském zámku, které byly otevřeny v listopadu 2013, a rok předtím také dětského muzea „Cesty časem“ také v Třebíči. V letech 2014–2015 spolupracoval autorsky s Národním technickým muzeem na vytvoření Centra stavitelského dědictví v Plasích. V roce 2017 byl hlavním autorem výstavy Fenomén Masaryk v Národním muzeu a spoluautorem námětu Česko-slovenské / Slovensko české výstavy v roce 2018. V roce 2019 byl spoluautorem obsahu multimediální expozice Momenty dějin v prostoru Spojovací chodby Národního muzea. V roce 2020 pracuje jako hlavní autor na výstavě Parlament a spoluautor výstavy 1620-Cesta na Horu. Je také hlavním obsahovým garantem připravovaného Dětského muzea Národního muzea-předpoklad otevření 2020.\n\nPůsobil jako člen několika správních a dozorčích rad, byl členem Rady Ústavu pro studium totalitních režimů a Vědecké rady Masarykovy univerzity. Místopředsednickou funkci zastával do roku 2017 ve Správní radě Vysoké školy uměleckoprůmyslové v Praze. 14. května 2014 byl zvolen jako jediný kandidát předsedou Rady Českého rozhlasu, jejímž členem byl od června 2011. Ve funkci předsedy rady skončil v listopadu 2015. Od 1. června 2014 je znovu náměstkem generálního ředitele Národního muzea. V březnu 2017 se rozhodl obhajovat post člena Rady Českého rozhlasu, jelikož v červnu 2017 mu skončilo funkční období. V prvním kole volby sice neuspěl, ale postoupil do kola druhého. V něm však nakonec zvolen nebyl. V roce 2018 byl zvolen členem Vědecké rady Ústavu pro studium totalitních režimů. Od roku 2019 je členem komise pro hodnocení publikací v kategorii Publicistika v literární ceně Magnesia litera.\n\nZ pozice děkana Filozofické fakulty 25. října 2013 neuspěl ve volbě rektora Univerzity Karlovy v Praze, když novou hlavou univerzity byl zvolen profesor Tomáš Zima. Na Filosofické fakultě UK pokračuje ve výuce soudobých dějin, zejména jde o přednášky k problematice česko-slovenských vztahů, dějinám komunistického období v Československu a tématům kulturního dědictví - muzejnictví. \n\nMichal Stehlík byl jako zastupitel města Dačice členem KDU-ČSL. Kvůli zvolení děkanem však své členství ve straně roku 2006 pozastavil, v roce 2018 své členství ukončil. Zastupitelem města Dačic byl jako nestraník za KDU-ČSL znovu od komunálních voleb 2014 do září 2017, kdy rezignoval.\n\nVe volbách do Senátu PČR v roce 2016 kandidoval jako nestraník za KDU-ČSL v obvodu č. 52 – Jihlava. Se ziskem 16,20 % hlasů postoupil z druhého místa do druhého kola, v němž prohrál poměrem hlasů 46,62 % : 53,37 % s kandidátem ODS, SNK-ED, SsČR a STO Milošem Vystrčilem. Senátorem se tak nestal.\n\nMichal Stehlík je ženatý, má 8 dětí.\n\n\n"}
{"id": "809282", "url": "https://cs.wikipedia.org/wiki?curid=809282", "title": "Vlastimil Rampula", "text": "Vlastimil Rampula\n\nVlastimil Rampula (* 13. ledna 1970, Břeclav) je český právník, dřívější státní zástupce a od roku 2012 advokát. V letech 2007–2012 byl vrchním státním zástupcem v Praze.\n\nJe synem bývalého tajemníka OV KSČ v Břeclavi. V roce 1994 vystudoval Právnickou fakultu Masarykovy univerzity, v roce 2010 získal titul doktora práv na Právnické fakultě Univerzity Karlovy. Jako státní zástupce začínal na Okresním státním zastupitelství v Pardubicích, poté působil na Krajském státním zastupitelství v Hradci Králové, odkud přešel na Vrchní státní zastupitelství v Praze a v roce 2005 se stal ředitelem odboru závažné hospodářské a finanční kriminality na Nejvyšším státním zastupitelství.\n\n15. února 2007 byl ministrem spravedlnosti Jiřím Pospíšilem jmenován pražským vrchním státním zástupcem, s ním se však postupně dostal do rozporů. Médii byl navíc označen za „zametače kauz“, např. kvůli postupu vrchního státního zastupitelství v trestních kauzách pronájmu gripenů, zpronevěry majetku Mostecké uhelné společnosti či podvodů okolo banky IPB. Pospíšil jej nakonec v únoru 2009 odvolal z funkce vedoucího státního zástupce, nová ministryně spravedlnosti Daniela Kovářová ho však v červnu téhož roku jmenovala opětovně. V březnu 2011 jeho nové odvolání navrhl nejvyšší státní zástupce Pavel Zeman a staronový ministr spravedlnosti Jiří Pospíšil žádosti v říjnu vyhověl. Rampula se bránil správní žalobou k Městskému soudu v Praze, ten pak odvolání kvůli jeho údajné nepřezkoumatelnosti a nezákonnosti zrušil. Na základě kasační stížnosti rozhodnutí městského soudu ale v červnu 2012 zrušil Nejvyšší správní soud, který vyvrátil nepřezkoumatelnost odvolání a aplikaci a interpretaci „závažného porušení povinností vedoucího státního zástupce“, jež odvolání z funkce odůvodňuje, shledal ze strany ministra spravedlnosti zákonnou a motivovanou veřejným zájmem.\n\n29. června 2012 rezignoval na funkci státního zástupce. Od 1. září 2012 působí jako advokát.\n\n20. července 2013 jako advokát potvrdil zastupování předního pražského lobbisty Iva Rittiga v souvislosti s kauzou Nagyová.\n"}
{"id": "809287", "url": "https://cs.wikipedia.org/wiki?curid=809287", "title": "Raposka", "text": "Raposka\n\nRaposka je obec v Maďarsku v župě Veszprém.\n\nRozkládá se na ploše 4,90 km² a v roce 2011 zde žilo 230 obyvatel.\n"}
{"id": "809304", "url": "https://cs.wikipedia.org/wiki?curid=809304", "title": "Jiří Kotalík", "text": "Jiří Kotalík\n\nJiří Kotalík (22. července 1920 Praha – 26. ledna 1996 Praha) byl český historik umění, umělecký kritik, překladatel z angličtiny, ředitel Národní galerie v Praze. Jeho syn Jiří T. Kotalík je také historik umění, který působil jako rektor Akademie výtvarných umění v Praze.\n\nJiří Kotalík absolvoval Masarykovo reálné gymnázium v Křemencově ulici v Praze a přispíval do Studentského časopisu (1938–40). Během války a krátce poté působil jako redaktor a výtvarný referent novin a časopisů (A-Zet, Pražská móda, 1940-1943, Mladá fronta, Práce, Život, 1945-1946, Topičovo nakl., 1948-1949). V letech 1945–1948 studoval dějiny umění na Filosofické fakultě Univerzity Karlovy u profesorů Josefa Cibulky, Jana Květa a Antonína Matějčka a zároveň byl v letech 1946–1948 pracovníkem sekce pro kulturní styky se zahraničím na Ministerstvu informací.\n\nByl členem Skupiny 42 (1942-1948), výtvarného odboru UB (1944), SČUG Hollar (1946), SVU Mánes (1948).\nV letech 1950–1954 byl pedagogem na Vysoké škole výtvarných umění v Bratislavě a poté do roku 1960 na Filosofické fakultě UK. V letech 1954–1958 byl zástupcem ředitele Ústavu teorie a dějin umění ČSAV. V roce 1958 byl jmenován docentem a od roku 1961 profesorem Akademie výtvarných umění v Praze. V letech 1960–1967 byl rektorem AVU a 1967–1990 ředitelem Národní galerie v Praze.\nZastával řadu veřejných funkcí ve vědeckých a uměleckých organizacích doma i ve světě (ČSAV, SČVU, AICA, ICOM, ad.)\n\nJako ředitel Národní galerie v Praze usiloval o stavbu nové budovy a když tento záměr nebylo možné uskutečnit, získal pro sbírky postupně řadu nových prostor (Šternberský palác, Městskou knihovnu, Zbraslavský zámek, palác Kinských, Jiřský a Anežský klášter). Jako poslední získal a zachránil před demolicí požárem poničený Veletržní palác. Trvalými výstavními prostorami Národní galerie se staly jízdárny Valdštejnského paláce a Pražského hradu. V roce 1993 a 1995 zahajoval spolu s prezidentem Václavem Havlem a umělecky garantoval dvě velké výstavy v ÚLUV na Národní třídě v Praze 1 (Herbert Masaryk, T. G. Masaryk-člověk a umění), které uspořádalo Masarykovo demokratické hnutí.\n\nJiří Kotalík se přátelil s malířem Františkem Cundrlou.\n\n\nVe 40. letech přeložil texty o výtvarném umění (Richard von Mises – Kapitoly o umění, Edward Herbert Read) a spolu s Jiřím Kolářem básně Carla Sandburga a Thomase Stearnse Eliota.\n\nJiří Kotalík byl autorem desítek textů do katalogů k výstavám. Podrobně viz abART\n\n\n"}
{"id": "809307", "url": "https://cs.wikipedia.org/wiki?curid=809307", "title": "Enzo Scifo", "text": "Enzo Scifo\n\nVincenzo \"Enzo\" Daniele Scifo (* 19. února 1966, La Louvière, Belgie) je bývalý belgický fotbalista a reprezentant. Hrál na pozici ofenzivního záložníka. Po skončení hráčské kariéry se dal na trenérskou dráhu, vel mj. belgickou jedenadvacítku.\n\nNarodil se v Belgii ve městě La Louvière v italské rodině. S fotbalem začal ve svých sedmi letech v roce 1973 v místním klubu RAA Louviéroise. V roce 1982 přešel do belgického velkoklubu Anderlecht Brusel, kde debutoval v 17 letech v profesionální kopané.\n\nV belgické seniorské reprezentaci debutoval 13. června 1984 na Mistrovství Evropy ve Francii v zápase proti Jugoslávii, kdy mu bylo 18 let a 115 dní a stal se tak nejmladším hráčem historie Mistrovství Evropy ve fotbale (v roce 2012 ho překonal Nizozemec Jetro Willems - 18 let a 71 dní). S reprezentací se zúčastnil čtyř Mistrovství světa (1986, 1990, 1994 a 1998). Největšího reprezentačního úspěchu dosáhl na mistrovství světa v roce 1986 v Mexiku, kde Belgie obsadila čtvrté místo.\n\nPodle Belgické fotbalové asociace odehrál Scifo 84 zápasů a vstřelil 19 branek. Podle některých fotbalových databází (např. Footballdatabase.eu, National Football Teams) nastřílel během 84 zápasů pouze 18 gólů. Rozdíl je v přátelském utkání z 5. června 1988 v Odense proti domácímu Dánsku, které Belgie prohrála 1:3. Zatímco Belgická fotbalová asociace připisuje tento gól Scifovi, databáze jej připisují Janu Ceulemansovi.\n"}
{"id": "809315", "url": "https://cs.wikipedia.org/wiki?curid=809315", "title": "Kyprejovité", "text": "Kyprejovité\n\nKyprejovité (\"Lythraceae\") je čeleď dvouděložných rostlin z řádu myrtotvaré (\"Myrtales\"). Čeleď zahrnuje dřeviny i byliny, vodní i mangrovové rostliny. Je celosvětově rozšířena a zahrnuje přes 600 druhů ve 30 rodech. Mezi charakteristické znaky náležejí jednoduché, vstřícné listy a květy se svraskalými korunními lístky. Nejvíce druhů roste v tropech a subtropech. V České republice se vyskytuje několik druhů rodu kyprej, kalužník šruchový a kotvice plovoucí. Na základě fylogenetických výzkumů byly do kyprejovitých vřazeny bývalé čeledi kotvicovité, marhaníkovité a kuželovníkovité.\n\nKyprejovité mají dosti různorodé využití. Marhaník granátový je v subtropech pěstován jako ovoce, henovník bílý je zdrojem známého barviva, heimie je používána v Mexiku jako halucinogen, pukoly i některé jiné rody se pěstují v tropech jako okrasné dřeviny. Některé tropické druhy jsou zdrojem tvrdého dřeva.\n\nKyprejovité jsou byliny, stromy, keře a polokeře zpravidla se vstřícnými celokrajnými jednoduchými listy. Palisty jsou silně redukované (často jen na řadu chlupů v paždí listů) nebo chybějí. Jen výjimečně jsou listy střídavé nebo přeslenité. Žilnatina je zpeřená. Mladé stonky a větévky jsou často čtverhranné až úzce křídlaté. Rostliny jsou lysé nebo pokryté jednoduchými, vidličnatými nebo žlaznatými chlupy, které mohou být prokřemenělé.\n\nKvěty jsou pravidelné až silně dvoustranně souměrné, většinou oboupohlavné, ve vrcholových nebo úžlabních květenstvích různých typů nebo řidčeji jednotlivé. Kalich i koruna jsou v různých počtech, nejčastěji 4 až 8, zřídka je korunních lístků více nebo naopak koruna chybí. Kalich je často dužnatý. Laloky kalicha nasedají na češuli, někdy označovanou jako korunní trubka nebo také nesprávně jako kališní trubka. Korunní lístky jsou volné, opadavé, většinou charakteristicky pomačkané, bílé, žluté, růžové nebo fialové. Tyčinek je 4 až mnoho, nejčastěji ve dvou kruzích. Semeník je svrchní až spodní, srostlý ze 2 až 4 plodolistů, s mnoha vajíčky a jedinou čnělkou. Plodem je mnohasemenná tobolka, výjimečně bobule nebo jiný typ plodu.\n\nČeleď zahrnuje asi 620 druhů ve 30 rodech. Největší rody jsou hlazenec (\"Cuphea\", asi 250 druhů), tuhanka (\"Ammannia\", 84), \"Diplusodon\" (75) a pukol (\"Lagerstroemia\", 55 druhů). Více než polovina (celkem 19) rodů obsahuje jen 3 nebo méně druhů. Kyprejovité jsou rozšířeny po celém světě, nejvíce druhů se vyskytuje v tropech a subtropech. Dva z největších rodů (hlazenec a \"Diplusodon\") mají centrum rozšíření ve vrchovinách východní Brazílie.\n\nZástupci čeledi se vyskytují na nejrůznějších typech stanovišť, v horských a tropických deštných lesích, na pouštích a savanách, některé druhy jsou vlhkomilné až vodní rostliny. Rod kuželovník (\"Sonneratia\") je součástí mangrovových porostů Starého světa.\n\nV české květeně je čeleď zastoupena 3 rody. Nejběžnějším druhem je kyprej vrbice (\"Lythrum salicaria\"), vzácněji se vyskytuje kyprej prutnatý (\"L. virgatum\"), kyprej yzopolistý (\"L. hyssopifolia\"), kalužník šruchový (\"Peplis portula\") a kotvice plovoucí (\"Trapa natans\"). V evropské květeně je čeleď zastoupena kromě dalších druhů kypreje a kalužníku ještě rodem tuhanka (\"Ammannia\").\n\nKvěty kyprejovitých jsou nevonné a jsou navštěvovány rozličnými opylovači sbírajícími pyl nebo nektar, jako jsou včely, motýli a mouchy. Trubkovité květy některých druhů hlazence (\"Cuphea\") jsou opylovány kolibříky. Větší květy rodů lafénzie (\"Lafoensia\") a kuželovník (\"Sonneratia\") jsou opylovány netopýry. Semena jsou nejčastěji šířena větrem nebo vodou. Samoopylení je u květů této čeledi často zabráněno různočnělečností. U některých zástupců je dokonce vyvinuta tristylie (např. rod \"Adenaria\" a některé druhy rodu kyprej).\n\nNěkteré druhy např. z rodů lafénzie, \"Ginorea\" a \"Physocalymma\" jsou vysoké stromy dorůstající výšek přes 30 metrů.\n\nV tradičních systémech byla čeleď kyprejovité řazena do řádu myrtotvaré (\"Myrtales\"), což bylo potvrzeno i molekulárními metodami. Podle kladogramů APG je nejblíže příbuznou skupinou čeleď pupalkovité (\"Onagraceae\").\n\nV systému APG byly do čeledi kyprejovité vřazeny 3 drobné blízce příbuzné čeledi: kotvicovité (\"Trapaceae\"), marhaníkovité (\"Punicaceae\") a kuželovníkovité (\"Sonneratiaceae\").\nRod kalužník (\"Peplis\") bývá vřazován do rodu kyprej (\"Lythrum\").\n\nPlody marhaníku granátového (\"Punica granatum\"), pěstovaného pro ovoce již po tisíciletí, jsou známé jako granátové jablko. Jedlá jsou také velká semena různých druhů kotvice, zejména evropské kotvice plovoucí (\"Trapa natans\") a asijských druhů \"Trapa bicornis\" a \"T. bispinosa\".\nListy heimie \"Heimia salicifolia\" obsahují chinolisidinové alkaloidy a jsou v Mexiku používány jako halucinogen. Odvary z amerických druhů hlazence (\"Cuphea\") a heimie (\"Heimia\") a z asijské rostliny \"Woodfortia fruticosa\" jsou používány v místní lidové medicíně na nejrůznější neduhy.\nHenovník bílý (\"Lawsonia inermis\"), keř rozšířený v tropech Starého světa, je zdrojem oranžového barviva známého jako henna. Z kůry mangrovových druhů kuželovníku \"Sonneratia alba\" a \"S. caseolaris\" jsou získávány třísloviny.\nRůzné druhy hlazence (\"Cuphea\") bývají pěstovány jako letničky se zajímavými květy. Pukol okrouhlolistý (\"Lagerstromia indica\") je nápadně kvetoucí nevysoký strom, často pěstovaný v tropech jako okrasná dřevina.\nKyprej vrbice (\"Lythrum salicaria\") je v Severní Americe invazní rostlina.\nLafénzie (\"Lafoensia\"), rostoucí v Jižní Americe, má velmi tvrdé dřevo, které je využíváno zejména na stavby. Ze dřeva a listů je vyráběno žluté barvivo.\n\n\"Adenaria\",\n\"Ammannia\" (včetně \"Nesaea\" a \"Hionanthera\"),\n\"Capuronia\",\n\"Crenea\",\n\"Cuphea\",\n\"Decodon\",\n\"Didiplis\",\n\"Diplusodon\",\n\"Duabanga\",\n\"Galpinia\",\n\"Ginoria\" (včetně \"Haitia\"),\n\"Heimia\",\n\"Koehneria\",\n\"Lafoensia\",\n\"Lagerstroemia\",\n\"Lawsonia\",\n\"Lourtella\",\n\"Lythrum\" (včetně \"Peplis\"),\n\"Pehria\",\n\"Pemphis\",\n\"Physocalymma\",\n\"Pleurophora\",\n\"Punica\",\n\"Rotala\",\n\"Sonneratia\",\n\"Tetrataxis\",\n\"Trapa\",\n\"Woodfordia\"\n\n"}
{"id": "809338", "url": "https://cs.wikipedia.org/wiki?curid=809338", "title": "Olympijská charta", "text": "Olympijská charta\n\nOlympijská charta je mezinárodní textový dokument, který definuje základní cíle, zásady\na řády Olympijského hnutí a olympismu. Zároveň také přesně definuje olympijské hry a jednoznačně vymezuje postavení Mezinárodního olympijského výboru a jednotlivých národních olympijských výborů v rámci celého Olympijského hnutí.\n\nTermín zavedl baron Pierre de Coubertin již na počátku olympijského hnutí v roce 1894. Tehdy se společně s Jiřím Stanislavem Guth-Jarkovským stal prvním autorem první verze Olympijské charty, která byla poprvé schválena na 1. olympijském kongresu v roce 1894. Další významná verze byla schválena i částečně publikována v roce 1914 na 6. olympijském kongresu, nicméně práci na textu přerušila první světová válka do té míry, že definitivní verze Olympijské charty byla schválena až v roce 1921 na 7. olympijském kongresu. Tato historická verze platila prakticky až do konce druhé světové války, těsně po válce v roce 1946 od ní bylo na 30 let upuštěno.\n\nK dalšímu oživení původního pojmu Olympijská charta došlo až v 70. letech 20. století, kdy od roku 1978 opět olympijské řády nesou toto označení. Poslední a současně platná verze Olympijské charty platí od 7. července 2007.\n\n\n\n"}
{"id": "809350", "url": "https://cs.wikipedia.org/wiki?curid=809350", "title": "Josef Weingartner", "text": "Josef Weingartner\n\nJosef Weingartner (10. února 1885, Dölsach – 11. května 1957, Merano) byl římskokatolický kněz, kunsthistorik a památkář.\n\nWeingartner ukončil svá teologická studia v Brixenu v roce 1907 a dále studoval dějiny umění u Maxe Dvořáka na vídeňské univerzitě. V období 1911 až 1915 byl tajemníkem památkového úřadu v Innsbrucku a v letech 1915 až 1918 vedl pobočku v Bolzanu. Od roku 1921 byl proboštem u sv. Jakuba.\n\nBěhem svého života prováděl v Tyrolsku, a zvláště v jižním Tyrolsku, základní kunsthistorický průzkum. V této geografické oblasti po něm byla pojmenována řada ulic.\n\nJosef Weingartner byl prastrýcem politika Wendelina Weingartnera.\n\n\n"}
{"id": "809367", "url": "https://cs.wikipedia.org/wiki?curid=809367", "title": "Wendelin Weingartner", "text": "Wendelin Weingartner\n\nWendelin Weingartner (* 7. února 1937, Innsbruck) je bývalý rakouský politik (ÖVP), který v letech 1993 až 2002 zastával funkci zemského hejtmana v Tyrolsku.\n\nWendelin Weingartner studoval právo na innsbrucké univerzitě; studia ukončil v roce 1961. Od roku 1957 byl členem studentského spolku A.V. Raeto Bavaria Innsbruck v ÖCV. V roce 1963 pracoval pro tyrolskou státní správu, v letech 1964 až 1966 pro soudní dvůr ve Vídni. Poté se vrátil do Tyrolska a stal se, mimo jiné, předsedou státní hypoteční banky.\n\nOd 16. března 1991 do 1. července 2000 vedl tyrolskou ÖVP, od 24. září 1993 do 26. října 2002 byl zemským hejtmanem. V roce 2002 odešel do důchodu.\n"}
{"id": "809379", "url": "https://cs.wikipedia.org/wiki?curid=809379", "title": "Evropská silnice E11", "text": "Evropská silnice E11\n\nEvropská silnice E11 je evropskou silnicí 1. třídy. Začíná ve francouzském Vierzonu, a končí také ve Francii – v Montpellier. Celá trasa měří 570 kilometrů.\n\nTrasa vede přes nejvyšší viadukt na světě, rovněž objíždí viadukt Garabit, jenž byl postaven Gustavem Eiffelem.\n\n"}
{"id": "809383", "url": "https://cs.wikipedia.org/wiki?curid=809383", "title": "Jakub Schwarz Trojan", "text": "Jakub Schwarz Trojan\n\nJakub Schwarz Trojan – často však jen Jakub S. Trojan – (* 13. května 1927, Paříž, Francie) je český teolog a bývalý děkan Evangelické teologické fakulty Univerzity Karlovy. Je autorem knih a článků v odborných filozofických a teologických časopisech. Hlavním tématem jeho prací jsou otázky antropologie a sociální etiky, zejména pak problematika moci a občanské odpovědnosti.\n\nTrojan je čestným členem Vědecké rady Karlovy univerzity, členem rady spolku Akademická YMCA a člen ediční rady pražského vydavatelství OIKOYMENH.\n\nTrojan se narodil v Paříži českým rodičům (kteří zde byli na zkušenou). Rodina se ale v roce 1929 přestěhovala zpět do Československa, takže školní léta již strávil v Čechách. Obecnou školu vychodil na Vinohradech a ve stejné čtvrti (ve Slovenské ulici) navštěvoval i gymnázium, které úspěšně zakončil maturitou v roce 1946 (na gymnáziu byl jeho spolužákem i Ladislav Hejdánek). Během války byl od ledna do dubna 1945 nasazen v Technische Nothilfe. Mezi lety 1946 a 1948 studoval pět semestrů na Vysoké škole obchodní. Vzhledem k tomu, že se účastnil protikomunistické demonstrace, byl v únoru 1948 vyloučen ze všech vysokých škol v Československu. Po odvolání byl však po půl roce opětovně na vysoké školy přijat. V únoru 1949 však přestoupil na Husovu evangelickou bohosloveckou fakultu. Za své nekonformní postoje byl ještě během studií povolán na tříletou vojenskou prezenční službu (od 1. ledna 1951 do 31. prosince 1953), kterou vykonal u Pomocného technického praporu (PTP) na Slovensku. Po ukončení vojenské služby dokončil v roce 1955 svá studia bohosloví.\n\nV letech 1956 až 1974 byl farářem Českobratrské církve evangelické nejprve ve Kdyni na Šumavě (1956–1967) a poté ve sboru v Neratovicích–Libiši (1967–1974). V Libiši byl jedním z jeho farníků také Jan Palach, kterého po jeho sebeupálení i pochovával v lednu 1969 na Olšanských hřbitovech.\n\nOd roku 1964 dálkově studoval na Vysoké škole ekonomické v Praze a toto studium ukončil s akademickým titulem inženýr v roce 1971. V roce 1970 navíc dokončil disertační prací nazvanou „Théma: člověk“ doktorandské studium na Evangelické teologické fakultě a získal titul ThDr. Roku 1974 mu však byl odebrán státní souhlas k výkonu duchovenské činnosti a živil se dále jako ekonom v pražských podnicích Řempo a Montáž, a to až do svého odchodu do důchodu v roce 1987. Během normalizace pořádal bytové semináře pro zájemce o teologii. V roce 1977 byl jedním z prvních, kteří podepsali Chartu 77, a roku 1978 se stal členem Výboru na obranu nespravedlivě stíhaných.\n\nPo Sametové revoluci roku 1990 ho tehdejší děkan Evangelické teologické fakulty na tuto školu pozval, aby zde působil jako učitel etiky. Trojan nabídku přijal a začal na škole vyučovat. Téhož roku]] se na škole spisem „Entfremdung und Nachfolge“ habilitoval a o rok později – v roce 1991 – se stal profesorem pro obor etiky. V letech 1990 až 1996 byl ve dvou po sobě následujících funkčních obdobích děkanem této fakulty a potom působil jako proděkan fakulty pro zahraniční styky.\n\nV červenci roku 1950 se oženil s teoložkou Karlou Schwarzovou a její rodné příjmení podle staré evangelické tradice přijal do svého jména (podobně jako Tomáš Garrigue Masaryk). Roku 1954 se jim narodila dcera Blanka a roku 1956 syn Pavel, který je ředitelem Státní konzervatoře v Praze. Vnukem Jakuba S. Trojana je český skladatel a herec Pavel Trojan vystupující například v seriálech \"Dobrá čtvrť\" či \"Pojišťovna štěstí\".\n\n\n\n\n"}
{"id": "809391", "url": "https://cs.wikipedia.org/wiki?curid=809391", "title": "Evropská silnice E12", "text": "Evropská silnice E12\n\nEvropská silnice E12 je evropskou silnicí 1. třídy. Začíná v norském Mo i Rana, a končí ve finských Helsinkách. Celá trasa měří 910 kilometrů.\n\n\n\n\n"}
{"id": "809395", "url": "https://cs.wikipedia.org/wiki?curid=809395", "title": "Příběh Alvina Straighta", "text": "Příběh Alvina Straighta\n\nPříběh Alvina Straighta ( ) je americké filmové drama natočené v roce 1999 režisérem Davidem Lynchem. Producentkou a střihačkou snímku se stala dlouhodobá režisérova partnerka a spolupracovnice Mary Sweeneyová, která se také podílela s Johnem E. Roachem na scénáři. Hudbu jako k většině Lynchových filmů zkomponoval Angelo Badalamenti.\n\nSnímek je založen na skutečné události Američana Alvina Straighta, který se vydal na zahradní sekačce napříč Iowou navštívit svého bratra v sousedním Wisconsinu. Alvin (Richard Farnsworth) je penzista a veterán z druhé světové války žijící s duševně postiženou dcerou Rose (Sissy Spacek). Když se dovídá, že bratr Lyle (Harry Dean Stanton) utrpěl mozkovou mrtvici, rozhodne se jej navštívit, přestože s ním od hádky několik let nekomunikuje. Pro tělesnou slabost způsobenou stářím již však nevlastní řidičský průkaz, cestu hromadnou dopravou odmítá, a tak se na 240 mil dlouhou pouť z Laurens do Mount Zionu vydává na staré zahradní sekačce John Deere 110.\n\nAlvin Straight je 73letý důchodce, žijící s jednou ze svých dcer Rose v iowském městečku Laurens. Jednoho dne se dozví, že jeho bratra Lylea, se kterým už deset let nekomunikuje kvůli hádce, stihla mozková mrtvice a rozhoduje se jej navštívit a obnovit vztah.\n\nProblém nastává s dopravou do 240 mil vzdáleného Mount Zion ve Wisconsinu, kde bydlí jeho sourozenec. Věc komplikuje zdravotní stav. K chůzi musí Alvin používat opěru dvou holí. Pro slabé oči a stáří již nevlastní řidičák, autobusem jet odmítá, a tak se začátkem září vydává za úžasu spoluobčanů a dcery na dlouhou cestu prostřednictvím sekačky na trávu, za níž je zapojen přívěs. První pokus selhává, když mu stroj vypovídá službu a domů je přivezen na korbě pick-upu.\n\nÚmyslu se však odmítá vzdát a od prodejce zemědělských strojů zakupuje třicet let starou sekačku John Deere 110, která jej veze přes pitoreskní rozlehlé pláně a kopce Iowy. Během cesty potkává mladou dívku v pátém měsíci těhotenství, jež utekla od rodiny. Po večerním povídání se nastávající matka vrací domů. Další večer stráví spolu s členy každoročního cyklistického závodu přejezdu Iowy – RAGBRAI (Register's Annual Great Bicycle Ride Across Iowa). Na otázku, co je vlastně na stáří nejhorší jednoduše odpovídá: \"„Vzpomínky na to, když jste byli mladí.“\"\n\nNa cestě skrze kukuřičnými lány jej zastihuje bouřka, před kterou se ukrývá v otevřené stodole. Na jednom z příkrých svahů se řemen sekačky přetrhává. Alvin se řítí velkou rychlostí mezi dobrovolné hasiče, kteří mají cvičení. Pomoc mu nabízí místní manželský pár, jenž jej nechává několik dnů na své zahradě, zatímco mu dva bratři Harald a Thorvald Olsenovi opravují sekačku. Mezitím telefonuje dceři Rose, aby mu na jeho dočasné útočiště zaslala důchod. Muž mu nabízí odvoz autem, což Alvin odmítá. Je rozhodnut cestu trvající již pět týdnů dokončit sám. Ve městě během krátkého zahradního pobytu zajde s jedním z vrstevníků do restaurace na kus řeči. U baru si sdělují zážitky z druhé světové války a z dětství.\n\nAlvin se s opravenou sekačkou vydává na poslední část dobrodružné cesty. Přejíždí hraniční řeku Mississippi a ocitá se ve Wisconsinu. Noc tráví u hřbitova, kam mu přináší večeři místní kněz. Shodou okolností poznal jeho bratra Lylea v nemocnici, kde se zotavoval z cévní příhody. Vyslechne si jejich životní příběh a stařík od něj získává požehnání k úmyslu usmíření.\n\nPo úmorné pouti konečně přijíždí k malému obydlí ukrytému v přírodě. Konečně se setkává s bratrem. Jednoho z nich podpírají dvě hole, druhý je zaklesnut do chodítka. Lyle se jej ptá, zdali cestu na sekačce vykonal pouze proto, aby se opět společně setkali. Alvin odpovídá – „ano“. Oba usedají na verandu, rozkol je překonán. Sdílí svou blízkost a dívají se na hvězdnaté nebe, jako když v dětství spávali pod noční otevřenou oblohou.\n\n\nVšechny skladby složil Angelo Badalamenti.\n\n\n\"Příběh Alvina Straighta\" byl natáčen na silnicích, na kterých hlavní hrdina podnikl skutečnou cestu. Všechny scény byly nasnímány v chronologickém sledu.\n\nNa rozdíl od předchozích Lynchových filmů bylo toto dílo po debutu v Cannes poprvé šířeno distribuční společností Walt Disney Pictures. Motion Picture Association of America mu udělila klasifikaci „G – vhodné pro jakýkoliv věk“. Jedná se o premiérový snímek, do jehož scénáře režisér vůbec nezasáhl. Podobně jako ve většině jeho ostatních filmů DVD neobsahuje jednotlivé kapitoly, protože Lynch požaduje, aby jeho díla byla sledována jako jednolitý celek.\n\nPředstavitel Straighta herec Richard Farnsworth natáčel již v terminálním stádiu kostního zhoubného nádoru, který mu přivodil ochrnutí dolních končetin. Tyto zdravotní komplikace jsou ve filmu zachyceny. Roli pojal jako poctu skutečnému Alvinu Straightovi. V důsledku bolestí způsobených vážnou nemocí rok po dokončení filmu spáchal sebevraždu zastřelením na svém ranči v novomexickém Lincolnu..\n\nSnímek byl většinově oceňován především za Lynchovo zpracování neobvyklého námětu. Rok po premiéře měl na Rotten Tomatoes hodnocení 95 %.\n\nNezávislé drama získalo celkem dvanáct cen a dvacet devět nominací.\n\nNa Filmovém festivalu v Cannes 1999 bylo nominováno na Zlatou palmu. Richard Farnsworth získal v osmdesáti letech nominaci na Oscara za nejlepší mužský herecký výkon v hlavní roli pro jeho přesvědčivé podání Alvina Straighta a stal se tak nejstarším hercem navrženým na Cenu Akademie. Tento rekord překonali až na 84. ročníku udílení 2012 nominovaní Max von Sydow a Christopher Plummer, oba ve věku osmdesáti dvou let. Plummer se poté stal nejstarším oscarovým vítězem mezi herci.\n\n"}
{"id": "809397", "url": "https://cs.wikipedia.org/wiki?curid=809397", "title": "Pavel Trojan", "text": "Pavel Trojan\n\nPavel Trojan je jméno, jež má více nositelů:\n\n"}
{"id": "809414", "url": "https://cs.wikipedia.org/wiki?curid=809414", "title": "Žuan An", "text": "Žuan An\n\nŽuan An (, ; 1381–1453) byl architekt a eunuch vietnamského původu působící v čínské říši Ming.\n\nSpolečně s architekty a staviteli Cchaj Sinem (), Čchen Kuejem (), Wu Čungem (), Kchuaj Siangem () a Lu Siangem () byl klíčovým autorem plánů a hlavním stavitelem Zakázaného města v Pekingu.\n\nV éře Čeng-tchung (1436–1450) hrál přední roli v rekonstrukci pekingských hradeb. Podílel se rovněž na vodních stavbách. Zemřel roku 1453.\n"}
{"id": "809437", "url": "https://cs.wikipedia.org/wiki?curid=809437", "title": "Jean Verdier", "text": "Jean Verdier\n\nJean kardinál Verdier (19. února 1864 Lacroix-Barrez – 9. dubna 1940 Paříž) byl francouzský římskokatolický kněz a v letech 1929–1940 arcibiskup pařížský. V roce 1929 byl jmenován kardinálem.\n\nJean Verdier studoval teologii a filozofii v kněžském semináři v Rodezu. Dne 9. dubna 1887 byl vysvěcen na kněže a poté vyučoval na semináři v Périgueux, který v letech 1898–1912 vedl. V letech 1912–1920 působil na teologické fakultě Pařížské univerzity a byl představitelem Séminaire des Carmes. V roce 1923 byl jmenován čestným kanovníkem u katedrály Notre-Dame a v letech 1926–1929 vedl její kongregaci. V roce 1929 byl jmenován generálním vikářem Pařížské arcidiecéze a apoštolským protonotářem. V témže roce se stal pařížským arcibiskupem.\nPapež Pius XI. ho rovněž 16. prosince 1929 jmenoval kardinálem s titulem kardinál-kněz u baziliky Santa Balbina.\n\nV roce 1931 zahájil projekt nazvaný \"Œuvre des Chantiers du Cardinal\" (Kardinálova stavební díla), při kterém bylo v následujících letech založeno mnoho nových kostelů a farností v Paříži a jejím okolí.\n\nV červnu 1935 byl vyslán jako papežský legát na První celostátní sjezd katolíků československých.\n\nPo vytvoření levicové vlády Léona Bluma v červnu 1936 kardinál vydal tiskovou zprávu, která způsobila rozruch, neboť vyzývala k sociálnímu smíru a zanechání zášti kvůli politickým nebo sociálním preferencím. Toto prohlášení uvítala levice a kardinál Pacelli tlumočil arcibiskupovi blahopřejný dopis od papeže.\n\nPo křišťálové noci v listopadu 1938 arcibiskup vydal veřejný dopis společně s arcibiskupy v Mechelenu a Miláně, v němž kritizovali zabíjení a odsoudili „fatální výsledek rasistické teorie v Německu“.\n\nJean Verdier zemřel v Paříži 9. dubna 1940 a byl pochován v katedrále Notre-Dame.\n\n"}
{"id": "809438", "url": "https://cs.wikipedia.org/wiki?curid=809438", "title": "Evropská silnice E13", "text": "Evropská silnice E13\n\nEvropská silnice E13 je evropskou silnicí 1. třídy. Začíná v britském Doncasteru a končí v Londýně. Celá trasa měří 328 kilometrů.\n\n\n"}
{"id": "809439", "url": "https://cs.wikipedia.org/wiki?curid=809439", "title": "Myrtovité", "text": "Myrtovité\n\nMyrtovité (\"Myrtaceae\") je čeleď vyšších dvouděložných rostlin z řádu myrtotvaré (\"Myrtales\"). Je to velká čeleď, zahrnující přes 4600 druhů ve 131 rodech. Myrtovité jsou dřeviny s jednoduchými celokrajnými listy. Květy mají pravidelné, čtyřčetné nebo pětičetné, se spodním semeníkem a často s množstvím nápadných tyčinek. Čeleď je rozšířena v tropech a subtropech celého světa, nejvíc druhů roste v tropické Americe a Austrálii. V Evropě roste jediný zástupce, středomořská myrta obecná. Mezi myrtovité patří některé užitkové rostliny poskytující ovoce (kvajáva, fejchoa), koření (hřebíček, nové koření) nebo vonné silice (tea tree, eukalypty).\n\nMyrtovité jsou keře a stromy se vstřícnými nebo střídavými jednoduchými celokrajnými listy. Borka se často loupe v charakteristických tenkých plátech a šupinách. Listy mají nejčastěji zpeřenou žilnatinu, charakteristickým znakem je přítomnost průsvitných teček na ploše čepele tvořených siličnými žlázkami. Palisty jsou prchavé nebo chybějí.\n\nKvěty jsou pravidelné, oboupohlavné, 4 až 5-četné, ve vrcholových nebo úžlabních květenstvích, řidčeji jednotlivé. V květech je přítomna dobře vyvinutá češule. Kališní a korunní lístky jsou volné nebo srostlé, kalich někdy srůstá v kruhovitě nebo nepravidelně pukající číšku. Tyčinek je mnoho. Tyčinky většinou opadávají vcelku spolu s korunou, a to záhy po odkvětu. Semeník je spodní nebo polospodní, srostlý ze 2 až 5 plodolistů, s jedinou čnělkou s hlavatou bliznou. V každém plodolistu je 2 až mnoho vajíček. Plodem je bobule nebo tobolka, vzácně oříšek.\n\nČeleď myrtovité zahrnuje přes 4600 druhů ve 131 rodech. Počet druhů v jednotlivých rodech záleží na taxonomickém pojetí.\nJako největší rody jsou uváděny \"Eugenia\" a \"Syzygium\" (přes 1000 druhů).\nMyrtovité jsou rozšířeny v tropech a subtropech celého světa. Centra největší druhové diversity jsou v tropické Americe a v Austrálii. V chladných oblastech severní polokoule není čeleď zastoupena. V Evropě je původní jediný druh, myrta obecná (\"Myrtus communis\"), rostoucí ve Středomoří.\n\nMyrtovité se vyskytují na nejrůznějších typech pozemních biotopů s výjimkou velmi suchých oblastí.\n\nKvěty myrtovitých bývají vonné a jsou opylovány různým hmyzem, ptáky nebo drobnými savci hledajícími většinou nektar. U mnohých zástupců přebírají funkci koruny nápadné, často pestře zbarvené tyčinky. Semena z dužnatých plodů jsou šířena ptáky a savci vyhledávajícími bobule, zatímco drobná semena z tobolek jsou šířena zpravidla větrem nebo vodou.\n\nNěkteré druhy australských blahovičníků patří mezi nejvyšší stromy na Zemi. Za nejvyšší druh je považován \"Eucalyptus regnans\", dorůstají výšky až přes 100 metrů.\n\nMyrtovité jsou jasně vymezenou čeledí, naproti tomu pojetí rodů a zařazení velkého počtu druhů je problematické, neustálené a má složitou historii a velké množství synonym. Tradičně byly rody vymezeny morfologií kalichu a charakterem češule, tyto znaky se však ukazují jako dosti pohyblivé a použitelné spíše na druhové než rodové úrovni.\n\nV současné taxonomii je čeleď \"Myrtaceae\" klasifikována v širším pojetí a je členěna na 2 podčeledi. Podčeleď Psiloxyloideae obsahuje pouze 2 rody ve 2 tribech. Tribus \"Heteropyxideae\" obsahuje jihoafrický rod \"Heteropyxis\" se 3 druhy, tribus \"Psiloxyleae\" zahrnuje jediný druh, \"Psiloxylon mauritianum\", pocházející z Maskarénských ostrovů. V prvních verzích systému APG (APG I z r. 1998, APG II, 2003) byly oba rody řazeny do samostatných čeledí \"Heteropyxidaceae\" a \"Psiloxylaceae\", podobně jako v některých tradičních systémech (např. Dahlgren, Tachtadžjan). V myrtovitých se objevily až v systému APG III z r. 2009.\n\nPodčeleď Myrtoideae zahrnuje drtivou většinu zástupců čeledi. Je dále členěna do systému celkem 15 tribů.\n\nTradiční členění na podčeledi \"Leptospermoideae\" a \"Myrtoideae\" se ukázalo jako nepřirozené.\nNejblíže příbuznou větví je čeleď \"Vochysiaceae\".\n\nCelá řada druhů myrtovitých má jedlé plody. Jako ovoce je v tropech pěstována především kvajáva (\"Psidium guajava\") a fejchoa (\"Acca sellowiana\").\nLokální význam mají plody mnohých dalších druhů z rodů \"Campomanesia\", eugenie (\"Eugenia\"), myrcie (\"Myrcia\"), myrciarie (\"Myrciaria\"), psidium (\"Psidium\"), pocházejících vesměs z tropické Ameriky, a také afrických a asijských druhů rodu hřebíčkovec (\"Syzygium\").\n\nZnámé koření hřebíček jsou sušená nerozvinutá poupata hřebíčkovce vonného (\"Syzygium aromaticum\"), pocházejícího z Moluckých ostrovů. Ze Střední Ameriky pochází pimentovník pravý (\"Pimenta dioica\"), poskytující nové koření.\nZ různých druhů myrtovitých jsou získávány silice používané při výrobě parfémů a jako antiseptikum, např. z některých druhů blahovičníku, z australské korymbie \"Corymbia citriodora\" a jihoamerického pimentovníku \"Pimenta racemosa\". Z australského druhu kajeput střídavolistý (\"Melaleuca alternifolia\") je získáván tzv. tea tree olej, používaný mj. jako účinné antiseptikum.\n\nBlahovičníky (\"Eucalyptus\") rychle rostou a patří mezi komerčně významné dřeviny. Jsou pěstovány v klimaticky příhodných oblastech celého světa. Kůra některých druhů blahovičníků je velmi bohatá na třísloviny, např. australský \"Eucalyptus astringens\" jich obsahuje až 50%. Novozélandský železnec ztepilý (\"Metrosideros excelsa\") je znám jako 'železné dřevo'.\n\nMnohé druhy zejména z rodů blahovičník (\"Eucalyptus\"), kajeput (\"Melaleuca\"), štětkovec (\"Callistemon\"), balmín (\"Leptospermum\") a \"Rhodomyrtus\" jsou pěstovány v teplých krajích jako okrasné dřeviny. Myrta obecná (\"Myrtus communis\") je občas pěstována jako pokojová nebo hrnková rostlina.\n\n\"Acca\",\n\"Accara\",\n\"Actinodium\",\n\"Agonis\",\n\"Algrizea\",\n\"Allosyncarpia\",\n\"Aluta\",\n\"Amomyrtella\",\n\"Amomyrtus\",\n\"Angophora\",\n\"Archirhodomyrtus\",\n\"Arillastrum\",\n\"Astartea\",\n\"Asteromyrtus\",\n\"Astus\",\n\"Austromyrtus\",\n\"Babingtonia\",\n\"Backhousia\",\n\"Baeckea\",\n\"Balaustion\",\n\"Barongia\",\n\"Basisperma\",\n\"Blepharocalyx\",\n\"Callistemon\",\n\"Calycolpus\",\n\"Calycorectes\",\n\"Calyptranthes\",\n\"Calyptrogenia\",\n\"Calytrix\",\n\"Campomanesia\",\n\"Chamaelaucium\",\n\"Chamguava\",\n\"Cheyniana\",\n\"Cloezia\",\n\"Corymbia\",\n\"Corynanthera\",\n\"Curitiba\",\n\"Darwinia\",\n\"Decaspermum\",\n\"Enekbatus\",\n\"Ericomyrtus\",\n\"Eucalyptopsis\",\n\"Eucalyptus\",\n\"Eugenia\",\n\"Euryomyrtus\",\n\"Gossia\",\n\"Harmogia\",\n\"Heteropyxis\",\n\"Homalocalyx\",\n\"Homalospermum\",\n\"Homoranthus\",\n\"Hottea\",\n\"Hypocalymma\",\n\"Hysterobaeckea\",\n\"Kanakomyrtus\",\n\"Kania\",\n\"Kardomia\",\n\"Kjellbergiodendron\",\n\"Kunzea\",\n\"Legrandia\",\n\"Lenwebbia\",\n\"Leptospermum\",\n\"Lindsayomyrtus\",\n\"Lithomyrtus\",\n\"Lophomyrtus\",\n\"Lophostemon\",\n\"Luma\",\n\"Lysicarpus\",\n\"Malleostemon\",\n\"Marlierea\",\n\"Melaleuca\",\n\"Meteoromyrtus\",\n\"Metrosideros\",\n\"Micromyrtus\",\n\"Mitranthes\",\n\"Mitrantia\",\n\"Mosiera\",\n\"Myrceugenia\",\n\"Myrcia\",\n\"Myrcianthes\",\n\"Myrciaria\",\n\"Myrrhinium\",\n\"Myrtastrum\",\n\"Myrtella\",\n\"Myrteola\",\n\"Myrtus\",\n\"Neofabricia\",\n\"Neomitranthes\",\n\"Neomyrtus\",\n\"Ochrosperma\",\n\"Octamyrtus\",\n\"Osbornia\",\n\"Oxymyrrhine\",\n\"Pericalymma\",\n\"Pileanthus\",\n\"Pilidiostigma\",\n\"Pimenta\",\n\"Pleurocalyptus\",\n\"Plinia\",\n\"Pseudanamomis\",\n\"Psidium\",\n\"Psiloxylon\",\n\"Purpureostemon\",\n\"Rhodamnia\",\n\"Rhodomyrtus\",\n\"Rinzia\",\n\"Ristantia\",\n\"Sannantha\",\n\"Scholtzia\",\n\"Seorsus\",\n\"Siphoneugena\",\n\"Sphaerantia\",\n\"Stenostegia\",\n\"Stereocaryum\",\n\"Stockwellia\",\n\"Syncarpia\",\n\"Syzygium\",\n\"Taxandria\",\n\"Tepualia\",\n\"Thaleropia\",\n\"Thryptomene\",\n\"Triplarina\",\n\"Tristania\",\n\"Tristaniopsis\",\n\"Ugni\",\n\"Uromyrtus\",\n\"Verticordia\",\n\"Welchiodendron\",\n\"Whiteodendron\",\n\"Xanthomyrtus\",\n\"Xanthostemon\"\n\n"}
{"id": "809445", "url": "https://cs.wikipedia.org/wiki?curid=809445", "title": "Louis-Ernest Dubois", "text": "Louis-Ernest Dubois\n\nLouis-Ernest Dubois (1. září 1856 Saint-Calais – 23. září 1929 Paříž) byl francouzský římskokatolický kněz, biskup ve Verdunu (1901–1909), arcibiskup v Bourges (1909–1916), v Rouenu (1916–1920) a arcibiskup pařížský (1920–1929). V roce 1916 byl jmenován kardinálem.\n\nLouis-Ernest Dubois studoval v kněžském semináři v Précigné a poté v semináři v Le Mans. Dne 20. září 1879 byl vysvěcen na kněze a působil ve farnosti v diecézi Le Mans. V roce 1888 se stal redaktorem časopisu \"La Semaine du fidèle\", který vydávala diecéze. V roce 1895 byl jmenován čestným kanovníkem u katedrály v Mans. V letech 1898–1901 působil na tamním biskupství jako generální vikář.\n\nDne 5. dubna 1901 byl jmenován verdunským biskupem a stal se tak nejmladším biskupem ve Francii. Dne 30. listopadu 1909 se stal arcibiskupem v Bourges. Po vypuknutí první světové války založil \"Union Sacrée\", která pomáhala dětem, které ztratily rodiče ve válce. Dne 13. března 1916 byl jmenován arcibiskupem v Rouenu a stal se primasem Normandie. Papež Benedikt XV. jej téhož roku 4. prosince jmenoval kardinálem s titulem kardinál-kněz u kostela Santa Maria in Aquiro. Dne 13. prosince 1920 byl jmenován pařížským arcibiskupem.\n\nZemřel 23. září 1929 a byl pohřben do krypty katedrály Notre-Dame v Paříži.\n\n"}
{"id": "809466", "url": "https://cs.wikipedia.org/wiki?curid=809466", "title": "Jabloň lesní", "text": "Jabloň lesní\n\nJabloň lesní (\"Malus sylvestris\") je malý strom z čeledi růžovitých, původní v české květeně.\n\nVzrůstově zpravidla nepřesahuje výšku 10 metrů. Hustě rozvětvená koruna začíná již nízko nad zemí nad často nepravidelným sešikmeným kmenem. Mladé větvičky bývají kůlovitě zakončené. Borka je šedohnědá, šupinatá. Listy vroubkované, široce oválné, na vrchní straně tmavěji zelené a matné, na spodní straně spíše světlejší a lesklé, téměř bez trichomů (kulturní jabloně zde bývají hustě \"osrstěné\"). Listy se před opadáním barví do žluta. Květy jsou velmi podobné květům kulturních jabloní – s tím rozdílem, že korunní plátky jsou užší a z vnější strany s červenavým nádechem. Květy vydávají silnou líbeznou vůni. Plodem jsou žluté nebo nazelenalé malvice - jablka o průměru zhruba 2-4 cm.\n\nVyskytuje se roztroušeně v listnatých lesích celé Evropy. Svědčí jí půda s dostatkem živin. Zvláště jsou pro ni výhodné okraje lesů a cest, kde dorůstá větších rozměrů.\n\nJe archeologicky doloženo, že plody sbírali a jedli lidé kolové kultury z dnešního jižního Německa. Jabloň lesní se svými geny částečně podílela na vyšlechtění některých odrůd kulturních jabloní.\n\n\n"}
{"id": "809480", "url": "https://cs.wikipedia.org/wiki?curid=809480", "title": "Přírodní park Manětínská", "text": "Přírodní park Manětínská\n\nPřírodní park Manětínská je přírodní park nacházející se mezi městem Manětín a vesnicí Úněšov v okrese Plzeň-sever. Přírodní park byl vyhlášen jako klidové území vyhláškou ONV Plzeň-sever v roce 1978. Park se rozkládá na 8832,5 ha v Manětínské vrchovině, v nadmořské výšce mezi 500 až 650 m n. m., a prochází jím několik turistických tras a cyklotras. Nejvyššími body jsou s výškou 658 metrů vrcholy Lom, Velká mýť na východní straně a 677 metrů vysoký vrch Lišák na západní straně parku. Uvnitř parku se nacházejí obce Hrad Nečtiny, Nové Městečko, Plachtín, Lipí, Radějov, Spankov, Jedvaniny, Čbán, tábořiště Melchiorova Huť a hájovny Kostelík a Libenov. Významná je též lokalita Dlouhá louka, jež sloužila jako cílová a dopadová plocha v době, kdy území parku bylo využíváno jako vojenský výcvikový prostor. Většinu území parku pokrývá souvislý lesní komplex s lokalitami původních druhů dřevin, hodnotné je též bylinné patro. Součástí přírodního parku je i přírodní rezervace Hůrky.\n\n\n"}
{"id": "809484", "url": "https://cs.wikipedia.org/wiki?curid=809484", "title": "Kuřinka obroubená", "text": "Kuřinka obroubená\n\nKuřinka obroubená (\"Spergularia media\") je slanomilná a vlhkomilná rostlina nízkého vzrůstu vyskytující se v České republice jen vzácně.\n\nDruh je rozšířen na mořském písčitém pobřeží Evropy od Baltského přes Středozemní až po Černé moře. Ve Střední Evropě se vyskytuje jen řídce, mimo ČR ještě v Německu, Rakousku a Slovensku a dříve i v Polsku. Roste převážně v nížinách kde obsazuje různá vlhká slaniska, jako např. chabě zapojené zamokřené slané louky, okraje bahnitých rybníků nebo vývěrů minerálních pramenů. Mimo Evropu je kuřinka obroubená domovem ve Střední a Jihozápadní Asii, zavlečena byla do Jižní Afriky, Severní a Jižní Ameriky i Austrálie a na Nový Zéland.\n\nV České republice v minulosti vyrůstala na několika místech na jižní Moravě, v severozápadních Čechách i na Ostravsku. V současnosti zůstala jen na málo lokalitách na jihu Moravy, pravděpodobně jen na slaniscích Dobré Pole, Novosedly a Nesyt. Roste v halofilních společenstvech svazů \"Cypero–Spergularion salinae\", \"Puccinelion limosae\" a \"Thero–Salicornion strictae\".\n\nSlaniska postupně z naší přírody mizí a s nimi se vytrácejí i rostliny které jsou na těchto ustupujících biotopech životně závislé. Proto byla kuřinka obroubená vyhláškou MŽP ČR č. 395/1992 Sb.\" a \"Černým a červeným seznamem cévnatých rostlin České republiky r. 2000\" vyhlášena za kriticky ohrožený druh.\n\nPřevážně vytrvalé rostliny s lodyhami vzpřímenými, vystoupavými nebo poléhavými o délkách 10 až 30 cm. Lodyhy vyrůstající ze ztlustlého, zdřevnatělého kořene jsou již od báze větvené a bývají lysé nebo v horní části žláznatě chlupaté. Z uzlin vstřícně nebo v chudých svazečcích vyrůstají neřapíkaté, dužnaté, na průřezu oblé, čárkovité, na koncích zašpičatělé listy dlouhé 0,5 až 4 cm. Vytrvalé suchomázdřité palisty deltovitého tvaru, obvykle na koncích hrotité dorůstají do 2,5 až 6 mm.\n\nPětičetné oboupohlavné květy vyrůstají většinou osamoceně na silně chlupatých stopkách měřících 6 až 14 mm. U báze srostlé ochlupené lístky kalichu jsou 4 až 6 mm dlouhé a mají lem 0,1 až 0,5 mm široký, jsou tvaru vejčitého až kopinatého a konce mají tupé nebo špičaté. Eliptické, bílé až světle růžové lístky koruny jsou 2,5 až 5 mm dlouhé. V květu je tyčinek většinou 9 až 10, někdy ale není žádná fertilní. Pestík je vytvořen ze tří plodolistů, jeho svrchní semeník má tři čnělky o délkách do 1 mm.\n\nRostliny vykvétají od července až do října, ve většině případů zde dochází k samoopylení (asi v 85 %). Květ je více uzpůsoben pro opylení hmyzem, blizny dozrávají až po rozkvětu a je v něm dostatek nektaru. Kuřinka obroubená je diploidní rostlina (2n = 18).\n\nPlod je vejčitá tobolka 4,5 až 8 mm otevírající se třemi chlopněmi. Obsahuje tmavě hnědá čočkovitá semena velká 0,5 až 1,5 mm obvykle dvojího tvaru. Některá mají po obvodě lem (křídlo) široký až 0,5 mm, jiná jsou bezkřídlá. Rostlina se rozmnožuje výhradně semeny která se rozšiřují do okolí vodou, zvířaty nebo lidskou činností.\n\nPojmenování kuřinky obroubené se časem vyvíjí, v dnešní době se vědci přiklánějí ke dvěma vědeckým jménům \"Spergularia maritima\" nebo \"Spergularia media\" s tím, že to druhé je pokládáno za objektivní synonymum. Odlišná pojmenování než uvádějí čeští autoři jsou např. na stránkách:\n\n\n \n"}
{"id": "809487", "url": "https://cs.wikipedia.org/wiki?curid=809487", "title": "Kliželovité", "text": "Kliželovité\n\nKliželovité (\"Penaeaceae\") je malá čeleď vyšších dvouděložných rostlin z řádu myrtotvaré (\"Myrtales\"). Jsou to keře a stromy s tuhými, vstřícnými, drobnými listy a pravidelnými květy. Čeleď zahrnuje 29 druhů v 9 rodech a je rozšířena v jižní a východní Africe a na ostrově Svatá Helena.\n\nKliželovité jsou keře a polokeře povětšině erikoidního vzhledu (připomínající vřesovcovité), řidčeji stromy (\"Rhynchocalyx\", \"Olinia\") Listy jsou vstřícné, kožovité, celokrajné, se zpeřenou žilnatinou, s palisty nebo bez palistů.\n\nKvěty jsou pravidelné, 4 až 6-četné, s vyvinutou češulí, jednotlivé nebo v květenstvích. Kalich je srostlý s češulí. Koruna často chybí (je vyvinuta u rodů \"Rhynchocalyx\" a \"Olinia\") a její funkci pak přebírá barevný kalich. Tyčinky jsou 4, 6 nebo až 15 (\"Olinia\"), volné, nesrostlé s okvětím. Semeník je svrchní (pouze u rodu \"Olinia\" spodní), srostlý ze 2 až 5, nejčastěji ze 4 plodolistů, s jednou čnělkou zakončenou hlavatou nebo čtyřlaločnou bliznou. V každém plodolistu jsou 2 až 4 nebo mnoho vajíček. Plodem je tobolka, u rodu \"Olinia\" peckovice.\n\nČeleď kliželovité zahrnuje 29 druhů v 9 rodech. Je rozšířena v jižní a východní Africe a na ostrově Svatá Helena.\n\nČeleď \"Penaeaceae\" byla přítomna i v tradičních taxonomických systémech (Cronquist, Dahlgren, Tachtadžjan), v systému APG do ní byly na základě molekulárních studií navíc přidány rody \"Rhynchocalyx\" a \"Olinia\", řazené do té doby do samostatných čeledí Rhynchocalycaceae a Oliniaceae v rámci řádu myrtotvaré (\"Myrtales\"). Oba rody se od zbytku čeledi dosti odlišují morfologií květních orgánů a stromovitým vzrůstem.\n\n\n\"Brachysiphon\", \"Endonema\", \"Glischrocolla\", \"Olinia\", \"Penaea\", \"Rhynchocalyx\", \"Saltera\", \"Sonderothamnus\", \"Stylapterus\"\n\n"}
{"id": "809492", "url": "https://cs.wikipedia.org/wiki?curid=809492", "title": "Tomáš Bican", "text": "Tomáš Bican\n\nTomáš Bican (* 20. dubna 1973) je český fotograf známý svými černobílými snímky. V jeho cyklech je typickým rukopisem buď vysoká citlivost filmu, nebo film středního formátu nebo panoramata. Z témat se věnuje krajině, architektuře, dokumentu, portrétům nebo výtvarné abstraktní fotografii.\n\nFotografii se věnuje od studií na Pražské fotografické škole. Od počátku tvorby ho přitahovalo téma městské a urbanizované krajiny a věnuje se mu dodnes. Během let si vytvořil charakteristický styl, který lehce měnil v závislosti na používané technice. První dekádu tvořil kinofilmovým přístrojem Nikon FE, kdy fotografoval především na filmy s vysokou citlivostí. V tomto období vznikla převážná část souboru o Praze s názvem \"Město\", který byl vystaven v prosinci 2006 v Galerii Václava Špály. Za tyto snímky byl oceněn 25 cenami v soutěži \"Praha fotografická\". Druhou část souboru tvořily fotografie panoramatické. Fotoaparátem Noblex vznikly též soubory z Ulanbátaru (3. cena CPP), Argentiny, Ruska, Maroka, Indie a dalších zemí. Stejně jako u kinofilmu, tak i u panoramatického formátu kombinuje krajinu s dokumentem. Od roku 2008 tvořil převážně s fotoaparátem Hasselblad. Toto období uzavřel výstavou s názvem \"Krajina\", která proběhla v Českém centru Praha v lednu 2010. Poslední dva roky příležitostně pracuje se starou zrcadlovkou Yashica. Žije a tvoří v Praze na Žižkově.\n\n\n\n\n\nHasselblad - krajina\nNoblex - město\nNoblex - krajina\nYashica\nVitamíny\nPrales (Brazílie 2009)\nNikon FE - město\nNikon FE - krajina\nNikon FE - dokument\n"}
{"id": "809493", "url": "https://cs.wikipedia.org/wiki?curid=809493", "title": "Arsenopyrit", "text": "Arsenopyrit\n\nArsenopyrit je sulfid železa a arsenu. Vzorec je FeAsS. Jako první jej popsal Agricola v roce 1546. Starší český název je kyz arzénový. Jméno je odvozeno od chemického složení minerálu a jeho podobnosti s pyritem. Poprvé bylo použito roku 1847 Ernstem Friedrichem Glockerem. Systematické zařazení podle Strunze je 2/D.22-10, dle Nickel-Strunze 2.EB.20.\n\nVyskytuje se v řadě minerálních asociací, převážně však vzniklá za vyšších teplotních podmínek. Vzácně je znám jako primární součást magmatitů, hojný je v pegmatitech, skarnech a greisenech. Hydrotermální na žilách Sn-W, Sn-Cu, kyzové žíly Pb-Zn, křemenné žíly se zlatem. Též metamorfní - kyzová stratiformní ložiska, mramory, metamorfované břidlice, ruly.\n\nTvoří ploché tabulkovité krystaly, rýhované rovnoběžně s {001}, dlouze či krátce sloupcovité krystaly, též stébelnatý, zrnitý, celistvý. Dvojčatí podle {100} a {001}, na kontaktech či jako penetrační dvojčatí dle {101}, nebo dle {012} vytváří trojčata tvaru hvězdy nebo dvojčata tvaru kříže.\n\nMonoklinický minerál, dříve řazen jako ortogonální, bodová grupa 2/m, prostorová grupa P2/c, a=5,744, b=5,675, c=5,785, ß = 112,17°, Z=4, V=174,82.\n\nTvrdost 5,5-6, hustota průměrná 6,07, lom nerovný, nepravidelný, je křehký, štěpnost je zřetelná dle {101}, ojediněle {010}. Po zahřátí je magnetický. Není radioaktivní.\nBarva ocelově, cínově šedá, v odraženém světle téměř bílý do žluta. Lesk kovový, je opakní. Vryp je šedočerný až černý. Je silně anizotropní (červeno-fialová), slabě pleochroický, luminiscence chybí.\nProcentuální zastoupení prvků:\n\nZe skupiny arsenopyritu je to gudmundit, osarsit, ruarsit.\n\nBěžně s scheelitem, kasiteritem, pyrrhotinem, pyritem, chalkopyritem, zlatem, křemenem, fluoritem, wolframitem, sideritem.\n\nJako vedlejší produkt těžby žil Sn-W, Sn-Cu (Cornwall - největší těžba As na konci 19. století) či kyzových ložisek.\n\nRuda arsenu a zlata.\n\n\n\n"}
{"id": "809496", "url": "https://cs.wikipedia.org/wiki?curid=809496", "title": "Ražický rybník", "text": "Ražický rybník\n\nRažický rybník je rybník v okrese Písek, který se nachází severovýchodně u obce Ražice a 6,5 km jihozápadně od Písku v Českobudějovické pánvi (konkrétněji jejím podcelku Putimská pánev, okrsku Kestřanská pánev). Má rozlohu 24 ha.\n\nNa březích rostou stromy. Podél západního břehu vede silnice II/140 Ražice – Putim a podél východního břehu železniční trať 201, spojující tytéž obce. Dva proti sobě vybíhající poloostrovy rozdělují rybník na přibližně stejné části spojené průlivem.\n\nRybník je průtočný na levém přítoku Blanice.\n\nRybník slouží především k chovu ryb.\nRybník a přilehlé podmáčené louky jsou chráněné od roku 1985 jako přírodní památka Ražický rybník.\n\nK rybníku je příjezd po asfaltové cestě vedoucí mezi Ražicemi a Pískem, ze které odbočuje polní cesta směrem k hrázi rybníka.\n\n"}
{"id": "809498", "url": "https://cs.wikipedia.org/wiki?curid=809498", "title": "Seznam popravených obyvatel Lidic", "text": "Seznam popravených obyvatel Lidic\n\nSeznam popravených obyvatel Lidic uvádí seznam obyvatel obce Lidice, které popravili nacisté při vyhlazení obce dne 10. června 1942. Někteří z nich byli popraveni v Kobylisích dne 16. června 1942. \nFotogalerie, je převzata beze změn z webu www.lidice.cz, kde ji najdete pod ikonou \"... a muži byli zastřeleni\". Zde na této adrese http://www.lidice.cz/obec/historie/MUZI/muzi.html je kompletní kopie publikace \"A muži byli zastřeleni PAMÁTNÍK LIDICKÝM MŮŽŮM\" vydané Společností pro obnovu Lidic v roce 1946.\n\n\n"}
{"id": "809499", "url": "https://cs.wikipedia.org/wiki?curid=809499", "title": "Jiljí Fiedler", "text": "Jiljí Fiedler\n\nJiljí Fiedler (10. července 1923, Terezín – 17. května 1975, Praha) byl český vědecký pracovník a expert na technologii pěstování cukrovky bez ruční práce, člen Mezinárodního řepařského ústavu v Bruselu, později hlavní agronom Generálního ředitelství cukrovarnického průmyslu v Praze.\n\nPo svém otci Jiljím Fiedlerovi, známém šlechtiteli zelenin a cukrovky, zdědil lásku k přírodě. V rámci své vědecké činnosti publikoval více než 250 původních prací, z toho asi 100 ve vědeckých časopisech doma i v zahraničí, kde se rovněž zúčastňoval vědeckých sympózií a kongresů. Byl autorem nebo spoluautorem osmi odborných knih. Jako technolog působil ve Výzkumném ústavu řepařském v Semčicích, kde se po druhé světové válce koncentrovala celá problematika řepařství. Po roce 1970 však musel po politických prověrkách ze Semčic odejít. Později pracoval ve Výzkumném ústavu cukrovarnickém v Praze - Modřanech.\n\nMěl dvě dcery, Mílu (* 1951) a Šárku (* 1956), která vystudovala agronomickou fakultu a pracuje také v oboru ochrany rostlin.\n\n\n"}
{"id": "809502", "url": "https://cs.wikipedia.org/wiki?curid=809502", "title": "Scots Wha Hae", "text": "Scots Wha Hae\n\nScots Wha Hae (\"\"Skotové, kteří...\"\") je vlastenecká skotská píseň, která po staletí sloužila jako neoficiální hymna Skotska, v poslední době však tuto úlohu převzaly písně \"Scotland the Brave\" a \"Flower of Scotland\".\n\nSlova písně napsal Robert Burns v roce 1793. Mají formu proslovu Roberta Bruceho před bitvou u Bannockburnu roku 1314, ve které Skotové porazili vojsko anglického krále Eduarda II. a získali suverenitu na Anglii. Burns napsal slova na melodii staré skotské písně \"Hey Tuttie Tatie\", kterou podle tradice měla hrát Bruceova armáda v bitvě u Bannockburnu a francouzsko-skotská armáda v bitvě o Orléans.\n\nhttp://www.youtube.com/watch?v=yMRRQvXXxik&feature=related\n"}
{"id": "809508", "url": "https://cs.wikipedia.org/wiki?curid=809508", "title": "Svědectví (časopis)", "text": "Svědectví (časopis)\n\nSvědectví, čtvrtletník pro politiku a kulturu byl český exilový magazín, jeho vydávání začalo 28. října 1956 v USA v New Yorku, o jeho založení se zasloužili profesor Jiří Horák (první vydavatel), zakladatelem byl Pavel Tigrid, Jan M. Kolár, Emil Ransdorf a Meda Mládková. V roce 1960 se redakce přesunula do Paříže. Šéfredaktorem byl Pavel Tigrid.\n\nV letech 1990–1992 časopis vycházel v Praze.\n\nDne 10. dubna 2007 byla na domě v ulici Croix des petits champs v Paříži slavnostně odhalena pamětní deska připomínající, že zde sídlila redakce československého exilového časopisu Svědectví jejímž zakladatelem a šéfredaktorem byl Pavel Tigrid.\n\n"}
{"id": "809509", "url": "https://cs.wikipedia.org/wiki?curid=809509", "title": "Štefan Kuchár", "text": "Štefan Kuchár\n\nŠtefan Kuchár (* 17. února 1943) je bývalý československý fotbalový útočník.\n\nV československé lize hrál za Spartak Trnava, ZVL Žilina a TŽ Třinec. Nastoupil ve 167 ligových utkáních a dal 32 gólů.\n\n"}
{"id": "809510", "url": "https://cs.wikipedia.org/wiki?curid=809510", "title": "Jozef Kuchár (fotbalista)", "text": "Jozef Kuchár (fotbalista)\n\nJozef Kuchár (19. listopadu 1919 – 9. července 1989) byl slovenský fotbalový útočník, reprezentant a trenér.\n\nLigu hrál za Jednotu Košice, Tatran Prešov a OAP Bratislava (mistr slovenské ligy 1942/43). V lize odehrál 142 utkání a dal 30 gólů. Za čs. reprezentační B-tým nastoupil v 1 utkání. Reprezentoval Slovensko v zápasech proti Chorvatsku, Rumunsku a Německu a dal 1 gól.\n\nJako trenér vedl v lize Tatran Prešov.\n\n"}
{"id": "809515", "url": "https://cs.wikipedia.org/wiki?curid=809515", "title": "Jiří Kuchler (fotbalista)", "text": "Jiří Kuchler (fotbalista)\n\nJiří Kuchler (* 21. února 1925 – 18. června 1985) byl český fotbalista, útočník a trenér.\n\nV lize hrál za AC Sparta Praha, ATK Praha a SONP/Baník Kladno. V lize odehrál 129 utkání a dal 70 gólů. Za reprezentační B-tým nastoupil v roce 1952 v 1 utkání a dal 1 gól. V roce 1953 byl druhým nejlepším ligovým střelcem.\n\nV lize vedl v letech 1961-1963 Baník Kladno.\n\n"}
{"id": "809517", "url": "https://cs.wikipedia.org/wiki?curid=809517", "title": "Wolkrův Prostějov", "text": "Wolkrův Prostějov\n\nWolkrův Prostějov je festival poezie a divadel poezie pro účastníky kteří ukončili 9. třídu ZŠ nebo odpovídající třídy víceletého gymnázia, horní věková hranice není stanovena. Jde o národní kolo a souborům je zde udělováno několik cen. Kromě ceny poroty je to například cena diváků. Kromě divadel poezie se přehlídky v Prostějově účastní také recitátoři z celé republiky rozděleni do tří kategorií. V roce 2012 se konal 55. ročník. Ve dnech 13.-17. června 2017 se konal jubilejní 60. ročník v Městském divadle v Prostějově.\n\n"}
{"id": "809522", "url": "https://cs.wikipedia.org/wiki?curid=809522", "title": "František Kuchta", "text": "František Kuchta\n\nFrantišek Kuchta byl český fotbalista, útočník a fotbalový trenér.\n\nNejvyšší soutěž hrál za AC Sparta Praha, SK Náchod, SK Kladno a SK Prostějov, ve Francii hrál za Nîmes Olympique. V české lize odehrál 119 utkání a dal 66 gólů. Ve Středoevropském poháru nastoupil ve 2 utkáních a dal 2 góly. Je nejlepším ligovým střelcem SK Náchod s 53 góly v 92 ligových utkáních.\n\nV roce 1946 trénoval SK Ostrava.\n\n\n"}
{"id": "809524", "url": "https://cs.wikipedia.org/wiki?curid=809524", "title": "Kateřina Pancová", "text": "Kateřina Pancová\n\nKateřina Kottová, roz. Pancová (* 7. června 1970), je česká lékařka, politička a bývalá ředitelka Oblastní nemocnice Kladno, a. s. V květnu 2012 byla jednou z osmi zatčených (Petr Kott spolupracovník Davida Ratha, Martin Jireš šéf představenstva firmy Puro Klima, Pavel Drážďanský majitel Konstruktivy Branko, Tomáš Mladý obchodní ředitel Konstruktivy Branko, Jindřich Řehák jednatel firmy Hospimed, Jan Hájek projektový manažer Braun Medical, Václav Kovanda člen představenstva firmy Pohl, Ivana Salačová jednatelka firmy Fisa. Dne 7. dubna 2015 byla Krajským soudem v Praze odsouzena spolu se svým manželem k nepodmíněnému trestu odnětí svobody v délce trvání 7,5 let. Zároveň byla spolu se svým manželem odsouzena k propadnutí majetku v rozsahu přesahujícím 20 milionů Kč, a to jak v hotovosti, tak na bankovních účtech či v cenných papírech. \nV roce 1994 vystudovala 2. lékařskou fakultu Univerzity Karlovy, získala titul MUDr. Má dvě atestace z oboru onkologie a radioterapie.\n\nPo promoci v roce 1994 zůstala ve fakultním areálu FN v Motole, kde nejprve působila jako lékařka na oddělení radioterapie, poté na ambulanci a dále se stala zástupkyní vedoucího lékaře úseku radioterapie. V listopadu 2008 převzala funkci ředitelky Oblastní nemocnice Kladno. Stala se rovněž členkou představenstev dalších čtyř středočeských nemocnic a byla také ředitelkou příspěvkové organizace Krajská nemocnice Středočeského kraje, kterou nechal v roce 2009 založit středočeský hejtman a která měla zastřešit středočeské nemocnice.\n\nJiž od 90. let 20. století byla blízká spolupracovnice Davida Ratha. Oba pracovali v motolské nemocnici, s ním spolupracovala v předsednictvu Lékařského odborového klubu, spolu vlastnili firmu Paracelsum (1996 − 1998). Pancová rovněž jako Rath vstoupila do ČSSD, přestože původně byla členkou SD-LSNS. V roce 2010 byla za ČSSD zvolena zastupitelkou v Hostivici. Stala se členkou krajského výboru ČSSD a byla na kandidátce pro krajské volby 2012. Po jejím zatčení však širší vedení ČSSD odhlasovalo 18. května 2012 pozastavení její činnosti.\n\nV květnu 2012 byla zatčena policií a Okresní soud v Ústí nad Labem na ni uvalil vazbu. Skupina osmi obviněných podle policistů zmanipulovala zadání tendru na rekonstrukci buštěhradského zámku. Pancová a její životní partner Petr Kott údajně nechali upravit projekt financovaný z evropských fondů tak, aby se cena za opravy zvýšila o 46 milionů korun. Politické krytí tohoto podvodu zajistil David Rath, který byl policií 14. května 2012 večer zatčen s částkou sedm milionů korun v hotovosti, státním zastupitelstvím považovanou za úplatek, když odcházel z domu Pancové a Kotta v Rudné. Pancová s Kottem jsou kromě případu buštěhradského zámku policií vyšetřováni v dalších třech případech.\n27. září 2013 byla rozhodnutím Vrchního soudu propuštěna z vazby.\n\nNástupcem Pancové ve funkci ředitele nemocnice se stal náměstek léčebně preventivní péče Vladimír Lemon.\n\n"}
{"id": "809527", "url": "https://cs.wikipedia.org/wiki?curid=809527", "title": "Gardabani", "text": "Gardabani\n\nGardabani (gruzínsky: გარდაბანი, ázerbájdžánsky: Qardabani) je malé město v gruzínskémn regionu Kvemo Kartli, vzdálené 39 km jižně od hlavního města Tbilisi. Je správním střediskem okresu Garbabani. \n\nV dřívějších dobách se toto sídlo jmenovalo Karajazi, avšak v roce 1947 se rozhodlo o přejmenování podle nedaleké středověké pevnosti Qaratepe na Gardabani. V roce 1969 bylo povýšeno na město. V roce 2009 zde žilo celkem 14 100 obyvatel, ze 70 % ázerbájdžánské národnosti.\n\nVe městě se nachází velká tepelná elektrárna z roku 1978, jež zásobuje elektřinou a teplem hlavní město. Dále je město významné továrnou na výrobu asfaltu. Dále městem prochází železnice, jež spojuje Gruzii s Ázerbájdžánem.\n"}
{"id": "809530", "url": "https://cs.wikipedia.org/wiki?curid=809530", "title": "Nslookup", "text": "Nslookup\n\ncodice_1 je nástroj příkazového řádku pro správu sítě dostupný v mnoha operačních systémech. Slouží pro dotazování na doménové jméno, IP adresu mapování nebo pro jiné vlastnosti DNS záznamu.\n\nNázev codice_1 znamená jméno vyhledávacího serveru. codice_1 používá pro řešení dotazů lokální DNS knihovnu, kterou obsahuje operační systém. codice_1 je nastaven podle konfigurace uvedené v souboru codice_5 (v unixových systémech).\n\nI když je codice_1 program velmi starý, pořád se standardně instaluje na většinu verzí systému Windows, například Windows XP, Windows Vista i Windows 7.\n\ncodice_1 se používá buďto v interaktivním nebo neinteraktivním módu. Pokud se program codice_1 spouští interaktivně bez argumentů, uživatel je postupně vyzván, aby zadal parametry dotazu. Symbolem interaktivního použití je ('>'). Pokud chce uživatel spustit program codice_1 neinteraktivně, přidá argumenty do příkazového řádku (při volání programu).\n\nObvyklá syntaxe příkazu:\nNásledující příklad ukazuje dotaz na DNS pro zjištění IP adres z domény \"priklad.com\" použitím příkazu codice_10 v příkazovém řádku interpreta (shell):\n\nToto je příklad interaktivního použití programu codice_1. Uživatel volá program bez argumentů a argumenty zadává až na výzvy příkazového řádku ('>'):\n\nV tomto příkladu program nejprve zobrazuje základní nastavení DNS serveru. Poté uživatel zadá IP adresu 8.8.8.8. Dále uživatel zapíše příkaz, který mění nastavení programu codice_1 na zobrazování MX záznamů. MX záznam je záznam, který uvádí název poštovního serveru, a musí být vždy uveden jako jiný platný název. Nakonec se uživatel dotazuje názvem domény na MX záznam. Příkazem codice_13 ukončí interaktivní relaci a ukončí program.\n\nProgram codice_1 umí také zobrazit reverzní záznamy, což jsou zpětné záznamy, kdy je převedena IP adresa na název domény. Dále v tomto dotazu zobrazí také \"name servery\", kde je reverzní záznam získán. Například:\n\n\n"}
{"id": "809532", "url": "https://cs.wikipedia.org/wiki?curid=809532", "title": "Sagaredžo", "text": "Sagaredžo\n\nSagaredžo () je malé okresní město ve východogruzínském kraji Kachetie. Od hlavního města Tbilisi je vzdálené zhruba 58 km na východ. V současnosti zde žije přibližně 11 500 obyvatel.\n\nMěsto bylo odjakživa považováno za správní středisko historického Gare-kachetského území (Vnější Kachetie) a první písemná zmínka pochází z 11. století. Tehdy se toto město jmenovalo \"Tvali\". Až později došlo k přejmenování na Sagaradžo dle jednoho z vlastníků této oblasti, kterým mohl být nedaleký klášterní komplex sv. Davida z Garedži. Statut města byl Sagaredžu přiznán až roku 1962. Za městem se nachází rozvaliny opevněné katedrály Ninocminda.\n\nV Sagaredžu jsou potravinářské podniky na zpracování vína, masných a mléčných výrobků a konzerv. Dále se ve městě zpracovávají stavební materiály.\n\nMěstem prochází železniční trať z roku 1915, elektrizovaná 3 kV stejnosměrného napětí v roce 1964, z Tbilisi do Telavi. Nádraží je 4 km jihovýchodně od centra. Jižně od města prochází silnice S5, která spojuje Tbilisi přes Znori s ázebájdžánskou hranicí u města Lagodechi.\n\nZ města vede 12 km dlouhá serpentinovitá silnice k přes 1600 m nad mořem ležícímu lázeňskému areálu \"Koda\" (též \"Civi-Koda\").\n\n"}
{"id": "809541", "url": "https://cs.wikipedia.org/wiki?curid=809541", "title": "Občina Markovci", "text": "Občina Markovci\n\nObčina Markovci (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 9 sídel, její rozloha je 29,8 km² a k 1. lednu 2017 zde žilo 4 012 obyvatel. Správním střediskem občiny je vesnice Markovci.\n\nObčina se dělí na sídla:\n\n\n"}
{"id": "809547", "url": "https://cs.wikipedia.org/wiki?curid=809547", "title": "Gurdžáni", "text": "Gurdžáni\n\nGurdžáni () je okresní městečko ve východogruzínském kraji Kachetie.\n\nMěsto se nachází v údolí, kterým protéká řeka Alazani a nachází se ve výšce 415 metrů nad mořem. Od hlavního města Tbilisi je Gurdžáni vzdáleno 110 km. V roce 2009 ve městě žilo přibližně 9 500 obyvatel.\n\nMěsto je významným gruzínským vinařským centrem. Už od středověku ho charakterizuje kostel zesnulých zbudovaný v 8. nebo 9. století, zvaný též \"Kvelacminda\".\n\nVe městě mohou návštěvníci prohlédnout místní folklorní museum s expozicí o dějinách oblasti Gurdžáni, nebo muzeum gruzínské herečky Nato Vačnadzeové.\n\n"}
{"id": "809550", "url": "https://cs.wikipedia.org/wiki?curid=809550", "title": "Občina Gorišnica", "text": "Občina Gorišnica\n\nObčina Gorišnica (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 11 sídel, její rozloha je 29,1 km² a k 1. lednu 2017 zde žilo 3 968 obyvatel. Správním střediskem občiny je vesnice Gorišnica.\n\nObčina se dělí na sídla: Cunkovci, Formin, Gajevci, Gorišnica, Mala vas, Moškanjci, Muretinci, Placerovci, Tibolci, Zagojiči, Zamušani.\n\n\n"}
{"id": "809555", "url": "https://cs.wikipedia.org/wiki?curid=809555", "title": "Občina Dornava", "text": "Občina Dornava\n\nObčina Dornava (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 28,4 km² a k 1. lednu 2017 zde žilo 2 905 obyvatel. Správním střediskem občiny je vesnice Dornava.\n\nObčina se dělí na sídla: Bratislavci, Brezovci, Dornava, Lasigovci, Mezgovci ob Pesnici, Polenci, Polenšak, Prerad, Slomi, Strejaci, Strmec pri Polenšaku, Žamenci.\n\n\n"}
{"id": "809560", "url": "https://cs.wikipedia.org/wiki?curid=809560", "title": "Občina Kidričevo", "text": "Občina Kidričevo\n\nObčina Kidričevo (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 7 sídel, její rozloha je 71,5 km² a k 1. lednu 2017 zde žilo 6 417 obyvatel. Správním střediskem občiny je Kidričevo.\n\nObčina se dělí na sídla:\n\n\n"}
{"id": "809568", "url": "https://cs.wikipedia.org/wiki?curid=809568", "title": "Občina Destrnik", "text": "Občina Destrnik\n\nObčina Destrnik (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 34,4 km² a k 1. lednu 2017 zde žilo 2 544 obyvatel. Správním střediskem občiny je vesnice Vintarovci.\n\nObčina se dělí na sídla: Desenci, Destrnik, Dolič, Drstelja, Gomila, Gomilci, Janežovci, Janežovski Vrh, Jiršovci, Levanjci, Ločki Vrh, Placar, Strmec pri Destrniku, Svetinci, Vintarovci, Zasadi, Zgornji Velovlek\n\n\n"}
{"id": "809579", "url": "https://cs.wikipedia.org/wiki?curid=809579", "title": "Občina Trnovska vas", "text": "Občina Trnovska vas\n\nObčina Trnovska vas (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 7 sídel, její rozloha je 22,9 km² a k 1. lednu 2017 zde žilo 1 371 obyvatel. Správním střediskem občiny je vesnice Trnovska vas.\n\nObčina se dělí na sídla:\n\n\n"}
{"id": "809581", "url": "https://cs.wikipedia.org/wiki?curid=809581", "title": "Inview Technology", "text": "Inview Technology\n\nInview Technology Ltd je společnost založená ve Spojeném království, která je předním světovým dodavatelem bezplatného elektronického programového průvodce (EPG) pro levné televize ve spolupráci se společnostmi, jako jsou například Teletext, Acetrax a On Demand Group. Její produkt transformuje televizi třídy 2 na chytrou („smart“) televizi. Ředitel společnosti Ken Austin je expertem v EPG.\n\nPo třech letech rozvoje začal být EPG Inview Inside používán v několika zemích, například ve Španělsku, v Itálii, v Německu, ve Francii a v Polsku.\n\nJedním z partnerů Inview se stal prodejce digitálních filmů Acetrax. V únoru 2012 začal provozovat on-line televizní programy a filmy pro zákazníky ve Spojeném království, Francii, Itálii a Německu bez nutnosti použití předplacené služby.\n"}
{"id": "809583", "url": "https://cs.wikipedia.org/wiki?curid=809583", "title": "Calendžicha", "text": "Calendžicha\n\nCalendžicha (), dle anglické transkripce se lze setkat i s pojmenováním Tsalenjikha), je malé okresní město v západogruzínském regionu Samegrelo-Horní Svanetie. V roce 2009 v něm žilo na 9 500 obyvatel.\n\nMěsto bylo založeno na březích řeky Čanisckali () a sloužilo jako jedno ze sídel mocného šlechtického rodu Dadiani, kteří byli titulováni knížaty z Mingrelie. Ve městě nechali zbudovat biskupské sídlo spolu s calendžišskou katedrálou.\n\n\"Calendžicha\" je složenina mingrelských slov pevnost Džana nebo nižší pevnost.\n\n"}
{"id": "809584", "url": "https://cs.wikipedia.org/wiki?curid=809584", "title": "Občina Sveti Andraž v Slovenskih goricah", "text": "Občina Sveti Andraž v Slovenskih goricah\n\nObčina Sveti Andraž v Slovenskih goricah (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 7 sídel, její rozloha je 15,6 km² a k 1. lednu 2017 zde žilo 1 143 obyvatel. Správním střediskem občiny je vesnice Vitomarci.\n\nObčina se dělí na sídla:\n\n\n"}
{"id": "809585", "url": "https://cs.wikipedia.org/wiki?curid=809585", "title": "Energetická třída spotřebiče", "text": "Energetická třída spotřebiče\n\nEnergetická třída spotřebiče určuje množství spotřebovávané elektrické energie spotřebičem používaným na území Evropské unie. Energetické třídy jsou definovány směrnicemi EU a jednotlivé členské země je pak zabudovávají do svých legislativ. Každý spotřebič by pak měl být takovou značkou označen. Toto označení bývá součástí energetického štítku, jehož používání je v Evropské unii povinné. S rozvojem elektrických spotřebičů se zavádí nové třídy; nižší třídy (tedy vyšší spotřeba energií) se zakazují prodávat. Tedy pokud již někdo má doma spotřebič s vyšší energetickou třídou může ho mít dokud se mu nenávratně nerozbije. Stejný spotřebič však legálně nezakoupí.\n\nPro každý druh spotřebiče je pak štítek jiný, zůstává pouze jednotná stupnice. Jedná se o chladničky, mrazničky a kombinace; pračky; sušičky; myčky nádobí; trouby; žárovky a zářivky; klimatizace; bojlery; ostatní. Výrobci jsou povinní uvádět na spotřebičích, do jaké energetické třídy patří.\n\nDlouhodobým cíle Evropské unie je snižovat energetickou náročnost spotřebičů. Proto je například od 1. července 2010 zakázáno uvádět na trh chladničky, mrazničky (případně kombinace obou) třídy B, C a horší. Od 1. července 2012 je omezen také prodej spotřebičů třídy A. Od roku 2014 se mohou uvádět na trh pouze chladicí zařízení s energetickou třídou A+.\n\nS koncem roku 2011 došlo u chladniček, mrazniček, praček a myček k zavedení nových energetických tříd A+, A++ a A+++. Jednotlivé třídy jsou (od nejúspornější k nákladnější):\n\n\n"}
{"id": "809599", "url": "https://cs.wikipedia.org/wiki?curid=809599", "title": "Rozhledna na Šacberku", "text": "Rozhledna na Šacberku\n\nRozhledna na Šacberku stávala na vrchu Rudný (též \"Šacberk\") mezi Pávovem, Lesnovem a Zbornou, zhruba 4,5 km severně od Jihlavy. Do současnosti se z ní dochovalo torzo.\n\nV roce 1853 předložil tehdejší jihlavský starosta Peter Ernst Leupold von Löwenthal obecnímu výboru návrh na vybudování rozhledny na vrchu Rudný. Návrh byl výborem jednohlasně přijat a na podzim téhož roku se započalo se stavbou. Ta trvala do jara 1854 a stála město Jihlavu přibližně 400 zlatých. Dne 5. května zástupci města spolu se starostou Alexandrem Theurerem rozhlednu prohlédli a po odstranění drobných závad došlo 24. července ke slavnostnímu zprovoznění. Jednalo se tak o vůbec první rozhlednu na Českomoravské vrchovině. V roce 1861 prošla pro řadu závad generální rekonstrukcí, která městskou pokladnu stála 27 zlatých. Tuto opravu nařídil policejní komisař Adolf Kirschner. Další velkou opravou prošla v roce 1865 a tentokrát město za ni zaplatilo 255 zlatých. V provozu zůstala rozhledna až do podzimu 1870. Dne 23. září se nad ní objevila polární záře. V noci ze 26. na 27. října bylo město postiženo silnou vichřicí, která poškodila věž kostela sv. Jakuba a některé další budovy v Jihlavě. Kromě stromů jí za oběť padla také rozhledna. Ta následně nebyla opravena, dřevo se rozprodalo a dochovaná zděná část zchátrala.\n\nJak tato první rozhledna vypadala, není přesně známo, protože se nedochovalo žádné její vyobrazení. Podle dochovaného ústního popisu se skládala ze dvou částí. První představovala patrová budova v patře s tanečním sálem. Nad ní se pak tyčila věž s vyhlídkovými ochozy. Nad vstupem pak byla umístěna černá deska se zlatým nápisem \"Cives cibilus\". V přízemí objektu bylo občerstvení, které do roku 1865 provozoval Alois Geibler. Každoročně v květnu se zde pak konal majáles.\n\nDo současnosti se dochovaly dva z návrhů podoby rozhledny, pravděpodobně však ani z jeden z nich nebyl realizován. První z návrhů vytvořil Johann Swoboda a je datován ke dni 24. listopadu 1852. Rozhledna zde má podobu jednopatrového pseudogotického zámečku o půdorysu obdélníka a čtyřpatrovou věží. Celková výška navrhovaného objektu činila 15,8 metru. Celá stavba měla být ze dřeva, pouze jádro v přízemí (se vstupem na věž, kuchyní a výčepem) mělo být zděné. Cena byla odhadována 1910 zlatých. Autor druhého návrhu není znám, stejně tak není známa doba vytvoření. Z osmibokého zděné přízemní budovy s kuchyní a výčepem vyrůstala třípatrová dřevěná věž s vyhlídkovým ochozem. Celková výška činila 19,5 metru a cena přibližně 733 zlatých.\n\nV roce 1895 došlo v Jihlavě k založení okrašlovacího spolku v jehož čele se vystřídali dr. Theodor Tomaschek a prof. Franz Piger. V té době také sílil názor na obnovení rozhledny na Šacberku. Spolek proto požádal vedení města o stavební povolení. Dne 6. ledna 1901 začaly přípravy výstavby, které však byly roku 1905 přerušeny. Dne 20. března 1907 nechal nový vedoucí spolku Emanuel Schulz výstavbu obnovit. Realizací stavby byl pověřen architekt Kajetán Malnati. Už 1. září téhož roku došlo k jejímu zpřístupnění veřejnosti.\n\nPůvodně se uvažovalo o vytvoření železné nebo betonové věže, o čehož bylo z důvodů vysokých nákladů upuštěno. Druhá rozhledna měla podobu osmiúhelníkové štíhlé věže ze dřeva o celkové výšce 27,7 metru. Stála na 4,4 metru vysokém soklu z kamene o půdorysu osmiúhelníku o průměru 6,5 metru. Vyhlídkový ochoz byl ve výšce 21,5 metru. Stabilitu pak zajišťovaly tři řady po čtyřech silných lanech. Výstavba stála 5600 korun, přičemž spolek zaplatil 3 241 korun, 1 000 korun dalo město a zbývajících 1 359 korun doplatila spořitelna.\n\n"}
{"id": "809612", "url": "https://cs.wikipedia.org/wiki?curid=809612", "title": "Przemyśl Główny", "text": "Przemyśl Główny\n\nPrzemyśl Główny (česky \"Přemyšl hlavní nádraží\") je hlavní nádraží v Přemyšli, historickém městě v polské Haliči na řece San, asi deset kilometrů hranic s Ukrajinou. V současné době náleží město Přemyšl k Podkarpatskému vojvodství.\n\nŽelezniční stanice Przemyśl Główny je jednou z největších a nejvýznamnějších železničních stanic v Podkarpatském vojvodství, patří mezi nejpůsobivější stavby na železniční trati mezi Krakovem a Lvovem. Stanice byla postavena v letech 1859-1860, otevřena byla 4. listopadu roku 1860. Od roku 1939 vystupovala pod tehdejším německým názvem \"Hauptbahnhof\". Dnešní název \"Przemyśl Główny\", neboli \"Přemyšl hlavní nádraží\" získala v roce 1945. Stanice byla prvně přestavěna v roce 1895 v novobarokním slohu. Další přestavby následovaly v roce 1922, 1959, 1966 a v letech 1988-1995. V letech 2010-2012 byla stanice kompletně zrekonstruována, celkové náklady na revitalizaci nádraží se vyšplhaly na 25 mil. Złotých.\n\nŽelezniční stanice Przemyśl Główny je výchozí stanicí vlaku s výstižným názvem \"Przemyślanin\", který na své trase do Svinoústí překoná vzdálenost 1008 km za méně než 18 hodin. Tento vlak je často nazýván polským Orient Expresem.\n\nŽelezniční stanicí Przemyśl Główny prochází železniční tratě:\n\n\nHlavní nádraží v Přemyšli obsluhují dálkové vnitrostátní, mezinárodní spoje jedoucí například do:\n\n\n\n"}
{"id": "809616", "url": "https://cs.wikipedia.org/wiki?curid=809616", "title": "Československá vojenská mise v Bolívii (1934–1935)", "text": "Československá vojenská mise v Bolívii (1934–1935)\n\nČeskoslovenská vojenská mise v Bolívii. Mise pěti československých důstojníků, kteří jako vojenští poradci pomáhali v letech 1934 - 1935 bolivijské armádě ve válečném konfliktu s Paraguayí, jehož příčinou byl spor o část území Gran Chaco. Jednalo se o první vojenskou zahraniční misi samostatného Československa.\nNa základě československo-bolivijské smlouvy z 8. 5. 1934, požádala Bolívie Československo o vojenskou pomoc při vojenském střetu s Paraguayí, který trval již od roku 1932. Předmětem sporu mezi Bolívií a Paraguayí se stala oblast Chaco Boreal na území Gran Chaco, kde byla v roce 1925 objevena ložiska ropy. Československo dodávalo Bolívii již od roku 1932 zbraně (v letech 1932 – 1935 dodala Československá zbrojovka Brno do Bolívie 55 000 pušek, 2 982 kulometů a 82 milionů nábojů), ale poté, co Bolívie utrpěla ve válce o Gran Chaco několik významných porážek, požádala Československo o vyslání zkušených vojenských poradců .\nVe sporu mezi Bolívií a Paraguayí zachovávalo Československo navenek neutralitu a ministr zahraničí Edvard Beneš se navíc jako funkcionář Společnosti národů snažil o hledání mírového řešení konfliktu. Československé Ministerstvo obrany se však k možnosti mise svých vojenských odborníků do Bolívie vyjádřilo kladně a tento plán získal i podporu zbrojařského průmyslu. Mise tak byla do Bolívie vyslána 24. 5. 1934. Její členové však museli před svým odjezdem vystoupit z Československé armády a do Bolívie oficiálně odcestovat jako soukromé osoby . V rámci vojenského konfliktu mohli také působit jen jako pozorovatelé a nesměli velet vojenským akcím proti nepřiteli. Jejich úkolem měl být výcvik armády, stabilizace obranných linií a organizace zásobování . Po celou dobu mise byli placeni Bolívií .\nMisi v Bolívii vedl brigádní generál Vilém Plaček. V operačním oddělení štábu hlavního velitelství pracoval kpt. Theodor Pokorný, výcvik pěchoty řídil plk. Rudolf Bělín, výcvik dělostřelectva mjr. Bohumír Podlezl a pplk. Čeněk Kudláček měl funkci hlavního ubytovatele. \nPětice československých vojenských poradců pobyla v Bolívii až do stabilizace fronty a uzavření příměří mezi Bolívií a Paraguayí 14. 6. 1935. Po skončení války o Gran Chaco obdrželi příslušníci mise řád Condora Commendatore.\n"}
{"id": "809623", "url": "https://cs.wikipedia.org/wiki?curid=809623", "title": "Hvezdoň Kočtúch", "text": "Hvezdoň Kočtúch\n\nHvezdoň Kočtúch (31. března 1929 Liptovská Porúbka - 20. února 1994 Štrba) byl slovenský ekonom, vysokoškolský pedagog, v roce 1968 člen reformního křídla Komunistické strany Slovenska, po sametové revoluci československý politik za Verejnosť proti násiliu, později za Hnutí za demokratické Slovensko, poslanec Sněmovny národů Federálního shromáždění, Slovenské národní rady a po vzniku samostatného Slovenska Národní rady SR. Jedna z hlavních osobností ekonomické politiky Slovenska počátkem 90. let.\n\nV roce 1952 absolvoval Vysokou školu ekonomickou (dnešní Ekonomická univerzita v Bratislavě). V roce 1966 získal titul doktora věd. Zaměřoval se na problematiku efektivity investic a národního hospodářství. V roce 1968 byl jmenován profesorem. V té době zasedal v odborné komisi, která se podílela na přípravě federalizace Československa. Zúčastnil se například konference o česko-slovenských vztazích pořádané ve Smolenicích v březnu 1968, kde přednesl projev na téma \"Ekonomické aspekty uspořádání vztahů českého a slovenského národa\". Odmítal konfederativní návrhy, protože trval kvůli nutnosti vyrovnávání ekonomické úrovně českých zemí a Slovenska na zachování finančního přerozdělování. Historik a komunistický politik Milan Hübl vzpomínal zpětně, jak Kočtúch ostře kritizoval návrh na volnou federaci omezenou jen na zahraniční a obrannou politiku, jenž předložil český právník Jiří Boguszak. Měl tehdy prohlásit: „\"hovoríte, aj keď sme bratia, naše vačky nie sú sestry\".“ Zároveň ale prosazoval volnější ekonomické pravomoce národních republik a ještě na podzim 1968 vedl veřejné polemiky proti tendencím k omezování kompetencí republik. Historik Jan Rychlík Kočtúcha označuje za jednoho z \"ekonomických konstruktérů federace\".\n\nByl tehdy členem a významným funkcionářem Komunistické strany Slovenska. V letech 1968-1970 se uvádí jako účastník zasedání Ústředního výboru Komunistické strany Slovenska. Vysočanský sjezd KSČ v srpnu 1968 ho zvolil i za člena Ústředního výboru Komunistické strany Československa.\n\nDo veřejného života se vrátil po sametové revoluci, kdy znovu nastoupil na Vysokou školu ekonomickou, kde vedl katedru synergie. K roku 1990 je profesně uváděn jako vedoucí katedry na VŠE Bratislava, bytem Bratislava.\n\nV lednu 1990 nastoupil jako poslanec za hnutí Verejnosť proti násiliu v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 84 - Dunajská Streda, Západoslovenský kraj). Mandát obhájil za VPN ve volbách roku 1990. V roce 1991 patřil mezi zakládající členy HZDS, které vzniklo rozštěpením VPN, a přešel do poslaneckého klubu HZDS. Ve federálním parlamentu setrval do konce funkčního období, tedy do voleb roku 1992. Počátkem 90. let vypracoval zásady ekonomické reformy a hospodářské strategie nezávislého Slovenska. Spoluzakládal Sdružení nezávislých ekonomů Slovenska (NEZES), které mělo blízko k hnutí HZDS. Na této platformě navazoval na své názory z roku 1968 a silně prosazoval myšlenku nutnosti samostatného scénáře ekonomických reforem na Slovensku.\n\nVe volbách roku 1992 se stal za HZDS poslancem Slovenské národní rady, která se v lednu 1993 po vzniku samostatného Slovenska transformovala do Národní rady Slovenské republiky. Zde zasedal do své smrti roku 1994. Zemřel na infarkt ve Štrbě a pochovaný je na Martinském cintorínu v Bratislavě.\n\n"}
{"id": "809628", "url": "https://cs.wikipedia.org/wiki?curid=809628", "title": "Alžbeta Kollárová", "text": "Alžbeta Kollárová\n\nAlžbeta Kollárová (* 21. února 1956) byla československá politička ze Slovenska, maďarské národnosti, a bezpartijní poslankyně Sněmovny národů Federálního shromáždění za normalizace.\n\nK roku 1986 se profesně uvádí jako dělnice. Ve volbách roku 1986 zasedla do slovenské části Sněmovny národů (volební obvod č. 91 – Želiezovce, Západoslovenský kraj). Ve Federálním shromáždění setrvala do ledna 1990, kdy ztratila mandát v rámci procesu kooptací do Federálního shromáždění po sametové revoluci.\n\n"}
{"id": "809634", "url": "https://cs.wikipedia.org/wiki?curid=809634", "title": "Martin Kontra", "text": "Martin Kontra\n\nMartin Kontra (25. ledna 1929 Turčok – 3. dubna 1995 Bratislava) byl slovenský vysokoškolský pedagog, po sametové revoluci československý politik za Verejnosť proti násiliu, později za Hnutí za demokratické Slovensko, poslanec Sněmovny národů a Sněmovny lidu Federálního shromáždění. V 90. letech velvyslanec Slovenska v Itálii.\n\nV roce 1952 absolvoval Právnickou fakultu Univerzity Komenského v Bratislavě. Zde působil do roku 1971. V roce 1964 prodělal studijní pobyt v Itálii. V letech 1972–1976 pracoval ve Výzkumném ústavu místního hospodářství v Bratislavě, v letech 1977–1990 na Fakultě ekonomických služeb a cestovního ruchu Vysoké školy ekonomické Bratislava v Banské Bystrici. Od roku 1990 vyučoval na Katedře teorie a dějin žurnalistiky na Filozofické fakultě Univerzity Komenského v Bratislavě. Publikoval přes 40 odborných článků a studií.\n\nK roku 1990 je profesně uváděn jako vyučující na Fakultě ekonomických služeb a cestovního ruchu Vysoké školy ekonomické Bratislava v Banské Bystrici.\n\nV lednu 1990 nastoupil jako poslanec za hnutí Verejnosť proti násiliu v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 130 - Bardejov, Východoslovenský kraj). Mandát obhájil za VPN ve volbách roku 1990. V roce 1991 patřil mezi zakládající členy HZDS, které vzniklo rozštěpením VPN, a přešel do poslaneckého klubu HZDS. Ve volbách roku 1992 byl za HZDS zvolen do Sněmovny lidu. Zde setrval do zániku Československa v prosinci 1992.\n\nV období září – prosinec 1992 zasedal za Československo v Rady Evropy.\n\nPo vzniku samostatného Slovenska se stal v lednu 1993 velvyslancem SR v Itálii. Zemřel v Bratislavě během porady slovenských diplomatů. Příčinou úmrtí bylo srdeční selhání.\n\n"}
{"id": "809637", "url": "https://cs.wikipedia.org/wiki?curid=809637", "title": "Jaroslav Kos (politik)", "text": "Jaroslav Kos (politik)\n\nJaroslav Kos (* 11. října 1950) byl český a československý politik Komunistické strany Československa a KSČM, poslanec Sněmovny národů a Sněmovny lidu Federálního shromáždění po sametové revoluci.\n\nProfesně je k roku 1990 uváděn jako vedoucí odboru investic, bytem Karviná.\n\nV únoru 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 68 – Havířov, Severomoravský kraj) jako poslanec za KSČ reprezentující novou garnituru nezatíženou výraznější normalizační politickou aktivitou. Ve volbách roku 1990 byl zvolen, nyní již za federalizovanou KSČM, do Sněmovny lidu. Ve Federálním shromáždění setrval do konce funkčního období, tedy do voleb roku 1992.\n\nOd roku 1996 je evidován jako živnostník v oboru stavebních a projekčních prací, bytem Petřvald.\n\n"}
{"id": "809642", "url": "https://cs.wikipedia.org/wiki?curid=809642", "title": "Elektrická požární signalizace", "text": "Elektrická požární signalizace\n\nElektrická požární signalizace (\"EPS\") je vyhrazené požárně bezpečnostní zařízení (\"Elektronická požární signalizace\"), které zajišťuje pomocí hlásičů včasnou signalizaci požáru. Signály z hlásičů požáru jsou přijímány ústřednou EPS. U ústředny (např. v recepci budovy) bývá v režimu den zajištěna stálá obsluha, která v případě signálu požáru má určitou dobu na prověření skutečného požáru a odvolání planého poplachu, jinak EPS přivolá pomocí zařízení zařízení dálkového přenosu (\"ZDP\") jednotku požární ochrany (\"PO\"). Pokud není zajištěna stálá obsluha (režim noc), je jednotka PO přivolána neprodleně.\n\nKromě tohoto nejběžnějšího označení EPS se používají i jiná označení, např. LDP (\"Lokální detekce požáru\").\n\nJednostupňová EPS má jednu, nebo více hlavních ústředen, na které jsou připojeny samočinné a tlačítkové hlásiče požáru. Na ústřednu jsou zapojeny doplňující zařízení, nebo ovládací zařízení. Jednostupňová EPS nemá vedlejší ústřednu.\n\nVícestupňová EPS má hlavní a vedlejší ústředny, na které jsou připojeny samočinné a tlačítkové hlásiče požáru a vedlejší ústředny nižšího stupně.\n\nV současné době jsou používány dva systémy EPS. U systému EPS s kolektivní adresací je ústředna schopna rozlišit, z které hlásící linky přišel signál \"POŽÁR\", ale nezjistí, od kterého hlásiče. Tento systém může být nevyhovující, protože není přesně určené místo požáru, čímž může dojít k prodloužení doby pro včasný zásah.\n\nKonvenční systémy EPS jsou vhodné pro objekty menšího rozsahu a stojí na vyhodnocování změn na smyčce. Smyčka obsahuje požární hlásič a při vzniku požáru změní odpor a tím upozorní ústřednu, která signál vyhodnotí. Tento systém je méně nákladný než adresovatelný.\n\nTento systém umožňuje identifikaci stavu jednotlivých hlásičů na hlásící lince s tím, že prvky komunikují vzájemně mezi sebou. Výhodou je, že lze identifikovat prvek (a tím i přesné umístění), který vysílá signál. Tyto prvky (hlásiče) komunikují s ústřednou individuálně. Pomocí software lze tyto prvky řadit do různých oddělených skupin.\n\nTento systém může mít rozlohu několika stovek metrů až kilometrů.\n\n\nHlásiče požáru sledují čidly a elektronicky vyhodnocují určité fyzikální parametry a jejich změny provázející vznik požáru a vysílají příslušný signál.\n\nTyto hlásiče nevyhodnocují žádné vnější fyzikální parametry, ale jen stisk tlačítka, a pomocí lidského činitele, který musí tuto změnu vyhodnotit a stisknout tlačítko hlásiče, předají údaj do ústředny EPS.\n\nSamočinné hlásiče reagují na výskyt nebo změnu fyzikálních parametrů požáru bez nutnosti zásahu lidského činitele.\n\nSamočinné hlásiče se dále dělí na hlásiče bodové a lineární.\n\n\n\n\nÚstředny mají tyto základní funkce:\nÚstředna musí obsluze signalizovat minimálně tři základní stavy: \"PROVOZ\", \"PORUCHA\", \"POŽÁR\". Ústředna EPS může požár signalizovat jednak obsluze, jednak pro signalizaci v objektu, nebo jeho části. Pomocí zařízení dálkového přenosu (\"ZDP\") může poplachový signál přenést např. na ohlašovnu požáru HZS. Signalizace požáru může být jednostupňová, nebo dvoustupňová\n\nPři jednostupňové signalizaci ústředna signalizuje všeobecný poplach. Všeobecný poplach upozorňuje na vznik požáru v objektu. Slouží jako signál k vydání pokynů pro evakuaci, provedení opatření na technologiích dle havarijního plánu a podobně.\n\nPři dvoustupňové signalizaci může ústředna signalizovat úsekový, nebo všeobecný poplach. Tento systém používá dva provozní režimy: \"DEN\" a \"NOC\". Režim DEN je zapnut v přítomnosti personálu, který případný poplach ověří. Režim NOC je zapnut v nepřítomnosti personálu. tento systém rozlišuje signál od tlačítkových a samočinných hlásičů. Signál z tlačítkového hlásiče je považován za věrohodný a proto vede k okamžitému spuštění všeobecného poplachu. Signalizaci od samočinných hlásičů je vhodné nejprve ověřit. proto je v režimu DEN signalizován nejprve úsekový poplach. V režimu NOC je ihned signalizován všeobecný, případně i externí poplach. Protože zapojením lidského faktoru do procesu vyhodnocování poplachů je do systému vnesen eventuální zdroj nespolehlivosti (omyl, úraz, selhání), je systém navržen tak, aby činnost člověka kontroloval.\n\nZDP: Zařízení dálkového přenosu umožňuje přenos alespoň základních provozních stavů \"POŽÁR\" a \"PORUCHA\" na určené místo (nejčastěji ohlašovna požárů). Přenos je zajištěn i v nepřítomnosti, či selhání obsluhy.\n\nOPPO: Pro usnadnění obsluhy ústředny EPS jednotkou PO v případě požáru signalizovaného EPS se připojují tzv. Obslužná pole požární ochrany (OPPO), jejichž prostřednictvím je možné provádět základní obsluhu EPS.\n\nKTPO: Pro usnadnění vstupu jednotky do objektu je možné použít Klíčový trezor požární ochrany (KTPO), ve kterém je uložen klíč od objektu.\n\nZOKT : Zařízení pro odvod kouře a tepla je zařízení umožňující automaticky nebo ručně (pomocí tlačítka) otevřít střešní okno, které plní funkci kouřové klapky a odvést tak mimo prostory kouř, plyny a teplo vznikající při požáru. Systémy požárního větrání jsou napojeny na ústřednu EPS. Jejich činnost nesmí ovlivnit funkci sprinklerových hlavic a detektorů kouře.\n\nProtipožární únikové dveře jsou vyráběny ze speciálních dveřních profilů s utěsněním proti prachu, hluku a úniku tepla. Dveře jsou napojeny na EPS, při požáru se samy otevřou nebo případně po evakuaci objektu naopak zavřou.\n\nElektrická požární signalizace (dále jen EPS) se řadí mezi vyhrazené požárně bezpečnostní zařízení, a dle vyhlášky č. 246/2001 Sb., o požární prevenci, je nutné provádět na tomto zařízení pravidelné kontroly provozuschopnosti a zkoušky činnosti za účelem zajištění požární bezpečnosti objektu nebo zařízení.\n\nKromě pravidelných ročních kontrol provozuschopnosti požárně bezpečnostního zařízení se na zařízení při provozu provádějí:\n\nZkoušky činnosti provádí osoby pověřené údržbou tohoto zařízení. O provádění jakékoliv kontroly na tomto zařízení musí být předem uvědoměna osoba zodpovědná za provoz a obsluhu EPS. Kontrola provozuschopnosti nahrazuje zkoušku činnosti při shodném termínu provedení. O výsledku půlroční zkoušky činnosti je nutné vyhotovit doklad, a provést zápis do \"provozní knihy EPS\", která je součásti každého systému EPS. K měsíčním zkouškám činnosti postačí zápis do provozní knihy EPS.\n\n"}
{"id": "809647", "url": "https://cs.wikipedia.org/wiki?curid=809647", "title": "Měrná spotřeba paliva", "text": "Měrná spotřeba paliva\n\nMěrná spotřeba paliva motoru je veličina, která udává kolik hmotnostního množství paliva je potřebného k vyprodukování jednotky mechanické práce. Označuje se m a udává se v jednotkách g.kW.h nebo kg.kW.h. \n\nČím je měrná spotřeba nižší, tím se palivo lépe využije. Měrná spotřeba paliva je tedy nepřímo úměrná účinnosti motoru. Všechny faktory, které zvyšují účinnost motoru, zároveň snižují měrnou spotřebu. Při stejném chemickém složení paliva a podmínkách spalování je měrná spotřeba přímo úměrná produkci CO.\n\nMěrná spotřeba paliva závisí na zvolené koncepci spalovacího motoru, jeho technické realizaci a provozních podmínkách. Stejný spalovací motor nemá jednu hodnotu měrné spotřeby paliva, ale rozsah hodnot v závislosti na otáčkách a zatížení, při kterých se měrná spotřeba měří.\n\nK určení měrné indikované spotřeby paliva se používá indikovaný výkon motoru získaný z indikátorového diagramu. Jde o teoretický parametr, protože indikovaný výkon je hodnota, která je k dispozici uvnitř válce. Na její praktické využití je ji třeba mechanismem, který nikdy nepracuje bez ztrát, vyvést na výstupní hřídel motoru. Měrná indikovaná spotřeba paliva se označuje rozšířením indexu na m a vypočítá se:\n\n\nPlatí také vztah mezi měrnou indikovanou spotřebou a indikovanou účinností:\n\n\nMěrná efektivní spotřeba paliva má praktičtější využití, protože na její určení se používá efektivní výkon motoru t. j. ten, který je reálně k dispozici. Měrná efektivní spotřeba paliva se označuje rozšířením indexu na m a vypočítá se z podobných vztahů při použití jiných veličin:\n\n\n\nNavíc lze uvést vztah mezi měrnou efektivní a indikovanou spotřebou, z něhož vyplývá, že měrná efektivní spotřeba je vždy vyšší:\n\n\n"}
{"id": "809652", "url": "https://cs.wikipedia.org/wiki?curid=809652", "title": "Studniční boudy", "text": "Studniční boudy\n\nStudniční boudy je soubor několika chalup v I. zóně Krkonošského národního parku. Rozkládají se na prudkém jižním svahu Studniční hory na louce nad Modrým potokem, v nadmořské výšce zhruba 1250 metrů nad mořem, na stezce mezi Modrým dolem a Výrovkou. Dnes se Studniční boudy skládají pouze z několika rozptýlených domů s názvy (od západu) Hnízdo, Děvín, Studánka, Arnika a Hořec. Ještě po válce tu domů stávalo více, ale po požárech již nebyly obnoveny. Pouze Studánka byla po vyhoření obnovena avšak jen ve velmi drobném rozsahu. V široké mezeře mezi chalupami vede lavinový svah, na němž v roce 1952 zahynul lyžař Štěpán Šilhavý, který má výše ve svahu kříž. Právě v těchto místech nad Studničními boudami tvoří do léta pomalu odtávající sníh tzv. mapu republiky.\n\nAž do konce 80. let 20. století procházely přes Studniční boudy turistické značené stezky, jenže ty nedokázaly odolávat zvyšujícímu se náporu turistů, kteří tudy spíše jen procházeli nejkratší cestou k Luční boudě. Úzké stezky nestačily a lidé si proto vyšlapávali další a další, hlavně po deštích. Nakonec došlo k tak rozsáhlým škodám, že se KRNAP rozhodl průchod jednou z nejcennějších partií národního parku dočasně uzavřít. Po 20 letech od uzavření se sice rozdupané louky vrátily do původního stavu a nepoužívané stezky zarostly, ale opatření již zřejmě zůstane trvalé. Přes Studniční boudy se dá z Modrého dolu na Výrovku dojít jen v zimě podél tyčového značení.\n"}
{"id": "809654", "url": "https://cs.wikipedia.org/wiki?curid=809654", "title": "Kostel Nanebevzetí Panny Marie (Bezdědice)", "text": "Kostel Nanebevzetí Panny Marie (Bezdědice)\n\nKostel Nanebevzetí Panny Marie je nejstarší dochovaná památka v Bezdědicích. Je chráněn jako kulturní památka České republiky. Velkou cenností je tabernákulum na oltáři, jenž bylo darována Karlem IV..\n\nBohoslužby se zde konají dodnes, vždy první sobotu v měsíci s polským farářem Stefanem Wojdylou.\n\nPřifařenými sídly jsou Bezdědice, Lhotka a Radouš. Do 17. stol pod bezdědickou faru patřily i obce Hostomice a Lštěň.\n"}
{"id": "809660", "url": "https://cs.wikipedia.org/wiki?curid=809660", "title": "Kostel Narození svatého Jana Křtitele (Osov)", "text": "Kostel Narození svatého Jana Křtitele (Osov)\n\nKostel Narození svatého Jana Křtitele je jedna z nejvýznamnějších osovských staveb.\n\nKostel vznikl v roce 1738. Až roku 1853 vznikla v Osově fara. Plán na výstavbu vytvořili Bartoloměj Scotti a Antonín Lurago. Varhany dostal kostel až v roce 1767.\n\nPřifařené obce jsou Osov, Osovec, Vižina, Nové Dvory, Lážovice, Malý Chlumec, Velký Chlumec a Skřipel.\n"}
{"id": "809662", "url": "https://cs.wikipedia.org/wiki?curid=809662", "title": "Čeněk Vinař", "text": "Čeněk Vinař\n\nČeněk Vinař (7. února 1835 Divišov – 16. prosince 1872 Praha) byl český varhaník a hudební skladatel.\n\nOtec skladatelel, František Serafinský Vinař (1785–po r. 1868) byl český kantor, varhaník, kapelník rakouské vojenské hudby a archivář Stavovského divadla. Zkomponoval i několik pochodů a baletní hudbu pro baletního mistra Stavovského divadla Jana Raaba. U svého otce se Čeněk stal výborným klavíristou a varhaníkem. Nejprve byl učitelem klavíru v Mladé Boleslavi. V letech 1855–1856 studoval na Varhanické škole v Praze a stal se varhaníkem v chrámu sv. Mikuláše.\n\nV roce 1857 odešel do Chorvatska a po krátkém působení v Petrinje byl jmenován katedrálním varhaníkem katedrály Panny Marie v Záhřebu. Komponoval zde zejména chrámovou hudbu, učil na škole \"Charvátského hudebního ústavu\" a založil i vlastní hudební školu. V roce 1861 se vrátil do Čech a byl varhaníkem a kapelníkem v Chrudimi. Zde se zapojil do obrozeneckého hnutí a podílel na založení pěveckého sboru \"Slavoj\".\n\nV roce 1862 přišel na vyzvání Jindřicha Fügnera do Prahy, aby se stal kapelníkem právě založené tělocvičného spolku Sokol. Vedle toho byl varhaníkem v chrámu sv. Ducha, učil na \"Ženském učitelském ústavu\" a založil vlastní hudební školu. V letech 1864–1865 vyučoval na Pražské konzervatoři sborový zpěv.\n\nZabýval se i hudební teorií. Napsal a vydal první českou učebnici instrumentace (1864).\n\nNa počátku své kompoziční činnosti se věnoval převážně chrámové hudbě. Po návratu do Čech se stal součástí obrozeneckého hnutí. Komponoval skladby s národní tematikou a společenské tance pro české slavnosti. Dvě rozpracované opery nikdy nedokončil.\n\n\n\n"}
{"id": "809668", "url": "https://cs.wikipedia.org/wiki?curid=809668", "title": "Pupalkovité", "text": "Pupalkovité\n\nPupalkovité (\"Onagraceae\", alternativně \"Oenotheraceae\") je čeleď vyšších dvouděložných rostlin z řádu myrtotvaré (\"Myrtales\"). Jsou to byliny i dřeviny, rozšířené po celém světě. Z českých rostlin sem náleží pupalka, vrbovka a čarovník, z pěstovaných rostlin zejména fuchsie.\n\nPupalkovité jsou jednoleté nebo vytrvalé byliny, keře, výjimečně i stromy dorůstající výšky až 30 metrů. Listy jsou jednoduché, zpravidla vstřícné, u některých zástupců přeslenité nebo střídavé, se zpeřenou žilnatinou. Čepel listů je celokrajná, zubatá až zpeřeně členěná. Palisty jsou drobné a opadavé nebo chybějí. Odění je tvořeno jednoduchými chlupy.\n\nKvěty jsou pravidelné nebo souměrné, oboupohlavné nebo řidčeji jednopohlavné, jednotlivé nebo v úžlabních či vrcholových květenstvích. Kališní i korunní lístky jsou volné, nejčastěji 4-četné, řidčeji 2 nebo až 7-četné. Kalich je zelený nebo zbarvený, korunní lístky mohou být nehetnaté. U některých zástupců koruna chybí. Nápadným a charakteristickým znakem této čeledi je trubkovitá až nálevkovitá češule (hypanthium) nad semeníkem, nesoucí na vrcholu kališní a korunní lístky. Někdy se označuje jako květní trubka. Tento útvar chybí pouze u rodu zakucelka (\"Ludwigia\"). Tyčinek je stejný počet nebo dvojnásobek než kališních cípů, zřídka je jejich počet redukován. Semeník je spodní, počet plodolistů i komůrek odpovídá počtu kališních lístků. Čnělka je jediná, s hlavatou nebo laločnatou bliznou. Plodem je tobolka, bobule nebo oříšek. Semena jsou drobná, bez endospermu.\n\nČeleď obsahuje asi 650 druhů ve 22 rodech. Největší rody jsou vrbovka (\"Epilobium\", asi 160 druhů), pupalka (\"Oenothera\", 120 druhů), fuchsie (\"Fuchsia\", 110 druhů) a zakucelka (\"Ludwigia\", 80 druhů).\nPupalkovité jsou celosvětově rozšířenou čeledí. Centrum největší druhové diversity je v západních oblastech Severní Ameriky., druhotné centrum je v Andách a tropické Jižní Americe.\n\nV naší květeně jsou zastoupeny rody vrbovka (\"Epilobium\"), pupalka (\"Oenothera\") a čarovník (\"Circaea\"). V západní a střední Evropě se mimo tyto rody vyskytuje ještě zakucelka bahenní (\"Ludwigia palustris\"), považovaná v Česku za vyhynulý druh. Mnoho druhů pupalek pochází ze Severní Ameriky a v Evropě zdomácněly.\n\nKvěty pupalkovitých produkují nektar a jsou nejčastěji opylovány hmyzem, zejména včelami, lišaji a jinými můrami a mouchami. Květy fuchsií jsou často opylovány ptáky (v tropické Americe kolibříky, na Novém Zélandu medosavkami). Asi polovina druhů čeledi je samosprašná. U některých rodů je samoopylení zabráněno protandrií (vrbovka, lokanka, poronek), u jiných protogynií (fuchsie). Některé druhy fuchsií jsou dvoudomé.\n\nSemena ze suchých plodů bývají šířena větrem, vodou nebo mravenci. U některých zástupců jsou semena okřídlená (\"Hauya\") nebo s chomáčem prodloužených chlupů (vrbovka). Bobule fuchsií vyhledávají ptáci. Oříškovité plody čarovníku mají na povrchu háčkovité chlupy a snadno se přichytí na srsti zvířat.\n\nČeleď pupalkovité je jasně definovaná a monofyletická skupina. Rod \"Ludwigia\" tvoří sesterskou větev všech ostatních rodů.\n\nV současné taxonomii je čeleď členěna na dvě podčeledi:\n\nNejblíže příbuznou skupinou je podle kladogramů APG čeleď kyprejovité (\"Lythraceae\").\n\n\nŘada druhů pupalkovitých má nápadné a někdy i zajímavě tvarované květy a jsou pěstovány jako okrasné rostliny. Náleží mezi ně zejména různé druhy fuchsií, pupalek a lokanky.\n\nPupalkový olej, získávaný ze semen pupalky dvouleté a příbuzných druhů, je široce používán jako potravní doplněk při dermatitidách, premenstruačním syndromu a při vysoké hladině cholesterolu.\n\n\"Camissonia\",\n\"Cammissoniopsis\",\n\"Chylismia\",\n\"Chylismiella\",\n\"Circaea\",\n\"Clarkia\" (včetně \"Godetia\" a \"Gaura\"),\n\"Epilobium\",\n\"Eremothera\",\n\"Eulobus\",\n\"Fuchsia\",\n\"Gayophytum\",\n\"Gongylocarpus\",\n\"Hauya\",\n\"Lopezia\",\n\"Ludwigia\",\n\"Megacorax\",\n\"Neoholmgrenia\",\n\"Oenothera\",\n\"Tetrapteron\",\n\"Xylonagra\"\n\n"}
{"id": "809677", "url": "https://cs.wikipedia.org/wiki?curid=809677", "title": "Nemesvita", "text": "Nemesvita\n\nNemesvita je obec v Maďarsku v župě Veszprém.\n\nRozkládá se na ploše 9,25 km² a v roce 2011 zde žilo 351 obyvatel.\n"}
{"id": "809679", "url": "https://cs.wikipedia.org/wiki?curid=809679", "title": "Notes From Prague", "text": "Notes From Prague\n\nNotes From Prague je česká hip hopová skupina založená v roce 2001 raperem Antwim a režisérem Davidem Chvátalem. Od roku 2004 do roku 2015 hráli NFP živě. Jejich sestavy se během let několikrát obměnily, z nichž poslední byla: bicí – Luka Šuto, baskytara – Jakub Malčánek, elektrická kytara – Lukáš Bartoš, DJ – Michal Svoboda – DJ Negative, zpěv – Stiliana Dimitrová a rap – Antwi. Na svém kontu mají tři alba.\n\nV roce 2000 natáčel režisér skateboardových videí David Chvátal další ročník videomagazínu Praha. Do jednotlivých sekcí potřeboval hudební podklad, ale nebylo jednoduché sehnat práva na všechny vytipované skladby od zahraničních umělců. Pro doplnění hudebního portfolia se proto rozhodl oslovit začínajícího rapera Antwiho, který se pohyboval okolo skate scény a byl v té době aktivním riderem. Zároveň oba bydleli nedaleko od sebe v pražském Bubenči, což usnadnilo spolupráci. Rozjeli tak zatím bezejmenný projekt, kde David byl hlavním producentem.\nO něco později se k dvojici přidal Davidův bratr Michal, který také přispěl k hudební tvorbě. Za relativně krátkou dobu vzniklo zhruba 15 tracků. Jelikož se Antwiho anglické texty týkaly převážně života v Praze a byly úzce spjaty s lidmi a událostmi okolo připravovaného videa, rozhodla se trojice dát projektu název Notes From Prague (Poznámky z Prahy). K tomuto základu se pak přidal v roce 2001 DJ Negative.\n\nO rok později vyšlo debutové album The Script of Both Elements. Část desky se nahrávala ve studiu Jižák. Album zároveň sloužilo jako neoficiální soundtrack k celému videoprojektu Praha, který ukončil činnost roku 2005.\n\nDva roky po debutu vyšlo album Same Place, které oslovilo širší publikum, z části díky hostujícím interpretům jako LA4, Dr. Kary nebo Dannie. K tomuto albu byly také natočeny 2 videoklipy, konkrétně pro tracky Recovered Experience a Same Place, které režíroval a sestříhal David Chvátal. Zároveň se přesunula hudební tvorba z větší části na Michala Chvátala. Na křest alba v Paláci Akropolis byla připravena živá produkce s bicími, která doplňovala hudební podklady. V této formě se NFP rozhodlo pokračovat a angažovalo další 2 muzikanty, baskytaristu a kytaristu. Během následujících let došlo na několika postech k obměnám, než se skupina stabilizovala.\n\nRoku 2008 došlo k poslednímu rozšíření skupiny o vokalistku. Tou první byla Noemi Kebede, která se podílela na singlech Chasing Space (který zaznamenal úspěch u posluchačů rádia Spin) a Still On. K oběma byly natočeny videoklipy od Davida Chvátala. V polovině roku 2009 však Noemi z osobních důvodů odchází. Na postu vokalistky se na krátkou dobu objevuje místo ní Katka Ehrenbergerová. K dalším změnám došlo v roce 2010, kdy přišli k NFP zpěvačka Tamara a kytarista Lukáš Bartoš. Zároveň začíná práce na další desce.\n\nJejich poslední album vyšlo na podzim roku 2011 pod názvem Inconsistent Frames. Objevují se na něm hudební hosté jako saxofonista Matouš Kobylka nebo violoncellistka Terezie Kovalová. Zvukově zde dochází k posunu od klasického rapu k alternativnímu hip hopu. Je to také první album nahrané živě ve studiu s kompletním nástrojovým obsazením. Křest proběhl v experimentálním prostoru Trafačka.\n\nK posledním změnám ve skupině došlo počátkem roku 2013, kdy Tamaru nahradila na postu zpěvačky Stiliana Dimitrová a bubeníka Jaroslava Riegla nahradil Luka Šuto. V dubnu 2013 dokončili NFP videoklip k tracku Lock It z poslední desky. Zároveň začala práce na dalším albu s názvem Bad Joke, k němuž vydali během léta 2015 videoklip k singlu s názvem Pool Party a oznámili vydání této desky v průběhu roku 2015.\n\nNa konci února 2016 oznámili Notes From Prague na svém FB profilu vydání posledního videoklipu s názvem Eagle, který režíroval a stříhal Michal Chvátal. Zároveň s klipem vydali vyjádření ke stavu skupiny a ohlásili pauzu z osobních důvodů. Vydání desky Bad Joke, k němuž podle skupiny bylo zcela dokončeno 7 skladeb, se z finančních důvodů odkládá. Ve stejný den přestaly fungovat oficiální stránky skupiny.\n\n\n"}
{"id": "809685", "url": "https://cs.wikipedia.org/wiki?curid=809685", "title": "Mojmír Kovář", "text": "Mojmír Kovář\n\nMojmír Kovář (* 2. října 1938 Hošťálková) je český křesťanský aktivista a aktivista české a moravské menšiny na Slovensku, neúspěšný kandidát strany Moravané do Evropského parlamentu, bývalý československý politik a poslanec Sněmovny národů Federálního shromáždění po sametové revoluci. V současnosti působí ve Spolku pro obnovu venkova.\n\nDětství strávil v rodné Hošťálkové. Vystudoval gymnázium ve Vsetíně a pak v letech 1956-1961 Vysokou školu zemědělskou a lesnickou v Brně. Působil pak jako odborník na šlechtění obiloviv. V letech 1963-1979 pracoval v Hlavní specializované šlechtitelské stanici v Branišovicích a v letech 1979-1992 ve Výzkumném a šlechtitelském ústavě v Bučanech u Trnavy. Je autorem či spoluautorem čtyř nově vyšlechtěných odrůd. Dlouhodobě bydlí v Trnavě. Zde se od roku 1989 podílel na politických změnách, byl předsedou \"Fora polnohospodárov Slovenska\" a mluvčím \"Koalice na podporu zemědělské reformy v ČSFR\".\n\nProfesně je k roku 1990 uváděn jako šlechtitel z Výzkumného a šlechtitelského ústavu okopanin a průmyslových plodin Bučany.\n\nV lednu 1990 zasedl v rámci procesu kooptací do Federálního shromáždění po sametové revoluci do Federálního shromáždění. Ač české národnosti, zasedl do slovenské části Sněmovny národů (volební obvod č. 99 - Partizánske, Západoslovenský kraj) jako bezpartijní poslanec. Ve Federálním shromáždění setrval do konce funkčního období, tedy do voleb roku 1990.\n\nPo zániku Československa přesídlil do Prahy, kde se angažoval na podporu zájmů české menšiny na Slovensku. Spolu se senátorem Milanem Špačkem připravil návrh revize právního statutu etnických Čechů na Slovensku. V roce 1993 spolu s Ivanem Dejmalem a dalšími osobnostmi založil Spolek pro obnovu venkova ČR, v němž stále působí.\n\nV roce 2005 v rámci univerzity třetího věku absolvoval právo na Trnavské univerzitě. Dle údajů k roku 2009 na této škole studoval druhý ročník oboru psychologie.\n\nV roce 1996 se v Praze podílel na založení organizace Fórum angažovaných křesťanů. V roce 2009 je uváděn jako jeho mluvčí. Toho roku kandidoval neúspěšně do evropského parlamentu za stranu Moravané coby bezpartijní kandidát.\n\n"}
{"id": "809686", "url": "https://cs.wikipedia.org/wiki?curid=809686", "title": "Petr Kušnierz", "text": "Petr Kušnierz\n\nIng. Petr Kušnierz (* 22. září 1966 Ústí nad Labem) je bývalý český úředník a politik odsouzený k nepodmíněnému trestu za zneužití pravomoci veřejného činitele a přijímání úplatků.\n\nV roce 1989 absolvoval Střední průmyslovou školu v Mostě. V roce 1998 dokončil bakalářské studium na Vysoké škole báňské - Technické univerzitu v Ostravě a v roce 2005 studium inženýrské.\n\nV letech 1995 až 1999 pracoval na Městském úřadě v Mostě. V letech 2002 až 2008 byl zaměstnancem ministerstva školství. V letech 2008 až 2009 pracoval na ministerstvu zemědělství jako vrchní ředitel informační sekce a poté jako náměstek ministra zemědělství Petra Gandaloviče (ODS). V červnu 2009 ho odvolal z funkce ministr Jakub Šebesta. Oficiálně \"na základě nekompetentních manažerských kroků bývalého náměstka\", ale podle MF DNES byly důvodem vyhazovu dvě zakázky za více než půl miliardy korun přidělené Telefónice O2 a jejímu subdodavateli T-Soft bez výběrového řízení.\n\n11. prosince 2009 se stal ředitelem Úřadu Regionální rady regionu soudržnosti Severozápad. Jeho jmenování mohlo být podle e-mailové korespondence, kterou projednával soud, zmanipulované. V březnu 2011 byl obžalován z toho, že požadoval po žadatelích o evropské dotace desetiprocentní provize.\n\nNa mostecké radnici, kde pracoval jako vedoucí odboru investic a údržby, zadával nezvykle mnoho zakázek do 100 tisíc korun, na které se tehdy nemusela vypisovat výběrová řízení. Bylo také podezření, že některé firmy si za zakázky účtovaly vyšší částky než bylo běžné. Tehdejší mostecký starosta Jiří Šulc (ODS) ho odvolal oficiálně kvůli \"nedůsledné kontrolní činnosti svých podřízených, čímž nepřímo poškodil zájmy města\".\n\nPoté Kušnierz pracoval jako soukromý poradce. V březnu 2002 ho státní zástupce Jiří Křivanec obvinil z podvodu a hrozilo mu dva až osm let vězení. Kušnierz měl na základě objednávky na dodávku dětských triček do obchodního domu Prior vylákat dva miliony korun a vypůjčit si 20 tisíc dolarů. Čelil exekuci, a proto peníze začal splácet. Soud následně rozhodl, že nespáchal trestný čin.\n\nJako předseda mosteckého bytového Družstva Spolbyt čelil trestnímu oznámení některých družstevníků, kteří ho podezírají ze špatného hospodaření. Státní zastupitelství dvakrát vrátilo policii spis k doplnění. Vyšetřování bylo v prosinci 2009 zastaveno. Družstevníci podali stížnost, kterou zamítla mostecká státní zástupkyně Eva Vetýšková.\n\nV březnu 2011 byl jako ředitel Úřadu Regionální rady regionu soudržnosti Severozápad spolu s dalšími dalšími šesti lidmi obviněn kvůli uplácení při rozdělování peněz z evropských fondů a vzat do vazby. Podle údajů Aktuálně.cz napomohly k odhalení odposlechy telefonních hovorů, při jednom z nichž Kušnierz měl vyprávět, jak úplatek dostal. Podle obžaloby zprostředkovávali předávání úplatků Václav Poláček, Roman Švec a Vladislav Hleba. Podle soudního spisu přijali či plánovali přijmout na úplatcích nejméně 2,8 milionu korun. V květnu 2012 obvinil Kušnierz soudkyni Kamilu Elsnicovou, že je na obžalované údajně přísnější než na státního zástupce a že je celkově podjatá. Prý z toho důvodu, že její bratr bojuje proti korupci. Žalobce mu navrhl trest sedm let odnětí svobody.\n\n3. července 2012 policie ze sídla dotačního úřadu Severozápad v Ústí nad Labem odvedla dva lidi, podle ČTK jednu vedoucí odboru a jednoho vedoucího oddělení, ale zadrženi byli i další dva lidé. Podle mluvčího Útvaru pro odhalování organizovaného zločinu jsou podezřelí ze zneužití pravomoci úřední osoby a poškození finančních zájmů EU. Podle portálu Novinky.cz byli mezi zadrženými kromě Kušnierze i vedoucí územního odboru Irena Kotlanová a právník úřadu Jan Martinovský. 4. července 2012 ho poslala soudkyně Okresního soudu v Ústí nad Labem znovu do vazby, a to \"pro důvodnou obavu, že by mohl ovlivňovat svědky či spoluobviněné, a tím mařit objasňování skutečností důležitých pro trestní řízení.\" 12. července uznal ústecký krajský soud Kušnierze vinným z přijímání úplatků a zneužití pravomocí veřejného činitele a odsoudil ho na 7,5 roku odnětí svobody a k pokutě 750 tisíc korun. Podle rozsudku žádal od předkladatelů projektů na úplatcích minimálně 1,7 milionu korun, z nichž 255 tisíc fyzicky převzal.\n\nV březnu 2013 nastoupil do vězení V květnu 2014 potvrdil Nejvyšší soud ČR verdikt odvolacího senátu Vrchního soudu v Praze a poslal tak bývalého ředitele dotačního programu Severozápad, Petra Kušnierze, na 5 let do vězení. Už listopadu 2014 ho ale soud z vězení propustil na podmínku.\n\nČeská televize přinesla 16. prosince 2015 informaci, že začal spolupracovat s policií a že vypovídal o dotačních podvodech, na kterých se podílel spolu s vlivnými regionálními politiky i podnikateli..\nV prosinci 2016 policie obvinila z poškozování zájmů EU a dalších trestných činů v souvislosti s evropskými dotacemi z ROP Severozápad 24 lidí, mimo jiné bývalou ústeckou hejtmanku Janu Vaňhovou, starostu Chebu Petra Navrátila, podnikatele Daniela Ježka nebo bývalého senátora Alexandra Nováka.\nPřípad zřejmě souvisí s Kušnierzem, který sepsal několik dokumentů, ve kterých popsal údajné manipulace projektů v ROP Severozápad, včetně seznamu 54 údajně ovlivněných projektů.\n\n"}
{"id": "809691", "url": "https://cs.wikipedia.org/wiki?curid=809691", "title": "Ghost Recon: Alpha", "text": "Ghost Recon: Alpha\n\nGhost Recon: Alpha je dvacetiminutový válečný film natáčený v České republice v Ostravě. Vypráví o vojácích v blízké budoucnosti, kteří jsou zdokonalení vyspělou technikou. Hlavní postavy ztvárnili Mark Ivanir, Keith Gilmore a Chook Sibtain. Chybí zde postava Bonese.\n\nVoják jednotky Ghost Kozak přijíždí v nákladním voze LIAZ do pevnosti generála Sokolova. Zastaví ho Sokolovovy jednotky, ale když chtějí prohledat náklaďák, vyskočí tři další vojáci jednotky Ghost. Jednotka se formuje kolem pevnosti a čeká až přijede terorista Chevchenko a koupí od Sokolova jaderné hlavice. Chevchenko se ale zdrží a hrozí, že obchod bude zrušen a spolu s ním i celá akce. Sokolov je netrpělivý a Chevchenko nakonec po domluvě s vůdcem (Charlotte Rampling) jeho organizace přistupuje k obchodu. Chevchenko je ale zasažen sniperem. Když se Sokolovovi vojáci snaží zformovat, je Sokolov zastřelen. Ghosti se vrhají do akce a ruští vojáci jsou zabiti. Pyrotechnik Chuck se vrhá na zneškodňování bomb, ale přichází ruská podpora spolu s bojovými roboty. Robota se pokusí zaměstnat 30K a Ghosti mají opět šanci. Pyrotechnik je zabit a Pepper odpaluje jeho tělo, aby se technologie nedostala do nesprávných rukou. Kozak nasedne do tanku a zachrání 30K, když ho má robot v zaměřovači. Jednotka Ghost opět vítězí.\n\n"}
{"id": "809700", "url": "https://cs.wikipedia.org/wiki?curid=809700", "title": "Golčův Jeníkov (tvrz)", "text": "Golčův Jeníkov (tvrz)\n\nTvrz Golčův Jeníkov se nachází ve městě Golčův Jeníkov v okrese Havlíčkův Brod. Je chráněna jako kulturní památka České republiky.\n\nV roce 1636 se majitelem zkonfiskovaného jeníkovského statku, který do Bílé hory vlastnil Jan Rudolf Trčka z Lípy, stal generál Martin Maxmilián z Goltze, jenž si nechal v letech 1650–1653 nedaleko zábělčické tvrze postavit tvrz novou. Ta dostala název \"Goltzova tvrz\". Po generálově smrti došlo k častému střídání majitelů a po vystavění starého zámku Leopoldem Krakovským z Kolovrat ztratila svoji rezidenční funkci. Poté, co Trautmannsdorfové nechali ve městě postavit pivovar, začala tvrz sloužit jako sklad chmele. V roce 1912 došlo ke zrušení pivovaru a tvrz následně chátrala. Po rekonstrukci, která proběhla v roce 2004, slouží jako galerie (Galerie Goltzova tvrz). Roku 2018 se město Golčův Jeníkov pustilo do opravy opadávající omítky.\n\nTvrz byla vystavěna jako jedna z posledních věžovitých tvrzí na našem území. Jedná se o dvoupatrovou budovu se stranami o délce 10,5 × 12,5 metru. Vnitřní prostory (mimo druhého patra) byly rozděleny na dvojice obdélných přístupné točitým schodištěm v jihovýchodní části objektu. Od sousední zábělčické tvrze jej odděloval v prvním patře portál a erbovní a nápisová deska. Hlavní obytná místnost tvrze pak byla vybavena krbem z bílého mramoru, který stával v jižní části místnosti.\n\n"}
{"id": "809710", "url": "https://cs.wikipedia.org/wiki?curid=809710", "title": "Europeada", "text": "Europeada\n\nEuropeada je evropské mistrovství národnostních menšin v kopané organizované Federálním svazem evropských národností ve spolupráci s konkrétní hostitelskou menšinou. Zatím byla zorganizována jen dvakrát, v roce 2008 a v roce 2012.\n\nPoprvé se Europeada konala v roce 2008 u příležitosti mistrovství Evropy ve fotbale 2008, hostitelskou menšinou byli Rétorománi a soutěž se uskutečnila v kantoně Graubünden ve Švýcarsku. Ve finále porazili Němci z Jižního Tyrolska fotbalisty z chorvatské menšiny v Srbsku.\n\nPodruhé se Europeada pořádá v roce 2012 u příležitosti mistrovství Evropy ve fotbale 2012. Hostitelskou menšinou jsou Lužičtí Srbové a turnaj se tak koná v Horní Lužici pod patronátem saského ministerského předsedy Stanisława Tilicha, který sám patří k řečené menšině. Organizačně je turnaj zastřešen Domowinou a jeho mediálním partnerem je Středoněmecký rozhlas (MDR).\n\nPotřetí se Europeada pořádá v roce 2016 u příležitosti mistrovství Evropy ve fotbale 2016. Hostitelskou menšinou jsou Němci z Jižního Tyrolska a turnaj se tak koná v Jižním Tyrolsku. Ve finále porazili Němci z Jižního Tyrolska fotbalisty z Okcitánie. Poprvé se konalo i mmistrovství dámské. Také ve finále porazily Němky z Jižního Tyrolska fotbalistky z Okcitánie. \n"}
{"id": "809716", "url": "https://cs.wikipedia.org/wiki?curid=809716", "title": "Saxo Bank", "text": "Saxo Bank\n\nSaxo Bank je online dánská investiční banka. Byla založena v roce 1992 jako brokerská firma pod původním názvem Midas Fondsmæglerselskab Larsem Seierem Christensenem, Kim Fournaisem a Marcem Hauschildtem. V roce 2001 došlo k přejmenování na Saxo Bank díky získání bankovní licence.\n\nSaxo Bank nabízí on-line trading za pomocí platformy SaxoTrader, která je dostupná jak pro počítače, tak pro smartphony. Obchodovat se dá s forexem, akciemi, CFD (contract for difference), Futures, opcemi a dluhopisy.\n\nSaxo Bank spolupracuje s více než 10 poskytovateli a sdružuje tak jejich likviditu. Nabízí tak velký přístup ke všem aktivům po celém světě v kteroukoli denní dobu.\n\nAsi dvě třetiny aktivit Saxo Bank jsou spojeny s obchodními trading partnery, kde Saxo Bank vystupuje jako on-line broker s bankovní licencí bez toho aniž by nabízela klasické bankovní produkty.\n\nSaxo Bank je mezinárodně známá pro svůj úspěch jako internet broker a získala v této oblasti několik ocenění. V srpnu 2010 ve zveřejněné půlroční zprávě Saxo uvádí čistý zisk 551 milionů DKK, což je více než jakýkoli celoroční zisk Saxo Bank v historii. Podle mediálních zpráv se hodnota Saxo Bank odhaduje na 20 miliard DKK.\n\nKoncem roku 2010 Saxo Bank spustila několik White Label projektů ve spolupráci s Microsoftem, Barclay Stockbrokers Ltd. a dalšími.\nV současné době má Saxo Bank více než 1000 zaměstnanců a nabízí podporu téměř ve 180 zemích světa.\n\nSaxo Bank sídlí v Kodani. Pobočky s kancelářemi má také v Praze, Londýně, Paříži, Ženevě, Curychu, Singapuru, Tokiu, Marbelle a Pekingu.\n\nSaxo Bank nabízí možnost tzv. white labelingu – poskytne obchodní platformy, které mají přístup do všech trhů, kde Saxo působí a nabídne je makléřům a finančním institucím. Ti si je mohou rebrandovat a dále nabízet jako by šlo o jejich platformu.\n\nSaxo Bank nabízí tři specializované platformy pro on-line obchodování – SaxoWebTrader, SaxoTrader a SaxoMobileTrader. Všechny platformy jsou vyvíjené samotnou bankou a dostupné ve 20 jazycích. Saxo Bank dále nabízí také TradeCommander založený na algoritmickém obchodování. Je určen především pro obchodníky, kteří se zabývají novými strategiemi a jejich testováním.\n\nJde o platformu založenou na internetovém prohlížeči, uživatel si tak nemusí instalovat do svého počítače žádný přídavný software. V SaxoWebTrader se dají obchodovat všechny finanční produkty od Saxo Bank. Vývoj trhu lze zobrazit na mnoha typech grafů, součástí jsou také informace o novinkách na finančních trzích.\nSaxoTrader je specializovaný software určený pro operační systém Windows. Jeho prostřednictvím se dá obchodovat se všemi produkty, které Saxo Bank nabízí. Nachází se zde také zpravodajství Dow Jones a Market News International.\nSaxoTrader je nabízen i partnerům Saxo Bank, kteří si jej mohou rebrandovat (nastavit vlastní logo apod.) a nabízet jej dále svým klientům.\n\nPlatforma SaxoMobileTrader umožňuje přístup ke světovým trhům prostřednictvím chytrých telefonů. V současné době jsou dostupné aplikace pro iPhone a Andorid. Prostřednictvím SaxoMobileTrader lze sledovat vývoj finančních trhů a provádět i obchodní operace.\nZpravodajství z finančních trhů\nMakléři Saxo Bank pravidelně přináší informace z finančních trhů po celém světě ve formě videí, která jsou zveřejňována v e-magazínu iHned.cz a píší blog. \n\nSaxo Bank získává mnohá ocenění za technologie, produkty a služby.\n\nCeny podle průzkumu devizových trhů pro rok 2011 organizovaných časopisem Euromoney. Saxo Bank získala první pozice v následujících kategoriích:\nNejvyšší nárůst celkového tržního podílu dle objemu (10–25 mld. USD).\nNejvyšší nárůst celkového tržního podílu dle objemu (5–10 mld. USD).\nNejvyšší rychlost provádění příkazů.\nNejlepší průzkum a analýza trhů.\nNejefektivnější strategie řízení rizik a provádění příkazů.\nNejlepší integrovaná řešení týkající se pracovních postupů a dodržování zákonů.\n1. místo v kategorii Platforma pro více bank díky rychlosti realizace, transparentnosti cen i objemu transakcí a efektivním a inovativním nástrojům řízení rizik (časopis Euromoney, FX pool).\nOcenění za konzistentní cenotvorbu u FX opcí (časopis Euromoney, FX pool).\n1. místo v kategorii Platforma pro jednotlivou banku na základě kvalitního a spolehlivého oceňování (časopis Euromoney, FX pool).\nNejlepší banka FX pro investory (časopis FX Week).\n\n\nSaxo Bank v polovině června 2008 uzavřelo tříletý kontrakt jako hlavní sponzor s cyklistickým týmem Riis Cycling A/S. Téhož roku tento tým nastoupil do Tour de France 2008 pod názvem CSC Saxo Bank. Závodník Carlos Sastre z tohoto týmu vyhrál celou Tour.\nV lednu 2010 banka oznámila, že již dále nebude prodlužovat spolupráci s tímto týmem. Toto však překvapilo vlastníky Saxo Bank Larse Seiera Christensena a Bjarne Riise, kteří 3. srpna 2010 oznámili, že spolupráce bude trvat i další rok.\n\n"}
{"id": "809717", "url": "https://cs.wikipedia.org/wiki?curid=809717", "title": "Myrtotvaré", "text": "Myrtotvaré\n\nMyrtotvaré (\"Myrtales\") je řád vyšších dvouděložných rostlin. Zahrnuje 9 čeledí. Z hlediska české květeny jsou zásadní čeledi pupalkovité a kyprejovité, mezi významné tropické čeledi náležejí zejména uzlencovité (\"Combretaceae\") a melastomovité (\"Melastomataceae\").\n\nŘád zahrnuje byliny i dřeviny s jednoduchými a obvykle celokrajnými listy se zpeřenou žilnatinou. Listy jsou často vstřícné. Palisty jsou redukované nebo chybějí. Pro květy je charakteristická zejména přítomnost češule (hypanthia), semeník z kompletně srostlých plodolistů a s jedinou čnělkou.\n\nHlavním společným anatomickým znakem jsou bikolaterální cévní svazky.\n\nDo řádu myrtotvaré náleží 9 čeledí, 406 rodů a více než 11600 druhů. Největší čeledi jsou melastomovité (asi 5000 druhů ve 188 rodech) a myrtovité (přes 4600 druhů ve 131 rodech). Čeleď \"Alzateaceae\" je monotypická.\n\n\"Myrtales\" jsou jasně monofyletická a dobře vyhraněná skupina, což potvrzuje morfologie, embryologie a anatomie, stejně jako molekulární analýza rbcL, atpB, ndhF a 18S sekvencí.\n\nV tradičních systémech byl tento řád řazen do podtřídy \"Rosidae\" a jeho vymezení se s nástupem molekulárních metod příliš nezměnilo. Došlo k mírné redukci počtu čeledí: do kyprejovitých (\"Lythraceae\") byly vřazeny drobné čeledi granátovníkovité (\"Punicaceae\"), kotvicovité (\"Trapaceae\") a \"Sonneratiaceae\" a do čeledi kliželovité (\"Penaeaceae\") čeledi \"Rhynchocalycaceae\" a \"Oliniaceae\".\n\nVětšina zástupců řádu myrtotvaré je rozšířena v tropech. Všechny větší čeledi (uzlencovité, kyprejovité, myrtovité, pupalkovité, melastomovité) mají pantropické rozšíření a a všechny s výjimkou melastomovitých přesahují i do mírného pásu.\n\nV české květeně jsou zastoupeny pouze čeledi kyprejovité a pupalkovité, v jižní Evropě navíc ještě čeleď myrtovité.\n\nMezi užitkovými rostlinami z tohoto řádu nalezneme ovoce (myrtovité, kyprejovité), koření (myrtovité), léčiva (kyprejovité, pupalkovité) i okrasné rostliny (pupalkovité, myrtovité, kyprejovité, melastomovité).\n\n"}
{"id": "809723", "url": "https://cs.wikipedia.org/wiki?curid=809723", "title": "Pavel Koyš", "text": "Pavel Koyš\n\nPavel Koyš, též Pavol Koyš (8. ledna 1932 Ladce – 22. července 1993 Bratislava) byl slovenský a československý básník, politik Komunistické strany Slovenska, poslanec Sněmovny národů Federálního shromáždění a ministr kultury SSR za normalizace.\n\nV letech 1961–1966 studoval na Vysoké škole politické ÚV KSČ v Praze. Zpočátku pracoval jako dělník v cementárně v rodných Ladcích. V letech 1949–1951 a 1957–1960 byl pracovníkem slovenského Ústředního výboru Československého svazu mládeže. V letech 1951–1957 působil jako redaktor deníku Smena. V letech 1960–1962 zastával post šéfredaktora deníku Mladá fronta a v letech 1962–1966 vedl vydavatelství Smena. Jeho profesní a politická kariéra vyvrcholila za normalizace. V období let 1966–1968 byl tiskovým tajemníkem úřadu Slovenské národní rady, v letech 1968–1969 tajemníkem Svazu slovenských spisovatelů. V období let 1969–1971 působil ve funkci ústředního ředitele Slovenského filmu a pak v letech 1971–1988 byl prvním náměstkem ministra kultury Slovenské socialistické republiky, přičemž zároveň v letech 1982–1989 zastával funkci místopředsedy Svazu slovenských spisovatelů a Svazu československých spisovatelů.\n\nV letech 1980–1989 se zmiňuje coby účastník zasedání Ústředního výboru Komunistické strany Slovenska.\n\nPo volbách roku 1986 zasedl za KSS do slovenské části Sněmovny národů (volební obvod č. 105 – Piešťany, Západoslovenský kraj). Křeslo nabyl až dodatečně v listopadu 1987 po doplňovacích volbách vypsaných poté, co zemřel poslanec Zdenko Nováček. Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\nV období let 1988–1989 zastával post ministra kultury Slovenské socialistické republiky ve vládě Petera Colotky, Ivana Knotka a Pavola Hrivnáka.\n\nTrvale žil v Bratislavě. V umělecké oblasti se profiloval jako básník socialisticky angažovaného směru. Jeho debutem byla sbírka básní \"Hviezdy na zemi\" (1959). Byl autorem sbírek \"Spolu\" (1971), \"Je taký človek\" (1972), \"Kde má človek vlasť\" (1982), \"Deti na dostrel\" (1983), \"Moralizmy\" (1986) a \"Riava\" (1987). Napsal básnické skladby a poémy \"Večné leto\" (1973), \"Nie\" (1977), \"Pozdrav Ostrovu slobody\" (1978), \"Komunisti\" (1981), \"Nový Prometeus\" (1983), cyklus pěti poém \"Slnko, zostaň s nami\" (1985), triptych \"Tvŕdze\" (1977), \"Krídla\" (1978) a \"Rosa\" (1979). Dále je autorem obrazových básnických publikací \"Pieseň o Slovensku\" (společně s K. Kallayem, 1973) a \"Pieseň o práci\" (s I. Cichem, 1988). Napsal také sbírky intimní lyriky \"Čakám ťa, láska\" (1963), \"Srdce\" (1965), \"Rozmrazovanie slnka\" (1966), \"Ukrutná vernosť\" (1968), \"Koľko krokov je k úsmevu\" (1970), \"Ľúbostné variácie\" (1972), \"Načo je človeku dom\" (1974), \"Vyznanie lásky\" (1975), \"Všade\" (1978), \"Plač za láskou\" (1984), \"Chcem tvoje telo\" (1986) a \"Rozmýšľanie o človeku a čase\" (1987). Posmrtně mu vyšla sbírka \"Ľúbme sa\" (1994).\n\nJeho matkou byla slovenská komunistická funkcionářka Elena Koyšová (1911–1977).\n\n"}
{"id": "809727", "url": "https://cs.wikipedia.org/wiki?curid=809727", "title": "Kelso Multimodal Transportation Center", "text": "Kelso Multimodal Transportation Center\n\nKelso Multimodal Transportation Center je železniční stanice společnosti Amtrak ve městě Kelso v americkém státě Washington. Také obsluhuje nedaleké město Longview. Návaznou dopravu poskytují Greyhound, regionální i národní autobusový dopravce, a místní dopravní podnik Community Urban Bus Service. Dále se na stanici nachází půjčovna aut a stanoviště taxikářů a „shuttle“ dodávek.\n\nŽelezniční stanice byla původně postavena společností Northern Pacific Railroad. Nejprve se jednalo o malou dřevěnou budovu na křižovatce ulic Front Avenue a First Avenue, roku 1906 však obyvatelé města sepsali petici, ve které požádali železniční společnost o novou osobní i nákladní stanici. Společnost Northern Pacific na jejich požadavek přistoupila a postavila cihlovou osobní stanici a nové dřevěné nákladní nádraží. Ceremoniál k otevření těchto stanic se uskutečnil 12. února 1912.\n\nV roce 1970 společnost Northern Pacific zanikla spojením s několika dalšími železnicemi, které spolu pokračovaly v provozu jako Burlington Northern Railroad. Provoz na stanici pokračoval, ale v 80. letech se společnost rozhodla přesunout své nákladní operace do svého nákladního centra v Portlandu.\n\nV roce 1981 začaly stanici využívat osobní vlaky sítě Amtrak. Až do 90. let zde fungovala pokladna, která ale musela být kvůli vandalismu zavřena, stejně jako celá budova.\n\nV polovině 90. let minulého století stanice prošla rozsáhlou rekonstrukcí, aby jí byl navrácen historický nádech. Předělán byl jak vnitřek, tak vnějšek budovy a před stanicí byly postaveny devítimetrové hodiny. Ty mohou být spatřeny z dalekých bodů, jako je čtvrť Beacon Hill na severu města nebo Hala spravedlnosti okresu Cowlitz ve městě Longview. Zrenovovaná stanice byla formálně otevřena v září 1995.\n\nMomentálně centrum slouží jako stanice osobních vlaků Amtrak pro města Kelso a Longview a také zde zastavují komerční a meziměstské autobusy. Stanice je jak hlavním železničním uzlem okresu Cowlitz, tak pocta železničních průkopníků amerického severozápadu.\n\nV listopadu 1993 zde došlo k čelní srážce vlaků společností Union Pacific a Burlington Northern, při které zahynulo pět členů posádek vlaků. Srážka způsobila explozi, kterou ještě podpořilo 37 tisíc litrů nafty z nádrží vlaků. Dráha kolem města je jednou z nejvytíženějších v celé zemi a denně zdejší dvoukolejný úsek využije šedesát vlaků.\n\nV letech 1994 a 1995 byla stanice zaplavena poté, co se nedaleká řeka Cowlitz rozlila po okolí. Pod vodou se ocitlo nástupiště a suterén stanice, celá situace však pouze pomohla schválení již připraveného renovačního projektu.\n\nV roce 1993 zastavil u stanice speciální vlak s ředitelem společnosti Burlington Northern a jejím vedením, které provádělo inspekci tratě. Jinak se na stanici každý rok koná několik událostí, jako například městská oslava Vánoc, při které starosta města rozsvítí vánoční stromek vedle hodin a na kterou přijede vlakem \"Cascades\" Santa Claus.\n\nMezi lety 2001 a 2004 se v suterénu stanice scházela městská rada, jelikož stará městská radnice musela být zbořena kvůli výstavbě mostu přes řeku Cowlitz.\n"}
{"id": "809729", "url": "https://cs.wikipedia.org/wiki?curid=809729", "title": "Zaniklé elektrárny v Česku", "text": "Zaniklé elektrárny v Česku\n\nV průběhu historie elektrifikace Českých zemí vzniklo a zaniklo mnoho energetických zdrojů. Tento seznam obsahuje zaniklé elektrárny v Česku, jejichž souhrnný výkon je vyšší než 200 HP (147 kW) a které již neprodukují elektrickou energii.\n\nElektrárna byla vybudována souběžně s doposud pracující vodní elektrárnou, protože Labe nemohlo zajistit vzhledem ke kolísajícímu průtoku stabilní dodávku elektrické energie.\n\nSlavnostní spuštění proběhlo 12. 2. 1910 ve 2 hodiny odpoledne, v té době v ní pracovaly dva parní stroje, každý o výkonu 400 HP. Mezi lety 1912–1915 byla elektrárna rozšířena o parní turbínu s výkonem 1500 HP. Poslední energii dodala parní elektrárna roku 5. 1. 1946.\n\nJejí historie se začíná psát roku 1897, kdy bylo rozhodnuto o jednotné elektrizaci Prahy, do provozu byla spuštěna roku 1900.\n\nByla vybudována v roce 1904, investiční náklady činily zhruba 210 000 tehdejších korun, dodávala energii pro 24 veřejných obloukových lamp a 80 veřejných žárovek, navíc bylo připojeno 2250 soukromých žárovek a 61 motorů o výkonu 243 HP. V roce 1914 byl vybudován rotační měnič o výkonu 18 HP.\n\nByla vybudována roku 1908. Dodávala energii okolním obcím, uhlí bylo dopravováno vlečkou z dolu Grohmann.\n\nHistorie elektrárny je spjata s elektrárnou v Holešovicích a zásobování Prahy elektrickým proudem. Krátce po první světové válce začíná narůstat poptávka po elektrické energii. Elektrárny na území hlavního města přestávaly stačit rostoucím nárokům, proto se začal hledat nový zdroj elektrické energie. Jako nejrychlejší varianta se jevilo vybudování tepelné elektrárny. Se stavbou se započalo v roce 1923 a první elektrickou energii do sítě začala elektrárna dodávat 26. února 1926. Konec provozu byl v dubnu 1965.\n\nTak jako historie Ervěnic I byla spojená se vznikem ČSR, plány Ervěnic II byly spojeny s válečnými běsy. Třetí říše plánovala vytvořit na území okolo Mostu obrovské chemické a energetické komplexy, které by sloužily jako zdroje pro německý průmysl. Ervěnice II měly být jednou z největších, ne-li největší elektrárnou na světě s výkonem 1000 MW. S jejím budování se začalo v roce 1941. První kotel a turbíny byly uvedeny do provozu v roce 1948, stavba dokončena v roce 1952. Konec provozu v roce 1980.\n\nElektrárna byla dostavěna v roce 1902, spuštěna v roce 1903, sloužila jako zdroj energie pro papírny ve Větřní.\n\nJednalo se o první zařízení v ČSR, které mělo ověřit možnosti spalování lignitu, jenž se hojně vyskytoval v okolí Mydlovar. První experimentální elektrárna měla výkon 2 × 400 kW, zprovozněna byla roku 1922, odstavena byla pak v roce 1927, o rok dříve však začala již běžet definitivní elektrárna s práškovými kotly a TG1 o výkonu 3 MW. V roce 1928 najely do provozu další kotle K3 a K4 a TG2 o výkonu 6 MW. Další rozšíření přišlo v roce 1935 (kotel K5), v roce 1939 nové TG 3 o výkonu 10 MW, v roce 1940 kotel K6. Další rozvoj následoval až v roce 1965 s teplárenským kotlem K7 a TG 4 o výkonu 6 MW. Zároveň se spuštěním tohoto kotle byly definitivně odstaveny nejstarší kotle K1-K4 a TG 1 a rovněž v tomto roce byl postaven 100 m vysoký komín. V roce 1973 přešla elektrárna na spalování sokolovského hruboprachu. Z elektrárny se stala spíše teplárna (zásobovala MAPE Mydlovary a město České Budějovice) a z toho důvodu byly odstaveny postupně TG 2 (1976), TG 3 (1984), poslední TG 4 o výkonu 6 MW byl odstaven v roce 1998, čímž zanikla v tomto místě výroba elektřiny nepřetržitě zde trvající od roku 1922.\n\nJejí historie se začíná psát v roce 1911, kdy se započalo s výstavbou, provoz zahájila 1. dubna 1913, instalováno bylo 6 kotlů a 2xTG s celkovým výkonem 6,8 MW, který byl postupně navyšován až na konečných maximálních 115 MW postavením 50 MW bloku v roce 1964. Elektrárna jako palivo kromě místního černého uhlí z jižní části Rosicko-oslavanského revíru (z dolů Kukla, Františka a později Jindřich II) využívala i polské černé uhlí a zemní plyn. Do vybudování elektrárny Dukovany představovala po elektrárně Hodonín druhý největší jihomoravský zdroj. Její provoz byl ukončen, v návaznosti na útlum těžby uhlí v okolí, dne 30. května 1993. Tabulka zachycuje poslední funkční konfiguraci.\n\nByla vybudována v letech 1921–1922 firmou Pittel & Brausewetter, v roce 1934 ji koupilo město Olomouc, aby sloužila jako doplňkový zdroj k elektrárně SME v Přerově. Od sedmdesátých let byla provozována jako teplárna, její provoz byl definitivně ukončen v roce 1997.\n\nStavební práce byla zahájeny v roce 1912 v tehdy samostatném Poříčí u Trutnova. Zdrojem paliva byly doly na černé uhlí na Svatoňovicku, Žacléřsku a Radvanicku, s nimiž byla spojena železnicí. K chlazení byla využita voda z řek Ličné a Úpy. Dne 23. 2. 1914 byla elektrárna o výkonu 4,5 MW uvedena do provozu, kdy začala dodávat proud do cca 60 obcí. Výrobu páry dodávalo šest kotlů (každý o výkonu 7,5 tun páry za hodinu), později byly postaveny ještě další dva. Ve strojovně elektrárny byly v provozu dva TG o výkonu 2x 4,5 MW. V následujících letech se uskutečnila modernizace elektrárny, díky čemuž její výkon několikanásobně vzrostl. Přibyly také tři komíny, postavené v letech 1920, 1922 a 1929. \n\nBěhem druhé světové války se výkon elektrárny postupně snižoval, až v roce 1945 poklesl ze 26 MW na asi 6 MW. V 50. letech dostala elektrárna název Elektrárna Poříčí I, aby se tím odlišila od nově postavené elektrárny v Poříčí, spuštěné v roce 1957. V letech 1964–1966 se v Elektrárně Poříčí I vyrábělo germanium z popílku zachyceného na elektrofiltrech kotlů. V roce 1965 se výroba germania stala prvořadým úkolem elektrárny, tento strategický prvek se používal při výrobě polovodičů a tato výroba měla přednost i před výrobou elektřiny. Provoz elektrárny byl ukončen dne 31. 12. 1970.\n\nByla vybudována a spuštěna v letech 1963–1964 a v provozu byla do roku 1998. Komín vysoký 196 m byl zbourán v roce 2005. Jako palivo využívala hnědé uhlí z dolů Nástup Tušimice, které bylo dopravováno pásovou dopravou přímo od těžebních strojů až do elektrárny.\n"}
{"id": "809737", "url": "https://cs.wikipedia.org/wiki?curid=809737", "title": "Koňské žíně", "text": "Koňské žíně\n\nKoňské žíně jsou textilní materiál získávaný z hřívy a z ohonu koní.\nKoňské žíně se používaly např. na lana už od pradávna. Nejstarší dochovaná žíněná textilie má být podle některých (nezaručených) údajů tkanina, na které byl v 9. století zakreslen plán kláštera ve švýcarském St. Gallenu.\nV polovině 18. století byly založeny v Evropě první tkalcovské dílny a v 19. století přišly zejména tkaniny na nábytkové potahy do módy a tak došlo ke značnému rozmachu výroby. Ve 20. století byla část žíní nahrazena přízemi z mnohem levnějších umělých vláken, na konci tohoto období pocházela naprostá většina žíněných výrobků z Asie.\n\nV Evropě byly na začátku 21. století známé jen asi dvě tkalcovny, které se zabývaly zpracováním koňských žíní. Celosvětová spotřeba surových koňských žíní dosáhla ve 2. dekádě 21. století cca 4000 tun.\n\nVlákna jsou vcelku hrubá, hladká, pružná, stabilní, odolná proti opotřebení.\n\nČíselné údaje o fyzikálních vlastnostech vláken nejsou dosud nikde publikovány, známé je jen, že žíně z hřívy jsou jemnější s délkou cca do 45 cm a hrubší žíně z ocasu mohou dosáhnout až 120 cm délky.\n\nCena koňských žíní za kilogram (v roce 2015) se pohybuje mezi cca 80 € za černá vlákna s délkou 50 cm a 500 € za bílá vlákna 100 cm dlouhá\n\nUmělé koňské žíně se vyrábí jako viskózové nebo acetátové monofilní příze v jemnostech 20-250 tex. Umělé žíně mohou v některých výrobcích nahradit několikanásobně dražší přírodní vlákna.\n\n\nStarší odborná literatura se zmiňuje o přízích z (ručně) svazovaných jednotlivých žíní, příze byly případně opřádané bavlnou nebo vlnou. Z literatury jsou známé také příze z koňských žíní obeskaných jednou nebo dvěma bavlněnými nitěmi. V roce 1950 byl údajně vynalezen spřádací stroj na koňské žíně. Ani o způsobu práce stroje ani o postupu předení nebylo dosud nic publikováno.\n\n\nPro textilní účely se žíně původně zpracovávaly jako útek z jednotlivých (často barvených) vláken na ručních stavech. Asi od 70. let 19. století se na mechanických tkacích strojích s pomocí zvláštního zařízení vytahují jednotlivá vlákna z chomáče žíní a zanášejí jako útek do zboží. Osnova je většinou ze skaných bavlněných, polyesterových nebo hedvábných přízí. Poměr osnovy k útku bývá cca 30/70.\n\nTkaniny mohou mít v dostavě až 60 nití na cm (satén), šířka tkaniny je maximálně 70 cm.\n\n\n"}
{"id": "809739", "url": "https://cs.wikipedia.org/wiki?curid=809739", "title": "Jozef Kučerák", "text": "Jozef Kučerák\n\nJozef Kučerák (* 18. dubna 1939 Hronec) je bývalý slovenský a československý ekonom, politik, za Verejnosť proti násiliu, po sametové revoluci poslanec Sněmovny národů Federálního shromáždění a místopředseda vlády Slovenské republiky.\n\nVystudoval Vysokou školu ekonomickou (dnešní Ekonomická univerzita v Bratislavě) a pak na této škole začal působit jako vědecký aspirant. V letech 1967-1989 působil jako vědecký pracovník Výzkumného ústavu životní úrovně a Výzkumného ústavu sociálního rozvoje a práce v Bratislavě. V letech 1989-1990 byl vědeckým pracovníkem Prognostického ústavu Slovenské akademie věd.\n\nK roku 1990 je profesně uváděn jako vědecký pracovník Prognostického ústavu SAV, bytem Bratislava.\n\nV lednu 1990 nastoupil jako poslanec za hnutí Verejnosť proti násiliu v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 86 - Sereď, Západoslovenský kraj). Ve federálním parlamentu setrval do konce funkčního období, tedy do voleb roku 1990.\n\nOd června 1990 do dubna 1991 byl místopředsedou vlády Slovenské republiky (první vláda Vladimíra Mečiara) pro ekonomickou reformu. Od května do října 1991 předsedou slovenské rady hnutí Veřejnost proti násilí, od října 1991 pak prvním místopředsedou formace ODÚ - VPN, která se utvořila po rozpadu VPN a odštěpení HZDS. Výrazně se podílel na ekonomické reformě v ČSFR, přičemž patřil ke stoupencům radikálních reforem a deregulace. Byl členem Prezídia FNM.\n\nV roce 2005 mu prezident Slovenska udělil Pribinův kříž.\n\n"}
{"id": "809743", "url": "https://cs.wikipedia.org/wiki?curid=809743", "title": "Indická mytologie", "text": "Indická mytologie\n\nIndická, či hinduistická, mytologie je soubor představ a příběhů o stvoření a přirozenosti světa, bozích, démonech a hrdinech vlastní vyznavačům hinduismu. Vzhledem k tomu vymezení hinduismu je nejasné a často velice široké můžou být do indické či hinduistické mytologie zahrnuty pouze mýty náboženských tradic vycházejících z védské tradice, ale také mýty ádivasijů – indických domorodců, nebo dokonce i mýty dalších náboženství vzniklých na indickém subkontinentu: buddhistické, džinistické a sikhské.\n\nIndická mytologie je jako celek velmi rozsáhlá a ve své šíři těžko popsatelná. Mezi její písemné prameny náleží jak literatura psaná v sanskrtu jako starověké védy, eposy Mahábhárata a Rámajána, purány z počátku našeho letopočtu čil lokální vyprávění sthalapurány, ale také bohaté prameny v místních a moderních jazycích. Nedogmatický charakter hinduismu a jeho přístupnost inovacím taktéž vede k tomu že motivy, náměty i postavy jsou vysoce variabilní v času i prostoru.\n\nVédské náboženství, nejstarší forma hinduismu existující přibližně v letech 1750 – 500 př. n. l., se vyznačovalo početným panteonem bohů srovnatelným s panteony jiných indoevropských národů. Mezi nejvýznamnější božstva patřil především hromovládce a král bohů Indra, bůh ohně Agni, bůh stejnojmenného opojného nápoje Sóma, božství blíženci Ašvinové a vládce rta - kosmického řádu, Varuna.\n\nV bráhmanách, textech vzniklých na sklonku védského období, počal získávat na významu Prádžápati „Pán tvorů“, z kterého vzniklo veškeré stvoření. Tento vývoj vedl k panteistickým tendencím vrcholícím v textech zvaných upanišady, podle kterých existuje svrchované neosobní brahman, transcendentní univerzální jsoucno předcházející veškerému bytí. Nakonec došlo kolem roku 200 př. n. l. ke vzniku klasického hinduismu, který přejal předárjských prvků, v kterém se do popředí dostala božstva dříve málo významná či neznámá, především Višnu, Šiva a Šakti, přičemž první dva jmenování tvoří s Brahmou, stvořitelem, začali být známi jako \"trimúrti\". Kromě uctívačů těchto a dalších božstev lze v hinduismu najít i ctitele neosobního boha, avatárů různých božstev, předků a různých duchů.\n\n__BEZOBSAHU__\n"}
{"id": "809744", "url": "https://cs.wikipedia.org/wiki?curid=809744", "title": "Braessův paradox", "text": "Braessův paradox\n\nBraessův paradox připisovaný matematiku Dietrichu Braessovi je svým způsobem překvapivý jev týkající se toků v sítích: Totiž že pokud si pohybující se objekty volí sobecky a bez domluvy svou co nejlepší trasu, pak přidání cesty navíc může zhoršit celkový výkon. To je dáno tím, že Nashova rovnováha systému nepředstavuje nejlepší řešení z hlediska celkového výkonu systému.\n\nV řeči silniční sítě lze paradox vyjádřit takto: „Nechť je pro každý uzel silniční sítě dán počet automobilů, které v něm začínají, a jejich cíle. Snažme se odhadnout rozložení provozu. Zda dá řidič té které silnici přednost, to ovšem nezávisí jen na kvalitě silnice jako takové, ale také na hustotě jejího provozu. Pokud se každý řidič rozhodne dát přednost té silnici, která pro něj samotného vypadá výhodně, pak celkový čas strávený řidiči na silnicích nemusí být nejmenší možný. Dokonce platí, že rozšíření sítě o další silnici může přinést nový rovnovážný stav, který situaci zhorší.“\n\nNashova rovnováha odpovídá situaci, kdy žádný z řidičů nemůže situaci ve svém sobeckém zájmu svým rozhodnutím změnit. Naopak pokud není systém v Nashově rovnováze, pak alespoň jeden ze řidičů může svou soukromou situaci zlepšit změnou své trasy. V případě Braessova paradoxu budou řidiči pokračovat v měnění svých tras, dokud nedosáhnou Nashovy rovnováhy, a to bez ohledu na to, že se třeba bude situace celkově zhoršovat.\n\nPředpokládejme silniční síť naznačenou na obrázku, kde se čtyři tisíce automobilů snaží cestovat ze Startu do Cíle. Cestovní čas v minutách na silnici Start-A není konstantní, ale odpovídá počtu řidičů dělenému stem, cestovní čas na silnici Start-B je vždy 45 minut, stejné cestovní časy jsou na protilehlých silnicích.\n\nPokud by neexistovala čárkovaná silnice, pak by trasa přes A trvala formula_1 a trasa přes B by trvala formula_2. Dokud by se neustálila rovnováha, řidiči by se snažili měnit své trasy z delší na kratší. Rovnováhou je v tomto případě stav, kdy cesta oběma cestami trvá stejně, tedy kdy formula_3 a obě cesty trvají formula_4 minut.\n\nPředpokládejme, že do systému byla přidána velmi rychlá zkratka, ona čárkovaná čára, jejíž projetí nezabere ani minutu. V takové situaci se budou řidiči snažit nejprve jet silnicí spojující Start s A, která zabere v nejhorším případě formula_5 minut, zatímco silnice ze Startu do B zabere vždy 45 minut. Z bodu A pak je jistě nejlepší projet rychlou spojkou do B, neboť při rozhodování mezi silnicemi A-Cíl a B-Cíl platí stejný argument. Pokud takto pojedou všichni, pak jim celkový čas zabere formula_6 minut, což je horší než původních 65 minut. Žádný z řidičů navíc nemůže svou situaci sám o sobě zlepšit. Původní trasy Start-A-Cíl a Start-B-Cíl nyní trvají 85 minut.\n\nV roce 1983 našli Steinberg a Zangwill při reálných předpokladech nutné a postačující podmínky k vzniku Braessova paradoxu v běžné dopravní síti. Z jejich výsledků vyplývá, že k Braessovu paradoxu dojde zhruba v polovině případů — to se ovšem samozřejmě netýká situace, kdy jsou nové cesty přidávány promyšleně a je bráno v úvahu riziko Braessova paradoxu.\n\nV jihokorejském Soulu došlo ke zrychlení provozu poté, co byla v rámci projektu Čchŏnggječchŏn odstraněna rychlostní silnice. V Stuttgartu v Německu se po investicích do silniční sítě v roce 1969 dopravní situace nezlepšila, dokud nebyla část nově postavené silnice opět uzavřena. \n\nV roce 1990 způsobilo uzavření 42. ulice v New Yorku snížení míry zácpy v oblasti, což mohlo být také případem Braessova paradoxu.\n"}
{"id": "809749", "url": "https://cs.wikipedia.org/wiki?curid=809749", "title": "Peter Kulan", "text": "Peter Kulan\n\nPeter Kulan (* 20. června 1962) je bývalý slovenský a československý politik, za Verejnosť proti násiliu, po sametové revoluci poslanec Sněmovny národů Federálního shromáždění.\n\nK roku 1990 je profesně uváděn jako technolog podniku \"Chirana Humenné\", bytem Humenné.\n\nV lednu 1990 nastoupil jako bezpartijní poslanec, respektive poslanec za hnutí Verejnosť proti násiliu, v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 146 - Stará Ľubovňa, Východoslovenský kraj). Mandát za VPN obhájil ve volbách roku 1990. V roce 1991 přešel do formace ODÚ - VPN, která se utvořila po rozpadu VPN a odštěpení HZDS. Ve federálním parlamentu setrval do konce funkčního období, tedy do voleb roku 1992.\n\nProfiloval se jako odpůrce Vladimíra Mečiara a zastánce společného státu. V roce 1991 mu bylo poštou doručeno několik antisemitských pamfletů. Nález ohlásil ministrovi vnitra. V roce 1992 obvinil Vladimíra Mečiara v rozpravě ve FS, že prodej podniku Bratislavské automobilové závody koncernu Volkswagen byl ovlivněn lobováním a úplatky.\n\nPozději přesídlil do Česka. Od roku 1993 je evidován jako živnostník, bytem Poříčí u Litomyšle, později Praha. Od mládí se zabýval profesionálním potápěním. Je zároveň vyznavačem freedivingu. Založil a vede potápečskou základnu AMA Diving v Chorvatsku.\n\n"}
{"id": "809751", "url": "https://cs.wikipedia.org/wiki?curid=809751", "title": "Aisling", "text": "Aisling\n\nAisling je ženské křestní jméno irského původu. Vzniklo někdy ve 20. století a znamená \"sen\" či \"vidinu\". V irské gaelštině a angličtině se vyslovuje jako \"ašling\". Pojmenování je podle žánru irské poezie ze 17. století.\n\n\n"}
{"id": "809752", "url": "https://cs.wikipedia.org/wiki?curid=809752", "title": "Youth Brigade", "text": "Youth Brigade\n\nYouth Brigade je americká punk rocková hudební skupina, která vznikla v roce 1980 v Hollywoodu v Los Angeles v Kalifornii. Založili ji bratři Mark, Shawn a Adam Sternovi. Následně založili BYO (Better Youth Organisation), která jim slouží zároveň jako vydavatelství a zároveň jako vyjádření jejich postoje k mladým lidem zahrnutým v punkové subkultuře, se kterými převážně sympatizují, nicméně nejedná se o žádnou senzacechtivost, která obvykle zaznívá z médií. I když se kapele nikdy nedostál úspěch v hlavním proudu, mnoho úspěšnějších kapel ji určuje jako jednu z kapel, která ovlivnila jejich tvorbu, mezi nimi například The Offspring, Rancid, Pennywise, Guttermouth, The Nation of Ulysses, The Briefs a Face to Face.\n\nKapela dodnes vydala čtyři oficiální studiová alba (jedno pod názvem The Brigade), poslední z nich bylo vydáno v roce 1996. Téměř všechna alba byla nahrána v původní sestavě tří bratrů Sternových, pouze v roce 1985 nahradil Adama baskytarista Bob Gnarly při nahrávání alba \"The Dividing Line\", které bylo vydáno právě pod jménem The Brigade. Adam Stern se vrátil v roce 1991 po znovuobnovení činnosti kapely a společně vydali další 3 alba, EP \"Come Again\" z roku 1992, a dvě studiová alba \"Happy Hour\" (1994) a \"To Sell the Truth\" (1996), až do doby než v roce 2007 kapelu znovu opustil. V současné době kapela pracuje na materiálu pro nové album po více než dekádě bez jediného vydání.\n\n\n\n"}
{"id": "809754", "url": "https://cs.wikipedia.org/wiki?curid=809754", "title": "Jozef Kunkela", "text": "Jozef Kunkela\n\nJozef Kunkela (* 5. července 1957) byl slovenský a československý politik Komunistické strany Slovenska, poslanec Sněmovny národů Federálního shromáždění na konci normalizace.\n\nV červnu 1989 nastoupil za KSS do slovenské části Sněmovny národů (volební obvod č. 92 - Nitra, Západoslovenský kraj). Byl zvolen v doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo v některých obvodech vícero kandidátů. Šlo o projev mírných politických změn, které přinesla perestrojka. Jozef Kunkela ovšem ve svém obvodu kandidoval jako jediný kandidát. Profesně se uvádí jako nástrojář z \"Elektrotechnických strojíren Nitra\". Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "809755", "url": "https://cs.wikipedia.org/wiki?curid=809755", "title": "Bazilika Panny Marie Věčné pomoci", "text": "Bazilika Panny Marie Věčné pomoci\n\nBazilika Panny Marie Věčné pomoci (fr. \"Basilique Notre-Dame-du-Perpétuel-Secours\") je katolický farní kostel a bazilika minor v 11. obvodu v Paříži na \"Boulevardu de Ménilmontant\".\n\nV 19. století došlo ve zdejší čtvrti k výraznému nárůstu obyvatelstva, především dělníků z východní Francie. V roce 1872 byla zřízena kaple, která byla zasvěcena svatému Hippolytovi. V roce 1874 obdržela kaple kopii ikony, která byla uctívána jako \"Notre-Dame-du-Perpétuel-Secours\" (Panna Marie Věčné pomoci) a budova byla svěřena Kongregaci Nejsvětějšího Vykupitele.\n\nV letech 1892-1898 nechala kongregace vybudovat kostel. V roce 1960 redemptoristé přenechali kostel pařížské arcidiecézi a tak se stal farním kostelem. Dne 27. června 1966 mu papež Pavel VI. udělil titul baziliky minor přidružené k bazilice Panny Marie Sněžné v Římě.\n\nNovogotický kostel, jehož sanktusník se tyčí do výše 67 metrů, je trojlodní stavba s transeptem, takže její půdorys má tvar latinského kříže. Sloupy a pilíře jsou opatřeny hlavicemi, které jsou vyzdobeny figurálními scénami a rostlinnými motivy a nesou texty s mariánskými litaniemi. Triforium obíhá prostřední loď a chór.\n\nV transpetu se nachází ležící postava Alfonse Marii z Liguori (1696−1787), zakladatele kongregace redemptoristů a je zde i kopie ikony \"Notre-Dame-du-Perpétuel-Secours\".\n\nZdejší varhany patří k největším v Paříži a byly vysvěceny v roce 2004.\n\n"}
{"id": "809759", "url": "https://cs.wikipedia.org/wiki?curid=809759", "title": "Seznam představitelů Tbilisi", "text": "Seznam představitelů Tbilisi\n\nPrimátor Tbilisi je politická funkce správce hlavního města Gruzie Tbilisi. Primátor je vybírán voliči v komunálních volbách. Před rokem 2006 byli primátoři do funkce dosazováni rozhodnutím vlády, než se uskutečnily historicky první městské volby. Prvním voleným primátorem se stal Giorgi Ugulava, který ve funkci působil už rok před tím z titulu jmenování vládou. \n\nPrimátor zodpovídá za sestavení, plnění a kontrolu městského rozpočtu a strategické plánování. Jeho pravomoce jsou na přibližné úrovni hlavních představitelů krajských úřadů. Rozhodnutí primátora a jeho výkonná moc podléhá kontrole městské rady (Sakrebulo) a jeho vůle je vykonávána několika menšími správními celky hlavního města.\n\n\nDíky převažujícímu počtu obyvatel arménské národnosti, kteří žili ve městě v 19. a 20. století, byla značná část starostů a primátorů Arméni.\n"}
{"id": "809761", "url": "https://cs.wikipedia.org/wiki?curid=809761", "title": "Miroslav Lajkep", "text": "Miroslav Lajkep\n\nMiroslav Lajkep (* 11. února 1935 Lesonice – 19. listopadu 2018 Praha) je český lékárník, spisovatel a bývalý československý politik Československé strany lidové, poslanec Sněmovny národů Federálního shromáždění po sametové revoluci.\n\nNarodil se v Lesonicích v okrese Moravský Krumlov. Po dobu jednoho roku pracoval v JZD \"Vítězný únor\". Maturoval na gymnáziu v Moravském Krumlově, pak vystudoval Farmaceutickou fakultu Univerzity Jana Evangelisty Purkyně v Brně. Pracoval v něko­lika lékárnách v Čechách a na Moravě a ve velkodistribuci léků ve Vysokém Mýtě. Počátkem 21. století se uvádí coby majitel lékárny ve Zbraslavicích. Spolupracoval s exilovým novinářem Slávou Volným, s nímž psal krátké povídky z doby reálného socialismu. V roce 2002 vydal autobiografický humoristický román \"Postavíme dům, zasadíme strom\".\nProfesně je k roku 1990 uváděn jako vedoucí lékárny OÚNZ Kutná Hora, bytem Kutná Hora.\n\nKoncem 80. let 20. století se uvádí jako příslušník obrodného proudu v ČSL. V lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 10 - Benešov, Středočeský kraj) jako poslanec za ČSL. Ve Federálním shromáždění setrval do konce funkčního období, tedy do voleb roku 1990.\n\nV letech 1992-2008 byl evidován jako živnostník, bytem Zbraslavice. V této obci kandidoval za KDU-ČSL neúspěšně v komunálních volbách roku 1994 do obecního zastupitelstva. Uspěl až v komunálních volbách roku 1998.\n\n"}
{"id": "809771", "url": "https://cs.wikipedia.org/wiki?curid=809771", "title": "Jaroslav Lentvorský", "text": "Jaroslav Lentvorský\n\nJaroslav Lentvorský (* 7. července 1956) je bývalý slovenský a československý politik Strany slobody, po sametové revoluci poslanec Sněmovny národů Federálního shromáždění.\n\nK roku 1990 je profesně uváděn jako vedoucí \"TOR Tesla Veľký Krtíš\", bytem Veľký Krtíš. V lednu 1990 nastoupil jako poslanec za Stranu slobody v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 123 - Veľký Krtíš, Středoslovenský kraj). Ve federálním parlamentu setrval do konce funkčního období, tedy do voleb roku 1990.\n\nV komunálních volbách na Slovensku roku 2010 se mezi kandidáty do městského zastupitelstva v obci Modrý Kameň uvádí Jaroslav Lentvorský ve věku 54 let. Profesně uváděn jako státní zaměstnanec, bytem Modrý Kameň, člen Slovenské národní strany.\n\n"}
{"id": "809778", "url": "https://cs.wikipedia.org/wiki?curid=809778", "title": "Natalja Petrusjovová", "text": "Natalja Petrusjovová\n\nNatalja Anatoljevna Petrusjovová ( ; * 2. září 1955 Pavlovskij Posad, Moskevská oblast, Ruská SFSR) je bývalá sovětská rychlobruslařka.\n\nNa prvních mezinárodních závodech startovala v roce 1974, v roce 1975 se poprvé zúčastnila Mistrovství světa juniorů, kde skončila na 15. místě. Na následujícím ročníku juniorského světového šampionátu byla čtvrtá. Do velkého závodu nastoupila poprvé až v roce 1979, kdy získala stříbrnou medaili na Mistrovství světa ve víceboji. V dalším roce již tento šampionát vyhrála, startovala také na Zimních olympijských hrách 1980, kde vybojovala zlato na trati 1000 m a bronz na poloviční distanci a v závodech na 1500 a 3000 m dojela na osmém místě. V olympijském mezidobí 1981–1983 si odvezla z mistrovství světa ve víceboji i ve sprintu a z evropských šampionátů celkem osm medailí, z toho čtyři zlaté. V roce 1984 startovala na Mistrovství světa ve víceboji (4. místo) a ve sprintu (9. místo), zúčastnila se i Zimních olympijských her v Sarajevu, kde získala bronzové medaile na tratích 1000 a 1500 m. V olympijském závodě na 500 m byla šestá a na distanci 3000 m dojela jako devátá. Roku 1985 ještě startovala na Mistrovství Evropy (9. místo) a třech závodech v Sovětském svazu, poté ukončila kariéru.\n\n"}
{"id": "809788", "url": "https://cs.wikipedia.org/wiki?curid=809788", "title": "Jezuitský profesní dům v Paříži", "text": "Jezuitský profesní dům v Paříži\n\nJezuitský profesní dům v Paříži (francouzsky \"Maison professe des Jésuites de Paris\") byl dům postavený pro jezuity v ulici \"Rue Saint-Antoine\" v Paříži ve čtvrti Marais. Profesní domy sloužily k ubytování vzdělanců, učenců a představitelů jezuitského řádu. Jejich název je odvozen od tzv. profesů, označení nejvýše postavených příslušníků řádu. Prostory mezi ulicemi \"Rue Saint-Paul\", \"Rue Saint-Antoine\" a \"Rue Charlemagne\" dnes využívá Lycée Charlemagne. V jeho blízkosti byl vybudován jezuitský kostel svatého Ludvíka.\n\nV roce 1580 kardinál Karel Bourbonský, arcibiskup v Rouenu, koupil od Diany Francouzské palác, který věnoval jezuitům a ti jej přestavěli pro své potřeby. V letech 1627-1647 vybudovali na místě bývalých městských hradeb hlavní budovu profesního domu. Bydlel zde např. François d'Aix de La Chaise, zpovědník krále Ludvíka XIV., kazatelé Louis Bourdaloue a Claude-François Ménestrier nebo hudební skladatel Marc-Antoine Charpentier.\n\nPo vyhnání jezuitů z Francie v roce 1767 byly budovy opuštěny a v témže roce je koupil klášter Sainte-Catherine-du-Val-des-Écoliers za 400 000 liber a přejmenoval je na královské převorství Saint-Louis de la Couture. Knihovnu pronajal městu Paříži, která zde umístila v letech 1773-1790 městskou knihovnu. Ze Velké francouzské revoluce sloužily budovy zrušeného kláštera jako skladiště. V roce 1797 byl profesní dům přidělen škole, která se v roce 1802 změnila na Lycée Charlemagne.\n\n"}
{"id": "809790", "url": "https://cs.wikipedia.org/wiki?curid=809790", "title": "AEGON Championships 2012", "text": "AEGON Championships 2012\n\nTenisový turnaj ATP AEGON Championships 2012 se konal ve dnech 11. až 17. června v britském hlavním městě Londýně venku na travnatém povrchu jako součást kategorie ATP World Tour 250 series. Odměny činily 750 000 EUR.\n\nObhájce titulu ve dvouhře a čtvrtý hráč světa Andy Murray vypadl ve druhém kole s Francouzem Nicolasem Mahutem. Debloví obhájci, kterými byli američtí bratři Bob a Mike Bryanovi ve finále podlehli světovým jedničkám Maxi Mirnému a Danieli Nestorovi po setech 6–3, 6–4.\n\nVítězem dvouhry se stal Chorvat Marin Čilić, který ve finále proti Argentinci Davidu Nalbandianovi ztratil úvodní set v tiebreaku. V druhé sadě poté, co argentinský tenista za stavu 3–3 ztratil podání a Chorvat si připsal break, došlo k jeho diskvalifikaci pro nesportovní chování. Nalbandian po prohrané výměně kopl do reklamního panelu, který následně zranil nohu čárového rozhodčího sedícího za ním. Argentinec incident komentoval slovy: \"„Mrzí mě, že jsem to udělal. Někdy jste na kurtu tak frustrovaní, že je to těžké kontrolovat. Je to chyba, … a musím za to platit.“\"\nŘídící organizace ATP následně Nalbandianovi udělila pokutu 10 000 eur a odebrala mu bodový zisk dosažený na turnaji ve výši 150 bodů, stejně jako částku za finálovou účast v hodnotě cca 45 000 eur.\nOsm nejvýše nasazených hráčů mělo v 1. kole volný los.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\nVšechny nasazené páry měly v úvodním kole volný los.\n\n"}
{"id": "809791", "url": "https://cs.wikipedia.org/wiki?curid=809791", "title": "Gerry Weber Open 2012", "text": "Gerry Weber Open 2012\n\nTenisový turnaj ATP Gerry Weber Open 2012 se konal ve dnech 11. až 17. června v německém Halle na otevřených travnatých dvorcích arény Gerry Weber Stadion. Řadil se do kategorie ATP World Tour 250 series. Odměny činily 750 000 EUR.\n\nČtyři nejvýše nasazení měli volný los do druhého kola.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "809792", "url": "https://cs.wikipedia.org/wiki?curid=809792", "title": "Riegrův domek", "text": "Riegrův domek\n\nRiegrův domek v Semilech stojící na dnešním Riegrově náměstí, je poslední zachovanou stavbou z komplexu budov někdejšího Riegrova mlýna.\n\nDomek byl pravděpodobně postaven již koncem 15. století. Jedním z jeho majitelů se stal známý rod mlynářů Riegrů, ze kterého také pocházel semilský rodák František Ladislav Rieger. V té době se mlýn stal jakýmsi společenským střediskem Semil.\n\nV průběhu let si však Riegrův mlýn ze své původní podoby nezachoval téměř nic. Z celého komplexu mlýna se zachoval pouze tzv. Riegrův domek, kde byl v roce 1999 po rozsáhlé rekonstrukci zahájen provoz městského informačního střediska.\n\nNa Riegrův domek byla v roce 2012 podána žádost na MK ČR o poskytnutí památkové ochrany.\n\n\n"}
{"id": "809793", "url": "https://cs.wikipedia.org/wiki?curid=809793", "title": "Natalja Glebovová", "text": "Natalja Glebovová\n\nNatalja Grigorjevna Glebovová ( ; * 30. dubna 1963 Kemerovo, Kemerovská oblast, Ruská SFSR), rodným jménem Šiveová ( ), je bývalá sovětská rychlobruslařka.\n\nPrvních mezinárodních závodů se zúčastnila v roce 1980, v roce 1981 startovala na Mistrovství světa juniorů, kde obsadila šesté místo. Na Mistrovství Evropy 1982 získala bronzovou medaili, toho roku se na světovém šampionátu ve víceboji umístila na osmém místě a na Mistrovství světa ve sprintu byla diskvalifikovaná. V další sezóně bylo jejím nejlepším umístěním čtvrté místo na sprinterském světovém šampionátu. Startovala na Zimních olympijských hrách 1984, kde na trati 500 m vybojovala bronzovou medaili. Stejný kov získala téhož roku i na Mistrovství světa ve sprintu. Sezónu 1984/1985 vynechala, na podzim 1986 poprvé nastoupila do závodů Světového poháru. Zúčastnila se i zimní olympiády 1988, kde byla nejlépe devátá v závodě na 500 m. Po sezóně 1987/1988 ukončila sportovní kariéru.\n"}
{"id": "809806", "url": "https://cs.wikipedia.org/wiki?curid=809806", "title": "Geoffroy VI. z Anjou", "text": "Geoffroy VI. z Anjou\n\nGeoffroy VI. z Anjou ( \"Geoffroy VI d'Anjou\", 3. června 1134 Rouen – 27. července 1158 Nantes) byl hrabě z Anjou, Maine a Nantes.\n\nNarodil se jako druhorozený syn hraběte Geoffroye z Anjou a Matyldy, dcery anglického krále Jindřicha Beauclerca.\nDle otcova testamentu měl podědit titul hraběte z Anjou a Maine v případě, že se podaří jeho staršímu bratrovi Jindřichovi dobýt Anglii. Prozatímně obdržel hrady Chinon, Loudun a Mirebeau. V březnu roku 1152 se Geoffroy pokusil lstí získat čerstvě rozvedenou Eleonoru Akvitánskou. Té se podařilo z nachystané pasti uniknout a v květnu téhož roku se provdala za Geoffroyova bratra Jindřicha. Následující léta trávili bratři spory o zděděná hrabství, Geoffroy se dokonce společně s Jindřichem ze Champagne, Robertem z Dreux a Eustachem z Boulogne připojil k vojenskému tažení francouzského krále Ludvíka, který se pokoušel udržet rozvodem ztracené akvitánské vévodství.\n\nV roce 1156 se Geoffroy konečně stal hrabětem z Anjou a Maine a na bratrův popud získal i hrabství Nantes. Zemřel v létě 1158 bez potomstva a jeho dědicem se stal Jindřich II.\n"}
{"id": "809807", "url": "https://cs.wikipedia.org/wiki?curid=809807", "title": "Matěj Hollan", "text": "Matěj Hollan\n\nMatěj Hollan (* 9. listopadu 1984 Brno) je český hudebník a občanský aktivista, v letech 2014 až 2018 zastupitel města Brna (v letech 2014 až 2018 pak 3. náměstek primátora) a v letech 2014 až 2018 též zastupitel Městské části Brno-střed, místopředseda politického hnutí Žít Brno.\n\nMatěj Hollan je synem fyziků a ekologických aktivistů Jana Hollana a Yvonny Gaillyové. Vystudoval Biskupské gymnázium a bakalářský obor muzikologie na Filozofické fakultě Masarykovy univerzity.\n\nDo listopadu 2014 byl předsedou občanského sdružení Brnění. Veřejně známým se stal zejména svými aktivitami za regulaci hazardu a některými kontroverzními tématy, jako byl spor o podzemní garáže pod Zelným trhem, spor o odsun brněnského hlavního nádraží, v němž jako člen koalice Nádraží v centru podporuje zachování nádraží v centru Brna, nebo o podobu brněnského územního plánu. Při hlasování zastupitelstva nicméně podpořil variantu u řeky. \n\nPublikuje své názory jak na svém blogu, tak na zpravodajském portálu iHNed.cz. Je jedním z autorů satirického portálu Žít Brno.\n\nBěhem kampaně před prezidentskými volbami v roce 2013 se prostřednictvím Facebooku ostře vymezoval proti kandidátům Miloši Zemanovi a Janu Fischerovi. Jeho agitační video „Jak odstranit Zemana s Fischerem?“ vidělo na YouTube během týdne přes 360 tisíc lidí. Po prvním kole voleb, 14. ledna, mu byl zablokován facebookový účet, což sám dává do souvislosti právě se svými předvolebními aktivitami. Po písemném prokázání, že jeho vlastní účet není falešný, mu byl účet 16. ledna obnoven.\n\nV dubnu 2013 obdržel Cenu Františka Kriegla, kterou uděluje Nadace Charty 77 za občanskou statečnost. V případě Matěje Hollana ocenila „nový typ občanského aktivismu, boj proti nelegálnímu hazardu a korupci a prosazování svobody informací“.\n\nV komunálních volbách v roce 2006 kandidoval jako nestraník za Stranu zelených do Zastupitelstva Městské části Brno-střed, ale neuspěl. Členem Strany zelených byl čtyři roky.\n\nSpolu s Martinem Bursíkem se podílel na vzniku nové politické strany LES (Liberálně ekologická strana).\n\nV červnu 2014 spoluzaložil politické hnutí Žít Brno, které vzniklo na základech stejnojmenného satirického webu. Pro komunální volby v roce 2014 do zastupitelstva města Brna se stal lídrem subjektu „Žít Brno s podporou Pirátů“ a tudíž i kandidátem uskupení na post brněnského primátora. Zároveň kandidoval jako lídr politického hnutí Žít Brno do Zastupitelstva Městské části Brno-střed. Z prvního místa obou kandidátek se díky volebnímu úspěchu hnutí stal členem obou zastupitelstev. Po volbách prohlásil, že jestliže se stane náměstkem primátora města, nepřijme současně funkci starosty městské části.\n\nDne 25. listopadu 2014 byl zvolen 3. náměstkem primátora města Brna, na starosti měl kulturu, sociální a zdravotní oblast. Od června 2016 měl v gesci místo zdravotnictví dopravu. V Městské části Brno-střed se nakonec stal členem Rady městské části, ale k 25. listopadu 2015 na své členství v ní rezignoval, což zdůvodnil časovou vytížeností spjatou s funkcí náměstka primátora. V radě ho nahradil zastupitel zvolený za Žít Brno Michal Doležel. V březnu 2018 oznámil vzdání se magistrátní gesce dopravy, zůstala mu sociální oblast a kultura. Na tyto dvě oblasti se soustředil i nadále.\n\nV komunálních volbách v roce 2018 znovu kandidoval za hnutí \"Žít Brno\" do Zastupitelstva města Brna (na 4. místě kandidátky), ale mandát zastupitele města se mu tentokrát obhájit nepodařilo. Neobhájil ani mandát zastupitele městské části Brno-střed (skončil jako první náhradník).\n\nV září 2015 ve svém deníčku na internetu psal o zahájení výstavy ve vile Tugendhat, kde uvedl, \"„že v Brně bylo dříve vícero národností, které jsme si dílem zplynovali, dílem vyhnali.\"\" Tento výrok pobouřil širokou veřejnost, strhla se k němu na internetu ostrá debata. Michal Hašek ho vyzval k omluvě, neboť dle jeho názoru Češi nikoho do plynu neposlali. Hollan se původně omluvit nechtěl, později se však omluvil, mimo jiné za zkratkovitost svého výroku, neboť Češi nemohli „být dozorci v koncentráku“, jakkoli byli spolu s dalšími národy rozdmýchávači antisemitismu a mají po jeho soudu přímou vinu na romském holokaustu, jehož důsledkem bylo zplynování, byť ho Češi nevykonali.\n\nV červenci 2016 vzbudilo pozornost video z Hollanovy návštěvy Ukrajiny, v němž se nechal bičovat důtkami a svojí „trýznitelce“ si anglickými slovy „I want more“ (Chci víc) říká o další rány. Později si hnutí Žít Brno z tohoto sloganu učinilo recesistickou reklamu na webu iwantmore.cz.\n\nKrátce před podzimními krajskými a senátními volbami, počátkem září 2016, se média zabývala incidentem, kdy jej spolu s předsedou Strany zelených Matějem Stropnickým pro jejich názory na imigraci vyhnala skupina mužů z brněnského hostince U Poutníka. Hollan tam poté na 5. září sezval příznivce k debatování nad pivem, provozovatel však na ten den podnik mimořádně zavřel. Desítky radikálních krajně pravicových odpůrců, kteří se tam rovněž chystali, pak prošly městem k Hollanovu bydlišti. Primátor Brna Petr Vokřál to odsoudil jako „trestnou výpravu bandy rváčů“.\n\nV říjnu 2016 byl Hollan jakožto náměstek pro dopravu přistižen revizory při nočním zátahu na černé pasažéry v MHD. Neměl platnou jízdenku, v souladu s vyhlášenou amnestií si pak pořídil čtvrtletní jízdenku. Hollan tuto verzi ale odmítá. Přiznává však chyby v komunikaci celé kauzy.\n\n"}
{"id": "809809", "url": "https://cs.wikipedia.org/wiki?curid=809809", "title": "Kostel svatého Ducha (Paříž)", "text": "Kostel svatého Ducha (Paříž)\n\nKostel svatého Ducha (fr. \"Église du Saint-Esprit\") je katolický farní kostel ve 12. obvodu v Paříži na \"Avenue Daumesnil\", vedlejší vstup se nachází na \"Rue Cannebière\".\n\nImpuls ke stavbě kostela dal pařížský arcibiskup kardinál Jean Verdier. Plány vypracoval architekt Paul Tournon. Stavba byla zahájena v roce 1928, krypta byla dokončena v roce 1929 a celý kostel roku 1935.\n\nKostel je postaven ze železobetonu a pokrytý cihlami. Kostel má jednu čtvercovou loď zakončenou kupolí o velikosti 22 m a výšce 33 m, která byla inspirována stavbou Hagia Sofia v Istanbulu. Ve zvonici kostela jsou byty.\n\nVýzdoba interiéru (mozaiky, vitráže, malby, sochy, kování) je od roku 1979 chráněna jako monument historique.\n\n"}
{"id": "809817", "url": "https://cs.wikipedia.org/wiki?curid=809817", "title": "Tykvotvaré", "text": "Tykvotvaré\n\nTykvotvaré (\"Cucurbitales\") je řád vyšších dvouděložných rostlin. Zahrnuje byliny i dřeviny. Charakteristické jsou jednopohlavné květy se spodním semeníkem. Řád zahrnuje 8 čeledí a asi 2300 druhů. Největší čeledi jsou tykvovité a kysalovité.\n\nŘád tykvotvaré zahrnuje byliny i dřeviny.\nSpolečné znaky zástupců tohoto řádu jsou zejména jednopohlavné květy, spodní semeník s parietální placentací, zvláštní tzv. kukurbitoidní typ zubů na okraji listové čepele, obsah specifických oxidovaných triterpenů, tzv. kukurbitacinů a samostatné cévní svazky ve stonku.\n\nŘád zahrnuje celkem asi 2300 druhů ve 132 rodech a 8 čeledích. Nejvíce rodů obsahuje čeleď tykvovité (\"Cucurbitaceae\", asi 850 druhů ve 118 rodech), zatímco nejvíc druhů je v čeledi kysalovité (\"Begoniaceae\", asi 1400 druhů ve 2 rodech).\n\nŘád tykvotvaré představuje jednu z větví skupiny vyšších dvouděložných rostlin označované jako \"Rosids I\". Nejblíže příbuzné řády, s nimiž tvoří monofyletickou skupinu, jsou bukotvaré (\"Fagales\"), růžotvaré (\"Rosales\") a bobotvaré (\"Fabales\").\n\nS nástupem molekulárních metod došlo k převratům v chápání příbuzenských vztahů čeledí v rámci daného řádu.\n\nV tradičních taxonomických systémech byly dvě hlavní čeledi (tykvovité a kysalovité) řazeny do řádu \"Cucurbitales\" v rámci nadřádu \"Violanae\" (Dahlgren) nebo byly obsaženy ve více řádech (Tachtadžjan, v řádech \"Cucurbitales\" a \"Begoniales\"), případně byly tyto čeledi součástí široce pojatého řádu \"Violales\" (Cronquist).\n\nČeleď kožařkovité (\"Coriariaceae\") náležela k taxonomicky problematickým skupinám. Dahlgren ji řadil do řádu mýdelníkotvaré (\"Sapindales\"), Tachtadžjan do samostatného řádu \"Coriariales\" v rámci nadřádu \"Rutanae\" a Cronquist dokonce do řádu pryskyřníkotvaré (\"Ranunculales\"). Podobné to bylo i se zbylými drobnými čeleděmi (\"Anisophylleaceae\", \"Corynocarpaceae\", \"Datiscaceae\", \"Tetramelaceae\"), které byly součástí řádů \"Rosales\", \"Celastrales\", \"Violales\" aj.\n\nV systému APG IV vydaném v roce 2016 byla do řádu nově zařazena čeleď \"Apodanthaceae\", zahrnující nezelené parazitní byliny řazené v minulosti do sběrné čeledi \"Rafflesiaceae\".\n\nMnoho druhů čeledi tykvovité náleží mezi důležité plodiny. Begónie z čeledi kysalovité jsou často pěstované okrasné rostliny. Mezi pozoruhodné stromy náleží \"Tetrameles nudiflora\" z čeledi \"Tetramelaceae\".\n\n\n"}
{"id": "809823", "url": "https://cs.wikipedia.org/wiki?curid=809823", "title": "Zátah", "text": "Zátah\n\nZátah může být:\n\n\n"}
{"id": "809833", "url": "https://cs.wikipedia.org/wiki?curid=809833", "title": "Cry Baby (píseň)", "text": "Cry Baby (píseň)\n\nCry Baby je píseň nahraná skupinou Garnet Mimms and the Enchanters, v roce 1963. Napsali ji Bert Berns a Jerry Ragovoy, skupina ji nahrála pro společnost United Artists. Píseň dosáhla vrcholu na Billboard Hot R&B/Hip-Hop Songs a získala 4. místo v Billboard Hot 100 chart v roce 1963.\n\nPíseň proslavila Janis Joplin. V září a říjnu roku 1970 ji nahrála pro album Pearl, které bylo vydáno posmrtně. Nahrávku ve stylu blues-rock produkoval Paul A. Rothchild. Na straně B singlu byl hit Mercedes Benz. \n\nPíseň vyšla také na albu \"Pearl Session\" vydanému k 69. výročí narozenin Janis Joplin. Album obsahuje nově objevené nahrávky ze studia, píseň „Cry Baby“ je zde možno slyšet ve třech verzích, první v délce 3.88 min. druhá ve stejné délce je mono na singlu, třetí, alternativní verze je v délce 4.57 min. Kritiky napsaly: „Joplin pojala hit roku 1963, který složil Jerry Ragovoy a Bert Berns a nazpívali v roce 1963 Garnett Mimms and the Enchanters jako psychedelické blues s hlubokou duší. V září roku 1970 píseň nazpívala hlasem pronikavým jako siréna a delší téměř o minutu než je finální verze. Celkově to působí tak,že zpěvačka nenazpívala píseň nikdy stejně, takže producent Rothschild měl z čeho vybírat při dokončování alba.“\n\nŽivá nahrávka písně byla pořízena jako záznam z vystoupení Janis Joplin v Torontu, při příležitosti akce Festival Express.\n\n\nPíseň byla v repertoáru mnoha dalších zpěváků\n\n\n"}
{"id": "809834", "url": "https://cs.wikipedia.org/wiki?curid=809834", "title": "Aextoxicon punctatum", "text": "Aextoxicon punctatum\n\nAextoxicon punctatum je jediný zástupce rodu Aextoxicon a čeledi Aextoxicaceae vyšších dvouděložných rostlin z řádu \"Berberidopsidales\". Je to mohutný strom s jednoduchými střídavými listy, rostoucí v Chile.\n\n\"Aextoxicon punctatum\" je stálezelený mohutný dvoudomý strom se střídavými jednoduchými celokrajnými listy bez palistů. Listy jsou pokryté štítnatými chlupy. Květy jsou jednopohlavné, pravidelné, pětičetné, v převislých hroznech. Kalich i koruna jsou volné, pětičetné. Tyčinek je 5, jsou volné, nesrostlé s okvětím. Semeník je svrchní, srostlý ze 2 plodolistů, se 2 komůrkami a krátkou čnělkou se 2 bliznovými rameny. V každém plodolistu jsou 2 vajíčka. Plodem je jednosemenná peckovice.\n\nDruh se vyskytuje pouze ve středním Chile ve vlhkých horských lesích při pobřeží v nadmořských výškách 500 až 2000 metrů.\n\nZralé plody připomínají olivy, proto získal tento strom v Chile jméno 'olivillo', tedy olivka.\n\nV současné taxonomii je monotypická čeleď \"Aextoxicaceae\" řazena společně s další drobnou čeledí \"Berberidopsidaceae\" do řádu \"Berberidopsidales\". V minulosti byla tato čeleď řazena do řádu \"Celastrales\" (Cronquist) nebo \"Euphorbiales\" (Dahlgren, Tachtadžjan).\n"}
{"id": "809840", "url": "https://cs.wikipedia.org/wiki?curid=809840", "title": "Bandog", "text": "Bandog\n\nBandog je plemeno psa, které vyšlechtil v 50.–60. letech 20. století veterinář Swinford z USA. Záměrem bylo vyšlechtit silného a mohutného psa, který bude dobrým obranářem a spolehlivým hlídačem. Bandog doposud nebyl uznán plemenem FCI.\n\nStředně velký, silný, mohutně osvalený pes. Vyzařuje lehkost pohybu a hbitost, umí být velice razantní a nebezpečný pokud zaútočí. Barva je buď světle nebo tmavě žíhaná, ale také zlatá, skořicová, černá nebo modrá s povolenými bílými znaky, které nesmí zabírat více jak čtvrtinu těla zvířete. Dožívá se průměrně 12 let.\n\nBandog je věrný přítel rodiny a má rád děti, které velice intenzivně chrání a lpí na nich. Není agresivní, přesto je nebojácný a sebevědomý. Není z psů, kteří útočí první a bezdůvodně, pokud tak učiní, pak především v ochraně svého pána a jeho rodiny. Hůře se snáší s ostatními zvířaty. Žádá si zkušeného majitele, který ho správně povede, nesnese od něj však žádnou nepřiměřenou surovost. Je to velice vytrvalý a aktivní pes.\n\nPůvod tohoto psa se začíná odvíjet v roce 1570 v Anglii. Jeho původní název byl s významem \"uvázaný pes\". Ačkoliv bylo toto plemeno používáno v mnoha odvětvích, původní Bandog z dob Římského imperia vyhynul. Používal se jako válečný pes, také pro boj v arénách gladiátorů, proti šelmám a lidem, ale nikdy v boji jako pes proti psu. Snaha vyšlechtit psa s obratností pitbul teriéra a silou mastifa se však ukázala jako nezcela plodná, neboť bandog ze soubojů s menšími a rychlejšími plemeny odcházel poražen.\n\nSoučasné plemeno bylo vyšlechtěno americkým veterinářem Johnem Swinfordem, který v 50.–60. letech 20. století koordinoval šlechtění psů spolu se svými kolegy v Anglii, Austrálii a Americe. Brzká smrt Johna Swinforda však znemožnila ustálit rysy plemene.\n\nToto plemeno vzniklo zkřížením anglického mastifa a amerického stafordširského teriéra, poté ještě proběhlo křížení opět s mastifem. Jakožto mladé plemeno má však stále neustálený jak charakter tak exteriér a názory chovatelů na toto plemeno se proto jedinec od jedince různí.\n\n"}
{"id": "809841", "url": "https://cs.wikipedia.org/wiki?curid=809841", "title": "ChemSec", "text": "ChemSec\n\nChemSec (International Chemical Secretariat, Mezinárodní sekretariát pro chemické látky) je nevládní organizace založená ve Švédsku v roce 2002 s cílem podpory přísnější kontroly nebezpečných chemických látek.\n\nChemSec je členem Mezinárodní sítě pro eliminaci POPs (IPEN), Health Care Without Harm a European Environmental Bureau.\n\nV 17. září 2008 na mezinárodní konferenci v Bruselu představil ChemSec databázi skoro tří stovek nebezpečných chemických látek nazvanou SIN List 1.0 (Substitute It Now!), které jsou běžně používány a měly by být nahrazeny. Jedná se o látky, které jsou rakovinotvorné, mutagenní, toxické pro reprodukci, perzistentní, bioakumulativní nebo jinak nebezpečné. Zahrnuje například některé ftaláty nebo bromované zpomalovače hoření. Verze SIN list 2.0 zveřejněná v květnu 2011 a obsahuje 378 chemikálií, které splňují kritéria směrnice REACH pro látky vzbuzující mimořádné obavy (SVHC). Obsahuje mimo jiné i 22 endokrinních disruptorů identifikovaných jako SVHC na základě kritérií směrnice REACH. V únoru 2013 byla zveřejněna aktualizace SIN List 2.1, která zahrnuje 626 položek. Pro všechny látky zařazené do databáze jsou nově uvedeny informace o jejich používání a přibližném množství, ve kterém jsou chemikálie vyráběny. Další novinkou databáze je filtr výběru podle toho, zda byla látka registrována podle REACH v rámci první vlny registrace.\n\nV roce 2011 bylo na seznam zařazeno 22 látek schopných narušovat hormonální systém, mezi kterými bylo i 7 UV flitrů používaných v kosmetice, např. tři benzofenony nebo ethylhexyl metoxycinamát.\n\nV květnu 2012 byla zprovozněna databáze možností toho, jak nahrazovat nebezpečné chemikálie a materiály nazvaná portál SUBSPORT (The Substitution Support Portal – Portál pro podporu substituce). Poskytuje bezplatnou platformu pro výměnu informací o alternativních látkách a technologiích v angličtině, francouzštině, němčině a španělštině. Příklady do databáze poskytly nadnárodních i malé firmy, odbory, nemocnice či univerzity.\n\n"}
{"id": "809844", "url": "https://cs.wikipedia.org/wiki?curid=809844", "title": "Občina Juršinci", "text": "Občina Juršinci\n\nObčina Juršinci (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 36,3 km² a k 1. lednu 2017 zde žilo 2 375 obyvatel. Správním střediskem občiny je vesnice Juršinci.\n\nObčina se dělí na sídla:\n\n\n"}
{"id": "809845", "url": "https://cs.wikipedia.org/wiki?curid=809845", "title": "Beth Heidenová", "text": "Beth Heidenová\n\nElizabeth Lee „Beth“ Heidenová Reidová (* 27. září 1959 Madison, Wisconsin) je bývalá americká rychlobruslařka a cyklistka, sestra rychlobruslaře Erica Heidena.\n\nJako rychlobruslařka debutovala v prvním mezinárodním závodě v listopadu 1975, v lednu 1976 již startovala na Mistrovství světa juniorů, kde získala stříbrnou medaili. Zúčastnila se i závodu na 3000 m na Zimních olympijských her 1976, ve kterém skončila jedenáctá. V následující sezóně obhájila stříbro na juniorském světovém šampionátu, na seniorském Mistrovství světa ve sprintu skončila sedmá a na Mistrovství světa ve víceboji čtvrtá. V sezóně 1977/1978 poprvé vyhrála juniorské Mistrovství světa, na seniorském vícebojařském šampionátu získala stříbrnou medaili a na sprinterském Mistrovství světa byla desátá. V roce 1979 si odvezla zlaté medaile z Mistrovství světa juniorů a Mistrovství světa ve víceboji a stříbrnou z Mistrovství světa ve sprintu. Svoji rychlobruslařskou kariéru zakončila sezónou 1979/1980, v níž vybojovala bronz na sprinterském světovém šampionátu a stříbro na Mistrovství světa ve víceboji. Zúčastnila se též Zimních olympijských her v Lake Placid, kde i přes zranění kotníku získala bronzovou medaili ze závodu na 3000 m. V dalších olympijských startech na 500 a 1500 m byla sedmá, na trati 1000 m dojela pátá.\n\nJako cyklistka vyhrála silniční závod na Mistrovství světa v silniční cyklistice 1980 ve francouzském Sallanches.\n\n"}
{"id": "809848", "url": "https://cs.wikipedia.org/wiki?curid=809848", "title": "Občina Videm", "text": "Občina Videm\n\nObčina Videm je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 30 sídel, její rozloha je 80,0 km² a k 1. lednu 2017 zde žilo 5 523 obyvatel. Správním střediskem občiny je vesnice Videm pri Ptuju..\n\nObčina se dělí na sídla: Barislovci, Belavšek, Berinjak, Dolena, Dravci, Dravinjski Vrh, Gradišče, Jurovci, Lancova vas, Ljubstava, Majski Vrh, Mala Varnica, Pobrežje, Popovci, Repišče, Sela, Skorišnjak, Soviče, Spodnji Leskovec, Strmec pri Leskovcu, Šturmovci, Trdobojci, Trnovec, Tržec, Vareja, Velika Varnica, Veliki Okič, Videm pri Ptuju, Zgornja Pristava, Zgornji Leskovec.\n\nSousedními občinami jsou: Hajdina na severu, Markovci na severovýchodě, Cirkulane na východě, Žetale na jihozápadě, Podlehnik a Majšperk a Kidričevo na západě. Na jihu sousedí s Chorvatskem.\n\n\n"}
{"id": "809849", "url": "https://cs.wikipedia.org/wiki?curid=809849", "title": "Vladislav Liščák", "text": "Vladislav Liščák\n\nVladislav Liščák (* 20. února 1947) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1986 se profesně uvádí jako dělník. Ve volbách roku 1986 zasedl do slovenské části Sněmovny národů (volební obvod č. 109 – Čadca, Středoslovenský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "809856", "url": "https://cs.wikipedia.org/wiki?curid=809856", "title": "Občina Zavrč", "text": "Občina Zavrč\n\nObčina Zavrč je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 30 sídel, její rozloha je 19,3 km² a k 1. lednu 2017 zde žilo 1 819 obyvatel. Správním střediskem občiny je vesnice Goričak.\n\nÚzemí občiny je kopcovité, dosti zalesněné, s nadmořskou výškou zhruba od 200 m na severu v údolí řeky Drávy až po 412 m na západě. Souběžně s východní hranicí vede severo-jižním směrem silnice č. 691.\n\nObčina se dělí na sídla:\n\nSousedními občinami jsou Gorišnica na severu a Cirkulane na západě. Na jihu a na východě hraničí s Chorvatskem.\n\n\n"}
{"id": "809858", "url": "https://cs.wikipedia.org/wiki?curid=809858", "title": "Občina Podlehnik", "text": "Občina Podlehnik\n\nObčina Podlehnik (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 46,0 km² a k 1. lednu 2017 zde žilo 1 880 obyvatel. Správním střediskem občiny je vesnice Podlehnik.\n\nObčina se dělí na sídla: Dežno pri Podlehniku, Gorca, Jablovec, Kozminci, Ložina, Podlehnik, Rodni Vrh, Sedlašek, Spodnje Gruškovje, Stanošina, Strajna, Zakl, Zgornje Gruškovje.\n\n\n"}
{"id": "809861", "url": "https://cs.wikipedia.org/wiki?curid=809861", "title": "Občina Žetale", "text": "Občina Žetale\n\nObčina Žetale (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 5 sídel, její rozloha je 38,0 km² a k 1. lednu 2017 zde žilo 1 300 obyvatel. Správním střediskem občiny je vesnice Žetale.\n\n\n\n"}
{"id": "809863", "url": "https://cs.wikipedia.org/wiki?curid=809863", "title": "Občina Majšperk", "text": "Občina Majšperk\n\nObčina Majšperk (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 26 sídel, její rozloha je 72,8 km² a k 1. lednu 2017 zde žilo 4 016 obyvatel. Správním střediskem občiny je vesnice Majšperk.\n\nObčina se dělí na sídla:\n\n\n"}
{"id": "809867", "url": "https://cs.wikipedia.org/wiki?curid=809867", "title": "Občina Cirkulane", "text": "Občina Cirkulane\n\nObčina Cirkulane (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 32,1 km² a k 1. lednu 2017 zde žilo 2 344 obyvatel. Správním střediskem občiny je vesnice Cirkulane. Občina vznikla v březnu 2006 vydělením z občiny Gorišnica.\n\nObčina se dělí na sídla: Brezovec, Cirkulane, Dolane, Gradišča, Gruškovec, Mali Okič, Medribnik, Meje, Paradiž, Pohorje, Pristava, Slatina, Veliki Vrh\n\n\n"}
{"id": "809868", "url": "https://cs.wikipedia.org/wiki?curid=809868", "title": "Sloupcová odlučnost", "text": "Sloupcová odlučnost\n\nSloupcová odlučnost je geologický jev, který se projevuje zejména u čediče, znělce a pískovce.\n\nČastá je hexagonální odlučnost. Ta se původně formuje jako obdélníková.\n\nPři cestování po Čechách se setkáte se skalními útvary, které jsou jakoby poskládané z kamenných sloupců. Tento jev se odborně označuje jako sloupcová odlučnost. Bezesporu nejznámějším útvarem je Panská skála na Práchni u Nového Boru, hovorově označovaná jako \"kamenné varhany\" nebo \"skalní varhany\". Proslulá je pravděpodobně díky neobvyklému vzhledu a velmi zřetelně modelovaným sloupcům. Ještě více je její obecná známost dána příznivou polohou blízko frekventované silnice, její dobrou viditelností a obnažením velkého skalního masivu. V severních Čechách naleznete například i skalní útvary Jehla (nad Českou Kamenicí), Zlatý vrch (mezi městy Česká Kamenice a Chřibská), Vrkoč ve Vaňově u Ústí nad Labem, Radobýl u Litoměřic nebo vrch Bořeň u Bíliny. Materiál, kterým jsou skály tvořeny, byl často v dřívějších dobách těžen ke stavebním účelům. Příčinou byl především vhodný tvar i snadná těžitelnost a dostupnost. Jenom díky ochraně přírody se nám tyto pozoruhodné objekty zachovaly.\nNejobvyklejším útvarem je skála. Ta je zřetelně členěna na kamenné sloupce. Jejich průměr se většinou pohybuje kolem třiceti centimetrů, výrazně nižší prùměr mají sloupky, které tvoří skalní suk na Dutém kameni nedaleko Cvikova na Českolipsku, a naopak gigantické sloupce o průměru dokonce až do 180 cm najdete na Pustém zámku u Česká Kamenice. Sloupce jsou orientovány většinou svisle, ale na Pustém zámku naleznete útvar členěný vodorovně. Nejčastěji jsou tyto útvary tvořeny čedičem, na Pustém zámku se setkáte se znělcovou skálou a na Dutém kameni dokonce s pískovcem. Sloupce dosahují výšky či délky až 30 m, naopak mezi velmi malé patří útvar na Dutém kameni.\n\nOjedinělým útvarem je Čertova zeď. Jde o souvislou žílu složená ze sloupců uložených vodorovně, která se táhne od Mazovy horky na úpatí Ještědu až k Bezdězu. Nad povrch vystupuje jen místy, například mezi Českým Dubem a osadou Kotel. Zde se nalézá především mohutná obnažená stěna, ale i rozsáhlé stopy po těžbě kamene.\n\nVětšina těchto útvarů vznikla při třetihorní sopečné činnosti. Láva vystupovala na povrch z hloubek větších než 30 km. Při rovnoměrném velmi pomalém ochlazování lávy vznikaly většinou pěti nebo šestiboké sloupce. V pozdějších údobích byly různými erozními procesy obnažovány a preparovány.\n\nVznik pískovcových sloupečků na Dutém kameni rovněž souvisí s vulkanickou činností, ale způsob vzniku je odlišný. Horké plyny a páry doprovázející lávu, která se na zemský povrch nevylila, stoupaly puklinami a zahřívaly pískovec na teplotu, která nestačila k roztavení horniny, ale zpevnila strukturu pískovce. Při následném chladnutí došlo ke zmenšování objemu horniny, ke vzniku trhlin a k rozpukání pískovce na tenké svislé desky. Místy byly tyto desky dále rozděleny příčnými trhlinami na drobné čtyř až šestiboké pískovcové sloupečky.\n\nSkalní útvary se sloupcovou odlučností patří k vyhledávaným turistickým cílům i v zahraničí. Některé výrazné útvary uvádí následující výběr:\n\n\n\n\n\n\n\n\n\n\n\n\n\n\n"}
{"id": "809872", "url": "https://cs.wikipedia.org/wiki?curid=809872", "title": "Kostel svatého Antonína Paduánského (Paříž)", "text": "Kostel svatého Antonína Paduánského (Paříž)\n\nKostel svatého Antonína Paduánského (fr. \"Église Saint-Antoine-de-Padoue\") je katolický farní kostel v 15. obvodu v Paříži na \"Boulevardu Lefebvre\".\n\nKostel zasvěcený svatému Antonínu Paduánskému byl postaven v letech 1933–1935 v rámci projektu \"Œuvre des Chantiers du Cardinal\", kdy vznikaly kostely v lidnatých okrajových částech Paříže. Základní kámen položil 11. června 1933 pařížský arcibiskup kardinál Jean Verdier.\n\nKostel navrhl architekt Léon Azéma, který se inspiroval architekturou 13. století, ve kterém žil Antonín Paduánský. Zvonice vysoká 46 metrů je ozdobená sochami svatého Františka z Assisi, svatého Ludvíka, svaté Kláry a svaté Alžběty.\n\nV kostele v každém rohu lodě se nacházejí sochy sv. Antonína, svatého Františka, svatého Josefa a svaté Terezy. Okna jsou vyzdobena vitrážemi a chór freskou.\n\n"}
{"id": "809873", "url": "https://cs.wikipedia.org/wiki?curid=809873", "title": "Westminster School", "text": "Westminster School\n\nWestminster School Royal College svatého Petra ve Westminsteru, známá jako Westminster School, je jedna z významných britských nezávislých škol s nejvyšší mírou přijetí na Oxford a Cambridge v porovnání s jakoukoliv jinou střední školou v Británii. Stojí v areálu Westminsterského opatství v centru Londýna, její historie sahá až do 11. století. Mezi pozoruhodné absolventy školy patří Ben Jonson, Robert Hooke, Christopher Wren, John Locke, Jeremy Bentham, Edward Gibbon, Henry Mayhew, A.A. Milne, Tony Benn a sedm premiérů.\n\nŠkola tradičně podporuje samostatnost a individuální myšlení. Chlapci jsou přijati do \"nižší\" školy v sedmi letech a do \"vyšší\" školy ve věku třinácti let. Dívky jsou přijaty pouze ve věku šestnácti let. Škola má okolo 750 žáků, přibližně čtvrtina zde bydlí, ale většina studentů jezdí domů o víkendech po sobotním ranním rozvrhu.\n\nWestminster School je jedna z původních devíti britských středních škol, jak je definováno v Public Schools Act (Zákon o veřejných školách) 1868.\n\nJe pravděpodobné, že školáci byli na počátku vyučováni mnichy, přesto je škola od roku 1179 veřejnou (tj. k dispozici pro veřejnost, studium na vlastní náklady). Rozhodl tak dekret papeže Alexandra III, kterým projevil žádost k benediktinům z opatství ve Westminsteru, aby založili charitativní školu pro místní chlapce. Části budovy školy sahají až do 11. století.\n\nToto uspořádání se změnilo v roce 1540, když Henry VIII nařídil rozpuštění klášterů v Anglii, ale zajistil zachování škol královskou listinou. Vysoká škola svatého Petra byla zachována se čtyřiceti \"královskými učenci\", financovanými z královské pokladny. Během krátké vlády Marie I. bylo opatství znovu obnoveno jako římský katolický klášter. Škola má několik budov, které byly původně obydleny mnichy.\n\nCamden byl první mezinárodně známý ředitel školy, ale Dr. Busby založil pověst školy na několik dalších stovek let, díky svému klasickému způsobu učení a \"nemilosrdné\" disciplíně. Busby se veřejně modlil pro bezpečnost koruny, také právě v den popravy Karla I. Zamkl chlapce vevnitř, aby jim zabránil jít se dívat na popravu. Bez ohledu na politiky, bil beze strachu monarchistické a puritánské chlapce. Busby se také podílel na pohřebním průvodu Olivera Cromwella v 1658, když se Robertu Uvedaleovi, žáku z Westminsteru, podařilo chytnout královský štítek se jménem, zavěšený na rakvi (štítek byl darován škole jeho rodinou o 200 let později). Busby zůstal v úřadu po celou dobu občanské války a Commonwealthu, kdy byla škola řízena parlamentními komisaři.\n\nV roce 1679 na škole skupina učenců zabila rychtáře, údajně na obranu opatství. Dr. Busby dostal pro své učence královskou milost od Charlesa II, a dodal, že náklady uhradí ze školní pokladny.\n\nBěhem 16. století se ve škole vzdělávali spisovatelé jako například Ben Jonson a Richard Hakluyt, v 17. století básník John Dryden, filosof John Locke, vědec Robert Hooke, skladatel Henry Purcell a architekt Christopher Wren, a v 18. století filosof Jeremy Bentham a několik ministrů a dalších státníků, studovali zde politici všech stran a mnoho umělců.\n\nAž do 19. století se vzdělávací program skládal z latiny, řečtiny, arabštiny a hebrejštiny. Westminsterští chlapci nebyli kontrolováni mimo vyučování a ve městě, ale blízkost školy k paláci Westminster zaručovala, že politici si byli dobře vědomi chování chlapců. Po zveřejnění školského zákona (1868) v reakci na Clarendonské zprávy ohledně finančních a jiných nekalých praktik na devíti předních veřejných školách, se škola začala blížit její moderní formě. Na rozdíl od ostatních veřejných škol se Westminster nepřizpůsobil většině širších změn, spojených s Viktoriánským étosem Thomase Arnolda, jako byl například větší důraz na týmovou práci než na rozvoj individuálního ducha, škola si udržela většinu svých dřívějších hodnot. Navzdory mnoha tlakům, včetně evakuace a ničení školní střechy během Blitz, se škola také odmítla vystěhovat z centra Londýna spolu s dalšími významnými školami jako Charterhouse a St.Paul‘s, a zůstala na svém původním místě, nacházejícím se v blízkosti centra církve a státu.\n\nWestminsterská „nižší“ škola vznikla v roce 1943, jako přípravná, každodenní škola pro žáky ve věku od 8 do 13 (dnes 7 až 13). „Nižší“ škola se poté přestěhovala na Vincent Square. Aktuální ředitelkou je paní Elizabeth Hill.\nV roce 1967 byla přijata na „vyšší“ školu první studentka ženského pohlaví. Od roku 1973 jsou dívky běžně přijímány. V roce 1981 byla vytvořena samostatná kolej pro dívky.\n\nV roce 2005 byla škola hodnocena podle The Times jako jedna z padesáti nejlepších soukromých škol.\nV roce 2007 škola kladně reagovala na výzvu, aby se stala sponzorem Pimlico School, která měla být přestavěna na akademii. Městská rada ve Westminsteru však zvolila za sponzora Johna Nashe, podnikatele, který vlastní neziskovou skupinu škol Alpha-Plus.\n\nV roce 2010 škola spolu s Westminsterským opatstvím hostila akci na oslavu 450. výročí udělení instituce královské listiny. Královna Elizabeth II byla hostem a při této příležitosti představila sochu své jmenovkyně na dvoře děkana. Socha zakladatelky školy byla vytvořena sochaři ze Starého Westminster Matthew.\n\nŠkola se nachází v zděném areálu bývalého kláštera ve Westminsterském opatství. Její hlavní budovy obklopují soukromé “Malé náměstí děkana“(známé jako „Yard\"). Tam se mimo Yardu nachází také sídlo Anglikánské církve. Dále některé koleje, společenská místnost a College Hall.\n\nŠkolní zahrada, na východ od Malého náměstí děkana, je považována za nejstarší zahradu v Anglii, je o ní pečováno více než tisíc let. Hned za ní se tyčí Victoria Tower, patřící Parlamentu. Královnini učenci mají zvláštní právo vstupu do poslanecké sněmovny. Na sever od zahrady stojí tmavý klášter, který vede přímo do opatství a slouží jako školní kaple.\n\nŠkolní hřiště jsou půl míle daleko, na Vincent Square, která nechal děkan Vincent vytvořit pro školu. Loděnice teď stojí na cestě ze školy k Putney, kde se také používá na Oxfordské a Cambridgeské lodní trasy.\n\nPodle zprávy Sutton Trust, má Westminster School nejvyšší průměrnou míru přijetí na Oxford a Cambridge v období od roku 2002 až do roku 2007 mezi všemi školami, až 49,9%. V roce 2005 se 77 studentů z Westminster School dostalo na Oxbridge. Také má 85,6% úspěšnost přijetí na (podle Sutton Trust) 13 nejlepších univerzit, zveřejnil výzkum ve Velké Británii.\n\nWestminster School má neobvyklý systém pro pojmenování školních roků, což může zmást ty, kteří nejsou obeznámeni se školním systémem.\n\nLower a Upper Shell jsou pojmenovány podle tvaru výklenku podobného mušli. První funkční období akademického roku, od září do prosince, je známé jako Play Term. Druhý termín, od ledna do Velikonoc, se nazývá Lent Term. Třetí termín akademického roku, od dubna do července, je Election Term. To je termín, ve kterém jsou voleni noví učenci namísto těch, kteří byli přijati na vysoké školy.\n\nŠkola je rozdělena do 11 domů, z nichž některé jsou \"denními domy\" (přijímají jen „denní studenty“). Domy jsou pojmenovány podle lidí, kteří mají k budově nebo ke škole nějaký vztah - především bývalí studenti Westminster School, ale můžou být pojmenovány také po ředitelích. Grant’s je nejstarší budova, a to nejen ve Westminsteru, ale v jakékoli veřejné škole.\n\nDomy jsou zaměřeny na sociální a sportovní aktivity, stejně také jako ubytování pro studenty. Většina domů je pohlavně smíšená a všechny domy přijímají dívky. Pouze Busby‘s, Liddell‘s a Purcella‘s zajišťují internátní ubytování jen pro dívky.\n\nKaždý dům má specifické barvy, které se nosí na kravatách, určených pro různé příležitosti, a zároveň jakožto reprezentace domu. Existují také růžově pruhované kravaty, udělované při úspěchu dosaženém při reprezentaci celé školy. Množství růžové barvy se odvíjí od velikosti úspěchu.\n\nStudenti Westminster School bývají často úspěšní v mezinárodních soutěžích (např. ve veslování).\nWestminster School Boat Club je jedním z nejstarších veslařských klubů na světě, který se nachází na řece Temži. The Oxford University Boat Club využívá Westminsterského „lodního domu“ v Putney na Oxfordský a Cambridgeský lodní závod na Temži. Loděnice byla přestavěna v roce 1997, a vyhrála konstrukční Wandsworth ocenění v roce 1999. Školní barva je růžová. Westminsterští veslaři závodili s Eton College za právo nosit růžovou. Vypráví se, že jeden rok při Eton-Westminster veslařských závodech, dorazily obě posádky v růžových uniformách, růžová byla v té době v módě. Posádka Eton College koupila světle modrou stuhu (která se později stala standardní barvou Eton College), aby se od druhé posádky odlišila, ale posádka Westminster School vyhrála závod a právo nosit růžovou na neomezenou dobu. Jediný problém nastává, když závodí Westminster School s Abingdon School, která také nosí růžovou.\n\nŠkola má hlavní sportovní hřiště nedaleko na Vincent Square, jsou však omezena na fotbal a kriket (v hlavní oblasti) a tenis a nohejbal na kurtech. Nejsou dostatečně velká, aby všichni studenti dělali tyto sporty současně v jednu chvíli (fotbalová hřiště jsou na léto předělaná na kriketová hřiště). Proto škola najímá a vlastní další sportovní areály v blízkosti školy. Mezi ně patří také nejstarší vodácký klub na světě, hřiště AstroTurf v Battersea a šermířské centrum.\nWestminster hrál poprvé kriketový zápase proti Charterhouse School v roce 1794 a od roku 1796 hraje kriket proti Eton College.\n\n"}
{"id": "809875", "url": "https://cs.wikipedia.org/wiki?curid=809875", "title": "Sabine Beckerová", "text": "Sabine Beckerová\n\nSabine Beckerová (* 13. srpna 1959 Karl-Marx-Stadt, NDR) je bývalá německá a východoněmecká rychlobruslařka.\n\nV prvním mezinárodním závodě se objevila v roce 1974, velké akce se ale zúčastnila až v roce 1978, kdy startovala na Mistrovství světa juniorů, na kterém se umístila na čtvrtém místě. O rok později toto umístění obhájila. V roce 1980 startovala poprvé na seniorském Mistrovství světa ve víceboji, kde skončila na páté příčce. Závodila také na Zimních olympijských hrách 1980, na nichž získala stříbrnou medaili ze závodu na 3000 m a bronzovou na trati 1500 m. Po sezóně 1979/1980 musela kvůli zdravotním problémům ukončit kariéru.\n\nV roce 1986 emigrovala do Západního Berlína a o dva roky později začala opět trénovat. Svoji obnovenou premiéru si odbyla na závodech Světového poháru (SP) v prosinci 1988. Největšího úspěchu po svém comebacku dosáhla v listopadu 1989, kdy v závodě na 3000 m na mítinku SP v Berlíně dojela jako čtvrtá. V celkovém hodnocení SP se v ročníku 1989/1990 na tratích 3000/5000 m umístila na devátém místě. Po této sezóně definitivně ukončila sportovní kariéru.\n\n"}
{"id": "809879", "url": "https://cs.wikipedia.org/wiki?curid=809879", "title": "Hyomandibula", "text": "Hyomandibula\n\nHyomandibula ( os hyomandibulare), z řec. \"hyoeides\" – ypsilonovitý (υ), a mandibula – čelistní kost, je shluk kostí, který tvoří horní a nejvýznamnější součást původního jazylkového (hyoidního) žaberního oblouku obratlovců. U vodních obratlovců připojuje čelisti ke zbytku lebky. U suchozemských obratlovců začala hyomandibula sloužit rovněž k přenosu zvukových vln k orgánům sluchu a tato funkce se po přestavbě lebky stala primární: v evoluci totiž z hyomandibuly vznikl třmínek (stapes) ve středoušní dutině.\n"}
{"id": "809885", "url": "https://cs.wikipedia.org/wiki?curid=809885", "title": "Pennie Smith", "text": "Pennie Smith\n\nPennie Smith (* 1949, Londýn) je anglická fotografka, specializující se na fotografie rockových hudebníků. Specializuje se na černobílou fotografii.\n\nKoncem 60. let navštěvovala Twickenhamskou uměleckou školu, kde se věnovala grafice a krásným uměním. V letech 1969 až 1972 spolupracovala s grafikem Barney Bubblesem a hudebním žurnalistou Nick Kentem na vydávání časopisu \"Friends\". V roce 1970 navrhla obal pro debutové album \"Never Never Land\" skupiny Pink Fairies. Její první větší zakázkou byla dokumentace turné Led Zeppelin v 70. letech. Poté odešla pracovat jako fotografka do NME, kde setrvala do začátku 80. let.\n\nZa svou kariéru fotografovala některé slavné rockové hudebníky jako Led Zeppelin, The Rolling Stones, The Who, Iggy Pop, The Clash, The Jam, The Slits, Siouxsie Sioux, Debbie Harry, U2, Morrissey, The Stone Roses, Primal Scream, Manic Street Preachers, Radiohead, Blur, Oasis, David Smith a The Strokes.\n\nJejí fotografie se objevovaly na stránkách časopisu NME, obalech hudebních alb, různých reklamních materiálech a knihách. V roce 1980 byla vydána její nejlépe prodávaná kniha \"The Clash, Before and After\".\n\nPennie Smith v současnosti žije a pracuje v nepoužívané železniční stanici v západním Londýně, kterou koupila a přetvořila na studio, ještě když byla studentka a reportérka na volné noze využívající černobílou fotografii.\n\nKoncem roku 2009 bylo několik jejích fotografií umístěno do sbírky rockových fotografií Who Shot Rock & Roll v Brooklynském muzeu.\n\nV lednu 2010 byl její obrázek z alba London Calling vydán na poštovní známce Britské královské pošty.\n\n"}
{"id": "809893", "url": "https://cs.wikipedia.org/wiki?curid=809893", "title": "Jiří Machalík", "text": "Jiří Machalík\n\nJiří Machalík (19. června 1945 – 13. února 2014) byl český a československý politik Komunistické strany Československa po sametové revoluci, později první předseda KSČM, poslanec Sněmovny národů a České národní rady Federálního shromáždění a poslanec Poslanecké sněmovny v 90. letech.\n\nPřed rokem 1989 působil jako vědecký pracovník. Publikoval práce na téma vědeckého ateismu a marxismu-leninismu. Profesně byl k roku 1990 uváděn jako tajemník Ústředního výboru KSČ, bytem Olomouc.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 74 - Šumperk, Severomoravský kraj) jako poslanec za KSČ reprezentující novou garnituru nezatíženou výraznější normalizační politickou aktivitou. Ve Federálním shromáždění setrval do voleb roku 1990. KSČ v této době prošla symetrickou federalizací (vznik samostatné komunistické strany pro české země). Na ustavujícím sjezdu KSČM v březnu 1990 byl zvolen jejím prvním předsedou. Ve funkci dohlížel na zásadní reformy fungování strany v podmínkách politického pluralismu. KSČM v dubnu 1990 deklarovala, že státu předá nemovitosti, které nabyla v době vlády jedné strany. Machalík ovšem odmítl projekt transformace komunistické strany ve volnější alianci levicových skupin (včetně reformních komunistů z doby před rokem 1969). Konstatoval, že tento volný model po vzoru Občanského fóra by vedl k rozkladu strany. Ve funkci předsedy setrval jen několik měsíců. Na sjezdu KSČM v říjnu 1990 ho v čele strany nahradil Jiří Svoboda, který měl komunistům dodat reformnější image.\n\nVe volbách roku 1990 byl zvolen do České národní rady, nyní již za federalizovanou KSČM. Mandát obhájil ve volbách roku 1992, opět za KSČM, respektive za koalici Levý blok, do níž KSČM přistoupila. Po zániku Československa v prosinci 1992 se ČNR transformovala do Poslanecké sněmovny, v níž zasedal do konce funkčního období, tedy do voleb v roce 1996. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Již v únoru 1993 konstatoval, že pokud KSČM nezmění svůj název, skončí jako skanzen.\n\nV letech 1999-2008 byl evidován jako živnostník, bytem Olomouc.\n\nZemřel v důsledku srdeční vady 13. února 2014.\n\n"}
{"id": "809896", "url": "https://cs.wikipedia.org/wiki?curid=809896", "title": "Plocosperma buxifolium", "text": "Plocosperma buxifolium\n\nPlocosperma buxifolium je jediný zástupce čeledi Plocospermataceae vyšších dvouděložných rostlin z řádu hluchavkotvaré (\"Lamiales\"). Je to stálezelený keř vyskytující se ve Střední Americe.\n\n\"Plocosperma buxifolium\" je dvoudomý stálezelený keř až nevelký strom s jednoduchými víceméně vstřícnými kožovitými listy bez palistů. Květy jsou jednopohlavné, 5-četné, lehce dvoustranně souměrné, v několikakvětých úžlabních květenstvích. V samčích květech je přítomen nefunkční semeník, v samičích květech jsou tyčinky, avšak nevytvářejí pyl. Kalich je poměrně drobný, kališní lístky jsou na bázi srostlé. Koruna je široce nálevkovitá, modrofialová až purpurová.\nTyčinek je 5, mají dlouhé nitky a jsou přirostlé ve spodní části korunní trubky. Semeník je svrchní, srostlý ze 4 plodolistů, s jedinou komůrkou a krátkou čnělkou nesoucí 4 bliznové laloky. V semeníku jsou 4 vajíčka. Plodem je dvouchlopňová tobolka obsahující 1 až 4 semena. Semena mají na jednom konci chomáč chlupů a jsou šířena větrem.\n\nDruh se vyskytuje v jižním Mexiku a Guatemale, kde tvoří součást keřovité vegetace na úbočích kopců v nadmořské výšce 200 až 700 metrů.\n\nTento druh byl v historii taxonomie popsán 2x a vydal se tak na dvě různé cesty systémem: v roce 1876 jako \"Plocosperma buxifolium\" a v roce 1911 jako \"Lithophytum violaceum\".\nRod \"Plocosperma\" byl řazen do čeledi toješťovité (\"Apocynaceae\") nebo logániovité (\"Loganiaceae\") v rámci řádu hořcotvaré (\"Gentianales\"). Rod \"Lithophytum\" byl řazen zprvu do čeledi lilkovité (\"Solanaceae\") a později přeřazen do sporýšovitých (\"Verbenaceae\").\nV systému APG I byla monotypická čeleď \"Plocospermataceae\" ponechána nezařazená do řádu v rámci skupiny 'euasterids I', v systému APG II je již zařazen do řádu hluchavkotvaré (\"Lamiales\").\nNěkteří autoři dříve rozlišovali až 3 druhy tohoto rodu na základě rozdílů v listech a plodech a hustotě odění.\n\n"}
{"id": "809906", "url": "https://cs.wikipedia.org/wiki?curid=809906", "title": "Zmrtvýchvstání (Hvězdná brána, 1. řada)", "text": "Zmrtvýchvstání (Hvězdná brána, 1. řada)\n\nZmrtvýchvstání je 7. epizoda 1. řady sci-fi seriálu Hvězdná brána.\n\nSG-1 přichází na planetu P3X-562. V okolí brány se nacházejí pouze písečné duny. Poblíž brány nalézá SG-1 stovky rozbitých krystalů modré barvy. Jack O'Neill se vzdálí od ostatních a najde velký neporušený krystal. Jakmile se krystalu dotkne, je výbojem energie odmrštěn a zůstává v bezvědomí naležet na zemi. Krystal vytvoří jeho přesnou kopii a ta se připojuje ke zbytku týmu. SG-1 se pak vrací na Zemi a zanechává pravého O'Neilla na planetě.\n\nPo návratu SG-1 informuje generála Hammonda o misi. Samantha Carterová říká, že je pravděpodobné, že krystaly byly někým na místo shromážděny. Daniel Jackson se domnívá, že prohlubeň s krystaly může mít náboženský význam. Generál Hammond dává všem osobní volno až do další mise.\n\nKopie O'Neilla spěchá do šatny ke skříňce. Prohlíží si krabici, ve které má pravý O'Neill několik fotek zemřelého syna, snubní prstýnek a dopisy od své ženy Sáry. Z dopisů získá také adresu Sáry a vydává se za ní.\n\nCarterová a Jackson zkoumají krystaly. Při zkoumání Jackson vypráví Carterové podrobnosti o O'Neillově rodině. O'Neillův syn se nešťastnou náhodou zastřelil jeho zbraní a manželka Sára jej opustila. Při podrobném zkoumání krystalu zjišťuje Carterová, že na krystalu jsou stopy výstřelu z tyčové zbraně. Když krystal na chvíli vytvoří podobu Jacksonova obličeje, ten zděšeně uskočí. Potom se ke krystalu přiblíží Carterová a krystal tentokrát vytvoří podobu jejího obličeje a žádá je o pomoc.\n\nZatím kopie O'Neilla přichází k domu Sáry. Sára je překvapená. Když chce kopie O'Neilla mluvit se svým synem Charliem, Sára odchází rozrušená do domu. Sářin otec pak zve O'Neilla dál a ten jde do Charlieho pokoje. Kopie O'Neilla si prohlíží věci v pokoji a vybavují se mu při tom útržky z Charlieho minulosti. Kopie tak z těchto útržků konečně pochopí, že pro lidi má smrt jiný význam než pro jeho druh. Potom jde za Sárou a říká, že se musí vrátit k hvězdné bráně. Sára netuší, o čem mluví a vyčítá mu, že si vždycky něco vymyslí, aby s ní nemusel mluvit. Náhle však O'Neillem začnou projíždět energetické výboje a ten se zhroutí. Vyděšená Sára jej odváží do nemocnice.\n\nMezitím je na základně zvenčí aktivována hvězdná brána. Je vyhlášen poplach a do prostoru brány je povolán obranný oddíl. Bránou přichází pravý Jack O’Neill. Hammond chce vědět, co je zač. O'Neill je zmatený a nechápe co se děje a proč se zbytek SG-1 vrátil bez něj. Hammond nařizuje zavřít O'Neilla do cely na pozorování. Po lékařských testech, vychází najevo, že je pravý Jack O’Neill.\n\nSG-1 s generálem Hammondem se pokoušejí komunikovat s krystalem. Dozvídají se, že kdysi dávno přišli na P3X-562 Goa'uldi. Krystaly se jich nebály a snažily se je uvítat. Jeden z Goa’uldů se ale krystalu dotkl a energie krystalu Goa'ulda zabila. Goa’uldi shromáždili všechny krystaly na jedno místo a zničili je. Krystal dále říká, že se musí vrátit zpět na svou planetu. Podle Carterové energie krystalu začíná slábnout a krystal vyzařuje ionizující částice. Dávky nejsou nebezpečné, ale u kopie O'Neilla to bude horší. Hammond obdrží zprávu, že v jedné nemocnici přijali před hodinou nějakého J. O'Neilla. SG-1 se tam vydává.\n\nSára zatím v nemocnici sedí u O'Neilla a oba spolu hovoří o synovi. Po chvíli O'Neillem začnou probíhat silné výboje. Sára se ho dotkne a popálí se. Přístroje v nemocnici začnou vybuchovat. Celá nemocnice je evakuována, všude je zmatek. Do nemocnice přichází SG-1. Pravý O'Neill nařizuje, aby všichni kromě SG-1 vyklidili budovu. Na chodbě O'Neill potkává zmatenou Sáru. O'Neill ji uklidňuje a slibuje, že si spolu promluví jakmile vše skončí. SG-1 si nasazují ochranné masky a jdou k pokoji, kde kleží kopie O'Neilla.\n\nPravý O'Neill říká své kopii, že mu nechtějí ublížit. Kopie jej varuje, ať se nepřibližuje, protože mu také nechce ublížit. Dalším silným výbojem energie je SG-1 odmrštěna. Potom radiace klesla a SG-1 si sundávají ochranné masky. O'Neill jde opět ke kopii a říká, že lidé jsou také nepřátelé Goa'uldů. O'Neill se od kopie dozvídá, že když ho jeho energie na planetě zranila, snažil se jej uzdravit. Ale nechápal podstatu O'Neillova zranění, a proto mu nahlédl do mysli. Uviděl mysl bojovníka a obával se, že až se o tom dozvědí O'Neillovi přátelé, přijdou a zničí ho. Když pochopil, že O'Neillovou největší bolestí nebylo zranění, které mu způsobil výbojem energie, ale hluboká rána v srdci způsobená ztrátou syna, domníval se, že kdyby O'Neillovi přivedl Charlieho, uzdravil by ho. Až po příchodu na Zemi pochpil, že smrt pro lidi znamená, že tělo už neexistuje.\n\nPotom se kopie O'Neilla přemění do podoby Charlieho a O'Neill se Sárou tak mohou opět spatřit svého syna a rozloučit se s ním. Nezbývá však mnoho času, protože všem v okolí krystalu hrozí nebezpečí radiace. Krystal se musí co nejrychleji vrátit na P3X-562. SG-1 vrací zpět na základnu a O'Neill poté doprovází krystal na jeho domovskou planetu.\n"}
{"id": "809907", "url": "https://cs.wikipedia.org/wiki?curid=809907", "title": "Matula", "text": "Matula\n\nPříjmení Matula nosí více různých osobností:\n\n"}
{"id": "809923", "url": "https://cs.wikipedia.org/wiki?curid=809923", "title": "Anna Marešová", "text": "Anna Marešová\n\nAnna Marešová (* 4. ledna 1943) byla česká a československá politička Československé strany lidové a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako vedoucí tajemnice Krajského výboru ČSL pro Západočeský kraj. Ve volbách roku 1986 zasedla do české části Sněmovny národů (volební obvod č. 23 - Plzeň, Západočeský kraj). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "809925", "url": "https://cs.wikipedia.org/wiki?curid=809925", "title": "B.Y.O.B.", "text": "B.Y.O.B.\n\nB.Y.O.B (\"Bring Your Own Bombs\", v překladu: Přineste si vlastní bomby) je první singl z alba Mezmerize americké heavy metalové skupiny System of a Down. Text je silně proti válce v Iráku. Díky vyskytujícím se vulgarismům existuje i cenzurovaná verze.\n\nRežisérem byl Jake Nava.\n\nV předehře probíhá nástup vojáků, kterým na maskách svítí nápisy \"DIE\", \"TRUTH\", \"OBEY\", \"BUY\" and \"GOD\" ( \"ZEMŘÍT\", \"VĚŘIT\", \"POSLOUCHAT\", \"KUPOVAT\" a \"BŮH\"). Před nimi hrají členové SOAD; Během zpěvu hraje kapela v nočním klubu. Uprostřed videa se zjeví Daron a křičí \"Blast off! It's party time! And we don't live in a fascist nation! Blast off! It's party time! And where the fu*k are you?!\" (Výbuch! Je čas na mejdan! A my nežijeme ve fašistickém národě! Výbuch! Je čas na mejdan! A kde seš ku**a ty??). Poté na klub zaútočí vojáci. Na konci mají muzikanti stejné masky jako vojáci.\n\n"}
{"id": "809926", "url": "https://cs.wikipedia.org/wiki?curid=809926", "title": "Viera Martinčicová", "text": "Viera Martinčicová\n\nViera Martinčicová (* 29. května 1947) byla slovenská a československá politička, bezpartijní poslankyně Slovenské národní rady a Sněmovny národů Federálního shromáždění za normalizace.\n\nVe volbách roku 1981 se stala poslankyní Slovenské národní rady.\n\nK roku 1986 se profesně uvádí jako dělnice. Ve volbách roku 1986 zasedla do slovenské části Sněmovny národů (volební obvod č. 98 - Šaštín-Stráže, Západoslovenský kraj). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "809929", "url": "https://cs.wikipedia.org/wiki?curid=809929", "title": "Ivan Marušinec", "text": "Ivan Marušinec\n\nIvan Marušinec (* 24. října 1944) byl slovenský a československý politik Komunistické strany Slovenska a poslanec Sněmovny národů Federálního shromáždění na konci normalizace.\n\nV červnu 1989 nastoupil za KSS do slovenské části Sněmovny národů (volební obvod č. 118 – Ilava, Středoslovenský kraj). Byl zvolen v doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo v některých obvodech (včetně tohoto) vícero kandidátů. Šlo o projev mírných politických změn, které přinesla perestrojka. Profesně se uvádí jako strojní zámečník ze \"ZTS Dubnica nad Váhom\".\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "809934", "url": "https://cs.wikipedia.org/wiki?curid=809934", "title": "Decorgel", "text": "Decorgel\n\nDecorgel je v podstatě glukózový sirup. Díky němu bude jedlý papír lesklý a tisk na něm bude vypadat jako opravdová fotografie. Současně zajistí, že jedlý papír změkne a pak se lépe krájí. Decorgelem můžete „přilepit“ jedlý papír na dort, čokoládu, marcipán nebo potahovací hmotu. Především ale slouží k oddělení podkladu s vyšším obsahem vody, který by jinak obrázek na jedlém papíru rozpil.\n"}
{"id": "809935", "url": "https://cs.wikipedia.org/wiki?curid=809935", "title": "Varenyky", "text": "Varenyky\n\nVarenyky (z ukrajinského ) nebo vareniky (z ruského ) jsou plněné těstovinové taštičky podobné italským ravioli. Jsou ukrajinským národním jídlem, který je vlastně ukrajinskou obdobou slovanských pirohů. Mívají tvar čtverce nebo půlměsíce a jako náplň se do nich používají brambory, maso, zelí, tvaroh nebo také ovoce. Varenyky se podávají polité máslem s kysanou smetanou, sladké varianty s cukrem. Další možností je přidat na ně škvarky, cibuli a smetanu. Taštičky plněné masem se spíše nazývají pelmeně, pocházejí ze Sibiře a jsou typičtější pro Rusko. Velmi podobné jsou také slovenské pirohy.\n"}
{"id": "809937", "url": "https://cs.wikipedia.org/wiki?curid=809937", "title": "Jedlý papír", "text": "Jedlý papír\n\nJedlý papír, občas také nazývaný oplatkový papír, rýžový nebo též vaflový, se používá na dekoraci cukrářských výrobků, především slavnostních dortů, ale také na výrobu jiných jedlých produktů (etikety, podložky na stůl, vizitky, vánoční oplatky, PF, svatební oznámení a pod.). Také se hodí k zapékání do chleba i jiného pečiva. Často je využívaný při pečení místo pečicího papíru, stane se součástí pokrmu, ten se tak nepřilepí a jeho povrch zůstane hladký a připravený pro zdobení a potírání krémy. Jedlý papír je cenově nejdostupnější druh papíru používaného pro jedlý tisk. Práce s potištěným jedlým papírem je jednoduchá. Nehodí se však na pokládání přímo na smetanové nebo krémové dorty, protože jedlý papír nesnáší vlhkost a nelze modelovat. Jedlý papír je prakticky bez chuti.\n\nJedlý papír standard je silnější, neprosvítá, téměř se neohýbá. Na první pohled připomíná klasickou \"čtvrtku\".\nJedlý papír Extra jemný je velmi tenký, zvlášť vhodný když si přejete aby o něm nebylo téměř vědět. Je ohebný, nikoli však pružný. Má-li obrázek málo barev, může sám o sobě prosvítat, na to je třeba myslet při použití na tmavém podkladu.\n\nJedlý papír se vyrábí ze škrobu (bramborový, kukuřičný, rýžový…), sladidla (přírodní nebo umělé) a rostlinného oleje.\n\nJedlý papír potřete velmi tenkou vrstvou decorgelu na rubu obrázku. Tato vrstva slouží k přilepení jedlého papíru na výrobek a současně k oddělení jedlého papíru od vlhkých částí (krémy apod.). Nalepte jedlý papír na moučník a opět potřete velmi tenkou vrstvou decorgelu. Tato vrstva slouží ke zvýraznění barev, dodání lesku a změknutí jedlého papíru. Decorgel roztírejte opatrně stěrkou tak aby nedošlo k poškození jedlého papíru (protržení, poškrábání) a aby nevznikaly na jedlém papíru loužičky gelu.\n\n\n"}
{"id": "809939", "url": "https://cs.wikipedia.org/wiki?curid=809939", "title": "Eadbald z Kentu", "text": "Eadbald z Kentu\n\nEadbald () byl králem Kentu od roku 616 až do své smrti v roce 640. Byl synem krále Æthelberhta a jeho ženy Berthy, dcery merovejského krále Chariberta. Æthelberht během své vlády vytvořil z Kentu dominantní mocnost v Anglii a stal se prvním anglosaským králem, který přestoupil z anglosaského pohanství ke křesťanství. Eadbaldův nástup na trůn znamenalo význačný zpětný náraz pro růst církve, neboť opět přijal původní pohanství a nekonvertoval ke křesťanství nejméně po celý další rok a možná až i dalších osm let. Nakonec konvertoval díky úsilí Laurentia či Justa a separoval se od své první ženy, která byla jeho macechou, protože na církev trvala. Eadbaldovou druhou ženou byla Emma, zřejmě franská princezna či kněžna. Povila mu dva syny, Eormenreda a Eorcenberhta, a dceru, Eanswith.\n\nEadbaldova moc byla sice menší než jeho otce, ale Kent byl stále dostatečně silný na to, aby byl vynechán na seznamu království, která byla podřízena Edwinovi Northumbrijskému. Edwinův sňatek s Eadbaldovou sestrou, Æthelburgou ustavil mezi oběma zeměmi velmi dobrý vzájemný poměr, který zřejmě přetrval i za Oswaldovy vlády. Když Æthelburga utekla po Edwinově smrti asi v roce 633 zpět do Kentu, poslala své děti do Francie kvůli bezpečí, obávajíc se jak Eadbaldových, tak Oswaldových kritik.\n\nEadbald zemřel v roce 640 a po něm nastoupil Eorcenberht. Eormenred mohl být sice nejstarší synem, ale pokud vládl, tak nejvýše jako spolukrál.\n"}
{"id": "809940", "url": "https://cs.wikipedia.org/wiki?curid=809940", "title": "Juraj Mesík", "text": "Juraj Mesík\n\nJuraj Mesík (* 19. července 1962 Zvolen) je slovenský občanský a ekologický aktivista, bývalý československý politik Strany zelených (Strana zelených na Slovensku), po sametové revoluci poslanec Sněmovny národů Federálního shromáždění.\nhttp://www.upn.gov.sk/regpro/zobraz.php?typ=kraj&kniha=36&strana=25&zaznam=32612\n\nVystudoval Lékařskou fakultu Univerzity Komenského v Martině. V letech 1982-1986 byl předsedou základní organizace Slovenského svazu ochránců přírody a krajiny v Banské Bystrici. V roce 1986 spoluzakládal tábor Stromu života v Kláštorisku.\n\nK roku 1989 je profesně uváděn jako interní aspirant, bytem Banská Bystrica. Již počátkem roku 1990 se podílel na založení slovenské organizace Strany zelených. Na jejím ustavujícím sjezdu 21. ledna 1990 konaném v Banské Bystrici se stal předsedou strany. V roce 1991 ho vystřídal Peter Sabo. V letech 1990-1991 byl zároveň místopředsedou celostátní Strany zelených. V letech 1990-1992 působil jako ředitel odboru sociálních souvislostí při Federálním výboru pro životní prostředí v Praze a coby poradce ministra.\n\nV prosinci 1989 nastoupil jako bezpartijní poslanec (respektive poslanec za Stranu zelených) v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 107 - Banská Bystrica, Středoslovenský kraj). Ve federálním parlamentu setrval do konce funkčního období, tedy do voleb roku 1990.\n\nI později se veřejně angažoval. V letech 1993-2003 jako ředitel nadace \"Ekopolis - Environmental Partnership for Central Europe - Slovakia\", pak člen její správní rady. Zároveň byl v letech 1994-1995 členem správní rady Institutu pro studie Východ-Západ v Praze. V letech 1995-1998 byl rovněž členem Grémia třetího sektoru a členem řídícího výboru kampaně \"SOS pro třetí sektor\". Od roku 1998 působil v poradním výboru Iniciativy pro komunitní filantropii při nadaci Open Society Fund Bratislava. Od 1996 působí v Iniciativě evropské komunitní filantropie v Centru evropské nadace v Bruselu. V letech 1997-1998 byl členem rady \"Nadace pro děti Slovenska\". V roce 1998 pracoval v řídícím výboru pro volební kampaň OK 98 a v roce 1999 byl členem petičního výboru pro zvolení Magdy Vášáryové slovenskou prezidentskou, v letech 2000-2001 zastával post člena petičního výboru \"Za skutečnou reformu veřejné správy\".\n\nPůsobil i v slovenské místní politice. V komunálních volbách na Slovensku roku 1998 byl zvolen do městského zastupitelstva v Banské Bystrici. V roce 1994 byl zakládajícím členem správní rady komunitní nadace \"Zdravé mesto Banská Bystrica\" a později i jejím předsedou. Od roku 1997 byl členem Krajského grémia třetího sektoru Banskobystrického kraje. Od března 2003 pracoval na postu Community Foundation Senior Specialist v Světové bance ve Washingtonu, kde se zaměřoval na rozvoj komunitních nadací. Pak působil coby nezávislý expert Světové banky a publicista.\n\nJeho manželkou je aktivistka za ženská práva Oľga Pietruchová. Má tři syny.\n"}
{"id": "809941", "url": "https://cs.wikipedia.org/wiki?curid=809941", "title": "Lepice", "text": "Lepice\n\nLepice (\"Hydrolea\") je jediný rod čeledi lepicovité dvouděložných rostlin z řádu lilkotvaré (\"Solanales\"). Jsou to vlhkomilné byliny a keře s jednoduchými střídavými listy a modrými pravidelnými květy, rozšířené především v tropech.\n\nLepice jsou jednoleté nebo vytrvalé byliny a keře s jednoduchými střídavými listy. Rostliny jsou lysé nebo pokryté žlaznatými chlupy. Často mají ostny. Květy jsou oboupohlavné, pravidelné až lehce dvoustranně souměrné, v úžlabních nebo vrcholových květentvích. Kalich je pětičetný, vytrvalý, kališní lístky jsou na bázi srostlé. Koruna je zvonkovitá nebo kolovitá, modrá nebo výjimečně bílá, pětičetná. Tyčinek je 5 a jsou přirostlé na bázi korunní trubky. Semeník je svrchní, srostlý ze 2 plodolistů, se 2 komůrkami a volnými čnělkami. Vajíček je mnoho. Plodem je tobolka s mnoha drobnými semeny.\n\nSemena \"Hydrolea spinosa\" se šíří vodou a na hladině plavou i několik dní.\n\nRod lepice obsahuje 12 druhů. Je rozšířen v tropech porůznu na všech kontinentech, s přesahy do teplejších oblastí mírného pásu. V Evropě se nevyskytuje. Druh \"Hydrolea zeylanica\" má široký areál rozšíření zahrnující Afriku, Asii i Austrálii.\n\nLepice rostou povětšině na vlhkých stanovištích.\n\nRod \"Hydrolea\" byl tradičně řazen do čeledi \"Hydrophyllaceae\" (dnes součást čeledi brutnákovité). Na základě molekulárních studií byl přeřazen do samostatné čeledi \"Hydroleaceae\" v rámci řádu lilkotvaré (\"Solanales\"). Oproti \"Hydrophyllaceae\" má rod \"Hydrolea\" také jiný typ placentace a rozdíly byly nalezeny i v embryologii.\n\nNejblíže příbuznou skupinou je podle kladogramů APG rovněž drobná čeleď \"Sphenocleaceae\". Ty spolu s čeledí \"Montiniaceae\" tvoří v rámci řádu lilkotvaré monofyletickou větev.\n\nLepice \"Hydrolea zeylanica\" je v indické medicíně používána na tvrdé vředy a při nákazách patogenními prvoky.\n\n"}
{"id": "809943", "url": "https://cs.wikipedia.org/wiki?curid=809943", "title": "Marcus Antonius Felix", "text": "Marcus Antonius Felix\n\nMarcus Antonius Felix, též pouze Félix (řec. Φηλιξ) či Marcus Claudius Felix (1. století) byl římský politik a prokurátor provincie Judee.\nFélix byl propuštěncem na císařském dvoře, byl původně otrokem buďto císaře Claudia nebo jeho matky Antonie. Jeho bratr Marcus Antonius Pallas (rovněž propuštěnec) byl vlivnou osobou na dvoře císařů Claudia a Nerona, kdy jeho vliv trval asi do roku 60.\n\nDíky svému bratrovi byl Félix jmenován prokurátorem provincie Judee a zastával tento úřad asi v letech 52–59. Proslavil se krutostí a prostopášností; podle Tacita „brutálně a chtivě užíval moci krále, avšak se schopnostmi otroka“. Kolem roku 55 potlačil povstání mesiášského samozvance egyptského původu.\n\nApoštol Pavel byl po svém zatčení v Jeruzalémě převezen do Cesareje, kde měl být Félixem souzen. Félix zahájil přelíčení, ale následně držel dva roky Pavla ve vazbě v naději na to, že obdrží úplatek a zalíbí se židům. \n\nFélix byl třikrát ženat. Jeho první manželkou byla Drusilla Mauretánská, pravnučka Kleopatry VII. a Marca Antonia. V polovině 50. let se s ní Felix rozvedl a vzal si Drusillu z herodovské dynastie, která zemřela roku 79 při výbuchu Vesuvu. Felix měl ještě třetí manželku, o níž není nic bližšího známo.\n\nKvůli stížnostem Židů byl Félix odvolán císařem Neronem z úřadu prokurátora, před přísnějším trestem ho zachránil jeho bratr Pallas. V úřadu prokurátora jej vystřídal Porcius Festus. O dalších osudech Félixových není nic bližšího známo.\n"}
{"id": "809945", "url": "https://cs.wikipedia.org/wiki?curid=809945", "title": "Labyrint (nakladatelství)", "text": "Labyrint (nakladatelství)\n\nMezi výrazná jména soudobé literatury, která \"Labyrint\" pomohl objevit, patří např. Jaroslav Rudiš, Jana Šrámková, David Jan Žák a Dora Čechova, stejně jako Lenka Reinerová a Petr Sís, jejichž dílo vrátil zpět do českého kulturního kontextu. \n\n\"Labyrint\" se soustředí na vydávání překladové prózy především německy píšících autorů (např. Maxim Biller, Jindřich Mann, Saša Stanišić, Michael Stavarič, Thomas Brussig, Franz Kafka, Christian Morgenstern, Rainer Maria Rilke), ale i z jiných jazyků (např. Salman Rushdie, Hafid Bouazza, Guillermo Arriaga, Jack London), klasické české poezie (např. Konstantin Biebl, Josef Kainar, Václav Hrabě, Jaroslav Seifert) a knih o výtvarném umění a architektuře (např. Frida Kahlo, Tina Modotti, Vincent van Gogh, Paul Gauguin, Jan Kaplický). Textům mladých českých autorů je věnována edice \"Fresh\" (v níž celkem vyšlo 12 svazků) a na vizuální kulturu se zaměřuje nová edice \"Fresh Eye\", v níž vyšly např. dnes již klasické \"Způsoby vidění\" Johna Bergera. \n\n\"Labyrint\" vedle beletrie vydává v samostatné edici \"Gutenberg\" rovněž literaturu faktu (např. René Kujan, Jan Šmíd, Pavel Tigrid, Jaroslav Foglar). \n\nJako jediné nakladatelství v České republice prostřednictvím ročenky \"Almanach Labyrint\" (knižně vycházel v letech 1992–2012) pravidelně mapoval dění na knižním trhu. Rovněž je vydavatelem \"Labyrint revue\", která se věnuje současné světové, české i slovenské literatuře a výtvarnému umění. Se zaměřením na překladovou literaturu souvisí bilingvní řada \"Gutenbergovy čítanky moderní světové prózy\" (dosud vyšlo deset svazků např. britská, německá, francouzská, italská, kubánská, holandská, švédská nebo norská). \n\nPro knihy nakladatelství \"Labyrint\" je typický důraz na kvalitní a originální grafickou úpravu, na níž se podílejí přední čeští a slovenští grafici a výtvarníci (např. Michal Cihlář, Pavel Růt, Luboš Drtina, Petr Krejzek, Štěpán Malovec, Juraj Horváth, Boris Meluš, Martin \"Funk Fu\" Svoboda, Martin \"Bonus\" Hůla, Jakub Kaše, Matěj Hanauer).\n\nPůvodní tvorbě pro děti je věnována edice \"Raketa v níž vycházejí \"mj. knihy Petra Síse, Shauna Tana či série Doktora Racka. Řada titulů z této edice získala významná ocenění, např. \"Hlava v hlavě\" Davida Böhma a Ondřeje Buddeuse (Magnesia Litera v kategorii kniha pro děti za rok 2014, Nejkrásnější česká kniha roku 2013, Zlatá stuha České sekce IBBY 2014) nebo \"Proč obrazy nepotřebují názvy\" Ondřeje Horáka a Jiřího Franty (Magnesia litera v kategorii kniha pro děti za rok 2015). \n\nOd prosince 2014 nakladatelství Labyrint čtyřikrát ročně vydává \"časopis pro děti chytrých rodičů\" Raketa. Časopis neobsahuje žádné reklamy a každé číslo je tematicky zaměřené. \n\n\nNakladatelství se věnuje také původní české komiksové tvorbě (např. Jaromír 99, Nikkarin, Lucie Lomová, David Böhm, Toybox, Daniel Majling, Jindřich Janíček). Kultovním fenoménem je komiksová trilogie \"Alois Nebel\" (autoři Jaroslav Rudiš a Jaromír 99) – její úvodní svazek v \"Labyrintu\" vyšel v roce 2003 a v roce 2011 se dočkala filmové adaptace.\n\n\"Labyrint\" v roce 2006 inicioval a do roku 2016 se podílel na organizaci mezinárodního komiksového festivalu \"KomiksFEST!\". Společně s Českými centry od roku 2008 spolupracuje na literárním happeningu \"Noc literatury\". Vedle toho je organizátorem mnoha kulturních akcí, čtení, výstav a je též oficiálním partnerem literárně-hudebního kabaretu \"EKG\" v pražském divadle Archa.\n\n"}
{"id": "809948", "url": "https://cs.wikipedia.org/wiki?curid=809948", "title": "Fondánový papír", "text": "Fondánový papír\n\nFondánový papír, občas také nazývaný fondánový nebo fondantový list, je podklad pro jedlý tisk a používá se na dekoraci cukrářských výrobků, především slavnostních dortů. Potištěný fondantový list můžete ohýbat a modelovat. Lze tak vytvořit na dortu i 3D dekorace potištěné vlastními obrázky.\n\nJe sněhově bílý, proto je velmi vhodný na dekoraci bílých dortů a zákusků. Fotografie nebo jiný obrázek na něm krásně vynikne.\n\nKvalita tisku na tento podklad je vynikající a s kvalitou tisku na \"běžný jedlý papír\" nesrovnatelná.\n\nFondánový papír je na rozdíl od „běžného jedlého“ papíru vhodný na dekoraci všech cukrářských výrobků (dorty, zákusky, čokoláda, marcipán atd.). Není vhodný pouze na ty, jejichž povrch je upravený šlehačkou (také nesnáší vlhkost). Naopak velmi dobře snáší zamražení. \n\nPatří mezi nejsilnější jedlé podklady, má cca milimetr výšku. \n\ncukr, sušený glukózový sirup, zvlhčovadlo: sorbitol, voda, olej z palmových jader, stabilizátor: xanthan guma, sorbát draselný, guma ze svatojánského chleba, tragant guma, zahušťovadlo: hydroxypropyl methyl celulosa, monopropylen celulosa\n\nFondánový papír nikdy nepotírejte decorgelem – nevpije se! Rub lehce navlhčete pomocí houbičky vodou. Dáváte-li fondánový list na krém, není nutné jej vlhčit. Chcete-li aby dobře držel na potahové hmotě, použijte místo vody jedlé lepidlo. Na suchu ztvrdne (pomůže navlhčit ze spodní strany a uzavřít do sáčku), v přílišné vlhkosti se rozpouští. Teplem měkne, chladem tuhne – toho lze využít při práci s ním. Froster mu neuškodí, lze zamrazit.\n\n"}
{"id": "809952", "url": "https://cs.wikipedia.org/wiki?curid=809952", "title": "Vasil Micovčin", "text": "Vasil Micovčin\n\nVasil Micovčin (* 9. července 1936) byl československý politik Komunistické strany Slovenska ze Slovenska, rusínské respektive ukrajinské národnosti, poslanec Sněmovny národů Federálního shromáždění za normalizace.\n\nK roku 1986 se profesně uvádí jako předseda JZD.\n\nVe volbách roku 1986 zasedl do slovenské části Sněmovny národů (volební obvod č. 131 - Humenné, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "809953", "url": "https://cs.wikipedia.org/wiki?curid=809953", "title": "Bjørg Eva Jensenová", "text": "Bjørg Eva Jensenová\n\nBjørg Eva Jensenová (* 15. února 1960 Larvik) je bývalá norská rychlobruslařka.\n\nV mezinárodních závodech debutovala v roce 1975, o rok později již startovala na Mistrovství světa juniorů (odstoupila v průběhu soutěže) a na seniorském Mistrovství světa ve sprintu (diskvalifikována). V dalších letech si z juniorských šampionátů odvezla celkem čtyři medaile, jednu bronzovou (1977), dvě stříbrné (1978 a 1979) a jednu zlatou (1980). Účastnila se pravidelně i sprinterských mistrovství světa (nejlépe osmé místo) a závodila i na mistrovství světa ve víceboji, kde v letech 1978 a 1979 skončila na čtvrtém místě. Jediné dvě seniorské medaile vybojovala v roce 1980, kdy získala bronz na Mistrovství světa ve víceboji a zlato v závodě na 3000 m na Zimních olympijských hrách. Na olympiádě startovala též na tratích 1500 m (4. místo) a 1000 m (12. místo). V následujících sezónách se na mistrovství světa ve víceboji a na mistrovství Evropy umísťovala těsně pod stupni vítězů, např. v roce 1981 byla v obou soutěžích čtvrtá. Zúčastnila se zimní olympiády 1984, kde bylo jejím nejlepším výsledkem 7. místo v závodě na 3000 m. V roce 1986 poprvé nastoupila do závodů Světového poháru. Po Mistrovství Evropy 1988, kde skončila na 15. místě, ukončila sportovní kariéru.\n\nK rychlobruslení se vrátila v roce 2001, kdy startovala na jednom norském závodě. V letech 2002 a 2005 se zúčastnila norských rychlobruslařských šampionátů a několika místních závodů.\n\n"}
{"id": "809959", "url": "https://cs.wikipedia.org/wiki?curid=809959", "title": "Igor Mičieta", "text": "Igor Mičieta\n\nIgor Mičieta (* 7. června 1939 - 7. prosince 2012) byl slovenský lékař a místní politik v Bratislavě, československý politik Strany slobody, po sametové revoluci poslanec Sněmovny národů Federálního shromáždění.\n\nK roku 1990 je profesně uváděn jako pracovník \"Institutu pro další vzdělávání lékařů a farmaceutů Podunajské Biskupice\", bytem Bratislava.\n\nV lednu 1990 nastoupil jako poslanec za Stranu slobody v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 81 - Bratislava-Petržalka). Ve federálním parlamentu setrval do konce funkčního období, tedy do voleb roku 1990.\n\nV komunálních volbách na Slovensku roku 2006 je uváděn jako kandidát do zastupitelstva bratislavského obvodu Dúbravka za SDKÚ-DS. Evidován je jako lékař - důchodce. Post zastupitele zastával i v předchozím volebním období. V červenci 2004 odešel do penze a místo práce v nemocnici pak působil jako lékař pro rekreanty v Itálii během letní turistické sezóny.\n\n"}
{"id": "809961", "url": "https://cs.wikipedia.org/wiki?curid=809961", "title": "Decor papír", "text": "Decor papír\n\nDecor papír je podklad pro jedlý tisk a používá se na dekoraci cukrářských výrobků, především slavnostních dortů. Lze ohýbat, nelze modelovat. Je sladký s chutí a vůní vanilky.\nJe sněhově bílý, proto je velmi vhodný na dekoraci bílých dortů a zákusků. Fotografie nebo jiný obrázek na něm krásně vynikne.\nKvalita tisku na tento podklad je vynikající a s kvalitou tisku na \"běžný jedlý papír\" nesrovnatelná.\nDecor papír je na rozdíl od „běžného jedlého“ papíru vhodný na dekoraci všech cukrářských výrobků (dorty, zákusky, čokoláda, marcipán atd.). Není vhodný pouze na ty, jejichž povrch je velmi vlhký.\n\nškrob, maltodextrin, glycerol, cukr, stabilizátory E460i/E414, dextróza, emulgátory E435/E491/E471, potravinářské barvivo E171, vanilkové aroma, konzervační činidlo E202, sacharín, kyselina citrónová\n\nDecor papír sejměte z folie (jestliže lze špatně odlepit, nechte jej chvíli mimo uzavírací sáček na vzduchu). Potřete velmi tenkou vrstvou decorgelu na rubu obrázku. Tato vrstva slouží k přilepení decor papíru na výrobek a současně k jeho oddělení od velmi vlhkých částí (hodně vlhké krémy apod.). Nalepte papír na moučník a opět potřete velmi tenkou vrstvou decorgelu. Tato vrstva slouží k dodání lesku a změknutí papíru. Decorgel roztírejte opatrně stěrkou tak aby nedošlo k poškození papíru (protržení, poškrábání) a aby nevznikaly na papíru loužičky gelu. Nechcete-li obrázek lesklý, kladete papír na máslový krém nebo používáte jedlé lepidlo na přichycení k podkladu, není použití decorgelu nutné. \n\n\n"}
{"id": "809963", "url": "https://cs.wikipedia.org/wiki?curid=809963", "title": "Icefrosting", "text": "Icefrosting\n\nIceFrosting je podklad pro jedlý tisk a používá se na dekoraci cukrářských výrobků, především slavnostních dortů. Lze ohýbat, nelze modelovat. Je nejtenčím jedlým podkladem. Díky své sytě bílé barvě ale neprosvítá. Jeho povrch připomíná malířské plátno. Má vynikající foto vlastnosti - zaručuje vysokou kvalitu tisku a realistické rozlišení s detaily.\nJe sladký, hodí se na dekoraci všech typů dortů a zákusků. Vyvarujte se přímému kontaktu s tekutinou, rozpustil by se.\nOdpuzují decorgel - nikdy jím icefrosting nepotírejte!\nNení vhodný pro modelaci, je ale velmi pružný a ohebný.\nJe o něco málo menší než A4 ( 19x27 cm )\n\ncukr, kukuřičný škrob, rýžová moučka, arabská guma, glukóza, vanilkové aroma, E435\n\nNejprve list opatrně sloupněte z folie. K přilepení na podklad použijte jedlé lepidlo, kterým potřete podklad – nikoli icefrosting list, poté na něj list opatrně položte a lehce vyhlaďte.\n\n"}
{"id": "809964", "url": "https://cs.wikipedia.org/wiki?curid=809964", "title": "Josef Mixán", "text": "Josef Mixán\n\nJosef Mixán (* 18. dubna 1957) byl český a československý politik Komunistické strany Československa a poslanec Sněmovny národů Federálního shromáždění na konci normalizace.\n\nV červnu 1989 nastoupil za KSČ do české části Sněmovny národů (volební obvod č. 24 - Domažlice-Klatovy, Západočeský kraj). Byl zvolen v doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo v některých obvodech (včetně tohoto) vícero kandidátů. Šlo o projev mírných politických změn, které přinesla perestrojka. Profesně se uvádí jako opravář zemědělských strojů ze státního statku Dešenice.\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "809965", "url": "https://cs.wikipedia.org/wiki?curid=809965", "title": "Vrkoč", "text": "Vrkoč\n\nVrkoč může být:\n\n\n"}
{"id": "809966", "url": "https://cs.wikipedia.org/wiki?curid=809966", "title": "Topol úzkolistý", "text": "Topol úzkolistý\n\nTopol úzkolistý (\"Populus angustifolia\") je druh topolu rostoucí původně ve Velké pánvi v Severní Americe.\n\nJeho pupeny používali Indiáni, včetně Apačů a Navahů, jako žvýkačku.\n"}
{"id": "809969", "url": "https://cs.wikipedia.org/wiki?curid=809969", "title": "Ria Visserová", "text": "Ria Visserová\n\nAdriana Johanna „Ria“ Visserová (* 20. července 1961 Oud-Beijerland, Jižní Holandsko) je nizozemská televizní komentátorka a bývalá rychlobruslařka.\n\nV prvním mezinárodní závodě startovala jako juniorka v roce 1977, juniorského světového šampionátu se poprvé zúčastnila v roce 1979, kdy získala bronzovou medaili. Tehdy závodila i na seniorském Mistrovství světa ve víceboji, zde skončila na šestém místě. Roku 1980 startovala mimo jiné na Zimních olympijských hrách, kde vybojovala v závodě na 1500 m stříbro, a na Mistrovství světa juniorů, na kterém obhájila bronzovou medaili. V dalších letech nebyla již na mezinárodní scéně příliš úspěšná. Jejím nejlepším výsledkem z velkých závodů po roce 1980 je čtvrté místo na Mistrovství Evropy 1985, jinak se většinou pohybovala na rozhraní první a druhé desítky. Na Zimních olympijských hrách 1984 byla nejlépe třináctá v závodě na 1500 m. V roce 1986 poprvé startovala v závodech Světového poháru. Výrazných úspěchů ale dosáhla v mistrovství Nizozemska ve víceboji, na kterých získala mezi lety 1979 a 1986 celkem sedm medailí, z toho pět zlatých. Po sezóně 1987/1988 ukončila sportovní kariéru a v 90. letech 20. století začala působit jako sportovní komentátorka v nizozemské televizi NOS.\n\n"}
{"id": "809971", "url": "https://cs.wikipedia.org/wiki?curid=809971", "title": "Chocodecor", "text": "Chocodecor\n\nChocodecor je podklad pro jedlý tisk a používá se na dekoraci cukrářských výrobků, především slavnostních dortů. Lze ohýbat, nelze modelovat. Je sladký, jeho hlavní složkou je kakaové máslo a cukr, je tedy vhodný ke zdobení sladkých moučníků. Lze jej použít na krémové a smetanové povrchy, nejlépe ze všech jedlých podkladů snáší vlhkost.\nOdpuzuje decorgel - rozhodně jím tedy nepotírat. V případě nutnosti se lepí jedlým lepidlem.\nMá hladký a upravený povrch, rozhodně není potřeba jej něčím potírat (jak je tomu u jedlého papíru).\nDobře snáší mráz.\n\nMá světle krémovou barvu, nehodí se tedy pro obrázky kde je výrazná bílá barva. Pro barevné obrázky a černobílé retro fotografie je naopak velmi vhodný!\nNelze je modelovat, je ale pružný a tak jej lze dobře ohýbat. Používá se především pro svou vynikající chuť a vůni.\n\ncukr, kakaové máslo, glukózový sirup, guarová guma, voda, E415, E471, E1201, E171, lecitin E322\n\nSpodní vrstvu jemně navlhčete pomocí houbičky vodou nebo decorgelem, voda nebo gel se lehkým třením spojí s chocodecorem a vytvoří lepivou hmotu kterou poté přilepíte list k moučníku. Dáváte-li chocodecor na krém, není vlhčení nutné. Chcete-li aby dobře držel na potahové hmotě, použijte jedlé lepidlo. Froster mu neublíží, lze zamražovat. Protože jeho hlavní složkou je kakaové máslo a cukr, snáší dobře vlhkost, přece se ale vyvarujte přímému kontaktu s vodou (kromě lehkého zvlhčení při přilepování) a ovocnými šťávami.\n\n"}
{"id": "809979", "url": "https://cs.wikipedia.org/wiki?curid=809979", "title": "Občina Beltinci", "text": "Občina Beltinci\n\nObčina Beltinci ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 8 sídel, její rozloha je 62,2 km² a k 1. lednu 2017 zde žilo 8 233 obyvatel. Správním střediskem občiny je vesnice Beltinci.\n\nObčina se dělí na sídla:\n\n\n"}
{"id": "809982", "url": "https://cs.wikipedia.org/wiki?curid=809982", "title": "Občina Cankova", "text": "Občina Cankova\n\nObčina Cankova ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 8 sídel, její rozloha je 30,6 km² a k 1. lednu 2017 zde žilo 1 794 obyvatel. Správním střediskem občiny je vesnice Cankova.\n\nObčina se dělí na sídla:\n\n\n"}
{"id": "809984", "url": "https://cs.wikipedia.org/wiki?curid=809984", "title": "Magnapaulia", "text": "Magnapaulia\n\nMagnapaulia byl velký, robustní kachnozobý dinosaurus, dosahující úctyhodných rozměrů. Šlo možná o jednoho z největšíhch ornitopodních dinosaurů vůbec.\n\nObrovský dinosaurus z Mexika (Baja California) byl původně popsán jako \"Lambeosaurus laticaudus\", podle autora původní vědecké studie mohl být dlouhý 15 až 16,5 metru a vážit přes 10 tun (největší odhady mluví až o 23 tunách, to však není příliš pravděpodobné). Byl by tedy jedním z největších známých ornitopodů vůbec. Nová studie kromě přejmenování stanovila také nižší rozměry, konkrétně délku asi 12,5 metru a hmotnost kolem 8600 kg. Menší rozměry udává americký badatel Gregory S. Paul, a sice délku 9 metrů a hmotnost 4000 kg. I tak je ale magnapaulia jedním z největších známých ornitopodů. Tento kachnozobý dinosaurus je znám podle neúplné kostry, včetně zachovaných otisků kůže.\n\n\n"}
{"id": "809986", "url": "https://cs.wikipedia.org/wiki?curid=809986", "title": "Občina Gornji Petrovci", "text": "Občina Gornji Petrovci\n\nObčina Gornji Petrovci ( \"\") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 14 sídel, její rozloha je 66,8 km² a k 1. lednu 2017 zde žilo 2 058 obyvatel. Správním střediskem občiny je vesnice Gornji Petrovci.\n\nObčina se dělí na sídla:\nObčina Gornji Petrovci sousedí s občinami: Šalovci na východě, Moravske Toplice na jihu, Puconci na jihozápadě, Grad a Kuzma na západě.\n\n\n"}
{"id": "809989", "url": "https://cs.wikipedia.org/wiki?curid=809989", "title": "Občina Grad", "text": "Občina Grad\n\nObčina Grad ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 7 sídel, její rozloha je 37,4 km² a k 1. lednu 2017 zde žilo 2 110 obyvatel. Správním střediskem občiny je vesnice Grad.\n\nObčina se dělí na sídla: Dolnji Slaveči, Grad, Kovačevci, Kruplivnik, Motovilci, Radovci, Vidonci.\n\nV Gradu (\"Felsőlendva\", ve zdrojích uvedeno jako \"Felsölengyend\") se narodila česká herečka Hana Dumková-Benoniová.\n\n\n"}
{"id": "809991", "url": "https://cs.wikipedia.org/wiki?curid=809991", "title": "Stilbaceae", "text": "Stilbaceae\n\nStilbaceae je čeleď vyšších dvouděložných rostlin z řádu hluchavkotvaré (\"Lamiales\"). Jsou to převážně keře, nejvíce rozšířené v jižní Africe.\n\n\"Stilbaceae\" jsou nevysoké keře 'erikoidního' vzhledu (připomínající vřesovcovité) nebo i byliny. Listy jsou jednoduché, vstřícné (křižmostojné) nebo přeslenité, kožovité, bez palistů. Květy jsou jednotlivé nebo v květenstvích, nejčastěji vrcholových klasech nebo hlávkách. Květy jsou oboupohlavné, slabě až silně dvoustranně souměrné. Kalich je pětičetný, zvonkovitý nebo trubkovitý. Koruna je srostlá ze 4 nebo 5 lístků, nejčastěji nálevkovitá. Tyčinky jsou 4, přirostlé u ústí korunní trubky. Semeník je svrchní, srostlý ze 2 plodolistů, se 2 komůrkami (u rodu \"Retzia\" částečně spojenými) a jedinou čnělkou. V každém plodolistu jsou 1 až 3 vajíčka. Plodem je pukavá nebo nepukavá tobolka.\n\nČeleď zahrnuje 39 druhů v 11 rodech. Největší rod je \"Nuxia\" (15 druhů).\n\nČeleď \"Stilbaceae\" je rozšířena v subsaharské Africe, na Madagaskaru, v Arábii a na Maskarénských ostrovech. Centrum rozšíření je v oblasti Kapska.\n\nTaxonomické zařazení jednotlivých rodů bylo v minulosti dosti různorodé. Někteří autoři rozlišovali čeledi \"Stilbaceae\" (5 rodů) a \"Retziaceae\" (1 rod), zbylé rody byly součástí čeledí logániovité (\"Loganiaceae\"), komulovité (\"Buddlejaceae\"), podpětovité (\"Gesneriaceae\") a krtičníkovité (\"Scrophulariaceae\" s.l.) a do čeledi \"Stilbaceae\" byly přeřazeny až s nástupem molekulárních metod.\n\n\n\"Anastrabe\", \"Bowkeria\", \"Campylostachys\", \"Charadrophila\", \"Euthystachys\", \"Halleria\", \"Ixianthes\", \"Nuxia\", \"Retzia\", \"Stilbe\", \"Thesmophora\"\n\n"}
{"id": "809992", "url": "https://cs.wikipedia.org/wiki?curid=809992", "title": "Annie Borckinková", "text": "Annie Borckinková\n\nAnna Johanna Geertruida Maria „Annie“ Borckinková (* 17. října 1951 Hupsel, Gelderland) je bývalá nizozemská rychlobruslařka.\n\nNa mezinárodních závodech debutovala v roce 1972, v následujících sezónách startovala na nizozemských šampionátech. V roce 1975 se poprvé zúčastnila Mistrovství světa ve víceboji (10. místo) a Mistrovství světa ve sprintu (13. místo). V letech 1976 a 1977 dosahovala na těchto velkých závodech podobných výsledků, na Zimních olympijských hrách 1976 skončila nejlépe dvanáctá v závodě na 1500 m. Během let 1978 a 1979 se účastnila pouze národních šampionátů, na zimní olympiádě 1980 zvítězila v závodě na 1500 m, přičemž v dalších olympijských startech byla šestá (1000 m), 13. (3000 m) a 22. (500 m). Po sezóně 1980/1981, v níž získala bronz na nizozemském šampionátu, na Mistrovství Evropy byla třináctá a na Mistrovství světa ve víceboji čtrnáctá, ukončila sportovní kariéru.\n\n"}
{"id": "809993", "url": "https://cs.wikipedia.org/wiki?curid=809993", "title": "Zlatník (příjmení)", "text": "Zlatník (příjmení)\n\nPříjmení Zlatník nosí více různých osobností:\n\n"}
{"id": "810000", "url": "https://cs.wikipedia.org/wiki?curid=810000", "title": "Občina Hodoš", "text": "Občina Hodoš\n\nObčina Hodoš ( \"\", \" \") je jednou z 212 občin ve Slovinsku. Nachází se v Pomurském regionu na území historického Zámuří. Občinu tvoří 2 sídla, její rozloha je 18,1 km² a k 1. lednu 2017 zde žilo 367 obyvatel. Správním střediskem občiny je vesnice Hodoš.\n\nNachází se zcela na severovýchodním okraji Slovinska. Východní okraj území hraničí s Maďarskem. Na západě a na jihu sousedí jen s občinou Šalovci. Nadmořská výška území je zhruba od 230 do 305 m. Území občiny má rozlohu 18,1 km, protéká jím od západu k východu říčka Velika Krka (maďarsky \"Kerka)\". Ve stejném směru prochází železniční trať, která vede z Murske Soboty do Maďarska. Souběžně prochází i silnice č. 232.\n\nVětšina obyvatel občiny je maďarské národnosti. Hodoš je jedinou slovinskou občinou, kde převažují evangelíci nad katolíky.\n\nObčina se dělí na sídla: Hodoš ('), Krplivnik (').\n\n\n"}
{"id": "810003", "url": "https://cs.wikipedia.org/wiki?curid=810003", "title": "Občina Kuzma", "text": "Občina Kuzma\n\nObčina Kuzma ( \"\") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 5 sídel, její rozloha je 22,9 km² a k 1. lednu 2017 zde žilo 1 577 obyvatel. Správním střediskem občiny je vesnice Kuzma.\n\nObčina leží na severu Pomurského regionu a sousedí na severozápadě s Rakouskem a na severovýchodě s Maďarskem. Sousedními občinami jsou: Gornji Petrovci na východě, Grad na jihu a Rogašovci na západě.\n\nObčina se dělí na sídla: Dolič, Gornji Slaveči, Kuzma, Matjaševci, Trdkova.\n\n\n"}
{"id": "810009", "url": "https://cs.wikipedia.org/wiki?curid=810009", "title": "Občina Moravske Toplice", "text": "Občina Moravske Toplice\n\nObčina Moravske Toplice ( \"\") je jednou z 212 občin ve Slovinsku. Nachází se v Pomurském regionu na území historického Zámuří. Občinu tvoří 28 sídel, její rozloha je 144,5 km² a k 1. lednu 2017 zde žilo 5 831 obyvatel. Správním střediskem občiny je vesnice Moravske Toplice.\n\nObčina se dělí na sídla (v závorce jsou uvedeny názvy v maďarštině):\n\n\n"}
{"id": "810013", "url": "https://cs.wikipedia.org/wiki?curid=810013", "title": "Občina Puconci", "text": "Občina Puconci\n\nObčina Puconci ( \"\") je jednou z 212 občin ve Slovinsku. Nachází se v Pomurském regionu na území historického Zámuří. Občinu tvoří 23 sídel, její rozloha je 107,7 km² a k 1. lednu 2017 zde žilo 5 948 obyvatel. Správním střediskem občiny je vesnice Puconci.\n\nObčina se dělí na sídla:\nObčina Puconci sousedí s těmito občinami: Gornji Petrovci na severu, Moravske Toplice na východě, Murska Sobota a Tišina na jihu, Cankova, Rogašovci a Grad na západě.\n\n\n"}
{"id": "810014", "url": "https://cs.wikipedia.org/wiki?curid=810014", "title": "Jan Nepomuk Vocet", "text": "Jan Nepomuk Vocet\n\nJan Nepomuk Vocet, psán také Giovanni Wocet či Wozet (14. dubna 1777 Tetín – 28. ledna 1843 České Budějovice) byl český varhaník a hudební skladatel.\n\nPocházel z rodiny českého kantora Josefa Vocta. V letech 1795–1797 působil patrně v Miroticích. Spolehlivě je v roce 1799 doložen jeho pobyt v Neznašově, kde byl kantorem a regenschorim a 21. října tohoto roku se i oženil v Miroticích s Veronikou Hájkovou. S ní měl 6 dětí. 17. dubna 1819 se v Českých Budějovicích oženil podruhé s Janou Nepomucenou Laubovou z Plzně a měl s ní další 3 děti. 29. srpna 1837 se v Českých Budějovicích oženil potřetí s Rosalií Zátkovou. \n\nV roce 1801 byl jmenován ředitelem kůru v katedrále sv. Mikuláše v Českých Budějovicích. Tam pak působil až do své smrti. \n\nBratr skladatele, Ignác Vocet (1797–1874), byl rovněž hudebním skladatelem.\n\nVynikl jako skladatel chrámové hudby. Jeho skladby byly přístupné posluchačům a proveditelné i v menších kostelech. Dochovaly se na mnoha českých i moravských kůrech. Napsal jich neuvěřitelné množství. Jen soupis jeho děl v budějovickém chrámovém archivu obsahuje na 1900 skladeb. Komponoval však i hudbu taneční. Klavírní skladby tohoto druhu byly vydány tiskem ve Vídni.\n\n\n"}
{"id": "810019", "url": "https://cs.wikipedia.org/wiki?curid=810019", "title": "Občina Rogašovci", "text": "Občina Rogašovci\n\nObčina Rogašovci ( \", \") je jednou z 212 občin ve Slovinsku. Nachází se v Pomurském regionu na území historického Zámuří. Občinu tvoří 11 sídel, její rozloha je 40,1 km² a k 1. lednu 2017 zde žilo 3 065 obyvatel. Správním střediskem občiny je vesnice Sveti Jurij.\n\nObčina se dělí na sídla: Fikšinci, Kramarovci, Nuskova, Ocinje, Pertoča, Rogašovci, Ropoča, Serdica, Sotina, Sveti Jurij, Večeslavci\n\n\n"}
{"id": "810022", "url": "https://cs.wikipedia.org/wiki?curid=810022", "title": "Občina Šalovci", "text": "Občina Šalovci\n\nObčina Šalovci ( \") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 6 sídel, její rozloha je 58,2 km² a k 1. lednu 2017 zde žilo 1 430 obyvatel. Správním střediskem občiny je vesnice Šalovci.\n\nRozkládá se v severní části regionu. Přitom na severu a na jihu sousedí s Maďarskem. Sousedními občinami jsou: Hodoš na východě, Moravske Toplice na jihu a Gornji Petrovci na západě. Vzhledem ke své rozloze 58,2 km se nachází v nadmořské výšce zhruba od 240 do 370 m.\n\nObčina se dělí na sídla:\n\n\n"}
{"id": "810024", "url": "https://cs.wikipedia.org/wiki?curid=810024", "title": "Občina Tišina", "text": "Občina Tišina\n\nObčina Tišina ( \"\") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 12 sídel, její rozloha je 38,8 km² a k 1. lednu 2017 zde žilo 4 012 obyvatel. Správním střediskem občiny je vesnice Tišina.\n\nObčina při západním okraji hraničí s Rakouskem, přičemž téměř v celé délce tvoří hranici potok \"Kučnica\" (německy \"Kutschenitza\"). Povrch je nížinatý, nadmořská výška území je zhruba od 190 do 205 m. Nejvýznamnějším vodním tokem je řeka Mura, podél které se rozkládají lužní lesy.\n\nObčina se dělí na sídla: Borejci, Gederovci, Gradišče, Krajna, Murski Črnci, Murski Petrovci, Petanjci, Rankovci, Sodišinci, Tišina, Tropovci, Vanča vas.\n\nSousedními občinami jsou: Cankova na severozápadě, Puconci na severu, Murska Sobota na východě a Radenci na jihozápadě. Na západě sousedí s rakouským městem Bad Radkersburg.\n\n\n"}
{"id": "810026", "url": "https://cs.wikipedia.org/wiki?curid=810026", "title": "Občina Črenšovci", "text": "Občina Črenšovci\n\nObčina Črenšovci ( \"\") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 6 sídel, její rozloha je 33,7 km² a k 1. ledna 2017 zde žilo 3 951 obyvatel. Správním střediskem občiny je vesnice Črenšovci.\n\nObčina se dělí na sídla:\n\n\n"}
{"id": "810028", "url": "https://cs.wikipedia.org/wiki?curid=810028", "title": "Občina Dobrovnik", "text": "Občina Dobrovnik\n\nObčina Dobrovnik ( ', ') je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 3 sídla, její rozloha je 31,1 km² a k 1. lednu 2017 zde žilo 1 274 obyvatel. Správním střediskem občiny je vesnice Dobrovnik.\n\nObčina se dělí na sídla:\n\n\n"}
{"id": "810031", "url": "https://cs.wikipedia.org/wiki?curid=810031", "title": "Občina Kobilje", "text": "Občina Kobilje\n\nObčina Kobilje ( ', ') je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří jedno sídlo (vesnice Kobilje), její rozloha je 19,7 km² a k 1. lednu 2017 zde žilo 560 obyvatel.\n\nObčina je tvořena jediným sídlem Kobilje (\"\").\n\n\n"}
{"id": "810034", "url": "https://cs.wikipedia.org/wiki?curid=810034", "title": "Vidlicový motor", "text": "Vidlicový motor\n\nVidlicový motor nebo motor s válci do V (-normované názvy; jiné názvy: motor s uspořádáním válců do V, motor s uspořádáním do V, V-motor, V motor) je typ víceválcového pístového spalovacího motoru, jehož osy válců (u dvouválcového motoru) resp. poloroviny řad válců nad klikovým hřídelem svírají spolu úhel ve tvaru písmene V.\n\nExistují motory s různými počty válců, například čtyřválcový (V4), šestiválcový (V6), osmiválcový (V8) nebo dvanáctiválcoválcový (V12).\n\n"}
{"id": "810035", "url": "https://cs.wikipedia.org/wiki?curid=810035", "title": "Konzulský patent", "text": "Konzulský patent\n\nKonzulský patent je pověřovací listina pro konzula. Jedná se tedy o konzulární obdobu pověřovacích listin velvyslance.\n\nJde o dokument vydaný ministrem zahraničních věcí vysílající země, který pověřuje konzula zastupovat zájmy země v přijímajícím státě. \n\nV angličtině se patent oficiálně nazývá Consular Commission nebo Notification of Appointment. Termín pochází z vídeňské úmluvy o konzulárních stycích. \n\nPoté, co stát jmenuje např. honorárního konzula, notifikuje (nótou zašle) žádost o předběžný souhlas přijímajícímu státu. Pokud ten vysloví souhlas, vysílající stát vyhotoví konzulský patent a ten opět předá přijímajícímu státu. \n\nPoté, co je konzulovi vydán konzulský patent, je třeba aby přijímající země vydala zvláštní povolení pro výkon jeho funkce, tzv. exekvatur (nebo exequatur), které může být kdykoliv zrušeno. \n\n"}
{"id": "810037", "url": "https://cs.wikipedia.org/wiki?curid=810037", "title": "Pavel Muraško", "text": "Pavel Muraško\n\nPavel Muraško (* 22. října 1939 Praha) je bývalý československý politik za Občanské fórum z českých zemí, ukrajinské národnosti, za normalizace disident a signatář Charty 77, po sametové revoluci poslanec Sněmovny národů Federálního shromáždění. Po skandálu okolo své spolupráce se Státní bezpečností odešel z politiky.\n\nNarodil se v Praze rodičům ukrajinského původu. V polovině sedmdesátých let byl vězněn na Mírově za pašování ukrajinské opoziční literatury. Zde získal kontakty na české disidenty a v roce 1977 se stal signatářem Charty 77.\n\nPo sametové revoluci se zapojil do Občanského fóra. Podle vzpomínek Petra Pitharta „\"velmi iniciativně se přihlásil o vedení sekce národnostní menšiny a dělal potíže. Domáhal se místností, které jsme ve Špalíčku neměli. Vyhrožoval, že když neuděláme to či ono, přivede nám pod okna tisíce protestujících ,menšinářů‘\".“ Profesně je k roku 1990 uváděn jako člen Koordinačního centra Občanského fóra, bytem Praha.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 6 - Praha 6) jako bezpartijní poslanec, respektive poslanec za Občanské fórum. Ve federálním parlamentu setrval do voleb roku 1990.\n\nStátní bezpečnost ho evidovala jako spolupracovníka (krycí jméno FILIP). V roce 1980 podepsal spolupráci s KGB (na vlastní žádost, protože odmítal spolupracovat s StB, StB mu pak předstírala vázací akt s KGB). Na základě jeho informací se StB podařilo odhalit kurýrní cestu pro pašování tiskovin pro československý disent (kamion, který vypravoval z Londýna Jan Kavan) a zatkla přes třicet lidí. Za tuto činnost mu StB vyplácela pravidelný honorář. O jeho spolupráci z StB se veřejnost dozvěděla až po sametové revoluci. Musel odejít z OF i z politiky. Když se Petr Pithart o jeho minulosti dozvěděl, vyzval ho, aby opustil Občanské fórum. „\"Zeptal se: ,Proč?‘ a já mu řekl: ,Raději se neptejte, dobře to víte.‘ Po pěti minutách odešel a nikdy jsem ho už neviděl\".“ Muraško se hájí tím, že byl politickým vězněm a StB na něj vykonávala nátlak.\n\nHistorik Ján Mlynárik, který počátkem 90. let zasedal rovněž jako poslanec ve Federálním shromáždění a podílel se tehdy na vytlačení Muraška z parlamentu kvůli jeho kauze, ovšem později, krátce před svou smrtí (zemřel roku 2012), dospěl na základě studia historických materiálů k závěru, že obvinění Muraška bylo nespravedlivé. Tak to líčí v posmrtné vzpomínce Mlynárikův známý Jan Machonin. Mlynárik měl dokonce vyzvat Petra Pitharta, aby za Muraškem, který mezitím přesídlil někam na východní Slovensko, vyslal emisary s omluvou za způsobenou křivdu.\n\n"}
{"id": "810038", "url": "https://cs.wikipedia.org/wiki?curid=810038", "title": "Batman: Rok jedna (film)", "text": "Batman: Rok jedna (film)\n\nBatman: Rok jedna (v originále Batman: Year One) je americký animovaný video film založený na komiksovém příběhu vytvořeném Frankem Millerem v roce 1987. Film byl vydán rovnou na DVD a Blu-ray 18. října 2011. Režie se chopili Lauren Montgomery a Sam Liu.\n\nBruce Wayne se po dvanácti letech výcviku vrací do svého rodného města Gotham City připraven postavit se všem zločincům. Ve stejné době je do města převelen i policejní poručík James Gordon, který sebou přivedl i svou těhotnou manželku. Oba brzy poznávají temnou a zkorumpovanou stránku města i tamější policie. \n\nWayne se snaží nastolit pořádek v kriminálnických čtvrtích, avšak problémem je, že se ho nikdo neobává. Při jedné potyčce je postřelen, a proto se vrací do svého sídla, kde rozmlouvá s bustou svého zavražděného otce. V téže chvíli narazí do okna pokoje netopýr a Wayne pochopí, jak docílit respektu.\n\nČestný poručík James Gordon je trnem v oku svých prohnilých spolupracovníků, kteří přemýšlejí, jak se ho zbavit. Pro své hrdinství a postoje se však mezitím poručík Gordon stal miláčkem veřejnosti. \n\nPoté, co Bruce Wayne již jako Batman vyhrožuje špičkám gothamského podsvětí je případ dopadení Batmana policejní prioritou. Jsou na něj nasazeny veškeré jednotky. Když je dotčen i místní boss Carmine Falcone je Batmanova smrt již podmínkou. \n\nPři jedné záchranné misi začne být Batman pronásledovaný policií, před kterou se ukryje v budově určené k demolici. Poručík Gordon chce vše vyřešit v poklidu, nicméně policejní komisař Loeb rozhodne shodit na budovu bombu, jejíž výbuch zabil několik bezdomovců, a poté do ní poslal zabijácké komando speciální policejní jednotky. Batmanovi se však podaří utéci. \n\nV dalších dějových liniích je popisována aférka poručíka Gordona s detektivem Sarah Essenovou, a také zrod Catwoman z kriminálnice Seliny Kyleové.\n\nPo neúspěchu se komisař Loeb zaměří na poručíka Gordona a hrozí mu, že prozradí jeho aférku. Ten se raději sám přizná své ženě, s kterou poté navštěvuje manželskou poradnu. Loeb se tedy spojí s Falconem a nechají unést Gordonova právě narozeného syna. Gordon se poté ze všech sil snaží společně s Batmanem (avšak nezávisle na sobě) zachránit ono dítě, což se jim i podaří.\n\nV závěru je odhalena jistá míra korupce u policie, při které jsou odsouzeni dva policisté, avšak všechny \"velké ryby\" uniknou trestu. \n\nFilm byl v USA vydán na DVD a Blu-ray 18. října 2011. Celkem se v USA prodalo okolo 91 000 kusů. \n\nV České republice vydala film distribuční společnost Magic Box 19. října 2011.\n"}
{"id": "810041", "url": "https://cs.wikipedia.org/wiki?curid=810041", "title": "Joseph Schreyvogel", "text": "Joseph Schreyvogel\n\nJoseph Schreyvogel (27. března 1768, Vídeň – 28. července 1832 tamtéž) byl rakouský spisovatel.\n\nPo dokončení školní docházky pracoval od roku 1793 v \"Österreichische Wochenschrift\" Johanna Baptista von Alxingera. \n\nV letech 1794 až 1797 působil Schreyvogel v Jeně. Zde se seznámil s Schillerem, a přispíval do časopisu \"Thalia\" a \"Der Teutsche Merkur\" Christopha Martina Wielanda.\n\nV roce 1797 se vrátil do Vídně. V letech 1802 až 1804 byl nástupcem Kotzebueho na místě tajemníka v Burgtheateru. Od roku 1807 vydával pod jménem \"Thomas West\" nebo \"Karl August West\" listy \"Sonntagsblatt\" (do 1814). V období 1814 až 1832 divadlo řídil. Byl vedoucím i vídeňského \"Kunst- und Industriecompoir\". V roce 1832 převzal divadlo Johann Rudolf Czernin a Schreyvogel odešel do penze.\n\nJe pohřben na videňském centrálním hřbitově (skupina 32 A, číslo 45).\n\n\n\n"}
{"id": "810045", "url": "https://cs.wikipedia.org/wiki?curid=810045", "title": "Phrymaceae", "text": "Phrymaceae\n\nPhrymaceae je čeleď vyšších dvouděložných rostlin z řádu hluchavkotvaré (\"Lamiales\"). Jsou to byliny a keře s jednoduchými listy a pyskatými květy. Čeleď zahrnuje asi 186 druhů ve 13 rodech. Je rozšířena téměř po celém světě. Ze známějších rostlin sem náležejí kejklířky, občas pěstované jako vlhkomilné okrasné rostliny. Některé druhy v české přírodě zdomácněly.\n\nZástupci čeledi \"Phrymaceae\" jsou jednoleté nebo vytrvalé byliny a keře s jednoduchými vstřícnými listy bez palistů. Stonky jsou často čtyřhranné až křídlaté. Čepel listů je celokrajná nebo na okraji pilovitá či zubatá.\nKvěty jsou jednotlivé úžlabní nebo v květenstvích, nejčastěji ve vrcholovém klasu. Kalich je srostlý z 5 lístků. Koruna je válcovitá nebo trubkovitá, dvoupyská. Horní pysk je dvoulaločný, dolní trojlaločný.\nTyčinky jsou 4 (výjimečně 2), přirostlé v korunní trubce. Semeník je svrchní, srostlý ze 2 plodolistů, s 1 nebo 2 komůrkami. Plodem je tobolka, nažka nebo bobule.\n\nČeleď zahrnuje asi 186 druhů ve 13 rodech. Největším rodem je kejklířka (\"Mimulus\") s asi 150 druhy. Někdy bývá větší část (sekce \"Erythranthe\", 111 druhů) řazena z tohoto rodu do samostatného rodu \"Erythranthe\".\nČeleď je rozšířena téměř po celém světě. Není zastoupena v původní květeně Evropy a ve velké části Eurasie. Největší druhové rozmanitosti dosahuje v západních oblastech Severní Ameriky a v Austrálii.\n\nSeveroamerické druhy kejklířka skvrnitá (\"Mimulus guttatus\") a kejklířka pižmová (\"M. moschatus\") začaly v naší květeně zdomácňovat již v 19. století.\n\nV tradičních systémech byla čeleď \"Phrymaceae\" povětšině zastoupena, obsahovala však pouze rod \"Phryma\", zatímco ostatní rody byly součástí čeledi krtičníkovité (\"Scrophulariaceae\").\n\nV roce 2011 byla na základě fylogenetických studií ustavena nová čeleď \"Mazaceae\", obsahující 3 rody řazené ve starších verzích systému APG do čeledi \"Phrymaceae\": \"Mazus\", \"Dodartia\" a \"Lancea\". Tyto rody jsou po morfologické stránce jen málo odlišné od čeledi \"Phrymaceae\". Čeleď \"Mazaceae\" tvoří podle kladogramů bazální větev jedné z vývojových větví \"Lamiidae\" zahrnující dále čeledi \"Orobanchaceae\", \"Rehmanniaceae\", \"Phrymaceae\" a \"Paulowniaceae\".\n\nNěkteří zástupci této čeledi jsou velmi malé rostliny. Celá rostlinka kejklířky \"Mimulus jepsonii\" bývá tvořena jen 2 listy, 2 děložními lístky a květem. Také australská vodní rostlina \"Glossostigma\" je jen o málo větší než okřehek (\"Lemna\").\n\n\nRůzné druhy kejklířky (\"Mimulus\") jsou pěstovány jako okrasné rostliny. Vodní rostlina \"Glossostigma elatinoides\" se pěstuje jako akvarijní rostlina.\n\n\"Diplacus\", \"Elacholoma\", \"Erythranthe\", \"Glossostigma\", \"Hemichaena\", \"Leucocarpus\", \"Microcarpaea\", \"Mimetanthe\", \"Mimulus\", \"Peplidium\", \"Phryma\", \"Thyridia\", \"Uvedalia\"\n"}
{"id": "810052", "url": "https://cs.wikipedia.org/wiki?curid=810052", "title": "Vídrholec", "text": "Vídrholec\n\nVídrholec či Vidrholec je místní název odvozený pravděpodobně ze znovuzalesňování (wiederholzen), který v češtině získal konotace podle podobnosti s českým slovem vítr a větrnosti odlesněných míst. \n"}
{"id": "810063", "url": "https://cs.wikipedia.org/wiki?curid=810063", "title": "Kropáč", "text": "Kropáč\n\nKropáč (\"Aspergillum\") je liturgický nástroj, který se používá při výkropu. Obvykle je vyroben z kovu, má rukojeť a dutou děrovanou hlavici vyplněnou houbou, která se namáčí do svěcené vody v kropence. Máváním kropáče se pak rozprašuje svěcená voda do vykrápěného prostoru či na svěcený předmět. V některých krajích má kropáč podobu svazku větviček svázaných dohromady.\n"}
{"id": "810067", "url": "https://cs.wikipedia.org/wiki?curid=810067", "title": "Václav Čikl", "text": "Václav Čikl\n\nAlois Václav Čikl (13. ledna 1900 Slavětín – 4. září 1942 Praha-Kobylisy) byl český pravoslavný duchovní.\n\nSvatořečen Pravoslavnou církví v českých zemích a na Slovensku spolu s dalšími českými novomučedníky během slavnostní sv. liturgie v pražské pravoslavné katedrále sv. Cyrila a Metoděje na Resslově ulici 8.2.2020.\n\nRoku 1921 maturoval na Reálném gymnáziu v Litovli. V dalších dvou letech absolvoval teologické kursy diecézní rady Církve československé v Olomouci a 26. června 1922 jej biskup Gorazd vysvětil v Chudobíně na kněze.\n\nOd počátku války se spolu s kaplanem Vladimírem Petřekem zapojili do protinacistického odboje. Vystavovali mj. falešné křestní listy pronásledovaným Židům. Ukrývali významného československého politika a poté čelného představitele první garnitury domácího odboje JUDr. Přemysla Šámala.\n\nPo atentátu na zastupujícího říšského protektora R. Heydricha poskytla pravoslavná církev atentátníkům úkryt v kryptě svého katedrálního chrámu. Spolu s Dr. Vladimírem Petřekem zajišťoval spojení a denní péči o ně. Po odhalení úkrytu byli vzápětí zatčeni všichni, kdož se podíleli na jejich skrývání – biskup Gorazd, farář Václav Čikl, kaplan ThDr. Vladimír Petřek, ten přímo ve svém bytě v dnešní Gorazdově ulici 18. června 1942 brzy ráno, a předseda církevní obce Jan Sonnewend. \n\nVáclav Čikl byl vězněn v Pankrácké věznici a spolu se svými kolegy odsouzen mimořádným stanným soudem k smrti. Popraven byl na Kobyliské střelnici dne 4. září 1942.\nJeho manželka Marie byla zavražděna 24. října 1942 v koncentračním táboře Mauthausen.\n\n\n"}
{"id": "810069", "url": "https://cs.wikipedia.org/wiki?curid=810069", "title": "Odkaz budoucnosti aneb Podivuhodná dobrodružství rodiny Smolíkovy", "text": "Odkaz budoucnosti aneb Podivuhodná dobrodružství rodiny Smolíkovy\n\nOdkaz budoucnosti aneb Podivuhodná dobrodružství rodiny Smolíkovy (v maďarském originále Üzenet a jövőből – A Mézga család különös kalandjai) je první z animovaných maďarských televizních seriálů o rodince Smolíkových. Vznikl v roce 1969 a premiéru měl v roce 1970.\n\nŽivot obyčejné budapešťské rodinky Smolíkových je poznamenán tím, že geniálnímu Ládínkovi se podaří navázat kontakt se svým potomkem, žijícím někdy kolem 33. století (v maďarském originále 30. století), jehož celé jméno zní Smolík lomeno osmi to celé na druhou. Zkráceně mu říkají Sm Lom Os. Tento potomek se snaží řešit nejrůznější problémy Smolíkových tím, že jim posílá vynálezy z jeho doby, které ale vše ještě víc zkomplikují.\nNedobrovolně se do patálií Smolíkových často připlete i jejich nevrlý soused dr. Halíř.\n\nTento seriál zatím v Česku nevyšel na DVD.\n\nPři české premiéře v roce 1976 bylo odvysíláno pouze 11 dílů, zbylé dva se dočkaly uvedení na českých obrazovkách mnohem později. Pořadí dílů při české premiéře není známé, seznam počítá s dodržením současného oficiálního pořadí. Není ani zcela jasné, které díly byly napoprvé vynechány. Česká televize údajně ztratila dabing dílů Robot a Altabeat, musely být pro kompletní uvedení v roce 2000 předabovány – je pravděpodobné, že toto byly právě ty dva dříve neodvysílané díly. V české verzi byly díly seriálu o něco kratší – prostříhané. \n\nPři premiéře v Maďarsku byly díly vysílány v odlišném pořadí, než je současné oficiální.\n\nReprízy v Česku nedodržují současné oficiální pořadí.\n<onlyinclude></onlyinclude>\n\n\n\nDodabovány díly 5 a 12\n\n"}
{"id": "810070", "url": "https://cs.wikipedia.org/wiki?curid=810070", "title": "Duval", "text": "Duval\n\nPříjmení Duval [\"dyval\"] nebo Duvall nosí více různých osobností:\n\n"}
{"id": "810073", "url": "https://cs.wikipedia.org/wiki?curid=810073", "title": "Šestakov", "text": "Šestakov\n\nPříjmení Šestakov nosí více různých osobností:\n\n\n"}
{"id": "810076", "url": "https://cs.wikipedia.org/wiki?curid=810076", "title": "Občina Odranci", "text": "Občina Odranci\n\nObčina Odranci ( ', ') je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří pouze jediné sídlo, a to vesnice Odranci (\"\"). Rozloha občiny je 6,9 km² a 1. lednu 2017 zde žilo 1 631 obyvatel.\n\n\n"}
{"id": "810079", "url": "https://cs.wikipedia.org/wiki?curid=810079", "title": "The Script of Both Elements", "text": "The Script of Both Elements\n\nThe Script of Both Elements je debutové album skupiny Notes From Prague, které vyšlo pod labelem Sub Beats roku 2002.\nObsahuje 20 tracků, z nichž se některé nahrávaly ve studiu Jižák. Název The Script of Both Elements – v překladu \"spis obou elementů\" odkazuje na prvky skateboardingu a hip hopové kultury. Americký rapper Antwi se na albu podílel svými texty. Na produkci spolupracovali bratři David a Michal Chvátalové. Scratche doplnil DJ Negative.\n\nJedná se o klasické rapové album. Většina instrumentálních skladeb byla tvořena manuálně ze samplů. Až na několik výjimek natočených ve studiu Jižák byl rap nahrán na mikrofón videokamery, což je zdokumentováno i ve videu Praha 2000. Deska zároveň slouží jako neoficiální soundtrack k tomuto videu.\n\n\n"}
{"id": "810081", "url": "https://cs.wikipedia.org/wiki?curid=810081", "title": "Radiální kompresor", "text": "Radiální kompresor\n\nRadiální kompresor je rotační lopatkový kompresor, v němž stlačení plynného média (nejčastěji vzduchu) je způsobeno odstředivými rychlostmi na lopatkách kompresoru.\n\nVzduch vystupuje do oběžného kola rovnoběžně s osou rotace a vystupuje kolmo(radiálně) k ose rotace. Rychlost vystupujícího vzduchu je dána průměrem oběžného kola, tvarem lopatek a rychlostí otáčení rotoru. Tento typ kompresoru má poměrně nízký kompresní poměr na 1 stupni, ale dodává velké množství stlačeného vzduchu. Na výstupu kompresoru musí být doplněn difuzor, který sníží rychlost proudění vzduchu a zvýší tlak. Pro potřeby nárůstu tlaku na výstupu kompresoru je možné tento kompresor spojovat do série na jeden hřídel. Na základě toho jaký počet těchto kompresorů spojíme do série vzniká vícestupňový kompresor. Počet kompresorů v řadě za sebou udává počet stupňů. V praxi se využívají na stlačování vzduchu v motorech a používají jeden až dvoustupňové kompresory.\n"}
{"id": "810084", "url": "https://cs.wikipedia.org/wiki?curid=810084", "title": "Občina Turnišče", "text": "Občina Turnišče\n\nObčina Turnišče ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Zámuří. Občinu tvoří 4 sídla, její rozloha je 23,8 km² a k 1. lednu 2017 zde žilo 3 248 obyvatel. Správním střediskem občiny je vesnice Turnišče.\n\nObčina leží uvnitř regionu. Od severozápadu směrem na jihovýchod prochází územím dálnice A5. Na hranici sídel Gomilica a Turnišče je postaven nájezd na dálnici. Povrch občiny je nížinatý, při východním okraji protéká říčka Ledava.\n\nObčina se dělí na sídla: Gomilica, Nedelica, Renkovci, Turnišče.\n\nSousedí s těmito občinami: Moravske Toplice na severu, Dobrovnik a Lendava na východě, Velika Polana a Črenšovci na jihu a Beltinci na západě.\n\n\n"}
{"id": "810085", "url": "https://cs.wikipedia.org/wiki?curid=810085", "title": "Oneworld", "text": "Oneworld\n\nOneworld je jednou ze tří největších světových aliancí leteckých společností. Společnost se sídlem v americkém New Yorku byla založena 1. února 1999. Zakládajícími členy aliance byly letecké společnosti American Airlines, British Airways, Canadian Airlines, Cathay Pacific a Qantas.\n\nNejvětší rozmach zažila společnost v roce 2007, kdy se k alianci jako plnohodnotní členové připojili společnosti Japan Airlines, Malév a Royal Jordanian. Navíc dalších osm společností se staly partnerskými členy.\n\nV roce 2017 členové Oneworld zajišťovali spojení s více než 1016 destinacemi ve 161 zemích. Jejich letadla uskutečnila přes letů denně a jejich flotila čítající 3560 letadel přepravila v roce 557,4 milionů pasažérů.\n\nStav členů aliance k roku 2017.\n\n"}
{"id": "810087", "url": "https://cs.wikipedia.org/wiki?curid=810087", "title": "Jaromír Borecký", "text": "Jaromír Borecký\n\nJaromír Borecký (6. srpna 1869 České Budějovice – 8. května 1951 Praha) byl český básník, překladatel, hudební kritik a knihovník (ředitel dnešní Národní knihovny v Praze).\n\n\nBratři Zemganno / napsal Edmond de Goncourt , vydáno Praha: F. Šimáček, 1894\n\n\nDobromila Lebrová: Jaromír Borecký, básník, překladatel, hudební kritik a knihovník\nMěsto Písek: Jaromír Borecký\n"}
{"id": "810093", "url": "https://cs.wikipedia.org/wiki?curid=810093", "title": "Bony (rozcestník)", "text": "Bony (rozcestník)\n\nBony může být:\n\n"}
{"id": "810095", "url": "https://cs.wikipedia.org/wiki?curid=810095", "title": "AIM-120 AMRAAM", "text": "AIM-120 AMRAAM\n\nAIM-120 AMRAAM (\"AMRAAM\" - \"Advanced Medium Range Air to Air Missile\") je raketa typu vzduch-vzduch středního doletu. Jde o radarem naváděnou střelu typu \"vystřel a zapomeň\" určenou k boji mimo vizuální vzdálenost. AIM-120 AMRAAM je nástupcem předchozí generace střel \"Sparrow\". Ve srovnání se střelami řady AIM-7 Sparrow je nová raketa rychlejší, menší, lehčí a má vylepšenou schopnost zasahovat cíle v malých výškách. Obsahuje také datalink, jehož prostřednictvím je střela naváděná až do bodu, kdy se zapne její vlastní radar.\n\nJejí vývoj byl zahájen již v roce 1975 ve spolupráci USAF a USN jako náhrada za AIM-7 Sparrow, operačních schopností dosáhla však až v roce 1991 resp. 1993. Od té doby byla několikrát výrazně modernizována.\n\nVýrobcem střely byla mezi lety 1991-1997 Hughes Aircraft, poté výrobu převzala korporace Raytheon.\n\nOd roku 2008 používá střely AIM-120 ve verzi AIM-120C-5 i Armáda České republiky.\n\nAIM-120 vznikla na základě dohody mezi USA a několika dalšími členy NATO, jejímž cílem bylo vyvinout střely vzduch-vzduch a vzájemně sdílet technologii výroby. Podle této dohody měly USA vyvinout novou generaci řízené střely středního dosahu (AMRAAM) a Evropa měla vyvinout novou generaci řízené střely krátkého dosahu (ASRAAM). V září 1991 začalo po zdlouhavém vývoji nasazování střel AMRAAM(AIM-120A) v letkách F-15 Eagle amerického letectva. Brzy následovalo americké námořnictvo (v roce 1993) ve svých letkách F/A-18 Hornet.\n\nAIM-120A - První verze byla vybavena naváděcím modulem \"WGU-16/B\", hlavicí \"WDU-33/B\" s 22kg výbušniny a 198 samostatnými projektily a raketovým motorem \"WPU-6/B\". V současné době se již nevyrábí.\n\nAIM-120B - U druhé verze došlo ke změně naváděcího modulu na typ \"WGU-41/B\". Raketa také získala jiný procesor, který umožňoval snadnější upgrade softwaru. Verze byla vyráběna od roku 1994.\n\nAIM-120C - Verze C měla řídící plochy seříznuty, aby se dala použít i ve vnitřních pumovnicích stroje F-22 Raptor (verze C-3). Řídící sekce byla změněna na \"WGU-44/B\". Od roku 1999 byla raketa vybavována novými hlavicemi \"WDU-41/B\" s 20,5 kg účinnější trhaviny (verze C-4).\n\nAIM-120C-5 - Verze AIM-120C-5 byla vyvinuta v roce 2000. Je vybavena motorem \"PLUS 5\" se 49 kg tuhých pohonných hmot, které dokáže spalovat dvěma různými rychlostmi. Dolet střely dosahuje kolem 105 km. Udávané maximální dolety jsou však přibližně dvoj- až trojnásobkem reálného dostřelu při bojových operacích.\n\nAIM-120C-6 se vyznačuje novým systémem detekce cíle, který je tvořen čtyřmi senzory a účinně doplňuje stávající radarový bezkontaktní zapalovač. Střela tak dokáže lépe detekovat malé a pomalu letící cíle.\n\nAIM-120C-7 zahrnuje vylepšení v dostřelu, odolnosti vůči elektronickému rušení a navádění rakety. Do výzbroje USAF a US Navy se raketa dostala v roce 2008 a v současnosti se prodává také zahraničním zájemcům.\n\nAIM-120D - Nejnovější verze AIM-120D je navíc vybavena navigací GPS a obousměrným datalinkem. Její dolet je údajně až 180 km. Reálný dostřel při bojových operacích je však 50 - 90 km, maximální dostřely se uvádí proti nemanévrujícím cílům při vzájemném přibližování.\n\nStřela AMRAAM byla poprvé nasazena 27. prosince 1992, kdy stroj amerického letectva F-16D sestřelil irácký MiG-25, který narušil bezletovou zónu na jihu Iráku. AMRAAM dosáhla druhého vítězství v lednu 1993, kdy americká F-16C sestřelila irácký MiG-23. Třetí bojové nasazení střely AMRAAM se uskutečnilo v roce 1994, kdy americká F-16C, udržující bezletovou zónu nad Bosnou, sestřelila srbský J-21 Jastreb.\n\nV letech 1998 a 1999 byly střely AMRAAM odpáleny americkou F-15 kvůli porušení bezletové zóny v Iráku. Tentokrát však žádný z cílů nezasáhly. V roce 1999 během Operace spojenecká síla v Kosovu bylo střelami AMRAAM sestřeleno 6 srbských MiGů-29 (4 americkou F-15C, 1 americkou F-16C, 1 holandskou F-16A MLU).\n\nDne 23. března 2014 sestřelila turecká F-16 syrský MiG-23, který narušil turecký vzdušný prostor.\n\nNa základě dosavadních výsledků je pravděpodobnost zásahu cíle střelou AMRAAM 59%. Ze 17 vystřelených raket jich 10 zasáhlo svůj cíl (šest MiGů-29, jeden MiG-25, jeden MiG-23, jeden J-21 a jeden vrtulník americké armády Black Hawk, který byl zasažen omylem).\n\n\n"}
{"id": "810096", "url": "https://cs.wikipedia.org/wiki?curid=810096", "title": "François-Marie-Benjamin Richard", "text": "François-Marie-Benjamin Richard\n\nFrançois-Marie-Benjamin Richard de La Vergne (1. března 1819 Nantes – 28. ledna 1908 Paříž) byl francouzský římskokatolický kněz, biskup v Belley (1871–1875) a arcibiskup pařížský (1886–1908). V roce 1889 byl jmenován kardinálem.\n\nFrançois-Marie-Benjamin Richard studoval v kněžském semináři kostel svatého Sulpice|Saint-Sulpice v Paříži a dne 21. prosince 1844 byl vysvěcen na kněze. V roce 1849 se stal sekretářem biskupa v Nantes a v letech 1850–1869 byl v diecézi generálním vikářem. V roce 1871 byl jmenován biskupem v Belley. Dne 7. května 1875 se stal koadjutorem kardinála Guiberta, pařížského arcibiskupa, kterého vystřídal ve funkci 8. července 1886.\n\nPapež Lev XIII. jej dne 24. května 1889 jmenoval kardinálem s titulem kardinál-kněz u kostela Santa Maria in Via.\n\n"}
{"id": "810099", "url": "https://cs.wikipedia.org/wiki?curid=810099", "title": "Joseph Hippolyte Guibert", "text": "Joseph Hippolyte Guibert\n\nJoseph Hippolyte kardinál Guibert (13. prosince 1802 Aix-en-Provence – 8. července 1886 Paříž) byl francouzský římskokatolický kněz, biskup ve Viviers (1842–1857), arcibiskup v Tours (1857–1871) a arcibiskup pařížský (1871–1886). V roce 1873 byl jmenován kardinálem.\n\nJoseph Hippolyte Guibert byl vysvěcen na kněze 14. srpna 1825 u Misionářů oblátů Panny Marie Neposkvrněné. Dne 11. března 1842 byl jmenován biskupem ve Viviers a poté 4. února 1857 arcibiskupem v Tours. V roce 1871 byl povolán jako pařížský arcibiskup na místo Georgese Darboye, který byl popraven během Pařížské komuny. Papež Pius IX. jej dne 22. prosince 1873 jmenoval kardinálem s titulem kardinál-kněz u kostela San Giovanni a Porta Latina.\n\nPo svém jmenování arcibiskupem se věnoval především výstavbě baziliky Sacré-Cœur, kde byl také podle svého přání pohřben, a nikoliv v katedrále Notre-Dame.\n\n"}
{"id": "810102", "url": "https://cs.wikipedia.org/wiki?curid=810102", "title": "Občina Velika Polana", "text": "Občina Velika Polana\n\nObčina Velika Polana (, ) je jednou z 212 občin ve Slovinsku. Nachází se v Pomurském regionu na území historického Zámuří. Občinu tvoří 3 sídla, její rozloha je 18,7 km² a k 1. lednu 2017 zde žilo 1 443 obyvatel. Správním střediskem občiny je vesnice Velika Polana.\n\nObčina se dělí na sídla: Brezovica, Mala Polana, Velika Polana.\n\n\n"}
{"id": "810105", "url": "https://cs.wikipedia.org/wiki?curid=810105", "title": "Georges Darboy", "text": "Georges Darboy\n\nGeorges Darboy (16. ledna 1813 Fayl-Billot – 24. května 1871 Paříž) byl francouzský římskokatolický kněz, biskup v Nancy (1859-1863) a arcibiskup pařížský (1863-1871). V roce 1864 se stal senátorem. Byl popraven za Pařížské komuny.\n\nGeorges Darboy byl vysvěcen na kněze dne 17. prosince 1836 a později se stal vikářem kostela Notre-Dame v Saint-Dizier a profesorem v kněžském semináři v Langres.\n\nV roce 1845 se stal pomocným knězem u karmelitánů v Paříži a kaplanem na Lyceu Jindřicha IV. Zanedlouho byl povýšen do funkce kanovníka u katedrály Notre-Dame, generálního vikáře a arciděkana baziliky Saint-Denis. Rovněž byl jmenován apoštolským protonotářem. V roce 1859 byl jmenován biskupem v Nancy. Dne 10. ledna 1863 byl jmenován pařížským arcibiskupem. O rok později byla dokončena rekonstrukce katedrály pod vedením Viollet-le-Duca. Ač představitel katolické církve, jako galikanista podporoval politiku císaře Napoleona III. proti ultramontanistům. V roce 1864 byl jmenován senátorem. Vzhledem ke svým politickým názorům nebyl nikdy jmenován kardinálem. Rovněž opustil spolu s jinými před ukončením první vatikánský koncil, neboť nesouhlasil s definicí tzv. papežské neomylnosti.\n\nBěhem Pařížské komuny 4. dubna 1871 byl zatčen a uvězněn ve věznici Mazas. Byl zastřelen jako rukojmí 24. května ve vězení Roquette. Po pádu komuny mu byl vystrojen státní pohřeb.\n\nPozději byl na jeho počest postaven kostel Saint-Georges de la Villette na \"Avenue Simon-Bolivar\" v 19. obvodu.\n\n"}
{"id": "810106", "url": "https://cs.wikipedia.org/wiki?curid=810106", "title": "Tammi Terrell", "text": "Tammi Terrell\n\nTammi Terrell (29. dubna 1945 Filadelfie – 16. března 1970 Filadelfie), vlastním jménem Thomasina Winifred Montgomery, byla americká zpěvačka a textařka písní, známá zejména díky své spolupráci s Motown Records a svými duety s Marvinem Gayem. Jako teenager nahrávala pro společnosti Scepter/Wand, Try Me a Checker. V dubnu 1965 spolupracovala s Motown a zažívala menší úspěch jako sólová zpěvačka. Jakmile vytvořila duo s Marvinem Gayem v roce 1967, její sláva rostla. Avšak 14. října tohoto roku se během koncertu zhroutila na jevišti do náručí Gaye a brzy poté jí diagnostikovali zhoubný nádor na mozku, který nakonec vedl k její smrti ve věku 24 let.\n\nTammi Terrel rozená Thomasina Winifred Montgomery pocházela z Filadelfie. Členové rodiny předpokládali, že budou mít syna a tak se uchytilo jméno „Thomas“. Potom, co se Tammi narodila, přidali \"–ina\". Rodiče oslovovali Terrell „Tommie“. Terrell měla mladší sestru, Ludii (narozenou 1949).\n\nTerrell začala zpívat v kostele již ve velmi mladém věku. Během dospívání se stávala stále více vzpurnou a svobodomyslnou rebelkou a změnila si jméno na „Tammy“ (poté, co viděla film \"Tammy and the Bachelor\" v létě roku 1957 a slyšela jeho ústřední melodii „Tammy“).\n\nNěkdy v této době si Terrell začala stěžovat na bolesti hlavy. Rodina Terrell uvedla, že to předznamenalo její pozdější boj s rakovinou mozku, ale v té době to nepovažovali za závažný problém.\n\nVe třinácti letech započala Terell profesionální pěveckou kariéru. Roku 1960, ještě před jejími patnáctými narozeninami, podepsala smlouvu se Scepter Records a nahrála doo-wop singl „If You See Bill“, zveřejněným pod jménem „Tammy Montgomery“. I když nahrávka nebyla úspěšná, navázala díky ní kontakty v R&B kruzích a odjela na turné s největšími umělci (ze Scepter nahrávací spol.) a jinými populárními R&B umělci z okolí Filadelfie, včetně Chubbyho Checkera, Patti LaBelle a The Bluebells.\n\nTaké působila jako předskokan hvězdě R&B Genu Chandleorovi, se kterým měla mimo jiné vztah. V roce 1962 na sebe Terrell upoutala pozornost Jamese Browna a jako sedmnáctiletá začala působit v Brownovo populárním Revue jako jedna z jeho prvních ženských headliners.\n\nV roce 1963 nahrála pro Brownovo nahrávací studio Try Me baladu „I cried“, která jí přinesla značný úspěch. Vztah Browna a Terrell byl ovlivněn Brownovým fyzickým týráním Tammi. Po hrůzném incidentu v zákulisí po jedné z show, se zeptala Terrell Chandlera, který byl této události svědkem, zda by jí neodvezl na autobus a ona tak mohla odjet domů. Tak skončil dvouletý vztah s Brownem. Ludie Montgomery zaznamenala ve svých vzpomínkách o Terrel, že později potkala Sama Cookea (v roce 1964), který o ní jevil zájem. Předtím, než však mohl vztah začít, byl Cooke v ten samý rok v prosinci zavražděn v Los Angeles.\n\nPo nahrání singlu pro Checker Records v roce 1964, vydaného legendárním Bertem Bernsem, byla Tammi spárovaná se zpěvákem Jimmym Radcliffem pro nově vydanou duetovou verzi singlu „If I would Marry You“ kde Terrell debutovala jako spolu-textařka s Bernsem, opustila Terrell napůl showbyznys a zapsala se na univerzitu v Pensylvánii, kde zůstala dva roky. V roce 1965 Jerry „The Ice Man“ Butler požádal Terrell, aby s ním zpívala v sérii nočních show v nočních barech. Terrell souhlasila pod podmínkou, že bude moci pokračovat ve studiích v Pensylvánii. V březnu 1965 si jí na jednom z představení všiml Berry Gordy a požádal ji, zda nechce nahrávat pro Motown Records. Terrell souhlasila a podepsala s Motown smlouvu, 29. dubna 1965 na její 20. narozeniny.\n\nPrvní singl u Motown byl „I cant believe you love me“ zkomponovaný Johnnym Bristolem a Harveym Fuqua v roce 1965. Před prvním vydáním jí dal Gordy nové jméno, neboť Tammy Montgomery se mu zdálo příliš dlouhé. Chtěl název, který by představoval „sex appeal“ a proto vsadil na „Tammi Terrell“ s měkkým i místo tvrdého y. Píseň získala obrovský úspěch. Dosáhla vrcholu třiceti nejlepších amerických R&B v žebříčku.\n\nDalší mírným úspěchem byl žhavý song „Come On and See Me“. Terrell také nahrála první verzi budoucí klasiky Stevieho Wondera „All I Do (Is Think About You)“ a také nahrála verzi songu „This Old Heart of Mine (Is Weak for You)“ (od The Isley Brothers) v mírně zvýšeném tempu ovlivněném gospelem.\n\nÚspěch Terrell jí přivedl na místo v Motortown Revue. Někdy v této době začala Terrell milostný vztah s Davidem Ruffinem, členem The Temptations. V roce 1966 Ruffin požádal Terrell o ruku. Terrell byla v šoku, když se později dozvěděla, že Ruffin už má ženu a tři děti žijící v Detroitu. Poté mezi nimi začala série veřejných dohadů. Tvrdilo se, že Ruffin udeřil Terrell kladivem a mačetou. Toto tvrzení však její rodina a kolegové z Motown popřeli. Ludie Montgomery však potvrdila, že Ruffin udeřil Terrel motocyklovou přilbou do obličeje. Tento incident ukončil v roce 1967 jejich vztah.\n\nNa počátku let 1967 viděl Marvin Gaye tři zpěváky natočit duety s Mary Wells, Kim Weston a Oma Page a opustil Motown. Když Gordy zjistil, že by z toho mohla Terrell vytěžit, zeptal se jí zda by nechtěla nazpívat duety s Gayem, s čímž souhlasila. Gaye později přiznal, že nevěděl jak hudebně je Terrell obdařená, dokud spolu nezačali nahrávat.\n\nNejdříve byly duety nahrávány odděleně. Píseň „Ain't No Mountain High Enough“, originálně napsaná pro Dusty Springfield, se stala celosvětovým popovým hitem na jaře roku 1967, což udělalo z Tammi hvězdu. Jejich další hit „Your Precious Love“, se stal ještě větším hitem. V roce 1967 se duo umístilo po třetí v top desítce singlem „If I Could Build My Whole World Around You“. Na druhé straně píseň, kterou složil Marvin Gaye, „If This World Were Mine“ také zaznamenala mírný úspěch v obou kategoriích (68. místo v pop žebříčku a 27. v R&B žebříčku). Gaye později řekl, že tento song byl pro Tammi jeden z nejoblíbenějších.\n\nVšechny čtyři písně, které složil Marvin Gay byly součástí prvního alba jejich duetů „United“, vydaného na konci léta roku 1967. Během roku Gaye a Terrel začali vystupovat společně a Terrell se stala inspirací pro plachého Gaye, který nenáviděl živé představení. Duo ještě vystupovalo v různých televizních pořadech, kde zpívali své hity. Zatímco Terrell byla konečně považována za hvězdu, její migrény a bolesti hlavy, kterými trpěla jako dítě, začaly být více konstantní. 14. října 1967 v době, kdy vystupovala společně s Gayem v Hampden–Sydney College, venku v prostranství Vysoké školy ve Farmville ve Virginie, omdlela na jevišti. Gaye jí zachytil a spěchal s ní do zákulisí, odkud byla odvezena do nemocnice v Southside Community Hospital a později jí zde byl diagnostikován zhoubný nádor na mozku.\n\nPo šesti týdnech v nemocnici ve Filadelfii, kde prodělala první z osmi operací, které ji měli v budoucnu čekat, se vrátila do Detroitu nahrávat duet s Gayem, „You're All I Need to Get By“. Předtím než zkolabovala na jevišti a diagnozovali ji rakovinu, nahrávali Tammi a Gaye společně od doby prvního nahrávání „Ain't Nothing Like the Real Thing“. Obě skladby se staly jedničkami mezi R&B hity roku 1968.\n\nKe konci roku 1969 Gaye při koncertu v divadle Apollo spatřil Terrell v publiku za zpěváky, v té době vážící asi 40 kg, jak začíná zpívat úvodní slova jejich hitu „You're All I Need to Get By“. Gaye, který vystupoval v programu s Carlou Thomas, údajně vystoupil z jeviště k Terrell, která dostala mikrofon a zpívali spolu. Představení končilo ovacemi ve stoje. To mělo být poslední veřejné vystoupení Tammi Terrell.\n\nKe konci života byla Terrell zasnoubená s lékařem, i když ne se svým osobním. Na konci roku 1969 byla Terrell na své sedmé operaci, ale její tumor se stále jen zhoršoval. V roce 1969 bylo vydáno její první a jediné sólové album, \"Irresistible\", které obsahovalo nahrávky pocházející z let 1965 až 1968. Roku 1969 článek v \"Ebony\" informoval o zdravotním stavu Tammi Terrell a poskytl exkluzivní rozhovor, kde zpěvačka doufá, že se vrátí zpátky a začne opět nahrávat a živě koncertovat. Nicméně, nestalo se. 25. ledna 1970 měla Terrell svou poslední osmou operaci. Krátce po operaci upadla do kómatu. Terrell následně zemřela na komplikace způsobené nádorem na mozku 16. března 1970. Bylo to měsíc a dva týdny před jejími 25. narozeninami.\n\nMarvin Gaye reagoval na její onemocnění tím, že od roku 1967, kdy zkolabovala do jeho náručí na pódiu, přestal na 4 roky koncertovat. Jeho první představení po této pauze bylo k příležitosti otevření Kennedyho centra ve Washingtonu D.C. 1. května 1972, kde představil své hitové album \"What's Going On\". Gaye zmínil, že i on cítí malou zodpovědnost za nemoc a smrt Terrell. Nedokázal uznat, že si zaslouží svůj vlastní úspěch a to ani za jeho mezinárodní hit „I heard It Through the Grapevine“. Podle snoubence Tammi Terrell byl Gaye jediný člověk z Motown, kterému matka Tammi povolila přijít na pohřeb. Její matka totiž kritizovala Motown, že nepomohli Terrell s léčbou nemoci a navíc vydali nahrávky Terrell bez jejího souhlasu. Gaye také potvrdil názor, že Motown profituje z nemoci Terrell a odmítl propagovat album \"Easy\" navzdory tomu, že Motown přislíbil výdělek na pokrytí zdravotní péče pro Terrell. Gaye se nikdy úplně nedostal přes její smrt. Podle několika biografií bylo uvedeno, že smrt Terrell vedla u Gaye k depresím a drogové závislosti.\n\nKromě toho Gayeovo klasické introspektivní album \"What's Going On\" v hlubokých tóninách, které se zabývá zralými tématy vydané roku 1971, bylo z části reakcí na smrt Tammi. V červenci roku 1970, čtyři měsíce po předčasném odchodu Terrel, se stala dramatická gospel-popová předělávka songu „Ain't No Mountain High Enough“ (vydaná Dianou Ross) hitem číslo jedna. 8. října 2010 Hip-O Select vydal \"Come And See Me: The Complete Solo Collection\", kolekci nahrávek sólových písní Terrell ze střední školy plus nikdy dříve nevydané písně a 13 minut z jediného známého živého záznamu koncertu Tammi Terrell.\n\n\n\n\n\n\n"}
{"id": "810109", "url": "https://cs.wikipedia.org/wiki?curid=810109", "title": "Občina Apače", "text": "Občina Apače\n\nObčina Apače ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Dolního Štýrska. Občinu tvoří 21 sídel, její rozloha je 53,5 km² a k 1. lednu 2017 zde žilo 3 544 obyvatel. Správním střediskem občiny je vesnice Apače. Občina vznikla v březnu 2006 vydělením z občiny Gornja Radgona.\n\nPři severním okraji území protéká řeka Mura, která tvoří hranici s Rakouskem. Sousedními občinami jsou Gornja Radgona na jihovýchodě, Sveta Ana na jihu a Šentilj na západě.\n\nObčinou prochází od východu k západu silnice č. 438. Při této silnici v délce zhruba 14 km je rozložena více než polovina všech vesnic v občině.\n\nObčina se dělí na sídla:\n\n\n"}
{"id": "810112", "url": "https://cs.wikipedia.org/wiki?curid=810112", "title": "Občina Gornja Radgona", "text": "Občina Gornja Radgona\n\nObčina Gornja Radgona ( \"\") je jednou z 212 občin ve Slovinsku. Nachází se na severovýchodě státu v Pomurském regionu na území historického Dolního Štýrska. Občinu tvoří 30 sídel, její rozloha je 74,6 km² a k 1. lednu 2017 zde žilo 8 447 obyvatel. Správním střediskem občiny je město Gornja Radgona.\n\nObčina se dělí na sídla:\n\n\n"}
{"id": "810113", "url": "https://cs.wikipedia.org/wiki?curid=810113", "title": "François-Nicolas-Madeleine Morlot", "text": "François-Nicolas-Madeleine Morlot\n\nFrançois-Nicolas-Madeleine kardinál Morlot (28. prosince 1795 Langres – 29. prosince 1862 Paříž) byl francouzský římskokatolický kněz, biskup v Orléans (1839–1842), arcibiskup v Tours (1842–1857) a arcibiskup pařížský (1857–1862). V roce 1853 byl jmenován kardinálem.\n\nFrançois-Nicolas-Madeleine Morlot studoval v Langres a poté v kněžském semináři v Dijonu. Dne 27. květen 1820 byl vysvěcen na kněze. V následujících letech působil jako vikář při katedrále v Dijonu, od roku 1830 jako generální vikář a od 1833 jako kanovník kapituly při katedrále. V roce 1839 byl jmenován biskupem v Orléans a roku 1842 se stal arcibiskupem v Tours. Papež Pius IX. jej dne 7. března 1853 jmenoval kardinálem s titulem kardinál-kněz u kostela Santi Nereo e Achilleo. Po atentátu na pařížského arcibiskupa Siboura byl povolán na jeho místo. Za jeho působení vznikly v Paříži kostely Notre-Dame de Clignancourt, sv. Augustina, Saint-Bernard de la Chapelle, Nejsvětější Trojice a sv. Františka Xaverského.\n\n"}
{"id": "810114", "url": "https://cs.wikipedia.org/wiki?curid=810114", "title": "Dawson (příjmení)", "text": "Dawson (příjmení)\n\nPříjmení Dawson nosí více různých osobností:\n\n"}
{"id": "810116", "url": "https://cs.wikipedia.org/wiki?curid=810116", "title": "Občina Radenci", "text": "Občina Radenci\n\nObčina Radenci ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Dolního Štýrska. Občinu tvoří 22 sídel, její rozloha je 34,1 km² a k 1. lednu 2017 zde žilo 5 160 obyvatel. Správním střediskem občiny je vesnice Radenci.\n\nObčina se dělí na sídla:\n\n\n"}
{"id": "810120", "url": "https://cs.wikipedia.org/wiki?curid=810120", "title": "Občina Sveti Jurij ob Ščavnici", "text": "Občina Sveti Jurij ob Ščavnici\n\nObčina Sveti Jurij ob Ščavnici ( \", \") je jednou z 212 občin ve Slovinsku. Nachází se v Pomurském regionu () na území historického Dolního Štýrska. Občinu tvoří 27 sídel, její rozloha je 51,3 km² a k 1. lednu 2017 zde žilo 2 827 obyvatel. Správním střediskem občiny je vesnice Sveti Jurij ob Ščavnici.\n\nObčina se dělí na sídla:\n\n\n"}
{"id": "810123", "url": "https://cs.wikipedia.org/wiki?curid=810123", "title": "Libor Filipi", "text": "Libor Filipi\n\nIng. Libor Filipi (* 18. leden 1958, Polička, okr. Svitavy) byl starším referentem specialistou 1.oddělení 1.odboru Hlavní správy vojenské kontrarozvědky (III. správa SNB) - složky československé tajné policie v hodnosti majora.\n\nV roce 1981 absolvoval Vysokou vojenskou školu týlového a technického zabezpečení Žilina v hodnosti poručíka, vstoupil do služebního poměru vojáka z povolání a byl převelen do podřízenosti velitele 10.letecké armády. Od roku 1981 do roku 1984 sloužil jako náčelník proviantní služby 21.letištního praporu 10.letecké armády.\n\n27.9.1984 byl zaregistrován jako tajný spolupracovník vojenské kontrarozvědky v kategorii \"DŮVĚRNÍK\" a zahájil tak strmý kariérní růst. Již 15.10.1984 byl převeden k dalšímu výkonu služby z ČSLA k vojenské kontrarozvědce (součást Ministerstva vnitra) a 1.11.1984 se stal starším referentem spojovacího provozního střediska 1.odboru Hlavní správy vojenské kontrarozvědky.\n\nVe své funkci se zjevně osvědčil, protože po roce nastoupil 2.9.1985 půlroční internátní rekvalifikační postgraduální studium pro příslušníky VKR na fakultě StB Vysoké školy SNB v Praze. V průběhu tohoto postgraduálního studia vstoupil nadporučík Filipi do řad Komunistické strany Československa - nejprve 9.1.1984 jako kandidát, členem KSČ se stal 16.1.1986.\n\n1.1.1988 se stal starším referentem specialistou 1.oddělení I.odboru Hlavní správy vojenské kontrarozvědky Ministerstva vnitra - krycí označení této složky StB bylo III.správa SNB, v listopadu téhož roku pak byl přemístěn ve stejné funkci do odboru HS VKR FMNO a GŠ ČSLA - tedy složky StB, která hlídala ministerstvo obrany a generální štáb.\n\n"}
{"id": "810124", "url": "https://cs.wikipedia.org/wiki?curid=810124", "title": "Pesa Link II", "text": "Pesa Link II\n\nPESA Link II (výrobní typové označení PESA 223M) je dvouvozová varianta železniční motorové jednotky z rodiny PESA Link. O jednotlivých dodávkách pojednávají články:\n"}
{"id": "810125", "url": "https://cs.wikipedia.org/wiki?curid=810125", "title": "Cena Josepha Breitbacha", "text": "Cena Josepha Breitbacha\n\nCena Josepha Breitbacha, německy Joseph-Breitbach-Preis, je německá literární cena, pojmenována na počest spisovatele Josepha Breitbacha.\n\nJe udělována každoročně od roku 1998 Akademií pro vědu a literaturu v Mohuči a Nadací Josepha Breitbacha ve Vaduzu německy píšícím autorům. Ocenění je dotováno částkou 50 000 eur.\n\n\n"}
{"id": "810128", "url": "https://cs.wikipedia.org/wiki?curid=810128", "title": "Občina Ljutomer", "text": "Občina Ljutomer\n\nObčina Ljutomer ( \", \") je jednou z 212 občin ve Slovinsku. Nachází se v Pomurském regionu na území historického Dolního Štýrska. Občinu tvoří 44 sídel, její rozloha je 107,2 km² a k 1. lednu 2017 zde žilo 11 374 obyvatel. Správním střediskem občiny je město Ljutomer.\n\nObčina se dělí na sídla:\n\n\n"}
{"id": "810131", "url": "https://cs.wikipedia.org/wiki?curid=810131", "title": "Občina Križevci", "text": "Občina Križevci\n\nObčina Križevci ( \", \") je jednou z 212 občin ve Slovinsku. Nachází se na severovýchodě státu v Pomurském regionu na území historického Dolního Štýrska. Občinu tvoří 16 sídel, její rozloha je 46,2 km² a k 1. lednu 2017 zde žilo 3 613 obyvatel. Správním střediskem občiny je vesnice Križevci pri Ljutomeru.\n\nObčina se dělí na sídla:\n\n\n"}
{"id": "810134", "url": "https://cs.wikipedia.org/wiki?curid=810134", "title": "Brasparts", "text": "Brasparts\n\nBrasparts ( ) je francouzská obec v kantonu Pleyben v arrondissementu Châteaulin v departementu Finistère v Bretani.\n\nPrvní doložené osídlení v okolí spadá už do mezolitu. Samotná obec pak byla založena v 6. století. Za prvního vlastníka je považován svatý Jouvin (též \"Jaoua\" či \"Jawa\"), který zde také roku 554 zemřel při boji proti pohanství. V 11. století byla v Brasparts a v přilehlém okolí ustanovena farnost. Od toho se také odvozuje původ názvu – bretonské znamená doslovně \"velká farnost\".\n\nV Brasparts žije 1034 obyvatel na rozloze 46,7 km², hustota zalidnění tedy činí 22 obyvatel na km². Nadmořská výška se pohybuje od 70 do 332 m. Nejbližšími městy jsou Pleyben 10 km na jihu a Châteaulin 20 km na jihozápadě. Od Brestu, hlavního města departementu, je Brasparts vzdáleno 50 km. Brasparts se nachází na rozhraní nejvyššího bretaňského pohoří – Monts d'Arrée – dosahující nadmořské výšky 385 m a prolákliny Yeun Elez.\n\n\nObyvatelstvo žije jak v samotné obci, tak i roztroušeno po četných samotách v okolí. Obyvatelé Brasparts se nazývají .\n\nVývoj počtu obyvatel:\nV obci funguje veřejná a soukromá škola.\n\nObcí procházejí departementální silnice D21 (směr Le Faou a Châteauneuf-de-Faou) a D785 (směr Pleyben a Morlaix).\n\n\n\n"}
{"id": "810144", "url": "https://cs.wikipedia.org/wiki?curid=810144", "title": "Pesa Link", "text": "Pesa Link\n\nPESA Link je typová rodina motorových železničních vozů a jednotek, kterou nabízí od roku 2012 polský výrobce PESA Bydgoszcz. K dosavadním zákazníkům patří České dráhy a Regentalbahn. Výrobce nabízí řadu PESA Link v jednovozové variantě (PESA Link I, motorový vůz), jako dvoudílnou jednotku PESA Link II (výrobní typové označení PESA 223M) a jako trojdílnou jednotku PESA Link III.\n\nCelkem 31 dvoudílných jednotek si objednaly České dráhy. V České republice dostala dvoudílná jednotka od Drážního úřadu řadové označení 844 a u Českých drah obchodní označení RegioShark.\n\nVarianta PESA Link I sice v červnu 2012 zvítězila ve výběrovém řízení Českých drah na 9 motorových vozů pro Pardubický kraj, ale v červenci 2012 se České dráhy rozhodly s úsporných důvodů zakázku neuzavřít.\n\nV Polsku jednotky provozují polská vojvodství. Do konce roku 2015 bylo vojvodstvím předáno 18 jednotek, po 4 jednotkách měly Lubušské, Dolnoslezské a Velkopolské vojvodství, další 2 jednotky provozovalo Západopomořanské vojvodství.\n\nNěmecký dopravce Regentalbahn podepsal v prosinci 2012 smlouvu na 12 dvouvozových jednotek za 31,2 milionů €, která počítala s převzetím první jednotky 9. června 2014. Všech 12 jednotek mělo být předáno dopravci do září 2014.\nPrvní jednotka řadového označení 600 byla představena na mezinárodním železničním veletrhu InnoTrans 2012 v září 2012 v Berlíně.\nZ důvodu zdlouhavého procesu schvalování však v roce 2014 nebyly jednotky předány dopravci, ten 25. února 2015 od kupní smlouvy odstoupil.\nS jednotkami se počítalo na linku Regensburg - Marktredwitz - Cheb, jako náhradu za nepřevzaté jednotky dopravce objednal jednotky typu LINT od společnosti Alstom.\n\nNěmecký dopravce Niederbarnimer Eisenbahn objednal 7 dvouvozových a 2 třívozové jednotky PESA Link.\n\nNa InnoTrans 2012 podepsaly Německé dráhy (DB AG) a Pesa rámcovou smlouvu, na základě které mohou DB AG odebrat až 470 jednotek v modifikacích PESA Link I, PESA Link II a PESA Link III.\n\n"}
{"id": "810147", "url": "https://cs.wikipedia.org/wiki?curid=810147", "title": "Čapský důl", "text": "Čapský důl\n\nČapský důl je jedním z údolí v severní části Kokořínska, v jižní části okresu Česká Lípa. Má dvě větve, mezi nimiž je skalní masiv Čapu. Důl i krajina kolem jsou na území CHKO Kokořínsko a součástí Dokeské pahorkatiny.\n\nOd vesničky Pavličky (ta je 3 km západně od Dubé) vedou podle skal směrem na severozápad zalesněnou krajinou souběžně dvě turisticky značené cesty. Zhruba 1 km od Pavliček je rozcestník vyznačující počátek Čapského dolu, kde se trasy rozdělují. Pravá žlutá vede přes Malý Čapský důl k Zámeckému vrchu a rozcestí \"Pod Čírem\". Levá modře značená vede spolu s cyklotrasou 0058 skrz Velký Čapský důl. Mezi těmito dvěma větvemi se vypíná postupně se zvyšující členitý skalní hřeben porostlý zejména borovicemi, zakončený plošinou se skalní palicí Čap v nadmořské výšce 387 metrů, vedle níž stál i stejnojmenný hrad. Jsou z něj malé zbytky. Skalní hřeben je tvořen kvádrovým kaolinickým, zčásti křemenným pískovcem. Nad Velkým Čapským dolem byl hrad o 100 metrů výš. Skalní stěna tvoří místy až tři pískovcová patra se škrapy, výklenky a převisy. \n\nZe západní strany křižuje modrou trasu zelená, po níž lze na Čap vystoupat. Obě části dolu se na severu nespojují, vedou odlišným směrem pod řadou dalších skalních hřebínků. \n\nKrajinu kolem Dubé včetně Čapu vlastnili od 14. století Berkové z Dubé. Po nich sdílel i tento důl osudy dalších vlastníků Dubé. \n\nNyní větší část Malého Čapského dolu spadá do katastru 791 227 Zátyní, z jihu je katastr 771 287 Pavličky. Západní část Velkého Čapského dolu náleží do katastru 771 309 Tuháň.\n\nDůl i jeho okolí jsou součástí severozápadního území CHKO Kokořínsko. Zhruba 1,5 km od Čapského dolu je chráněná přírodní památka Kostelecké bory. \n\n"}
{"id": "810151", "url": "https://cs.wikipedia.org/wiki?curid=810151", "title": "René Higuita", "text": "René Higuita\n\nJosé René Higuita Zapata (* 27. srpna 1966, Castilla, Medellín, Kolumbie) je bývalý fotbalový brankář a reprezentant Kolumbie. Vstoupil do historie jako jeden z nejneobvyklejších fotbalových brankářů všech dob pro jeho pozoruhodný styl chytání, přičemž dokázal také střílet góly (byl inspirací pro další jihoamerické brankáře) či během hry zaútočit a obehrát protihráče. Higuita dokazoval, že byl čistokrevným fotbalistou, jenž je úzce spjat s týmem.\n\nJe též původcem originálního brankářského zákroku pojmenovaného jako „Scorpion kick“ (kop škorpiona).\n\nRené Higuita strávil nejvíce sezón ve své kariéře v kolumbijském klubu Atlético Nacional, s nímž vyhrál titul v kolumbijské nejvyšší soutěži Categoría Primera A, v Poháru osvoboditelů a soutěži Copa Interamericana.\n\nHiguita se narodil v chudinské čtvrti Medellínu Castilla neprovdané matce Marii Dioselině Higuitové. Po její smrti žil s babičkou (z matčiny strany) Anou Felisou. Prosadil se v regionálním mládežnickém týmu Antioquiy (kolumbijský stát / departement). V roce 1981 jej získalo Atlético Nacional, odkud v roce 1985 šel na hostování do Millonarios Bogota. Za tým z hlavního města poprvé nastoupil ve věku 19 let v kolumbijské první lize. O rok později se vrátil do Atlética Nacional, kde se poprvé setkal s trenérem Franciscem Maturanou. Stal se prvním brankářem v družstvu a v roce 1989 se podílel na největším úspěchu v historii klubu – zisku titulu v Poháru osvoboditelů (jihoamerická obdoba evropské Ligy mistrů). Byl jedním z hlavních hrdinů finále proti paraguayskému klubu Olimpia Asunción, zejména během odvety v Bogotě. Chytil 4 pokutové kopy a sám jeden proměnil, Atlético Nacional se stalo prvním kolumbijským týmem, který vyhrál prestižní klubovou soutěž.\nS Nacionalem získal v roce 1991 ještě titul v kolumbijské lize a následující rok odešel.\n\nZamířil do Evropy, do španělského mužstva Real Valladolid hrajícího tehdy druhou nejvyšší španělskou soutěž Segunda División.\nZde chytal v 15 utkáních, ale když poté skončil na lavičce náhradníků, raději se vrátil do vlasti.\n\nV roce 1994 opět vyhrál s Atléticem Nacional kolumbijský titul a následující rok se s týmem dostal podruhé do finále Poháru osvoboditelů. Higuita pomohl k postupu gólem z přímého kopu proti argentinskému klubu River Plate a také rozhodujícím chyceným pokutovým kopem, díky čemuž se Atlético posunulo do finále. V něm kolumbijský tým podlehl brazilskému Grêmio Porto Alegre.\n\nV sezóně 1997/1998 Higuita přestoupil do mexického týmu CD Veracruz, s nímž skončil na 13. místě ligy. Další sezónu vstřelil 2 góly, ale klub spadl do druhé ligy a René Higuita zvolil návrat do Medellínu. V roce 2000 skončilo Atlético Nacional na pátém místě v Apertuře a poté na sedmém v Clausuře.\n\nV roce 2001 přestoupil do jiného kolumbijského mužstva Atletico Junior de Barranquilla, ale zde neměl jisté místo v sestavě a nedosáhl ani výraznějšího úspěchu. V roce 2002 hrál za kolumbijské Deportivo Pereira, poté byl rok bez klubové příslušnosti a v roce 2004 podepsal ekvádorskému klubu Aucas Quito. V listopadu přišla diskvalifikace za kokainový doping. Mohl hrát opět v roce 2005, šel do klubu Bajo Cauca Fútbol Club, kde po sezóně ukončil kariéru.\n\nV roce 2007 se vrátil k fotbalu a podepsal smlouvu s venezuelským klubem Guaros de Lara FC. V lednu 2008 se upsal kolumbijskému druholigovému týmu Deportivo Rionegro. V červnu 2008 podepsal smlouvu s kolumbijským mužstvem Deportivo Pereira. Kariéru definitivně ukončil v lednu 2010.\n\nPřed ukončením kariéry se objevil ve dvou benefičních zápasech (v jednom z nich s paraguayským brankářským kolegou José Luisem Chilavertem a argentinským Diego Maradonou).\n\nRené Higuita vstřelil celkem 41 gólů (37 z pokutových kopů a 4 z přímých kopů), před ním jsou ve statistikách skórujících brankářů jen Brazilec Rogério Ceni (více než 100 gólů) a právě José Luis Chilavert (62 gólů).\n\nV roce 1985 byl René Higuita prvním brankářem kolumbijské mládežnické reprezentace do dvaceti let na juniorském Mistrovství světa v SSSR. Tým dokráčel do čtvrtfinále, kde prohrál 0:6 s Brazílií.\n\nV A-mužstvu Kolumbie debutoval 11. června 1987 ve vítězném zápase proti Ekvádoru (1:0). Pak jej trenér Francisco Maturana povolal na turnaj Copa América (1987), kde kolumbijský brankář odchytal 4 utkání a skončil s týmem třetí (v zápase o 3. místo porazila Kolumbie Argentinu 2:1).\n\nRené Higuita byl výraznou osobností v silném kolumbijském mužstvu v devadesátých letech dvacátého století. Svým stylem hry se výrazně podílel na charakteristice kolumbijského mužstva. S René Higuitou v roli brankáře i libera zároveň se obranná linie mohla vysunout více dopředu a efektivněji atakovat soupeře, aby získala míč nazpět. Hráči mohli vytvořit mnohem kompaktnější formaci s mnoha možnostmi pro své tradiční krátké přihrávky.\n\nByla to jihoamerická variace na velkolepý holandský fotbal z roku 1974. Nizozemský brankář Jan Jongbloed také působil jako zvláštní obránce, nicméně rozehrával míče pouze při standardních situacích a při přerušené hře. René Higuita tento styl značně rozšířil. Podnikal výlety s míčem mimo bránu a pokoušel se o vstřelení gólu ze hry.\n\n19. května 1988 vstřelil svůj první gól za kolumbijskou A-reprezentaci proti Finsku, jihoamerický tým vyhrál přátelské utkání v Helsinkách 3:1.\n\nJihoamerického kontinentálního mistrovství Copa América se Higuita zúčastnil i v roce 1989, Kolumbie však vypadla již v základní skupině, kdy skončila třetí za postupujícími celky Paraguaye a Brazílie. V zápase s Venezuelou vstřelil Higuita svůj druhý reprezentační gól (v 36. minutě otevřel skóre utkání z pokutového kopu), Kolumbie vyhrála 4:2.\n\nNa Mistrovství světa ve fotbale 1990 odchytal temperamentní brankář všechny zápasy kolumbijského týmu v základní skupině (výhra 2:0 proti Spojeným arabským emirátům, remíza 1:1 s Německem a prohra 0:1 s Jugoslávií). V osmifinálovém utkání proti Kamerunu se mu vymstil pokus o fotbalový slalom. O míč jej obral kamerunský útočník Roger Milla a pohodlně skóroval do opuštěné brány Kolumbie. Kamerun vyhrál 2:1 po prodloužení a postoupil do čtvrtfinále, Higuita pak o ztrátě míče řekl, že to byla „\"chyba velká jako barák\"“. Za své chování na hřišti si vysloužil u médií a fanoušků přezdívku „El Loco“ („blázen“).\n\nV letech 1991 a 1995 se znovu představil na Copě Américe. V prvním případě odehrál 7 utkání a Kolumbie skončila na turnaji čtvrtá, o 4 roky později odehrál 6 zápasů a dosáhl s týmem na 3. místo.\n\n6. září 1995 Higuita zazářil v přátelském zápase proti Anglii, když předvedl svůj „kop škorpiona“ – na brankové čáře vymrštil nohy vzad a vykopl lob Jamieho Redknappa.\n\nReprezentační kariéru zakončil René Higuita v roce 1999, na Copě América 1999. Celkem odehrál Higuita v A-mužstvu kolumbijské reprezentace 68 utkání a vstřelil 3 góly.\n\nReprezentační góly René Higuity v A-mužstvu Kolumbie:\nV prosinci se René Higuita stal trenérem brankářů ve svém bývalém klubu, španělském Realu Valladolid. 12. ledna 2012 přijal tuto pozici (trenér brankářů) u saúdskoarabského týmu Al Nassr FC.\n\nRené Higuita má dvě děti – Andrése a Pamelu – s manželkou Magnolií. Z předešlého manželství má dceru Cindy Carolinu.\n\nV roce 1993 byl kolumbijský brankář uvězněn za účast na únosu. Higuita dělal prostředníka mezi dvěma drogovými barony Pablo Escobarem a Carlosem Molinou a doručil výkupné za propuštění Molinovy dcery. Za to zinkasoval 64 000 US$, čímž se provinil proti kolumbijským zákonům. Ve vězení strávil 7 měsíců, než byl propuštěn bez obvinění. V dokumentu \"The Two Escobars\" je řečeno, že byl uvězněn kvůli osobní návštěvě Escobara spíše než kvůli účasti na únosu. Kvůli uvěznění se René Higuita nedostal na Mistrovství světa ve fotbale 1994 v USA.\n\nV roce 2005 se známý brankář objevil v televizní reality show \"La Isla De Los Famosos: Una Aventura Pirata\" (obdobná soutěž jako \"Trosečník\").\n\nV roce 2009 hrál jeho syn Cristian Andrés Higuita za kolumbijský celek Deportivo Cali a reprezentoval Kolumbii na jihoamerickém mládežnickém turnaji hráčů do 15 let.\n\nRené Higuita vyjádřil také přání být více politicky aktivní.\n\n"}
{"id": "810159", "url": "https://cs.wikipedia.org/wiki?curid=810159", "title": "Jazylkový oblouk", "text": "Jazylkový oblouk\n\nJazylkový oblouk (též hyoidní oblouk, \"arcus hyoideus\") je strukturně významný žaberní oblouk obratlovců; při výčtu všech devíti původních oblouků se označuje jako čtvrtý (IV.), velmi často se však o něm uvažuje jako o druhém žaberním oblouku (první dva jsou u většiny obratlovců zcela redukované).\n\nJazylkový oblouk je u moderních obratlovců pozměněn a neplní tedy svou původní funkci (jíž byla opora pro pás žaberních paprsků):\n"}
{"id": "810169", "url": "https://cs.wikipedia.org/wiki?curid=810169", "title": "Prenet", "text": "Prenet\n\nPrenet může označovat:\n\n"}
{"id": "810183", "url": "https://cs.wikipedia.org/wiki?curid=810183", "title": "Svlačcovité", "text": "Svlačcovité\n\nSvlačcovité (\"Convolvulaceae\") je čeleď vyšších dvouděložných rostlin z řádu lilkotvaré (\"Solanales\"). Jsou to většinou ovíjivé byliny s nápadnými květy. Z naší květeny sem náleží svlačec, opletník a kokotice. Z užitkových rostlin jsou nejdůležitější sladké brambory neboli batáty, některé druhy poskytují léčiva i halucinogeny nebo jsou pěstovány jako okrasné rostliny.\n\nVětšina zástupců čeledi svlačcovité jsou ovíjivé dřevnaté nebo bylinné liány, nalezneme zde však také byliny, keře a dokonce i stromy (např. povijnice \"Ipomoea arborescens\"). V rostlinách jsou často přítomny mléčnice obsahující bělavý latex, který je však někdy nezřetelný. Listy jsou střídavé, povětšině jednoduché, přisedlé až dlouze řapíkaté, bez palistů. Žilnatina listů je zpeřená nebo dlanitá. U některých zástupců (kokotice, \"Merremia aturensis\") jsou listy redukované na šupiny. Čepel listů je nejčastěji srdčitá, méně často hrálovitá, podlouhlá nebo jiných tvarů, celistvá nebo zpeřeně či dlanitě členěná.\n\nKvěty jsou často nápadné, oboupohlavné, většinou pravidelné, pětičetné, jednotlivé nebo ve vrcholových či úžlabních květenstvích. Kalich je 5-četný, často vytrvalý, kališní lístky jsou volné. Koruna je srostlá, nejčastěji kolovitá, zvonkovitá nebo nálevkovitá. Tyčinek je 5, přirostlých ke koruně. Semeník je svrchní, srostlý ze 2 plodolistů (u některých druhů povijnice i více) a se stejným počtem komůrek. Čnělky jsou volné nebo srostlé. V každém plodolistu je několik (2 až 10) vajíček. Plodem je tobolka (někdy je plod nepukavý nebo puká nepravidelně), měchýřek nebo bobule.\n\nČeleď svlačcovité zahrnuje více než 1600 druhů v 57 rodech. Největší rody jsou povijnice (\"Ipomoea\", asi 500 druhů), kokotice (\"Cuscuta\", 145), žakmontka (\"Jacquemontia\", 115) a svlačec (\"Convolvulus\", 100 druhů). Celkem 13 rodů z této čeledi je monotypických, tedy zahrnujících jediný druh.\n\nSvlačcovité jsou kosmopolitně rozšířená čeleď. Nejvíce druhů roste v tropech, zejména v Africe a tropické Americe. Vyskytují se v deštných lesích (především nížinných), na savanách i pouštích. Jsou to převážně světlomilné rostliny.\n\nV české květeně tuto čeleď zastupuje svlačec obecný (\"Convolvulus arvensis\"), opletník plotní (\"Calystegia sepium\") a několik druhů kokotice (\"Cuscuta\"). V Evropě se mimo dalších druhů ze zmíněných rodů ve Středomoří vyskytují 2 druhy povijnice (\"Ipomoea sagittata\" a \"I. stolonifera\") a keřovitý druh \"Cressa cretica\".\n\nKvěty svlačcovitých jsou opylovány nejčastěji včelami, přičemž u některých zástupců jsou vytvořeny velmi specializované vazby. Květy často rozkvétají jen na několik hodin a poté opadávají. Některé druhy povijnic rozkvétají na noc a jsou opylovány můrami nebo netopýry. Semena jsou šířena nejčastěji větrem nebo vodou, řidčeji zvířaty.\n\nSvlačcovité jsou dobře vymezená čeleď. V současné taxonomii byl vřazen parazitický rod kokotice (\"Cuscuta\"), řazený dříve do samostatné čeledi kokoticovité (\"Cuscutaceae\").S nástupem molekulárních metod se pozice čeledi svlačcovité v taxonomickém systému příliš nezměnila. Podle kladogramů APG je sesterskou skupinou čeleď lilkovité (\"Solanaceae\").\n\n\nZ povijnice batátové (\"Ipomoea batatas\") pocházejí batáty neboli sladké brambory. Rostlina pochází ze Střední Ameriky, dnes je pěstována po celých tropech a subtropech. Vlhkomilná povijnice vodní (\"Ipomoea aquatica\") je v Asii oblíbená zelenina.\n\nZ hlíz mexické povijnice počistivé (\"Ipomoea purga\") se připravují léky proti zácpě, hlístům a vodnatelnosti. Podobným způsobem jsou používány i hlízy \"Ipomoea turpethum\" v Asii a \"Ipomoea pterodes\" v Karibiku. Obsahují látky ze skupiny glykoretinů, velmi toxické pro ryby. Nálev z květů povijnice \"Ipomoea pes-caprae\" se používá na Kubě při střevních potížích a zevně při zánětech kloubů.\n\nNěkteré druhy svlačcovitých obsahují indolové alkaloidy a mají halucinogenní účinky. Ve Střední Americe jsou takto využívána semena povijnice fialové (\"Ipomoea violacea\") a \"Rivea corymbosa\".\n\nMnohé druhy jsou u nás pěstovány jako letničky, zejména svlačec trojbarevný (\"Convolvulus tricolor\"), povijnice nachová (\"Ipomoea purpurea\"), povijnice laločnatá (\"Ipomoea lobata\"), řidčeji i povijnice dlanitolistá (\"Ipomoea quamoclit\"). \"Argyreia nervosa\" je robustní liána, pěstovaná jako okrasná rostlina v teplých krajích. Drobný druh \"Dichondra micrantha\" je pěstován v teplých oblastech Spojených států jako půdopokryná rostlina nahrazující trávník.\n\nPovijnice \"Ipomoea pes-caprae\" je pantropicky rozšířený druh, rostoucí na pobřežních písčinách. Občas je také vyséván k jejich zpevnění.\n\n\"Aniseia\",\n\"Argyreia\",\n\"Astripomoea\",\n\"Blinkworthia\",\n\"Bonamia\",\n\"Calycobolus\",\n\"Calystegia\",\n\"Cardiochlamys\",\n\"Cladostigma\",\n\"Convolvulus\",\n\"Cordisepalum\",\n\"Cressa\",\n\"Cuscuta\",\n\"Decalobanthus\",\n\"Dicranostyles\",\n\"Dichondra\",\n\"Dipteropeltis\",\n\"Erycibe\",\n\"Evolvulus\",\n\"Falkia\",\n\"Hewittia\",\n\"Hildebrandtia\",\n\"Humbertia\",\n\"Hyalocystis\",\n\"Ipomoea\",\n\"Iseia\",\n\"Itzaea\",\n\"Jacquemontia\",\n\"Lepistemon\",\n\"Lepistemonopsis\",\n\"Lysiostyles\",\n\"Maripa\",\n\"Merremia\",\n\"Metaporana\",\n\"Nephrophyllum\",\n\"Neuropeltis\",\n\"Neuropeltopsis\",\n\"Odonellia\",\n\"Operculina\",\n\"Paralepistemon\",\n\"Pentacrostigma\",\n\"Petrogenia\",\n\"Polymeria\",\n\"Porana\",\n\"Rapona\",\n\"Remirema\",\n\"Rivea\",\n\"Sabaudiella\",\n\"Seddera\",\n\"Stictocardia\",\n\"Stylisma\",\n\"Tetralocularia\",\n\"Turbina\",\n\"Wilsonia\",\n\"Xenostegia\"\n"}
{"id": "810194", "url": "https://cs.wikipedia.org/wiki?curid=810194", "title": "Klášter Sainte-Catherine-du-Val-des-Écoliers", "text": "Klášter Sainte-Catherine-du-Val-des-Écoliers\n\nKlášter Sainte-Catherine-du-Val-des-Écoliers byl klášter v Paříži, který se nacházel ve čtvrti Marais v dnešním 4. obvodu. Klášter nechali postavit členové královy vojenské družiny na paměť vítězství v bitvě u Bouvines roku 1214. Klášter byl zbořen na konci 18. století.\n\nV roce 1201 se čtyři profesoři Pařížské univerzity rozhodli opustit město a odešli do pustého údolí v Champagne, kde vybudovali dům s oratoří. Jejich studenti je následovali. Utvořila se kongregace nazvaná \"Val-des-Écoliers\". Mladí lidé, kteří vstoupili do řádu, učinili slib čistoty pod záštitou svaté Kateřiny. Za necelých 30 let měl řád 20 převorství.\n\nV roce 1228 bylo jedno z těchto převorství založeno v Paříži díky měšťanovi Nicolasi Giboinovi, který mu daroval pozemky poblíž Porte Saint-Antoine. Jeho výstavbu realizovali členové královy vojenské družiny na paměť vítězství v bitvě u Bouvines roku 1214. Kostel sloužil vojákům pro jejich bratrstvo a mnozí zde byli pohřbeni, jako Jean de Conflans, maršál Champagne, Robert de Clermont, maršál Normandie usmrceni na příkaz Étienna Marcela nebo Jean Desmarets, sekretář Pařížského parlamentu a další zabití během povstání maillotinů.\n\nV roce 1629 se kongregace sv. Kateřiny sloučila s kongregací sv. Geneviève a dům v \"Rue Saint-Antoine\" se stal sídlem noviciátu této nové kongregace.\n\nV roce 1767, když již budovy byly ve špatném stavu, byl noviciát přesunut do nedalekého Jezuitského profesního domu, neboť jezuité byli vyhnáni z Francie. Po přestěhování byl klášter, jehož portál rekonstruoval François Mansart, zbořen. Na jeho místě vzniklo náměstí \"Place du Marché-Sainte-Catherine\" podle plánů Jacquese Germaina Soufflota.\n"}
{"id": "810196", "url": "https://cs.wikipedia.org/wiki?curid=810196", "title": "Poměr cena/výkon", "text": "Poměr cena/výkon\n\nV ekonomii a inženýrství, poměr cena/výkon označuje schopnost produktu dodat výkon jakéhokoliv druhu za svou cenu. V obecném smyslu produkty s vyšším poměrem cena/výkon jsou žádanější, kromě jiných faktorů.\n\nCena/výkon se často píše jak \"cena-výkon\" nebo \"náklady-výkon\". I když tento termín možno vnímat jak přímý poměr, když je cenový výkon zlepšen, lepší, nebo zvýšený, to aktuálně značí výkon dělený cenou, jinými slovy přesně opačný poměr k hodnocení produktu jak mající zvýšenou cenu/výkon. Na vyhnutí se nedorozumění, slovo poměr se často vypouští nebo se použije pomlčka. Technické a informační publikace jsou často nedůsledné v prostředkování změn v těchto záležitostech.\n\nU produktů v PC segmentů jde většinou o výkon v aplikacích/hrách či teoretický výkon (GFLOPS, ...).\n"}
{"id": "810199", "url": "https://cs.wikipedia.org/wiki?curid=810199", "title": "French Open 2012 – dvouhra juniorek", "text": "French Open 2012 – dvouhra juniorek\n\nObhájkyní titulu byla Ons Jabeurová, která dala přednost účasti na turnaji AEGON Trophy v Nottinghamu.\n\nVítězkou se stala druhá nasazená Němka Annika Becková, která v boji o titul přehrála Slovenku Annu Karolínu Schmiedlovou ve třech setech a získala svůj první juniorský grandslamový titul. Nejvýše nasazená a vítězka úvodního turnaje velké čtyřky Australian Open 2012 Taylor Townsendová vypadla ve třetím kole, v němž nestačila na slovenskou finalistku soutěže Schmiedlovou.\n\n\n"}
{"id": "810201", "url": "https://cs.wikipedia.org/wiki?curid=810201", "title": "Annika Becková", "text": "Annika Becková\n\nAnnika Becková, nepřechýleně Annika Beck (* 16. února 1994 Gießen) je německá profesionální tenistka. Ve své dosavadní kariéře na okruhu WTA Tour vyhrála dva singlové a jeden deblový turnaj. V rámci okruhu ITF získala sedm titulů ve dvouhře.\n\nNa žebříčku WTA byla ve dvouhře nejvýše klasifikována v červenci 2016 na 37. místě a ve čtyřhře pak v témže měsíci na 84. místě. Trénuje ji Robert Orlik.\n\nNa French Open 2012 zvítězila v soutěži juniorské dvouhry, když ve finále porazila Slovenku Annu Schmiedlovou.\n\nV německém fedcupovém týmu debutovala v roce 2013 únorovým utkáním 2. světové skupiny proti Francii, v němž po boku Anny-Leny Grönefeldové prohrály čtyřhru s párem Alizé Cornetová a Kristina Mladenovicová. Do listopadu 2014 v soutěži nastoupila k jednomu mezistátním utkáním s bilancí 0–0 ve dvouhře a 0–1 ve čtyřhře.\n\nNarodila se roku 1994 v německém Gießenu do rodiny Johannese a Petry Beckových, kteří vyučují chemii na univerzitě v Bonnu. Bonnské dívčí gymnázium Erzbischöfliche Liebfrauenschule zakončila v roce 2011 maturitní zkouškou.\n\nPremiérové finále na okruhu WTA si zahrála v hale na říjnovém BGL Luxembourg Open 2013 v Lucemburku. Ve finále ji porazila bývlá dánská světová jednička Caroline Wozniacká po setech 2–6 a 2–6.\n\nO rok později dobyla první kariérní titul WTA, když v rozhodujícím zápase stejné události BGL Luxembourg Open 2014 deklasovala Češku Barboru Záhlavovou-Strýcovou 6–2 a 6–1. Stejným poměrem odešla o týden dříve jako poražená finalistka z finále čtyřhry Generali Ladies Linz 2014, kde v páru s Caroline Garciaovovou nenašly recept na vítězky Ralucu Olaruovou a Annu Tatišviliovou.\n\nDruhý kariérní triumf si připsala v září 2015 v kanadském Québecu, kde ve finálovém utkání porazila lotyšskou tenistku Jeļenu Ostapenkovou poměrem 6–2 a 6–2. V cestě za trofejí vyřadila i dvě Češky: Lucii Hradeckou a Andreu Hlaváčkovou.\n\n"}
{"id": "810215", "url": "https://cs.wikipedia.org/wiki?curid=810215", "title": "French Open 2012 – dvouhra juniorů", "text": "French Open 2012 – dvouhra juniorů\n\nObhájcem titulu byl Bjorn Fratangelo, který z věkových důvodů již nemohl startovat.\n\nVítězem se stal šestý nasazený belgický tenista Kimmer Coppejans, který v boji o titul porazil turnajovou pětku z Kanady Filipa Peliwa po setech 6–1 a 6–4. Pro Kanaďana, po Australian Open 2012, prohra znamenala druhou finálovou porážku na juniorském grandslamu v řadě.\n\nNejvýše nasazený Australan Luke Saville a vítěz úvodního juniorského grandslamu sezóny skončil ve čtvrtfinále na raketě Čecha Adama Pavláska, který mu tak vrátil semifinálovou prohru z lednového Melbourne.\n\n"}
{"id": "810216", "url": "https://cs.wikipedia.org/wiki?curid=810216", "title": "Prudilovité", "text": "Prudilovité\n\nPrudilovité (\"Montiniaceae\") je malá čeleď vyšších dvouděložných rostlin z řádu lilkotvaré (\"Solanales\"). Jsou to nenápadné dřeviny, rostoucí v Africe a na Madagaskaru.\n\nZástupci čeledi prudilovité jsou dvoudomé keře nebo nevysoké stromy s jednoduchými vstřícnými nebo střídavými celokrajnými listy bez palistů.\nKvěty jsou jednopohlavné, pětičetné. Samičí květy jsou 4 až 5-četné, jednotlivé, vrcholové. Samčí květy jsou 3 až 4-četné, uspořádané ve vrcholových nebo úžlabních vrcholících nebo chocholících. Kalich je srostlý, miskovitý až krátce trubkovitý, korunní lístky jsou volné, více či méně dužnaté, opadavé.\nV samčích květech je 3 až 5 volných nesrostlých tyčinek. Semeník v samičích květech je spodní, srostlý ze 2 plodolistů, s jedinou vrcholovou čnělkou. V každém plodolistu je 2 až 6 vajíček. Plodem je pukavá nebo nepukavá tobolka.\n\nČeleď prudilovité zahrnuje jen 5 druhů ve 3 rodech. Vyskytuje se porůznu v subsaharské Africe a na Madagaskaru, přičemž areály výskytu jednotlivých druhů jsou poměrně nevelké.\n\nČeleď byla v klasických systémech řazena do řádu dřínotvaré - \"Cornales\" (Dahlgren), případně do řádu hortenziotvaré - \"Hydrangeales\" (Tachtadžjan). Tachtadžjan navíc řadil rod \"Kaliphora\" do samostatné čeledi v rámci téhož řádu.\n\nS nástupem molekulární taxonomie byla čeleď přeřazena do řádu lilkotvaré (\"Solanales\"). Podle kladogramů APG jsou nejblíže příbuznými skupinami čeledi Sphenocleaceae a Hydroleaceae, s nimiž tvoří \"Montiniaceae\" monofyletickou větev tohoto řádu.\n\n\n\"Grevea\", \"Kaliphora\", \"Montinia\"\n"}
{"id": "810228", "url": "https://cs.wikipedia.org/wiki?curid=810228", "title": "Lilkotvaré", "text": "Lilkotvaré\n\nLilkotvaré (\"Solanales\") je řád vyšších dvouděložných rostlin. Zahrnuje 5 čeledí a přes 4 000 druhů. V české květeně je tento řád zastoupen čeleděmi lilkovité a svlačcovité.\n\nPro zástupce řádu lilkotvaré jsou charakteristické pravidelné květy se srostlou korunou a jednoduché střídavé listy bez palistů. Počet tyčinek odpovídá počtu korunních lístků.\n\nŘád zahrnuje přes 4 000 druhů ve 164 rodech a 5 čeledích. Drtivá většina druhů i rodů náleží do dvou velkých čeledí: lilkovité a svlačcovité. Obě čeledi jsou celosvětově rozšířeny a zahrnují byliny i dřeviny.\n\nŘád lilkotvaré náleží v moderní taxonomii do skupiny nazývané \"Asterids I\". Nejblíže příbuznou větví je podle kladogramů APG řád hluchavkotvaré (\"Lamiales\"). Nejasné stále zůstává zařazení čeledi brutnákovité, která vykazuje četné shodné znaky.\n\nHospodářsky nejvýznamnější je čeleď lilkovité, poskytující základní potraviny (brambory, paprika) a tabák. Je také zdrojem mnohých farmaceuticky využívaných alkaloidů. Do čeledi svlačcovité náleží zejména batáty neboli sladké brambory a některé okrasné rostliny. Ostatní čeledi mají zcela okrajový význam.\n\n"}
{"id": "810231", "url": "https://cs.wikipedia.org/wiki?curid=810231", "title": "Eddie Jordan", "text": "Eddie Jordan\n\nEdmund „Eddie“ Jordan je bývalý irský automobilový závodník, konstruktér, vlastník stáje Formule 1 Jordan Grand Prix a v současné době sportovní reportér a analytik BBC. Narodil se ve městě Bray v Irsku, které je asi 20 km jižně od Dublinu.\n\nPůvodně se chtěl stát zubařem, ale nakonec skončil jako úředník v bance. Během protestů v Dublinu odjel na dovolenou na ostrov Jersey, kde si poprvé vyzkoušel jízdu v motokárách. Sám se jako závodník nikdy neúčastnil nejvyšší soutěže Formule 1. V roce 1991 však založil vlastní stáj Jordan Grand Prix, která soutěžila ve Formuli 1 až do roku 2005.\n"}
{"id": "810238", "url": "https://cs.wikipedia.org/wiki?curid=810238", "title": "Anna Karolína Schmiedlová", "text": "Anna Karolína Schmiedlová\n\nAnna Karolína Schmiedlová (* 13. září 1994 Košice) je slovenská profesionální tenistka. Ve své dosavadní kariéře na okruhu WTA Tour vyhrála tři singlové turnaje, když triumfovala na Katowice Open 2015, BRD Bucharest Open 2015 a Copa Colsanitas 2018. V rámci okruhu ITF získala dvanáct titulů ve dvouhře.\n\nNa žebříčku WTA byla ve dvouhře nejvýše klasifikována v říjnu 2015 na 26. místě a ve čtyřhře pak v červnu téhož roku na 213. místě. Trénuje ji Milan Martinec a domovským klubem je Mladosť Košice.\n\nV juniorské dvouhře French Open 2012 se probojovala do finále, v němž nestačila na německou hráčku Anniku Beckovou.\n\nVe slovenském fedcupovém týmu debutovala v roce 2012 dubnovou baráží Světové skupiny proti Španělsku. Do roku 2019 v soutěži nastoupila k devíti mezistátním utkáním s bilancí 5–4 ve dvouhře a 3–3 ve čtyřhře.\n\nSlovensko reprezentovala na Letních olympijských hrách 2016 v Riu de Janeiru, kde v ženské dvouhře na úvod vyřadila italskou světovou osmičku Robertu Vinciovou. Ve druhém kole dohrála na raketě Rusky Jekatěriny Makarovové.\n\nV roce 2011 vyhrála turnaj ITF v arménském Jerevanu. Následující sezónu 2012 přidala dva dubnové tituly z turecké Antalye, když si v obou finále poradila s Němkou Annou-Lenou Friedsamovou.\n\nV dubnové baráži Světové skupiny Fed Cupu odehrála první mezistátní zápas za slovenskou reprezentaci proti španělskému družstvu v Marbelle, když nastoupila s Magdalénou Rybárikovou do čtyřhry proti páru Nuria Llagosteraová Vivesová a Arantxa Parraová Santonjaová. Slovenská dvojice utkání prohrála ve třech sadách, ale přesto Slovenky celkově vyhrály 3:2 na zápasy.\n\nV květnu 2012 triumfovala na další události ITF v Bad Saarow. Ve stejném měsíci získala další vítězství na okruhu ITF v Brescii, když ve finálovém utkání prodloužila sérii dvaceti dvou výher v řadě.\n\nV červnu 2012 se poprvé v kariéře probojovala do finále juniorky grandslamu, když na pařížském French Open 2012 v boji o singlový titul podlehla Němce Annice Beckové.\n\nV sezóně se poprvé kvalifikovala do hlavní soutěže Grand Slamu, když se účastnila French Open. Na úvod si překvapivě poradila s belgickou hráčkou Yaninou Wickmayerovou, aby ji ve druhé fázi zastavila Američanka Jamie Hamptonová.\n\nO necelý měsíc později si zahrála wimbledonskou kvalifikaci. Po dvou výhrách nad Annou Smithovou a Švýcarkou Timeou Bacsinszkou, skončila před branami hlavní soutěže porážkou od Evy Birnerové v kvalifikačním kole. Přesto si 1. kolo turnaje zahrála, když postoupila dodatečně jako šťastná poražená. V něm však byla nad její síly favorizovaná Australanka Samantha Stosurová, jíž podlehla ve dvou setech.\n\nPo Wimbledonu se probojovala do finále turnaje ITF s dotací 100 000 dolarů v Biarritzu, v němž nestačila na lichtenštejnskou olympioničku Stephanie Vogtovou po třísetovém průběhu. Přesto jí bodový zisk z francouzské události poprvé v kariéře posunul do elitní stovky žebříčku WTA, když po turnaji figurovala na 97. příčce. Následně se objevila na rakouském Bad Gastein, kde na úvod prohrála s Jihoafričankou Chanelle Scheepersovou.\n\nV letní sezóně vynechala několik turnajů hraných na tvrdém povrchu pro zranění. Na události US Open Series – New Haven Open, se kvalifikovala do hlavní soutěže, kde ji však v prvním kole zastavila americká hráčka elitní dvacítky Sloane Stephensová.\n\nNa newoyrském US Open dokázala vyhrát první utkání na Grand Slamu, když přešla přes Stefanie Vögeleovou, aby ji ve druhém kole zastavila Estonka Kaia Kanepiová.\n\nNa melbournském Australian Open vypadla po výhře nad Tímeou Babosovou ve druhém kole se Španělkou Garbiñe Muguruzaovou. V prvním květnovém týdnu si připsala devátý singlový titul z události ITF, dotované 75 000 dolary, když triumfovala na trnavském Empire Slovak Open. Ve finále zdolala obhájkyni titulu Barboru Záhlavovou-Strýcovou ve dvou setech. Následující týden prošla opět do finálového duelu na Sparta Prague Open, turnaji v nejvyšší etáži okruhu ITF – s dotací 100 000 dolarů + Hospitality. V závěrečném boji však nenašla recept na Britku Heather Watsonovou.\n\nGrandslamové maximum v dosavadní kariéře zaznamenala na antukovém French Open, kde se probojovala po třísetových dramatech nad čínskou tenistkou Čeng Ťie a 29. nasazenou Venus Williamsovou do třetího kola. V něm byla nad její síly Španělka Garbiñe Muguruzaová, která o kolo dříve vyřadila světovou jedničku Serenu Williamsovou.\n\nTravnatý Wimbledon znamenal porážku v úvodním kole s dvacátou pátou nasazenou Alizé Cornetovou, přestože získala úvodní set zápasu. Na US Open vypadla také v první fázi grandslamu po porážce od běloruské hráčky Aljaksandry Sasnovičové.\n\nDo Australian Open vstoupila vítězstvím nad Jihoafričankou Chanelle Scheepersovou, aby následně podlehla kazašské tenistce Zarině Dijasové ve třech setech. Premiérové finále na okruhu WTA Tour si zahrála na antuce únorového Rio Open v Rio de Janeiro, v němž nestačila na favorizovanou Italku Saru Erraniovou po dvousetovém průběhu.\n\nDebutovou trofej vybojovala v dubnu na tvrdém povrchu BNP Paribas Katowice Open, konaného v katovické hale Spodek, kde startovala jako osmá nasazená. Na úvod svědla dva třísetové zápasy a po výhře nad Kateřinou Siniakovou narazila ve čtvrtfinále na turnajovou dvojku Alizé Cornetovou. Francouzka dokázala uhrát jen dva gamy. Mezi poslední čtveřicí tenistek zdolala Belgičanku Alison Van Uytvanckovou. Ve finále si ve dvou sadách poradila s třetí nasazenou italskou tenistkou Camilou Giorgiovou. O dva týdny později, v pondělním vydání žebříčku WTA ze 4. května 2015, dosáhla na kariérní maximum, když jí patřilo 43. místo.\n\nDruhou singlovou trofej přidala na červencovém BRD Bucharest Open, konaném na antukových dvorcích v Bukurešti. Z pozice sedmé nasazené prošla do finále přes Slovinku Polonu Hercogovou. V boji o titul zdolala světovou devatenáctku a italskou antukářku Saru Erraniovou po dvousetovém průběhu 7–6 a 6–3. Na US Open byla poprvé v kariéře nasazená na grandslamu, jako poslední třicátá druhá. Premiérově také na newyorském majoru prošla do třetího kola přes Julii Görgesovou a černohorskou tenistku Danku Kovinićovou. Ve třetí fázi uhrála pouze tři gamy na světovou čtyřku Petru Kvitovou.\n\nNa zářijovém Wuhan Open porazila poprvé hráčku elitní světové desítky, Dánku Caroline Wozniackou, když ve druhém kole otočila průběh po prohraném úvodním setu a ztrátě podání ve druhém. Ve čtvrtfinále dohrála na raketě Španělky Garbiñe Muguruzaové poté, co ji odebrala pouze čtyři gamy. Po návratu do Evropy se odhlásila z Generali Ladies Linz pro virózu a startovala až na moskevském Kremlin Cupu. V roli osmé nasazené skončila ve druhém kole s Ukrajinkou Lesjou Curenkovou.\n\nNa premiérovém ročníku závěrečného a zvaného turnaje sezóny WTA Elite Trophy v Ču-chaji nahradila v jeho průběhu Wozniackou. V základní skupině pak deklasovala Italku Robertu Vinciovou, která na ni uhrála jediný game. Na bratislavské exhibici Tennis Champions porazila 1. prosince Kvitovou v jednosetovém duelu 7–5.\n\nSezónu zakončila poprvé v elitní třicítce, když jí na žebříčku WTA patřilo 26. místo.\n\nNa lednovém Australian Open prošla tříkolovou kvalifikací a v úvodním kole singlové soutěže ji vyřadila Ruska Darja Kasatkinová.\n\nTřetí kariérní titul z dvouhry okruhu WTA Tour vybojovala na dubnovém Copa Colsanitas 2018, probíhajícím na bogotské antuce. Po semifinálové výhře nad Rumunkou Anou Bogdanovou přehrála ve finále španělskou turnajovou pětku Laru Arruabarrenovou po dvousetovém průběhu. Před kolumbijským turnajem přitom rok a půl nevyhrála žádný zápas na túře WTA, když utržila 16 porážek v řadě, a ještě o rok déle čekala na postup do čtvrtfinále. Bodový zisk na žebříčku WTA posunul ze 132. na 84. příčku.\n\n"}
{"id": "810243", "url": "https://cs.wikipedia.org/wiki?curid=810243", "title": "Opavská pahorkatina", "text": "Opavská pahorkatina\n\nOpavská pahorkatina (polsky Płaskowyż Głubczycki, německy \"Leobschützer Lößhügelland\" nebo \"Troppauer Bucht\") je pahorkatina a geomorfologický celek ve Slezsku a v Moravských enklávách ve Slezsku podél česko-polské státní hranice - zasahuje tak do severovýchodního Česka a do jižního Polska. Opavská pahorkatina se nachází v jihovýchodní části geomorfologické oblasti Slezské nížiny na styku s Jesenickou oblastí / podsoustavou Východní Sudety.\n\nOpavská pahorkatina má plochý periglaciální reliéf, který je pokrytý sprašovými hlínami a fluviálními sedimenty. Jsou zde pozůstatky čtvrtohorního zalednění.\n\nV Česku se Opavská pahorkatina člení na geomorfologické podcelky Osoblažskou nížinu, Poopavskou nížinu a na Hlučínskou pahorkatinu.\n\nPřes Opavskou pahorkatinu protékají levé přítoky Odry: \n\nDle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina/Płaskowyż Głubczycki vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec v Nízkém Jeseníku má 441 m n. m. a nachází se 2,5 km jihovýchodně od města Krnov v okrese Bruntál. Tato vrstevnice je zároveň nejvyšším bodem geomorfologické oblasti/podsoustavy Slezská nížina, subprovincie/soustavy Středopolské nížiny a provincie Středoevropská nížina)\n\nNejvyšším vrcholem Opavské pahorkatiny je Plechowa Góra (německy \"Plechowa Berg\" nebo od 30. let 20. stol. \"Blechberg\") mezi vesnicemi Boboluszki a Branice ve gmině Branice v powiatu Głubczyckém s nadmořskou výškou 328 m. Na kopci je pole, na vrcholu stávala do půlky 90. let 20. století triangulační věž. \n\nNejvyšším vrcholem Opavské pahorkatiny na území Česka je Almín kopec (též \"Almin kopec\") 1,5 km severozápadně od obce Hněvošice v okrese Opava s nadmořskou výškou 315 m.\n\nV polské části Opavské pahorkatiny se nachází Přírodní park Las Głubczycki.\n\nV české části Opavské pahorkatiny leží ze známějších sídel mj. statutární město Opava, města Hlučín, Kravaře, Dolní Benešov, část Krnova či obce Osoblaha.\n\nV polské části Opavské pahorkatiny leží ze známějších sídel mj. města Głubczyce, Baborów, Kietrz, část města Prudnik nebo západní část města Racibórz.\n\n\n"}
{"id": "810246", "url": "https://cs.wikipedia.org/wiki?curid=810246", "title": "Torricelliaceae", "text": "Torricelliaceae\n\nTorricelliaceae (syn. \"Toricelliaceae\") je malá čeleď vyšších dvouděložných rostlin z řádu miříkotvaré (\"Apiales\"). Jsou to dřeviny, rostoucí na Madagaskaru a v Asii.\n\n\"Torricelliaceae\" jsou keře a nevelké stromy se střídavými jednoduchými listy bez palistů. Čepel listů je celistvá se zpeřenou žilnatinou (\"Melanophylla\"), peřeně členěná (\"Aralidium\") nebo dlanitě členěná s dlanitou žilnatinou (\"Torricellia\"), celokrajná nebo na okraji pilovitá či zubatá.\n\nKvěty jsou oboupohlavné nebo funkčně jednopohlavné, nejčastěji pětičetné, v latách nebo hroznech. Kalich je volný nebo srostlý, koruna je volná. Tyčinek je 5, jsou volné, nesrostlé. Semeník je spodní, srostlý ze 2 až 4 plodolistů a se stejným počtem komůrek, případně vlivem aborce s jedinou komůrkou (\"Aralidium\"). Čnělky jsou volné. V každé komůrce je jediné vajíčko. Plodem je peckovice.\n\nČeleď zahrnuje 10 druhů ve 3 rodech. Je rozšířena na Madagaskaru (\"Melanophylla\"), v Himálaji a Číně (\"Torricellia\") a v jihovýchodní Asii (\"Aralidium\").\n\nV klasických systémech byly rody čeledi \"Torricelliaceae\" řazeny do příbuzenstva čeledi dřínovité (\"Cornaceae\"). V Tachtadžjanově systému byly rody \"Torricellia\" a \"Aralidium\" vedeny v rámci nadřádu \"Cornanae\" nejen v samostatných čeledích, ale dokonce i v samostatných řádech.\n\nV systému APG II byl ještě každý rod veden v samostatné čeledi (Torricelliaceae, Aralidiaceae a Melanophyllaceae) v rámci řádu miříkotvaré (\"Apiales\").\nPodle kladogramů APG náleží čeleď \"Torricelliaceae\" k bazálním větvím tohoto řádu.\n\n\"Aralidium\", \"Melanophylla\", \"Torricellia\"\n"}
{"id": "810250", "url": "https://cs.wikipedia.org/wiki?curid=810250", "title": "Muži v černém (film)", "text": "Muži v černém (film)\n\nMuži v černém je americká akční komedie založená na stejnojmenném komiksu od Malibu Comics / Marvel Comics. Film natočil režisér Barry Sonnenfeld v roce 1997. V hlavních rolích Tommy Lee Jones a Will Smith. Film získal cenu Oscar za nejlepší masky.\n\nFilm vypráví příběh agenta K, který je členem tajné nadstátní agentury Muži v černém (Men In Black, MIB), jejímž hlavním cílem je eliminovat ilegální mimozemské imigranty. Agenti mají za úkol zatýkat mimozemšťany, kteří se snaží usídlit na Zemi, pro takové zásahy mají speciální neutralyzér, kterým mohou vymazat lidem krátké aktuální vzpomínky, aby i na dále zůstali v utajení.\n\nParťák agenta K, agent D odchází do důchodu a je mu vymazána paměť. Velitel agentury agent Zed poté nachází nového rekruta. Je jím policista James Darrell Edwards III, kterého poté agent K zaučuje. Z Edwardse se tak stane agent J.\n\nPoté společně čelí dosud nejvážnějšímu ilegálnímu proniknutí mimozemšťanů, které ohrožuje celou planetu.\n\nFilm byl nasazen v USA ve 3 020 kinech. Za první víkend vydělal 51 milionů amerických dolarů. Celkem v USA vydělal $250 690 000, v ostatních zemích poté $338 700 000. Celkem tedy $589 390 000.\n\nNa DVD byl film vydán v říjnu 1997. Ještě v roce 2012 se v USA prodalo 76 000 kusů DVD. Což bylo způsobeno nasazením filmu \"Muži v černém 3\" do kin.\n\n"}
{"id": "810255", "url": "https://cs.wikipedia.org/wiki?curid=810255", "title": "Yamaha XT 660 Z Tenere", "text": "Yamaha XT 660 Z Tenere\n\nYamaha XT 660 Z Tenere je jednoválcový čtyřtaktní motocykl japonského výrobce Yamaha, kategorie enduro.\n\nModel, který byl inspirován motocykly pro Rallye Paříž-Dakar, byl uveden trh v roce 1983. Ve výrobě vydržel po modernizacích více než čtvrt století.\n\nMotor je čtyřtaktní kapalinou chlazený jednoválec SOHC se čtyřmi ventily a s výkonem v širokém rozsahu otáček. Je znám spolehlivostí a malou spotřebou paliva, která spolu s poměrně velkou nádrží zajišťuje dobrý dojezd.\n\nYamaha XT 660 Z Tenere je všestranně využitelný motocykl vhodný na okresní silnice, neunavující na dálnici, zvládající terén a použitelný i po městě, s dobrou ovladatelností a pohodlným posezem.\n\n"}
{"id": "810261", "url": "https://cs.wikipedia.org/wiki?curid=810261", "title": "Gastein Ladies 2012", "text": "Gastein Ladies 2012\n\nTenisový turnaj WTA Gastein Ladies 2012, oficiálním názvem \"NÜRNBERGER Gastein Ladies 2012\", se konal ve dnech 9. až 17. června v rakouském Bad Gasteinu na otevřených antukových dvorcích jako součást kategorie WTA International Tournaments. Odměny činily 220 000 USD.\n\nNěmecká hráčka Julia Görgesová vstupovala do turnaje stejně jako v předchozím ročníku z pozice nejvýše nasazené tenistky a podruhé v řadě byla vyřazena v úvodním kole.\n\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "810265", "url": "https://cs.wikipedia.org/wiki?curid=810265", "title": "Občina Razkrižje", "text": "Občina Razkrižje\n\nObčina Razkrižje ( \"\") je jednou z 212 občin ve Slovinsku. Nachází se v Pomurském regionu () na území historického Zámuří. Občinu tvoří 6 sídel, její rozloha je 9,8 km² a k 1. lednu 2017 zde žilo 1 289 obyvatel. Správním střediskem občiny je vesnice Šafarsko.\n\nÚzemím občiny od západu na východ protéká říčka Ščavnica, která se na východním okraji občiny vlévá do řeky Mury.\n\nObčina se dělí na sídla: Gibina, Kopriva, Razkrižje, Šafarsko, Šprinc, Veščica.\n\n\n"}
{"id": "810267", "url": "https://cs.wikipedia.org/wiki?curid=810267", "title": "Občina Veržej", "text": "Občina Veržej\n\nObčina Veržej ( \"\", ) je jednou z 212 občin ve Slovinsku. Nachází se v Pomurském regionu na území historického Dolního Štýrska. Občinu tvoří 3 sídla, její rozloha je 12,0 km² a k 1. lednu 2017 zde žilo 1 315 obyvatel. Správním střediskem občiny je vesnice Veržej.\n\nObčina se dělí na sídla: Banovci, Bunčani, Veržej.\n\n\n"}
{"id": "810274", "url": "https://cs.wikipedia.org/wiki?curid=810274", "title": "Občina Ormož", "text": "Občina Ormož\n\nObčina Ormož (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 59 sídel, její rozloha je 141,6 km² a k 1. lednu 2017 zde žilo 12 213 obyvatel. Správním střediskem občiny je město Ormož.\n\n\n"}
{"id": "810278", "url": "https://cs.wikipedia.org/wiki?curid=810278", "title": "Občina Središče ob Dravi", "text": "Občina Središče ob Dravi\n\nObčina Središče ob Dravi (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 5 sídel, její rozloha je 32,7 km² a k 1. lednu 2017 zde žilo 2 019 obyvatel. Správním střediskem občiny je vesnice Središče ob Dravi. Občina vznikla v březnu 2006 vydělením z občiny Ormož.\n\nObčina se dělí na sídla:\n\n\n"}
{"id": "810279", "url": "https://cs.wikipedia.org/wiki?curid=810279", "title": "William Boeing", "text": "William Boeing\n\nWilliam Edward Boeing (1. října 1881 – 28. září 1956) byl americký průkopník letectví, zakladatel společnosti The Boeing Company.\n\nWilliam Boeing se narodil v americkém Detroitu bohatému důlnímu inženýrovi německého původu Wilhelmu Böingovi z města Hagen, který se rovněž živil jako obchodník se dřevem a Marii M. Ortmannové z Vídně. Své jméno si změnil v roce 1900 po svém návratu ze studií ve Švýcarsku. Poté nastoupil na Yaleovu univerzitu. V roce 1903 Boeing univerzitu opustil, aby se vzápětí začal věnovat obchodu se dřevem jako jeho otec, který v roce 1890 zemřel. Boeing koupil rozsáhlé lesy v okolí zálivu Grays Harbor ve státě Washington. Mimo jiné zde vlastnil i závodní dráhu pro koně. Když Boeing, coby prezident dřevařské společnosti Greenwood Timber Company, přicestoval v roce 1909 do Seattlu, kde se konala Alaska–Yukon–Pacific expozice, a poprvé v životě zde uviděl létající stroje řízené člověkem, byl jimi okamžitě fascinován. Krátce poté si William koupil letadlo od společnosti Glenn L. Martin Company a začal se pod vedením samotného Glenna L. Martina učit létat. Netrvalo dlouho a Boeing své nové letadlo poničil. Když mu bylo Martinem řečeno, že náhradní díly nebudou k dispozici po dobu několika měsíců, rozzuřil se. Svému příteli Georgovi Westerveltovi tehdy řekl: „Můžeme si lepší letadlo postavit sami a rychleji“. Westervelt souhlasil. Brzy nato postavili obojživelný dvouplošník B&W Flying Boat s vynikajícím výkonem. Po tomto úspěšném projektu se Boeing rozhodl vstoupit do leteckého průmyslu a koupil starou loděnici na řece Duwamish nedaleko Seattlu, kde vybudoval továrnu.\n\nV roce 1916 William Boeing společně s Georgem Conradem Westerveltem pod iniciály B & W založili společnost Pacific Aero Products Co. První letadlo, které tato firma postavila, byl Boeing Model 1. Když v dubnu 1917 vstoupila Amerika do první světové války změnil Boeing název své společnosti z Pacific Aero Products Co. na Boeing Airplane Company a obdržel od amerického námořnictva objednávku na padesát letadel. Po skončení války se William Boeing začal soustředit na komerční letadla a na leteckou přepravu pošty. Vybudoval úspěšnou poštovní leteckou společnost Boeing Air Transport, která později začala přepravovat i cestující a stala se předchůdcem letecké společnosti United Airlines.\n\nV roce 1921 se William Boeing oženil s Berthou Marií Paschall, která měla ze svého prvního manželství již dva syny Nathaniela Paschalla Jr. a Cranstona Paschalla. William se stal jejich nevlastním otcem a společně se ženou měli ještě vlastního syna Williama E. Boeinga Jr. Nat Paschall se později stal obchodním manažerem ve společnosti Douglas Aircraft a poté v McDonnell Douglas. William E. Boeing jr. se zase stal proslulým soukromým pilotem.\n\nV roce 1934 vláda Spojených států obvinila Williama Boeinga z monopolních praktik. V témže roce donutil nový zákon společnost rozdělit na více segmentů a oddělit tak letový provoz od výroby. V důsledku toho se Boeing zbavil vlastnictví své společnosti United Aircraft and Transport Corporation, rozdělil jí na tři části a z firmy odešel. Společnost se rozdělila na následující subjekty:\n\n\nRok od prodeje firmy opustil William Boeing letecký průmysl. Zbytek svého života strávil v oboru nemovitostí a chovu plnokrevných koní. William Boeing zemřel na infarkt dne 28. září 1956 ve věku 74 let. Srdeční příhoda ho zastihla na palubě jeho jachty v jachtovém klubu v Seattlu a při příjezdu lékařské pomoci již nejevil známky života. Jeho popel byl rozptýlen na pobřeží Britské Kolumbie, kde trávil mnoho času na své plachetnici Taconite.\n\nV roce 1966 byl William Boeing uveden do Národní letecké síně slávy.\n\n"}
{"id": "810281", "url": "https://cs.wikipedia.org/wiki?curid=810281", "title": "Občina Sveti Tomaž", "text": "Občina Sveti Tomaž\n\nObčina Sveti Tomaž (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 30 sídel, její rozloha je 38,1 km² a k 1. lednu 2017 zde žilo 2 006 obyvatel. Správním střediskem občiny je vesnice Sveti Tomaž. Občina vznikla v březnu 2006 vydělením z občiny Ormož.\n\nObčina se dělí na sídla:\n\n"}
{"id": "810282", "url": "https://cs.wikipedia.org/wiki?curid=810282", "title": "Kuřinka červená", "text": "Kuřinka červená\n\nKuřinka červená (\"Spergularia rubra\") je drobná, silně větvená, poléhavá bylina vytvářející velké trsy, nejrozšířenější druh rodu kuřinka.\n\nRostlina je původem z mírného klimatu Eurasie a Severní Afriky, zavlečena byla do Japonska, obou Amerik, Jižní Afriky, Austrálie i na Nový Zéland. Pro zdárný růst požaduje kyselé nebo neutrální, mírně vlhké písčité nebo hlinitopísčité půdy, nesnáší trvalé zastínění. Roste na březích tekoucích i stojatých vod, obnažených rybničních dnech, okrajích polí a lužních cest, lesních světlinách i rumištích. V České republice je hojná, lze ji nalézt na celém území, od nížin až do podhůří, převážně je součásti společenstev svazů \"Polygonion avicularis\" a \"Radiolion linoidis\".\n\nKuřinka červená je hemikryptofyt, bývá jednoletá nebo vytrvalá. Ze silného kořene vyrůstají do kruhu zpravidla plazivé, poléhavé či méně často vzpřímené, u báze větvené lodyhy které mohou být dlouhé až 25 cm. Z lodyhy, v horní části někdy žláznatě chlupaté, vyrůstají v častých uzlinách protistojné, dužnaté, čárkovité až šídlovité, v průřezu ploché listy o délce až 3 cm. V jejich úžlabích často rostou další listy, takže mnohdy připomínají přesleny. Jsou přisedlé a okolo nich jsou stříbřité, suchomázdřité vytrvalé palisty trojúhelníkovitého tvaru 3 až 5 mm dlouhé které bývají na koncích rozeklány ve dva hroty.\n\nNa květních stopkách měřících až 8 mm rostou pravidelné, pětičetné, oboupohlavné růžové květy. Vyrůstají z úžlabí listů nebo na koncích lodyh a větví se do jednostranných vidlanů. U báze srostlé, vytrvalé kališní lístky jsou kopinaté až vejcovité, 2,2 až 4,5 mm dlouhé a mají dokola světlý lem široký 0,1 až 0,5 mm, na koncích jsou tupé nebo zašpičatělé a jsou porostlé chlupy. Korunní lístky, eliptické až okrouhlé, bývají tmavě růžové, 1,2 až 3,6 mm dlouhé. V květu je ve dvou kruzích 5 až 10 tyčinek s prašníky a z vrcholu vejčitého semeníku vyrůstají tři čnělky s bliznami. Většinou zde dochází k samoopylení v ještě nerozvitém květu, ty se za pošmourného počasí ani neotvírají. Vykvétají od května do října, květ je otevřen jen několik málo hodin.\n\nPo odkvětu se stopky květů svěšují, aby se po dozrání plodů opět napřímily. Plodem jsou tobolky o něco delší než kalich (dlouhé 3 až 5,5 mm) pukající třemi chlopněmi. Hnědá semena, přibližně velká 0,5 × 0,4 mm, mají většinou po obvodě vystouplý val, jsou porostlá válcovitými bradavkami a nemají blanitý lem (křídla). Jedná se o druh který je nejčastěji tetraploidní 2n = 54.\n\n\n \n"}
{"id": "810287", "url": "https://cs.wikipedia.org/wiki?curid=810287", "title": "2005 ve fotografii", "text": "2005 ve fotografii\n\nTento článek obsahuje významné fotografické události v roce 2005.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "810288", "url": "https://cs.wikipedia.org/wiki?curid=810288", "title": "Sylvia Albrechtová", "text": "Sylvia Albrechtová\n\nSylvia Albrechtová (* 28. října 1962 Berlín), provdaná Heckendorfová, je bývalá východoněmecká rychlobruslařka.\n\nDo prvních mezinárodních závodů nastoupila v roce 1978, v roce 1979 již startovala na seniorském Mistrovství světa ve víceboji, kde obsadila 10. místo, a na Mistrovství světa ve sprintu, na kterém skončila čtvrtá. O rok později se na světovém šampionát ve víceboji umístila na 11. místě. Zúčastnila se Zimních olympijských her 1980, kde získala bronzovou medaili v závodě na 1000 m. V dalších olympijských startech skončila devátá (1500 m) a čtrnáctá (3000 m). Nedlouho po olympiádě v Lake Placid se vdala a ukončila sportovní kariéru.\n\n"}
{"id": "810293", "url": "https://cs.wikipedia.org/wiki?curid=810293", "title": "The Men in Black", "text": "The Men in Black\n\nThe Men in Black je komiksová kniha, kterou napsal Lowell Cunningham a ilustroval Sandy Carruthers. Příběhy byly vydávány u kanadského nakladatelství Aircel Comics, které později odkoupilo americké nakladatelství Malibu Comics, které bylo roku 1994 koupeno nakladatelstvím Marvel Comics.\n\nPrvní série o třech číslech byla vydávána od ledna do března 1990. Poté, co bylo nakladatelství Aircel odkoupeno Malibu byla vydána druhá série o třech číslech \"The Men in Black Book II #1-3\" (květen-červenec 1991). \n\nRoku 1994 nakladatelství Malibu bylo odkoupeno nakladatelstvím Marvel. Po úspěchu zfilmování komiksu, Marvel vydal několik jednorázových čísel, např. \"Men in Black: Retribution\".\n\n\"Men In Black\" (MiB) je světová organizace monitorující paranormální aktivitu na Zemi (mimozemšťany, démony či mutanty). Hlavními protagonisty jsou agenti Zed, Jay a Kay.\n\nAgenti mají právo využít jakýchkoliv prostředků ke splnění mise. Také úzkostlivě dbají o své utajení, kdokoliv chce MiB prozradit je jimi nemilosrdně odstraněn.\n\nNepříliš známý komiks byl roku 1997 zfilmován do velmi úspěšného filmu, který byl poté následován dvěma pokračováními, a také animovaným seriálem.\n\n\n"}
{"id": "810314", "url": "https://cs.wikipedia.org/wiki?curid=810314", "title": "Leah Poulosová", "text": "Leah Poulosová\n\nLeah Jean Poulosová (* 5. října 1951 Berwyn, Illinois), provdaná Poulosová-Muellerová, je bývalá americká rychlobruslařka.\n\nV roce 1970 startovala na Mistrovství světa ve víceboji, kde skončila na 13. místě, a na premiérovém ročníku Mistrovství světa ve sprintu (18. místo). Roku 1972 již byla na sprinterském šampionátu šestá, téhož roku se také zúčastnila Zimních olympijských her, kde v závodě na 3000 m skončila na 17. a na trati 1500 m na 24. příčce. První medaili získala na Mistrovství světa ve sprintu 1974, které vyhrála, v roce 1976 byla v tomto závodě druhá. Na zimní olympiádě 1976 získala na trati 1000 m stříbrnou medaili, v závodě na 500 m byla čtvrtá a na distanci 1500 m šestá. V letech 1977 a 1980 vybojovala na sprinterských šampionátech stříbrné medaile, druhou zlatou získala na Mistrovství světa ve sprintu 1979. Ze Zimních olympijských her 1980 si odvezla dvě stříbra ze závodů na 500 a 1000 m. Po sezóně 1979/1980 ukončila sportovní kariéru.\n\nV září 1977 se provdala za rychlobruslaře Petera Muellera, později se však rozvedli.\n"}
{"id": "810317", "url": "https://cs.wikipedia.org/wiki?curid=810317", "title": "Muži v černém (rozcestník)", "text": "Muži v černém (rozcestník)\n\nNázev Muži v černém má několik významů.\n\n"}
{"id": "810325", "url": "https://cs.wikipedia.org/wiki?curid=810325", "title": "František Dvořák (archeolog)", "text": "František Dvořák (archeolog)\n\nFrantišek Dvořák (28. listopadu 1896, Červené Pečky – 10. června 1943, Drážďany) byl český regionální archeolog, popravený za účast v protinacistickém odboji.\n\nPůvodně byl lékařem. V meziválečném období významně rozšířil archeologickou sbírku muzea v Kolíně asi o 40000 kusů. Přestože byl archeologem-samoukem, za své terénní výzkumy získal věhlas i v Evropě.\n\nArcheologické lokality na Kolínsku, kde zkoumal František Dvořák:\n\nByl zapojen do kolínské organizace Domácí odboj (známé spíše pod názvem \"prstýnkáři\"). Poskytoval vhodné prostory v kolínském muzeu pro společné schůzky a jednání této ilegální organizace, kterých se aktivně účastnil. Před svým zatčením gestapem byl varován a stačil se ještě ukrýt v tajné skrýši ve sklepě svého domu v Červených Pečkách. Hlad a nedýchatelný vzduch jej ale přinutily po dvou dnech skrýš opustit. Do rukou gestapa padl 4. září 1941.\n\nByl vězněn v Kolíně, v Kutné Hoře, v Terezíně, ve věznici Pankrác, v drážďanském vězení v Georg-Bähr-Strasse. Tam byl 14. ledna 1943 odsouzen k trestu smrti. Popraven byl v drážďanském vězení 10. června 1943 v 18:22.\n\nJe po něm pojmenováno Dvořákovo muzeum Kolínska v pravěku, v ulici Brandlova 35 v Kolíně.\n\n\n\n\n"}
{"id": "810327", "url": "https://cs.wikipedia.org/wiki?curid=810327", "title": "Natalja Sazanovičová", "text": "Natalja Sazanovičová\n\nNatalja Vjačeslovna Sazanovičová ( ; * 15. srpna 1973, Baranavičy, Brestská oblast) je bývalá běloruská atletka, jejíž specializací byl sedmiboj a halový pětiboj.\n\nV roce 1991 se stala v Soluni juniorskou mistryní Evropy v sedmiboji. O rok později získala zlatou medaili také na juniorskou mistryní světa v jihokorejském Soulu.\n\nJeden ze svých největších úspěchů zaznamenala v roce 1996 na letních olympijských hrách v Atlantě, kde vybojovala stříbrnou medaili. K celkovému umístění na stupni vítězů ji dopomohly vítězství ve čtvrté (běh na 200 m) a páté disciplíně (skok daleký) a třetí místo ve vrhu koulí. Dohromady získala 6 563 bodů, čímž si vytvořila osobní rekord, který si již později nevylepšila.\n\nNejblíže se k osobnímu maximu dostala na MS v atletice 2001 v Edmontonu, kde získala stříbrnou medaili (6 539 bodů). Hranici 6 500 bodů překonala také na letních olympijských hrách v Sydney v roce 2000 a na světovém šampionátu v Paříži v roce 2003, kde shodně získala bronzové medaile. Dva bronzy vybojovala rovněž na evropských šampionátech. V Budapešti v roce 1998 a o čtyři roky později na ME v atletice v Mnichově.\n\nV roce 2004 reprezentovala také na letní olympiádě v Athénách, kde však po prvních dvou disciplínách ze sedmiboje odstoupila.\n\nV roce 2001 se stala v Lisabonu halovou mistryní světa v pětiboji (60 m přek. – 8,25 s, skok do výšky – 1,80 m , vrh koulí – 16,31 m, skok daleký – 6,69 m, běh na 800 m – 2:23,20). V závodě si vytvořila nový osobní rekord 4 850 bodů, čímž tehdy vytvořila třetí nejlepší výkon všech dob. Výše tenkrát byly jen Rusky Světlana Moskalecová (4 866 bodů) a Irina Bělovová (4 991 bodů). Její bodový součet mohl být tehdy mnohem větší. Závěrečnou osmistovku zaběhla v čase 2:23,20 (osobní maximum), za což získala 781 bodů. V roce 2012 překonala Ukrajinka Natalija Dobrynská na halovém MS jako první vícebojařka hranici pěti tisíc bodů, když v Istanbulu nasbírala celkově 5 013 bodů. Za závěrečný běh na 800 metrů získala 948 bodů (2:11,15). Kdyby stejný čas zaběhla Sazanovičová v Portugalsku, světový rekord v pětiboji by držela výkonem 5 017 bodů ona.\n\n\n"}
{"id": "810334", "url": "https://cs.wikipedia.org/wiki?curid=810334", "title": "Honorární konzul", "text": "Honorární konzul\n\nHonorární konzul je čestná funkce v diplomacii. Honorární konzulové zastupují stát v místě svého působení čestně a oproti běžným konzulům na konzulátech i neplaceně a často nejsou ani státními příslušníky státu, pro který pracují. Nejsou také zaměstnanci ministerstev zahraničí, na rozdíl od kariérních konzulů. \n\nStát zřizuje honorární konzuláty ve státech nebo územích, kde nemá dostatečné vlastní konzulární zastoupení. Jedná se obvykle o dobře postavené osobnosti, které jsou schopny hradit chod konzulátu z vlastních zdrojů. Jediný jejich příjem může pocházet z poplatků za vyřízení víz, pasů apod.\n\nPro výkon funkce honorárního konzula je třeba mít pověřovací listinu vysílajícího státu, tzv. konzulský patent a dále souhlas přijímající země, tzv. exekvatur. Ve smyslu mezinárodního práva nejsou diplomaty, které chrání absolutní imunita. Honorární konzul, na rozdíl od běžného konzula nemá konzulární výsady. Není také chráněn konzulární imunitou, které upravuje \"Vídeňská úmluva o konzulárních stycích\" z roku 1963.\n\n"}
{"id": "810338", "url": "https://cs.wikipedia.org/wiki?curid=810338", "title": "Sugar", "text": "Sugar\n\nSugar je první singl americko-arménské heavy metalové skupiny System of a Down z alba System of a Down a zároveň první singl kapely vůbec.\nPřed hudbou je vysílání zpráv (viz níže), poté se spustí hudba a kapela vystupuje v prázdném sále na pódiu, s americkou vlajkou v pozadí, hraní je prokládáno videi ukazujícími hrůzy holocaustu, jaderných testů a násilí ve světě.\n\nTankian a Malakian mají pomalované obličeje, basák Shavo Odadjian má pokreslenou hruď a bubeník John Dolmayan hraje s plynovou maskou.\n"}
{"id": "810340", "url": "https://cs.wikipedia.org/wiki?curid=810340", "title": "Hans Boesch", "text": "Hans Boesch\n\nHans Boesch (13. března 1926, Sennwald – 21. června 2003, Stäfa) byl švýcarský spisovatel.\n\nStudoval stavební inženýrství a pracoval pro ETH Zürich na oddělení pro plánování dopravy. Publikoval romány, satiry a eseje. V románové tetralogii \"Der Sog\", \"Der Bann\", \"Der Kreis\" a \"Schweben\" popsal život ve 20. století. Hans Boesch žil částečně v Curychu a částečně v horské oblasti Bündner.\n\nPozůstalost spisovatele uchovává Švýcarský literární archiv.\n\n\n"}
{"id": "810343", "url": "https://cs.wikipedia.org/wiki?curid=810343", "title": "Bačkov (zámek)", "text": "Bačkov (zámek)\n\nZámek Bačkov stál v obci Bačkov v areálu bývalého zemědělského družstva.\n\nPrvní písemná zmínka o obci pochází z roku 1307. Na přelomu 14. a 15. století došlo na místě zámku k výstavbě tvrze. Poprvé je však zmiňována až roku 1458. V 16. století bylo panství připojeno ke Světlé nad Sázavou. Na přelomu 17. a 18. století si Jan Oldřich Klusák z Kostelce za sídlo k řízení panství vybral zámek ve Zboží. K přestavbě tvrze na zámek došlo údajně kolem roku 1750. Kde přesně tento zámek stával však není známo, pravděpodobně bylo jeho zdivo kolem 1786 použito Janem Heřmanem z Herreitu k výstavbě druhého zámku. Následně se majitelé rychle střídali a po roce 1945 přešel do majetku státu. Byl svěřen zemědělskému družstvu, který zde měl nejprve kanceláře a později sklady. Později se ocitl v rukou soukromého majitele a zchátral, v roce 2011 došlo k jeho zboření.\n\nJedná se o patrový pozdně barokní stavbu, patrně se zbytky zdiva původního panského sídla, o půdorysu obdélníka s mansardovou střechou. Fasádu člení římsy a lizény. Klenba sklepů je z cihel a patrně se jedná o zbytek původní tvrze. V přízemí se místy nacházejí zbytky valené klenby, v patře už jsou stropy bez dochovaných kleneb. Na západě bylo později přistavěno úzké křídlo kryté valbovou střechou.\n\nZámek stával téměř v centru obce Bačkov. Okolo prochází jak místní komunikace, tak také žlutě značená turistická stezka od Lubna na Zboží. Nedaleko vede také silnice II/347 od Haber na Kunemil a cyklotrasa 4155 ze Zboží na Habry.\n\n"}
{"id": "810346", "url": "https://cs.wikipedia.org/wiki?curid=810346", "title": "Josef Nálepa", "text": "Josef Nálepa\n\nJosef Nálepa (16. ledna 1936, Ostrava – 13. června 2012, Praha) byl český umělec a sportovec – medailér, kreslíř, sochař – portrétista. Kromě umění se také věnoval sportu, šlo o osminásobného mistra Československa ve vodním lyžování, ve kterém také působil jako reprezentační trenér, létal i na rogalu, kde patřil k průkopníkům tohoto sportu v Československu.\n\nVystudoval pražskou Akademii výtvarných umění, kde byli jeho učitelé Karel Pokorný a Karel Hladík, portrétní umění studoval také u Emanuela Kodeta. Kromě toho také studoval i na Fakultě tělesné výchovy sportu Univerzity Karlovy.\n\nProslul zejména jakožto sochař – portrétista. Mezi jeho nejznámější busty a sochy patří socha malíře Salvadora Dalího, kterého zpodobnil údajně jakožto jediný na světě. Portrétoval i mnohé československé umělce a známé lidi, mezi jeho pracemi lze nalézt portréty Tomáše Bati, Vlasty Buriana (pamětní deska v Praze-Dejvicích na někdejší Burianově vile), Jiřího Sováka, Miroslava Horníčka, Karla Gotta, Hany Hegerové, Josefa Masopusta (socha na pražské Julisce).\n\nPracoval také jako kreslíř a medailér, stal se autorem dvoukorunové československé mince i několika pamětních mincí. Pro město Třeboň vytvářel výtvarné návrhy pro tamější plánovanou lázeňskou kolonádu. Tvořil v ateliéru na pražském Novém Světě na Hradčanech.\n\nJeho manželkou byla textilní výtvarnice Hana Nálepová.\n\n"}
{"id": "810347", "url": "https://cs.wikipedia.org/wiki?curid=810347", "title": "Kyanatan draselný", "text": "Kyanatan draselný\n\nKyanatan draselný je bezbarvá pevná anorganická látka, jejíž vzorec je KOCN. Je používána k výrobě mnoha jiných sloučenin, včetně některých herbicidů. Světová výroba kyanatanu draselného a sodného v roce 2006 činila celkem 20 000 tun.\n\nKyanatan draselný je iontová sůl. Struktura kyanatanového anionu je lineární, vzdálenost C – N je 121 pm, což je asi o 5 pm více, než v kyanidu\n\nPro většinu použití jsou sodná a draselná sůl vzájemně zaměnitelné. Draselné soli bývá dávána přednost pro její lepší rozpustnost ve vodě a lepší dostupnost v čisté formě. Kyanatan draselný je základní surovina pro výroby různých látek, jako například deriváty močoviny, semikarbazidy, karbamáty, organické isokyanáty, účinné herbicidy a jiné. Jedním z příkladů je použití při výrobě hydroxyurey. Používá se také při metodách tepelného zušlechťování kovů (nitrokarburizace železa – povrchová úprava (kalení) ocelí k zabránění koroze, zvýšení odolnosti proti oděru a únavě).\n\nKyanatan draselný se dříve používal k redukci srpkovitě deformovaných erytrocytů při srpkovité anémii (vedlejší účinky!). Také ve veterinární medicíně se používal při parazitárních onemocněních ptáků i savců.\n\nKyanatan draselný se připravuje zahříváním močoviny s uhličitanem draselným při 400 °C:\n"}
{"id": "810352", "url": "https://cs.wikipedia.org/wiki?curid=810352", "title": "Kvasnička", "text": "Kvasnička\n\nPříjmení Kvasnička nosí více různých osobností:\n\n\n"}
{"id": "810369", "url": "https://cs.wikipedia.org/wiki?curid=810369", "title": "Lisbeth Korsmová", "text": "Lisbeth Korsmová\n\nLisbeth Korsmová (14. ledna 1948 Oslo – 22. ledna 2017), rodným jménem Bergová, byla norská rychlobruslařka.\n\nV mezinárodních závodech se poprvé objevila v roce 1965, o rok později již startovala na Mistrovství světa ve víceboji, kde skončila na 15. místě. V roce 1968 se poprvé zúčastnila Zimních olympijských her, jejím nejlepším výkonem byla 11. příčka na trati 500 m. Na Mistrovství světa ve sprintu debutovala v roce 1970, tehdy byla také osmá na Mistrovství Evropy a šestá na světovém vícebojařském šampionátu. Svého nejlepšího umístění na všech mistrovství v kariéře dosáhla v roce 1971, kdy byla pátá na evropském a světovém ve víceboji a šestá na světovém ve sprintu. Startovala na zimní olympiádě 1972, kde byla nejlépe devatenáctá na tratích 500 a 1500 m. Ze zimní olympiády 1976 si odvezla bronzovou medaili ze závodu na 3000 m, na poloviční trati byla čtvrtá. V dalších letech byla nejlépe šestá na Mistrovství světa ve víceboji 1977. Zúčastnila se i svých čtvrtých Zimních olympijských her v roce 1980, kde bylo jejím nejlepším výsledkem 14. místo v závodě na 1500 m. Výrazných úspěchů dosáhla na mistrovství Norska jak ve víceboji, tak ve sprintu, které celkem 13krát vyhrála. Naposledy startovala na norském sprinterském šampionátu v roce 1982, poté ukončila kariéru.\n\nZemřela dne 22. ledna 2017 ve věku 69 let.\n"}
{"id": "810374", "url": "https://cs.wikipedia.org/wiki?curid=810374", "title": "Ferdinand Vodička", "text": "Ferdinand Vodička\n\nFerdinand Vodička (27. května 1895 Černovice – 18. května 1953 tamtéž) byl český klavírista, dirigent, sbormistr, hudební skladatel a pedagog.\n\nPocházel z rodiny venkovského učitele v Černovicích. Jeho prvním učitelem hudby byl místní kantor Flíček. Vystudoval gymnázium v Táboře a vstoupil na varhanní oddělení Pražské konzervatoře. V roce 1915 musel narukovat do armády, ale po vzniku Československa dokončil konzervatoř a dále studoval na mistrovské škole skladbu u Vítězslava Nováka a dirigování u Václava Talicha.\n\nPo studiích učil na hudební škole a gymnáziu ve Znojmě. Zde vedl pěvecký sbor \"„Vítězslav Novák“\" a v nedalekých Moravských Budějovicích sbor \"„Foerster“\".\n\nV roce 1925 odešel do Chomutova, kde se oženil a o rok později se stal ředitelem hudební školy v Mostě. Působil také jako sbormistr Pěveckého sdružení severočeských učitelů a župní dirigent \"Hraničářských sokolských sborů\". Koncertoval jako sólový klavírista a spolupracoval také s Ondříčkovým kvartetem. Věnoval se i popularizační práci. Pořádal přednášky o hudbě a koncerty doprovázel úvodním slovem.\n\nPo obsazení českého pohraničí Němci se v roce 1938 nakrátko vrátil do Černovic, ale ještě téhož roku se stal ředitelem hudební školy v Berouně. I zde vedl pěvecký sbor \"Slavoš\". V letech 1946–1949 působil opět v severních Čechách. Učil na hudební škole v Litvínově, řídil \"Symfonický orchestr města Litvínova\" a znovu vedl \"Pěvecké sdružení severočeských učitelů\".\n\nV roce 1950 odešel do důchodu a vrátil se do rodných Černovic. Pro své město zkomponoval znělku pro čtyři trubky. Dnes je v Černovicích po něm pojmenována ulice.\n\n\n\n\n\n\n"}
{"id": "810378", "url": "https://cs.wikipedia.org/wiki?curid=810378", "title": "Čukotské pohoří", "text": "Čukotské pohoří\n\nČukotské pohoří () je pohoří na severovýchodě Ruska na Dálném východě. Jeho starším názvem je \"Anadyrské pohoří\". \n\nNachází se mezi Čaunským zálivem a Beringovým průlivem, tvoří tak převážnou část poloostrova Čukotka. Táhne se přibližně v délce 450 km a nachází se zde bohatá ložiska kamenného uhlí a rud olova a rtuti. Jeho nejvyšší horou je Ischodnaja, která dosahuje výšky 1 887 m n. m. \n"}
{"id": "810379", "url": "https://cs.wikipedia.org/wiki?curid=810379", "title": "Motor s válci do H", "text": "Motor s válci do H\n\nMotor s válci do H je typ čtyřválcového nebo čtyřřadého dvouhřídelového pístového spalovacího motoru, jehož příčný řez je ve tvaru písmene H. Motor má dva rovnoběžné klikové hřídele, které jsou vzájemně propojeny.\n\nMotory tohoto typu užívaly motocykly (Brough Superior Dream), vozy Formule 1 (BRM P83), letadla (motory Napier Dagger, Napier Sabre, Pratt & Whitney X-1800). V 70. letech 20. století byl francouzským a německým námořnictvem vyvíjen čtyřicetiválcový motor (40 H 672) pro speciální účely, zůstalo ale jen u prototypu.\n\n"}
{"id": "810381", "url": "https://cs.wikipedia.org/wiki?curid=810381", "title": "Hydrogendifluorid draselný", "text": "Hydrogendifluorid draselný\n\nHydrogendifluorid draselný je iontová sůl, jejíž vzorec je KHF, obsahující stejný počet draselných kationtů K a hydrogendifluoridových aniontů HF. Tato sůl je používána k uměleckému leptání skla. Existuje také analog s vyšším obsahem vodíku a fluoru KHF (CAS 12178-06-2). Také analogická sodná sůl je používána ke stejnému účelu a také v čisticích prostředcích (poškozuje povrch). Rovněž hydrogendifluorid amonný je k leptání skla používán. Leptání skla je v podstatě rozpouštěním hlavní složky skla oxidu křemičitého hydrogendifluoridovým aniontem (nebo fluorovodíkem) za vzniku těkavého (plynného) fluoridu křemičitého:\n"}
{"id": "810382", "url": "https://cs.wikipedia.org/wiki?curid=810382", "title": "Dawson", "text": "Dawson\n\nDawson může být:\n\n\n\n\n\n\n\n"}
{"id": "810384", "url": "https://cs.wikipedia.org/wiki?curid=810384", "title": "The Binding of Isaac", "text": "The Binding of Isaac\n\nBinding of Isaac je nezávislá akční RPG hra od Edmunda McMillena a Floriana Himsla vydaná na Steamu 28. září 2011. Ke hře je možno dokoupit datadisk \"The Binding of Isaac: Wrath of the Lamb\". V nynější době byla vytvořena nová hra The Binding of Isaac: Rebirth k níž bylo vydáno DLC the binding of Isaac afterbirth později Afterbirth+\n\n"}
{"id": "810385", "url": "https://cs.wikipedia.org/wiki?curid=810385", "title": "James Stewart", "text": "James Stewart\n\nJames Maitland \"Jimmy\" Stewart (20. května 1908 – 2. července 1997) byl americký herec.\n\nVystudoval architekturu na Princetonské univerzitě. U filmu začínal v roce 1934 a svoji poslední roli vytvořil v roce 1991, jeho filmová kariéra trvala 57 let. Za tuto dobu vytvořil desítky filmových rolí, často vystupoval v rozhlasu a v televizi. Pětkrát byl nominován na Oscara za výkon v hlavní roli (1940: \"Mr. Smith Goes to Washington\", 1941: \"The Philadelphia Story\", 1946: \"It's a Wonderful Life\", 1951: \"Harvey\", 1959: \"Anatomy of a Murder\"), získal jednoho – za \"The Philadelphia Story\". Byl oblíbeným hercem režiséra Alfreda Hitchcocka, hrál hlavní role v jeho snímcích \"Provaz\" (1948), \"Okno do dvora\" (1954), \"Muž, který věděl příliš mnoho\" (1956) a \"Vertigo\" (1958). Krom herecké kariéry byl i aktivním vojákem, bojoval v druhé světové jakožto důstojník amerického bombardovacího letectva (jeho přímým podřízeným zde byl herec Walter Matthau), bojoval i ve Vietnamské válce. Byl znám pro své konzervativní politické postoje.\n\n"}
{"id": "810386", "url": "https://cs.wikipedia.org/wiki?curid=810386", "title": "Magicka", "text": "Magicka\n\nMagicka [\"medžika\"] je akční adventura od nezávislých vývojářů z Arrowhead Game Studios. Byla vydána 11. ledna 2011 na Steamu pro Microsoft Windows, přičemž demoverze je volně k dispozici. Vytvořila ji skupina osmi studentů Technické university Luleå v norském Skellefteå a během prvních 17 dnů od vydání se jí prodalo na 200 tisíc kusů.\nHra je zasazena do fantasy světa postaveném na norské mytologii. Hrát lze za čaroděje, příslušníka svatého řádu, a to buďto sólo nebo kooperativně až s třemi dalšími přáteli. Autoři slibují inovativní systém bojových kouzel, které mají mít zničující efekt na okolní prostředí. Všech dvanáct kapitol půjde projít několika různými cestami, na konci každé z nich odlišný boss. Ke hře je možno dokoupit 17 DLC (stáhnutelného obsahu), přičemž DLC \"The Stars Are Left\" obsahuje 5 kapitol navazujících na příběh hlavní hry. Do příběhu jsou vneseny vtipy z ostatních filmů.\n\nPříběh se odehrává ve světě zvaném Midgård. Hlavní hrdina je čaroděj (můžou být až 4) a začíná na čarodějské\nuniverzitě. Tam ho přivítá jedna z klíčových postav v celém příběhu - Vlad, která vás přivítá větou \"Hello, I am Vlad, and I am not a vampire\" (překlad: \"Ahoj, já jsem Vlad a nejsem Vampír.\" ) Řekne, že král potřebuje pomoct, protože ve světě řádí démon jménem Khann a pošle ho do hlavního města Hávindr, kde král je. Čaroděj (popř. s dalšími třemi hráči) se vydává na cestu napříč Midgårdem. První místo kam dojde, je malá vojenská osada, která je hned při vašem příchodu napadena. Poté co jim pomůžete osadu bránit vám\nkapitán stráží řekne, že do Hávindru vedou dvě cesty - delší přes hory nebo kratší přes doly, s tím že doly jsou zamořené gobliny (narážka na Pána Prstenů). Čaroděj se rozhodne jít cestou přes hory. Po cestě potká a zabije spoustu goblinů, trolů a gobliního šamana. Dojde k propasti kde by měl být most, ale ten tam není. Najednou se tam objeví Vlad a řekne že ho goblini zničili a že se tam musí dopravit pomocí vzducholodi, kterou ovšem čaroděj neumí řídit a tak ji řídí Vlad. Během 'plavby' vám Vlad řekne, že mu tady nelíbí a vyskočí z ní pryč. Nechá tam čaroděje jen tak, ten poté se vzducholodí havaruje, ale přežije. Do města je to pak už jen kousek tak tam dojde. Dorazí večer tak se ubytuje v hostinci. V noci se však vzbudí kvůli křiku obyvatel a zjistí, že část města hoří a že na ně někdo zaútočil. Čaroděj se rychle vydává ke králi, kde zjišťuje, že\nti co to město napadli byli zlí čarodějové. Po zabití všech se ve dveřích objevuje další, ale najednou se král zvedne z trůnu, čaroděj zvedne a vyhazuje jej z okna, zatímco mu vycházejí z prstů blesky (narážka na Star Wars VI). Tím je město osvobozeno.\n"}
{"id": "810389", "url": "https://cs.wikipedia.org/wiki?curid=810389", "title": "Božejov (zámek)", "text": "Božejov (zámek)\n\nZámek Božejov stojí v obci Božejov v okrese Pelhřimov.\n\nZámku předcházela tvrz, kterou si před rokem 1355 nechali vystavět Tluskové z Vokova. V 15. století došlo k její přestavbě na hrad. Po roce 1505 docházelo k častému střídání majitelů, až jej v roce 1550 zakoupili Leskovcové z Leskovce. Ti jej v 16. století nechali renesančně přestavět. Roku 1630 rod Leskovců vymírá a hrad přechází do vlastnictví Želivského kláštera. V 17. století byl rozšířen na zámek. Od roku 1680 jej vlastnili Voračičtí z Paběnic. V roce 1710 prošel barokními úpravami. Dnes se v něm nachází základní škola.\n\nJedná se o čtyřkřídlou jednopatrovou budovu o půdorysu obdélníka. Ve východním a západním křídle můžeme najít zbytky původního hradu, na fasádě v průčelí východního a západního křídla se nacházejí také psaníčková sgrafita a nad vchodem štít. V průjezdu se nacházejí litinové desky s vyobrazeným erbem Kryštofa Karla Voračického z Paběnic, reliéfem Adama a Evy a zápasem vojáků, vše datováno do roku 1710. Kromě toho je tu také kamenný náhrobek z roku 1567, která připomíná Jana Leskovce z Leskovce.\n\nZámek stojí téměř v centru obce. Okolo vede silnice od Stříteže na Libkovu Vodu a také zeleně značená turistická stezka od Hejlovského mlýna na Drážďany.\n\n"}
{"id": "810390", "url": "https://cs.wikipedia.org/wiki?curid=810390", "title": "Březina (zámek)", "text": "Březina (zámek)\n\nBřezina (zámek) může znamenat:\n\n\n"}
{"id": "810392", "url": "https://cs.wikipedia.org/wiki?curid=810392", "title": "Same Place", "text": "Same Place\n\nSame Place je druhé album skupiny Notes From Prague vydané pod labelem Paranormalz Cru v roce 2004. Toto album se dostalo do širšího povědomí hiphopové komunity a hostovalo na něm několik interpretů, mezi nimi Dr. Kary, LA4 nebo Dannie. Vedle členů NFP se na produkci alba podílel Gipsy jedním trackem. K albu vyšly 2 singly – Recovered Experience a Same Place. Videoklipy k těmto trackům byly dodány na CD jako bonus.\n\n\n"}
{"id": "810395", "url": "https://cs.wikipedia.org/wiki?curid=810395", "title": "Fernando Llorente", "text": "Fernando Llorente\n\nFernando Llorente Torres [] (* 26. února 1985, Pamplona, Španělsko), přezdívaný \"El Rey León\" (česky \"lví král\") je španělský fotbalový útočník a bývalý reprezentant, od srpna 2017 hráč klubu Tottenham Hotspur FC.\n\nV zimním přestupovém období sezóny 2012/13 se o služby Llorenteho zajímal Juventus Turín, nakonec se kluby nedohodly na lednovém přestupu. Llorente musel vyčkat, až mu v červnu vyprší v Athletic Bilbao smlouva a odejde zadarmo. 1. července 2013 podepsal oficiálně dvouletou smlouvu s Juventusem, kde dostal dres s číslem 14.\n\nV srpnu 2015 podepsal jako volný hráč tříletý kontrakt s klubem Sevilla FC.\n\nV A-mužstvu Španělska debutoval 19. 11. 2008 v přátelském zápase proti reprezentaci Chile (výhra 3:0).\n\nV dresu Španělska vyhrál Mistrovství světa ve fotbale 2010 v Jihoafrické republice a EURO 2012 v Polsku a na Ukrajině.\n\nAthletic Bilbao\n\nJuventus FC\n\nSevilla FC\n\n\n\n"}
{"id": "810396", "url": "https://cs.wikipedia.org/wiki?curid=810396", "title": "Telestreet", "text": "Telestreet\n\nTelestreet je italské hnutí, které zřídilo pirátské televizní stanice v několika metropolitních oblastech v Itálii (v menší míře také v Nizozemsku, Španělsku, Švýcarsku či Argentině). Hnutí začalo v Boloni s malou vysílací stanicí OrfeoTv, která byla založena teoretikem médií a aktivistou „Francoem Bifoem“ Berardi. Zakládání těchto televizí motivovalo snahou o větší pluralitu na (italském) televizním trhu. Děje se tak díky stále se zlepšující dostupnosti informačních technologií. Od června roku 2002 bylo toto mikro-tv vysílání rozšířeno na několik hodin denně s dosahem 200 metrů. \nV současné době existuje téměř sto mini TV stanic v celé Itálii. Jejich vysílací hardware obsahuje mírně pozměněné přijímače elektroniku.\nTelestreet je obvykle podporován skupinami organizací nebo jednotlivců, kteří používají televizi jako produkt pro určité skupiny lidí, s cílem učinit z televize bezplatný komunikační nástroj jako jsou například webové stránky. Problém spočívá v tom, že pouliční televize vysílají ve stínu obsazených frekvencí, bez licence vyžadované zákonem. Z toho důvodu bylo nařízením ministerstva zastaveno vysílání např. stanic Telefabbrica (provozovaná dělníky FIATu a mapující jejich stávky) nebo Disco Volante (zřízená tělesně postiženými, kteří v reportážích upozorňovali na svou diskriminaci).\n\n"}
{"id": "810402", "url": "https://cs.wikipedia.org/wiki?curid=810402", "title": "Březina (zámek, okres Pelhřimov)", "text": "Březina (zámek, okres Pelhřimov)\n\nZámek Březina stojí ve vsi Březina, dnes části obce Hořepník, v okrese Pelhřimov u silnice II/129 z Pacova na Hořepník. Je chráněn jako kulturní památka České republiky.\n\nPrvní písemná zmínka o Březině pochází z roku 1299, kdy ji vlastnil zeman Dětocha, v jehož vlastnictví byla ještě v roce 1304. Na začátku 16. století došlo k výstavbě tvrze, která stála na místě dnešního zámku. V roce 1522 statek koupil Burian Trčka z Lípy. Kromě tvrze tehdy ke statku patřily také dvůr a vsi Březina, Radějovice a Opatovice. V roce 1572 se novým majitelem stal Jan Houska ze Zahrádky, ovšem už o dva roky později (1574) jej zdědil Stanislav Houska. Ten nechal tvrz přestavět a navíc přibyl pivovar. V roce 1589 Anna z Kounic statek prodala Janu Albrechtu Křineckému z Ronov a na Kamenici. Následně docházelo k častému střídání majitelů. Roku 1730 jej od Anny Terezie Umwertové, rozené Malovcové z Malovic, získal Jan Vít Malovec. Ten jej roku 1743 prodal Bedřichu Jeníkovi Zásadskému z Gamsenberka. V roce 1765 prošla tvrz přestavbou na barokní zámek, jak dokazuje letopočet v zámecké kapli. V roce 1821 je jako majitel uváděn Josef Čapek, roku 1839 rytířský rod z Eisensteinu, kteří zámek nechali přestavět v duchu pseudorenesance. Od roku 1908 vlastní zámek rodina Homolkova.\n\nJedná se o dvoukřídlou patrovou budovu. Vstup se nachází ve východním průčelí, nad ním je portál se erbem Eisensteinů. V místnostech v přízemí najdeme klenuté stropy. Průčelí západního křídla je bohatě členěné a ve výklenku nad hlavní římsou stojí socha sv. Floriána. Válcová zámecká kaple je umístěna v severozápadním nároží.\n\n"}
{"id": "810407", "url": "https://cs.wikipedia.org/wiki?curid=810407", "title": "Phil McGraw", "text": "Phil McGraw\n\nPhillip Calvin McGraw (* 1. září 1950), v USA známější jako Dr. Phil díky své stejnojmenné televizní šou, je americký psycholog, televizní bavič a moderátor. Svou kariéru začal roku 1998 v \"The Oprah Winfrey Show\", kde měl své pravidelné okénko jako psycholog radící divákům, jak řešit své partnerské a jiné životní problémy. Jeho popularita vzrostla natolik, že roku 2002 vznikla jeho vlastní šou nazvaná \"Dr. Phil\", kterou produkovala společnost Winfreyové Harpo Studios. Napsal řadu populárně-psychologických bestsellerů věnovaných životním strategiím či hubnutí. Díky své popularitě se objevil i v jednom z dílů seriálu Simpsonovi (\"Speciální čarodějnický díl XVII\"), či v sitcomech Frasier a Hannah Montana.\n\n\n"}
{"id": "810409", "url": "https://cs.wikipedia.org/wiki?curid=810409", "title": "Dřevokazný hmyz", "text": "Dřevokazný hmyz\n\nDřevokazný hmyz je obávaný škůdce každého dřeva. Hmyz klade vajíčka na povrch dřeva, jeho larvy vyhlodávají dřevo pod povrchem a uvnitř. Tímto dřevokazný hmyz napadá veškeré dřevo, zejména stavební konstrukce, střešní krovy, dřevěné podlahy nebo nábytek.\nŠkody působí i larvy těchto brouků, kteří si vytvářejí chodby (kaverny) pod povrchem dřeva. Při velkém napadení se tyto chodby spojují a tím jej nenávratně znehodnocují. \nKe zdárnému vývoji larvy potřebují teplotu cca 18 stupňů a vlhkost vzduchu minimálně 10 %.\nPo zakuklení larev a následném výletu brouků, jsou jejich výletové otvory viditelným důkazem aktivního napadení dřeva. Takto napadené dřevo pak ztrácí svou pevnost.\nNejčastější dřevokazný hmyz v naší oblasti je tesařík krovový (\"Hylotrupes bajulus L.\"), tesařík fialový (\"Callidium violaceum\"), Lyctus brunneus, červotoči (\"Anobidae sp.\"), pilořitky (\"Siricidae\"), mravenci (\"Formicidae\").\n"}
{"id": "810411", "url": "https://cs.wikipedia.org/wiki?curid=810411", "title": "Budkov (zámek)", "text": "Budkov (zámek)\n\nZámek Budkov stojí v obci Budkov v okrese Třebíč, asi 11 km na západ od Moravských Budějovic. Je chráněn jako kulturní památka České republiky.\n\nZámku předcházela vodní tvrz, poprvé zmiňovaná roku 1353, kdy ji Jan z Budkova prodal Jeníku mladšímu a Jeníku staršímu z Mezimostí. Na začátku 16. století došlo k její přestavbě ve stylu pozdní gotiky a v letech 1545–1555 za Hrubčických z Čechtína na renesanční zámek. Za Františka Karla Berchtolda z Uherčic došlo k drobným barokním úpravám, které se promítly spíše v interiéru. V 1. čtvrtině 19. století byl v okolí vytvořen anglický park s vodní zahradou. Dnes se v zámku nachází dětský domov.\n\nNejnápadnějším prvkem zámku je vstupní věž s hodinami, pozůstatek vodní tvrze, která spolu s patrovou pětikřídlou budovou uzavírá nepravidelné nádvoří s arkádami a toskánským sloupovím. Kromě vodní zahrady a anglického parku o rozloze 3,3 ha se u zámku nachází také kostel sv. Martina.\n\n"}
{"id": "810412", "url": "https://cs.wikipedia.org/wiki?curid=810412", "title": "Batman: Gothamský rytíř", "text": "Batman: Gothamský rytíř\n\nBatman: Gothamský rytíř (v originále Gotham Knight a Gossamu Naito) je americko-japonská animovaná filmová antologie, která byla roku 2008 rovnou vydána na DVD. Tvoří ji šest různých příběhů od různých režisérů, scenáristů a animačních studií. Příběhy jsou situovány do období mezi filmy \"Batman začíná\" a \"Temný rytíř\", ale nejsou oficiální součástí série.\n\n\"Mám pro vás příběh\" (v originále \"Have I Got a Story for You\") je prvním příběhem. Animaci vytvořilo studio Studio 4°C, režisérem byl Shoujirou Nishimi, scénář napsal Josh Olson.\n\nPopisuje čtyři svědectví dětí o boji mezi Batmanem a kriminálníkem zvaným Man in Black.\n\n\"Křížová palba\" (v originále \"Crossfire\") je druhým příběhem. Animaci vytvořilo studio Production I.G, režisér byl Futoshi Higashide a scénář napsal Greg Rucka.\n\nPopisuje příběh policistů Crispuse Allena a Anny Ramirezové, kteří pracují pro poručíka Jamese Gordona. Ti mají za úkol odvést uprchlého trestance Jacoba Feelyho, kterého chytil Batman, zpět do ústavu Arkham. Při zpáteční cestě se zapletou do nemilosrdné přestřelky mezi gangy vedenými bossy The Russian a Salem Maronim.\n\n\"Praktická zkouška\" (v originále \"Field Test\") je třetím příběhem. Animaci vytvořilo studio Bee Train, režisér byl Hiroshi Morioka a scénář napsal Jordan Goldberg.\n\nPopisuje využití vynálezu Luciuse Foxe, který dokáže elektromagnetickým polem odrazit projektily malé ráže. Bruce Wayne mezitím hraje dobročinný golfový turnaj s developerem Ronalde Marshallem a rozmlouvá s ním o podivné smrti Teresy Williamsové, která byla proti Marshallovým plánům. Později Wayne využije Foxova vynálezu pro své brnění Batmana. Zprostředkuje setkání vzájemných rivalů tamějších gangů The Russian a Sala Maroniho, které se pokusí zatknout, ale musí je nechat jít, aby zachránil postřeleného mladíka.\n\n\"Číhá v temnotě\" (v originále \"In Darkness Dwells\") je čtvrtým příběhem. Animaci vytvořilo studio Madhouse, režiséry byli Yasuhiro Aoki a Yuichiro Hayashi, scénář napsal David S. Goyer.\n\nPopisuje únos kardinála O'Fallona do hlubin stok údajně obřím ještěřím monstrem. Batman se setká s poručíkem Gordonem a vydá se po stopě ještěra do městské kanalizace. Gordon mezitím zjistí, že se jedná o Waylona Jonese, psychotika, který byl pacientem Dr. Jonathana Cranea, zvaného Scarecrow. Ve stoce se ukáže, že za únosem je Scarecrow a že tamní vzduch je prosycen jeho plynem strachu.\n\n\" Porazit bolest\" (v originále \"Working Through Pain\") je pátým příběhem. Animaci vytvořilo Studio 4 °C, režisérem byl Toshiyuki Kubooka a scénář napsal Brian Azzarello.\n\nPopisuje vzpomínky Bruce Wayne ještě předtím než se stal Batmanem. Mladý Wayne je na cestě po Asii, kde se snaží přesvědčit tamní fakíry, aby mu odhalili své vědění a pomohli mu vypořádat se s bolestí. Fakíři to odmítnou, ale pomůže mu Cassandra, která se u fakírů učila. Tyto vzpomínky se mu promítají v době, kdy se snaží, vážně zraněný, dostat z kanalizace na povrch.\n\n\"Smrtinos\" (v originále \"Deadshot\") je šestým a závěrečným příběhem. Animaci vytvořilo studio Madhouse, režisérem byl Jong-Sik Nam a scénář napsal Alan Burnett.\n\nPopisuje příběh nájemného zabijáka jménem Deadshot, který své oběti zabíjí s pomocí odstřelovací pušky, kterou mistrovsky ovládá. Místní boss The Russian si ho najme, aby odstranil poručíka Gordona. Policie poté požádá Batmana, aby ho ochránil. Batman zabrání Gordonově smrti, a poté se utká s Deadshotem na střeše jedoucího vlaku.\n\nFilm byl v USA vydán na DVD a Blu-ray 8. července 2008. Celkem se v USA prodalo okolo 337 000 kusů.\n"}
{"id": "810423", "url": "https://cs.wikipedia.org/wiki?curid=810423", "title": "Klášter svaté Marie (Paříž)", "text": "Klášter svaté Marie (Paříž)\n\nKlášter svaté Marie (francouzsky \"Abbaye Sainte-Marie\"), též nazývaný klášter Source (\"abbaye de la Source\") podle názvu ulice je benediktinské opatství v Paříži. Nachází se na \"Rue de la Source\" č. 3 v 16. obvodu. Klášter obývá kongregace Solesmes, jedna z kongregací benediktinského řádu založená roku 1837.\n\nKlášter byl založen v roce 1893 jako převorství a v roce 1925 byl povýšen na opatství.\n\n"}
{"id": "810430", "url": "https://cs.wikipedia.org/wiki?curid=810430", "title": "Lollapalooza Live", "text": "Lollapalooza Live\n\nLollapalooza Live je koncertní DVD Lou Reeda, vydané 19. září 2011. Na koncertě hráli Reed se svou doprovodnou skupinou a též s projektem Metal Machine Trio. Sestavu doplnil host Steve Hunter, který s Reedem již dříve spolupracoval. Záznam pochází z festivalu Lollapalooza z roku 2009.\n\n"}
{"id": "810432", "url": "https://cs.wikipedia.org/wiki?curid=810432", "title": "Občina Benedikt", "text": "Občina Benedikt\n\nObčina Benedikt (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 24,1 km² a k 1. lednu 2017 zde žilo 2 486 obyvatel. Správním střediskem občiny je vesnice Benedikt.\n\nObčina se dělí na sídla: Benedikt, Drvanja, Ihova, Ločki Vrh, Negovski Vrh, Obrat, Spodnja Bačkova, Spodnja Ročica, Stara Gora, Sveti Trije Kralji v Slovenskih goricah, Trotkova, Trstenik, Štajngrova.\n\nSousedními občinami jsou: Gornja Radgona na severu a východě, Sveta Trojica v Slovenskih goricah na jihu, Lenart na jihozápadě a Sveta Ana na západě.\n\n\n"}
{"id": "810433", "url": "https://cs.wikipedia.org/wiki?curid=810433", "title": "Taťjana Averinová", "text": "Taťjana Averinová\n\nTaťjana Borisovna Averinová ( ; 25. června 1950 Gorkij, Ruská SFSR – 22. srpna 2001 Moskva), rodným jménem Barabašová ( ), byla sovětská rychlobruslařka.\n\nNa mezinárodních závodech se poprvé objevila v roce 1967, na Mistrovství světa ve víceboji debutovala v roce 1970, kdy skončila na dvanáctém místě. O rok později poprvé startovala na Mistrovství Evropy a umístila se na 6. příčce. První medaili získala na světovém šampionátu ve víceboji 1974, kde si dobruslila pro stříbro. Stejný kov si z toho mistrovství odvezla i v následujících dvou letech. Na Zimních olympijských hrách 1976 získala medaile na všech čtyřech tratích, v závodech na 1000 a 3000 m vybojovala zlato, na distancích 500 a 1500 m bronz. V roce 1978 vyhrála Mistrovství světa ve víceboji. Startovala i na mistrovství světa ve sprintu, tam bylo jejím nejlepším umístěním šesté místo v roce 1979. Na zimní olympiádě 1980 závodila pouze na trati 1500 m, kde skončila osmnáctá. Sezónu 1980/1981 vynechala, v následujícím ročníku nastoupila pouze do národních závodů včetně sovětského mistrovství. Po sezóně 1981/1982 ukončila sportovní kariéru.\n\n"}
{"id": "810441", "url": "https://cs.wikipedia.org/wiki?curid=810441", "title": "Občina Cerkvenjak", "text": "Občina Cerkvenjak\n\nObčina Cerkvenjak (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 15 sídel, její rozloha je 24,5 km² a k 1. lednu 2017 zde žilo 2 074 obyvatel. Správním střediskem občiny je vesnice Cerkvenjak.\n\nObčina se dělí na sídla:\n\n\n"}
{"id": "810444", "url": "https://cs.wikipedia.org/wiki?curid=810444", "title": "Vállus", "text": "Vállus\n\nVállus je malá vesnička v Maďarsku v župě Zala.\n\nRozkládá se na ploše 21,80 km² a v roce 2011 zde žilo 130 obyvatel.\n"}
{"id": "810447", "url": "https://cs.wikipedia.org/wiki?curid=810447", "title": "Boj o Filipíny", "text": "Boj o Filipíny\n\nBoj o Filipíny může označovat:\n"}
{"id": "810454", "url": "https://cs.wikipedia.org/wiki?curid=810454", "title": "Inconsistent Frames", "text": "Inconsistent Frames\n\nInconsistent Frames je třetí studiové album skupiny Notes From Prague. Deska vyšla 7 let od vydání předchozího alba \"Same Place\". Na této nahrávce se skupina výrazně posunula k žánru alternativního hip hopu. Zároveň jde o první studiovou nahrávku této skupiny s kompletně živým obsazením a vokalistkou. \n\nPo desce Same Place se skupina rozšířila o bubeníka, kytaristu, baskytaristu a později zpěvačku. Kvůli časové vytíženosti Davida Chvátala se většina produkce přesunula na jeho bratra Michala. Během následujících tří let se ve skupině vystřídalo několik členů, mezi nimi i vokalistka Noemi. Ta se podílela společně s Antwim na textech a nahrála některé nové skladby. Původní verze dvou z nich, Chasing Space a Still On, se na albu objevily jako bonusové tracky. Roku 2009 Noemi NFP opouští a sestava se opět mění, což zpomaluje produkční proces a nahrávání alba. Po stabilizaci nahrálo uskupení mezi lety 2010–2011 skladby na finální verzi desky. Vedle Michala Chvátala a DJ Negativa se na produkci podílel i kytarista Lukáš Bartoš. \n\nOproti předešlým albům se výrazně změnil zvuk skupiny, která přešla k alternativnímu hip hopu s obsazením živých nástrojů.\nV některých skladbách se objevují i prvky rapcore. Na desce se podílejí také saxofonista Matouš Kobylka a violoncellistka Terezie Kovalová. Všechny skladby jsou založeny na mixu elektronických podkladů s akustickým základem. Na rozdíl od předešlé desky zde nefigurují žádní hostující interpreti.\n\n\"Inconsistent Frames\" se dá volně přeložit jako \"rozpadající se rámce\". Název i textový obsah skladeb odkazuje na nestabilní situaci a vztahy uvnitř skupiny NFP. Témata se dotýkají také nesnází v hudebním průmyslu a životních změn členů od dob vydání desky Same Place.\n\n\nKřest alba se uskutečnil 4. listopadu 2011 v experimentálním prostoru galerie Trafačka ve Vysočanech. Kmotry desky byli zpěvačka skupiny Toxique Klára Vytisková a rapper Ektor. Produkce musela být předčasně ukončena z důvodu zásahu policie kvůli rušení nočního klidu. \n\n"}
{"id": "810457", "url": "https://cs.wikipedia.org/wiki?curid=810457", "title": "Mistrovství Evropy v krasobruslení 2013", "text": "Mistrovství Evropy v krasobruslení 2013\n\nMistrovství Evropy v krasobruslení 2013 hostilo chorvatské hlavní město Záhřeb v období od 23. do 27. ledna. Soutěže 105. ročníku šampionátu proběhly v aréně Dom Sportova ve čtyřech kategoriích – muži, ženy, sportovní dvojice a taneční páry. Mimoevropští krasobruslaři se zúčastnili mistrovství čtyř kontinentů.\n\nChorvatsko od získání nezávislosti roku 1991 pořádalo mistrovství Evropy podruhé. Předchozí šampionát proběhl ve stejné záhřebské hale v roce 2008.\n\nŠampionátu se mohli zúčastnit krasobruslaři registrovaní v evropských národních svazech, kteří k 1. červenci 2012 dovršili minimální hranici 15 let věku. Další podmínkou kvalifikace bylo překročení minimální hodnoty v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů v jednotlivých disciplínách je uvedena v tabulce:\nO počtu účastníku z jednotlivých států rozhodlo umístění na předešlém mistrovství Evropy.\n\nMistrovství Evropy vysílal veřejnoprávní program ČT sport. Komentoval jej Miroslav Langer.\n\nV krátkém programu zvítězil Francouz Florent Amodio. Ve volné jízdě jej předstihl Španěl Javier Fernández a získal premiérový titul mistra Evropy.\nDo krátkého programu nastoupilo třicet šest závodnic, z nichž si dvacet čtyři nejlepších zajistilo postup do volných jízd. Vítězkou krátkého programu se stala Ruska Adelina Sotnikovová, která náskok neudržela a skončila na celkovém druhém místě. Mistryní Evropy se popáté stala Italka Carolina Kostnerová, která ovládla volné jízdy.\nRuská sportovní dvojice Tatiana Volosožarová a Maxim Traňkov získala druhý titul mistra Evropy v řadě.\nV krátkém tanci trimfovala dvojice Jekatěrina Bobrovová a Dmitrij Solovjov, která také získala titul mistra Evropy.\n\n"}
{"id": "810460", "url": "https://cs.wikipedia.org/wiki?curid=810460", "title": "Černovice (zámek)", "text": "Černovice (zámek)\n\nZámek Černovice stojí ve městě Černovice v okrese Pelhřimov. Pro veřejnost není přístupný, návštěvníci si ale mohou projít oboru s Černou alejí. Je chráněn jako kulturní památka České republiky.\n\nPrvní písemná zmínka o městě pochází z roku 1323 a až do roku 1597 jej vlastnili Rožmberkové. Následně byly Paradiesy z Tyrol připojeny k panství Kamenice. Zámek pravděpodobně založil Martin Paradies krátce před rokem 1641, kdy zde sídlil. Tehdy měl jedno křídlo. V první polovině 18. století je jako majitel uváděn Karel Josef Voračický z Paběnic a následně František Karel Kinský. Někdy v této době došlo k rozšíření zámku o další křídlo a rondely v jednotlivých rozích. Ve druhé polovině 18. století se dostal do vlastnictví Šternberků a ti jej připojili k panství Žirovnice. Dalšího rozšíření se dočkal na začátku 19. století, přesněji roku 1814, za hraběte Vincenta Zessnera ze Spitzenbegu. V roce 1841 nechal kníže Heinrich Eduard ze Schönburga zámek naposledy přestavět. Následně došlo k rychlému střídání majitelů. Dnes je zde Diagnostický ústav sociální péče o mládež.\n\nDnešní vzhled zámku pochází z klasicistní přestavby v roce 1841, kterými byl pověřen stavitel Josef Schaffer z Jindřichova Hradce. Jedná se o trojkřídlou patrovou, ve střední části dvoupatrovou budovu s hranolovými věžicemi na okrajích. V jižním křídle se v minulosti nacházela kaple Narození Panny Marie, za minulého režimu sklad uhlí a dnes jsou zde kanceláře.\n\nOkrajem zámeckého parku prochází silnice II/128 a po ní cyklostezka 1182. K zadní části zámku vede odbočka z červeně značené turistické stezky od černovického Mariánského náměstí směrem na Novou Ves.\n\n"}
{"id": "810462", "url": "https://cs.wikipedia.org/wiki?curid=810462", "title": "Bäng!", "text": "Bäng!\n\nBäng! je studiové album německé hard rockové skupiny Birth Control. Album produkoval Jürgen Krämer spolu se skupinou Birth Control. Album původně vyšlo v roce 1982 u vydavatelství Ohr Today, v roce 1997 vyšla reedice se třemi bonusovými skladbami pod hlavičkou Repertoire Records.\n\nNa LP bylo album rozděleno na první a druhou stranu. Na první byly první čtyři skladby a na druhé další tři.\n\n"}
{"id": "810464", "url": "https://cs.wikipedia.org/wiki?curid=810464", "title": "Projektant", "text": "Projektant\n\nProjektant je osoba, která v rámci projekční činnosti vytváří projekt (projektuje). Projektanty mohou být nazvány osoby z mnoha oborů lidské činnosti, ale zejména z oblasti stavebnictví.\n\nProjektanta definuje \"Stavební zákon\" jako fyzickou osobu oprávněnou podle \"zákona č. 360/1992 Sb\". k projektové činnosti ve výstavbě. Takový projektant pak může zpracovat dokumentaci pro stavební povolení. V případě staveb financovaných z veřejného rozpočtu je projektant přizván k výkonu tzv. autorského dozoru, který slouží k ověření souladu prováděné stavby s touto dokumentací.\n\nProjektant také může zpracovávat další stupně projektové dokumentace např. dokumentaci pro územní rozhodnutí, dokumentaci pro výběrové řízení resp. zadání stavby, dokumentaci pro provedení (realizaci) stavby a další.\n\n"}
{"id": "810467", "url": "https://cs.wikipedia.org/wiki?curid=810467", "title": "Faruq Z. Bey", "text": "Faruq Z. Bey\n\nFaruq Z. Bey (* jako Jesse Davis; 4. února 1942 Detroit, Michigan, USA − 1. června 2012 tamtéž) byl americký jazzový saxofonista a hudební skladatel. Byl dloholetým členem a leaderem skupiny Griot Galaxy. Byl též básníkem, napsal dvě knihy.\n"}
{"id": "810472", "url": "https://cs.wikipedia.org/wiki?curid=810472", "title": "Občina Lenart", "text": "Občina Lenart\n\nObčina Lenart (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 22 sídel, její rozloha je 62,1 km² a k 1. lednu 2017 zde žilo 8 251 obyvatel. Správním střediskem občiny je město Lenart v Slovenskih goricah.\n\n\n"}
{"id": "810478", "url": "https://cs.wikipedia.org/wiki?curid=810478", "title": "Občina Sveta Ana", "text": "Občina Sveta Ana\n\nObčina Sveta Ana (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 12 sídel, její rozloha je 37,2 km² a k 1. lednu 2017 zde žilo 2 309 obyvatel. Správním střediskem občiny je vesnice Sveta Ana v Slovenskih goricah.\n\nObčina se dělí na sídla: Dražen Vrh, Froleh, Kremberk, Krivi Vrh, Ledinek, Rožengrunt, Sveta Ana v Slovenskih goricah, Zgornja Bačkova, Zgornja Ročica, Zgornja Ščavnica, Žice.\n\n\n"}
{"id": "810479", "url": "https://cs.wikipedia.org/wiki?curid=810479", "title": "Sheila Youngová", "text": "Sheila Youngová\n\nSheila Grace Youngová (* 14. října 1950 Birmingham, Michigan), provdaná Youngová-Ochowiczová, je bývalá americká rychlobruslařka a cyklistka.\n\nJako rychlobruslařka se na mezinárodních závodech poprvé objevila v roce 1971, startovala také na Zimních olympijských hrách 1972 (500 m – 4. místo, 1000 m – 17. místo) a na Mistrovství světa ve sprintu 1972 (8. místo). Následující rok světový šampionát ve sprintu poprvé vyhrála a 11. místem debutovala na vícebojařském mistrovství světa. Druhou zlatou sprinterskou medaili získala v roce 1975, tentýž rok vybojovala i bronz na světovém šampionátu ve víceboji. Ze zimní olympiády 1976 si odvezla tři medaile: zlatou ze závodu na 500 m, stříbrnou z 1500 m a bronzovou z 1000 m. Krátce po ZOH získala také bronz na Mistrovství světa ve víceboji a zlato na Mistrovství světa ve sprintu a poté ukončila sportovní kariéru. K aktivnímu závodění se vrátila v roce 1981, kdy dojela sedmá na světovém sprinterském šampionátu. V následujícím ročníku byla na tomto mistrovství třináctá, po sezóně 1981/1982 definitivně ukončila sportovní kariéru.\n\nJako dráhová cyklistka získala ve sprintu první medaili, bronzovou, na Mistrovství světa 1972. V letech 1973 a 1976 šampionát vyhrála. Po přestávce se v roce 1981 vrátila i k cyklistice a na MS vybojovala zlato (1981) a stříbro (1982).\n\nV roce 1976 se vdala za cyklistu Jima Ochowicze, jejich dcera Elli je rovněž rychlobruslařkou.\n\n"}
{"id": "810488", "url": "https://cs.wikipedia.org/wiki?curid=810488", "title": "Kostel Panny Marie Loretánské (Paříž)", "text": "Kostel Panny Marie Loretánské (Paříž)\n\nKostel Panny Marie Loretánské (fr. \"Église Notre-Dame-de-Lorette\") je katolický farní kostel v 9. obvodu v Paříži. Nachází se mezi ulicemi \"Rue de Châteaudun\", \"Rue Saint-Lazare\", \"Rue Fléchier\" a \"Rue Bourdaloue\".\n\nV 1. polovině 19. století rostl počet obyvatel v této čtvrti, která se nacházela za tehdejšími městskými hradbami, a stavba nového kostela byla žádoucí. Původní kaple Notre-Dame-de-Lorette v ulici \"Rue Lamartine\" byla zbořena za Velké francouzské revoluce a kult byl nově přenesen do kaple Saint-Jean-de-Porte-Latine,která stála na dnešní křižovatce s ulicí \"Rue de Chateaudun\". V roce 1821 bylo rozhodnuto postavit nový kostel. Jeho výstavba začala v roce 1823 za vlády Ludvíka XVIII. a skončila roku 1836 za vlády Ludvíka Filipa.\n\nV roce 1984 byl kostel zapsán mezi historické památky.\n\nArchitekt Louis-Hippolyte Lebas (1782–1867) navrhl kostel postavený na pilotách kvůli nestabilnímu podloží. Původně měl kostel směřovat na sever, ale kvůli výstavbě ulice \"Rue Laffitte\" byla celá stavba otočena průčelím na jih směrem k Paříži. Kostel byl postaven v tehdy módním neoklasicistním stylu. Půdorys má formu klasické baziliky bez viditelného vnějšího transeptu. Průčelí tvoří portikus s korintskými sloupy. Je zakončen frontonem se šesti anděli a Madonou, který vytvořil sochař Charles-François Lebœuf (1792–1865). Na frontonu jsou sochy představující tři teologické ctnosti: uprostřed \"Láska\" se dvěma dětmi (autor Charles-René Laitié, 1792–1862), \"Naděje\" s kotvou (Philippe Joseph Henri Lemaire, 1798–1880) a \"Víra\" s kalichem a hostií (Denis Foyatier, 1793–1863). Deviza \"Liberté, égalité, fraternité\" nad hlavním portálem pochází z roku 1902.\nInteriér kostela Panny Marie Loretánské patří k nejbarevnějším v Paříži. Ve své době byl považován za velmi moderní se svým plynovým osvětlením a zdmi zcela pokrytými malbami. Čtyři kaple podél lodi odpovídají čtyřem svátostem významným v životě každého křesťana: kaple křtu vpravo při vstupu, kaple eucharistie na severovýchodu, kaple manželství na severozápadu a kaple svátosti nemocných na jihozápadě. V horní části lodi se nachází obrazový cyklus ze života Panny Marie. Většina výjevů je doplněna apokryfy. Jediná vitráž v kostele se nachází v oratoři na severozápadní straně. Zobrazuje Nanebevzetí Panny Marie. Pod hlavním oltářem se nachází tapiserie z manufacture des Gobelins.\n\n"}
{"id": "810490", "url": "https://cs.wikipedia.org/wiki?curid=810490", "title": "Občina Sveta Trojica v Slovenskih goricah", "text": "Občina Sveta Trojica v Slovenskih goricah\n\nObčina Sveta Trojica v Slovenskih goricah (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 8 sídel, její rozloha je 25,9 km² a k 1. lednu 2017 zde žilo 2 071 obyvatel. Správním střediskem občiny je vesnice Sveta Trojica v Slovenskih goricah. Občina vznikla v březnu 2006 vydělením z občiny Lenart.\n\nObčina se dělí na sídla:\n\n\n"}
{"id": "810492", "url": "https://cs.wikipedia.org/wiki?curid=810492", "title": "Doug Bodger", "text": "Doug Bodger\n\nDoug (Douglas) Bodger (* 18. června 1966, Chemainus, Kanada) je bývalý kanadský hokejový obránce.\n\nDraftován byl v roce 1984 týmem Pittsburgh Penguins v prvním kole. V NHL odehrál za Pittsburgh Penguins, Buffalo Sabres, San Jose Sharks, New Jersey Devils, Los Angeles Kings a Vancouver Canucks celkem 1071 zápasů v základní části a 47 v play-off. V základní části vstřelil 106 gólů a zaznamenal 422 asistencí, v play-off 6 gólů a 18 asistencí.\n\nKanadu třikrát reprezentoval na mistrovství světa (1987, 1996, 1999).\n\n"}
{"id": "810493", "url": "https://cs.wikipedia.org/wiki?curid=810493", "title": "Občina Sveti Jurij v Slovenskih goricah", "text": "Občina Sveti Jurij v Slovenskih goricah\n\nObčina Sveti Jurij v Slovenskih goricah (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 6 sídel, její rozloha je 30,7 km² a k 1. lednu 2017 zde žilo 2 097 obyvatel. Správním střediskem občiny je vesnice Jurovski Dol. Občina vznikla v červnu 2006 vydělením z občiny Lenart.\n\nObčina se dělí na sídla:\n\n\n"}
{"id": "810494", "url": "https://cs.wikipedia.org/wiki?curid=810494", "title": "Graeme Bell", "text": "Graeme Bell\n\nGraeme Emerson Bell AO MBE (7. září 1914 Richmond, Victoria, Austrálie − 13. června 2012 Sydney, Nový Jižní Wales, Austrálie) byl australský jazzový klavírista, skladatel a kapelník. V roce 1978 získal Řád britského impéria a v roce 1990 řád Order of Australia. V roce 1997 byl uveden do ARIA Hall of Fame.\n"}
{"id": "810497", "url": "https://cs.wikipedia.org/wiki?curid=810497", "title": "Václav Vodička", "text": "Václav Vodička\n\nVáclav Vodička, psán též \"Wodiczka, Wodizka, Wodička, Woditska, Vodiska, Wodik, Wodozky, Wenzel\" či \"Wenzeslaus\" (* mezi 1715–1720, † 1. července 1774, Mnichov) byl český houslista, hudební pedagog a skladatel.\n\nO rodinném původu, datu, místu narození, dětství a mládí skladatele není nic známo. První doložená zpráva uvádí, že se 1. července 1732 stal houslistou kapely bavorského kurfiřta Karla Albrechta v Mnichově. V roce 1739 byly v Paříži vydány jeho houslové sonáty op. 1. Roku 1745 obdržel titul „Kammerdiener“ princezny Marie Anny Caroliny, sestry Karla Albrechta a v roce 1747 byl povýšen na post koncertního mistra mnichovské dvorní kapely a jmenován dvorním radou. Roku 1741 se oženil s dvorní pěvkyni Marii Johannou Brentani.\n\nByl jedním ze zakladatelů \"Cecilského bratrstva dvorních hudebníků\" a vyučoval hru na housle v jezuitském hudebním ústavu \"Seminarium Gregorianum\". Mezi jeho přátele patřil mimo jiné Leopold Mozart.\n\n\n\nKromě hudebních skladeb je jeho nejvýznamnějším dílem škola hry na housle, která byla vydána kolem roku 1757 u Arnolda Olofsena v Amsterdamu. Je to první učebnice houslové hry českého autora. \n\n\n"}
{"id": "810499", "url": "https://cs.wikipedia.org/wiki?curid=810499", "title": "Friedhelm Kemp", "text": "Friedhelm Kemp\n\nFriedhelm Kemp (11. prosince 1914, Kolín nad Rýnem – 3. března 2011, Mnichov) byl německý spisovatel a překladatel.\n\nKemp se narodil v měšťanské rodině a vyrůstal v Cáchách a ve Frankfurtu nad Mohanem. V roce 1938 promoval v Mnichově u romanisty Karla Vosslera. Šedesát let byl aktivním překladatelem a esejistou. Překládal především francouzské básníky (Charles Baudelaire, Maurice Scève, Saint-John Perse, Yves Bonnefoy, Philippe Jaccottet). Kemp také vydal dílo Clemense Brentana v Hanser-Verlag a Elsy Lasker-Schülersové ve Kösel-Verlag. V roce 1963 získal cenu Johanna Heinricha Voße za překlad a v roce 1998 cenu Josepha Breitbacha. V roce 2007 následovala cena Horsta Bieneka.\n\n\n\n\n"}
{"id": "810501", "url": "https://cs.wikipedia.org/wiki?curid=810501", "title": "Nissan X-Trail", "text": "Nissan X-Trail\n\nNissan X-Trail je crossover vyráběný od roku 2001 japonskou automobilkou Nissan. Patří mezi první crossovery této značky a na trhu se začal prodávat ve stejné době jako některá další konkurenční SUV – Suzuki Grand Vitara, Ford Escape, Hyundai Tucson, Honda CR-V a Toyota RAV4.\n\nX-Trail nebyl nikdy nabízen dovozci na americkém trhu. V Kanadě byla první generace nabízena do doby, než byla nahrazena modelem Rogue, avšak v Mexiku se prodávají oba modely Nissanu. Rogue je založen na stejné platformě jako druhá generace X-Trailu a je velmi podobný modelu Qashqai. Nissan nabízí také hybridní verzi X-Trailu nazvanou X-Trail FCV.\n\n"}
{"id": "810502", "url": "https://cs.wikipedia.org/wiki?curid=810502", "title": "Adam ze Šternberka", "text": "Adam ze Šternberka\n\nAdam II. ze Šternberka (* před 1560 – 10. dubna 1623) byl český šlechtic a vysoký zemský úředník představující umírněné katolické křídlo.\n\nAdam začínal svou kariéru jako hejtman Nového Města pražského, poté byl mezi lety 1597 až 1599 dvorským sudím, 1599 až 1603 zemským sudím, 1603 až 1608 nejvyšším komorníkem a konečně v letech 1608 až 1619 nejvyšším purkrabím.\n\nJeho umírněné katolictví se projevilo roku 1609, kdy podepsal Rudolfův majestát na náboženské svobody namísto vyhraněného katolíka nejvyššího kancléře Zdeňka Vojtěcha Popela z Lobkovic, jehož povinností bylo královské výnosy podepisovat. Roku 1617 koupil lnářské panství. Po vypuknutí stavovského povstání 1618 byl internován a poté odešel do říše, kde zůstal až do skončení povstání. Za svého života nakoupil četné statky, například ještě před vypuknutím povstání Libochovice, Bechyni, v roce 1622 ještě Horažďovice.\n\nV rodové posloupnosti byl Adamem II., vnukem Adama I. († 1560), karlštejnského purkrabího.\n\nOtcem Adama byl Zdeněk VI. ze Šternberka († 1575) a matkou Kateřina Řepická ze Sudoměře. Adam byl dvakrát ženatý.\n\n1. ∞ (20. 7. 1578 Točník) Eva Popelová z Lobkovic (asi 1560 – 30. 7. 1599)\n2. ∞ (25. 10. 1605 Bechyně) Marie Maxmiliána Hohenzollern-Sigmaringen (31. 10. 1583 – 11. 9. 1649)\n\n"}
{"id": "810505", "url": "https://cs.wikipedia.org/wiki?curid=810505", "title": "Andy Hamilton (saxofonista)", "text": "Andy Hamilton (saxofonista)\n\nAndy Raphael Thomas Hamilton, MBE (26. března 1918 – 3. června 2012) byl britský saxofonista a hudební skladatel. Do Británie se emigroval v roce 1949 a založil zde skupinu The Bluenotes. V roce 2008 byl oceněn Řádem britského impéria. S aktivním hraním pokračoval až do své smrti.\n"}
{"id": "810508", "url": "https://cs.wikipedia.org/wiki?curid=810508", "title": "Kostel svatého Eligia (Paříž)", "text": "Kostel svatého Eligia (Paříž)\n\nKostel svatého Eligia (fr. \"Église Saint-Éloi\") je katolický farní kostel ve 12. obvodu v Paříži na náměstí \"Place Maurice-de-Fontenay\".\n\nPrvní kostel v této oblasti byl postaven v ulici \"Rue de Reuilly\" v roce 1856. V té době vzrůstala ve zdejší čtvrti populace. Pseudorománský kostel byl zničen bleskem v roce 1876. Po čtyřech letech byla vybudována stavba, která měla jen provizorní charakter. Přesto zde vydržela přes 90 let. Stavba nového kostela byla zahájena v roce 1966 a dne 27. října 1968 kostel vysvětil pařížský arcibiskup kardinál François Marty.\n\nKostel navrhl architekt Marc Leboucher. Kostel má kovou konstrukci pokrytou v interiéru i exteriéru hliníkem. Kovová věž slouží jako zvonice.\n\nVýzdoba interiéru je skromná, nejsou zde žádné plastiky kromě velké sochy svatého Eligia, která se nachází u oltáře. Oltář, kazatelna i svícny jsou vyrobeny pouze z ocele, což dodává kostelu střízlivý vzhled.\n\nStavba je výrazně prosvětlená. Osvětlení je zajištěno prokládanými skleněnými deskami mezi hliníkovými pláty.\n\nNalevo od hlavního vchodu se nachází malá mariánská kaple, která souží k malým mším a jednotlivců, kteří chtějí být izolováni od ostatních.\n\n"}
{"id": "810512", "url": "https://cs.wikipedia.org/wiki?curid=810512", "title": "Kevin Roche", "text": "Kevin Roche\n\nKevin Roche (14. června 1922, Dublin, Irsko – 1. března 2019) byl americký architekt a držitel Pritzkerovy ceny. Je zodpovědný za více jak 200 budov po celém světě. Roche vystudoval University College v Dublinu v roce 1945. Poté pracoval s Michaelem Scottem mezi lety 1945 až 1946. Od roku 1946 spolupracoval s Maxwellem Fryem v Londýně. V roce 1947 požádal o postgraduální studium na Harvardu, Yale, a Illinois Institute of Technology a byl přijat na všech třech institucích, kvůli tomu roku 1948 opustil rodné Irsko.\n\n\n"}
{"id": "810525", "url": "https://cs.wikipedia.org/wiki?curid=810525", "title": "Omnipol", "text": "Omnipol\n\nOmnipol a. s. česká firma, známá především jako jeden z nejvýznamnějších obchodníků s moderními technologiemi, obrannou a bezpečnostní technikou, zvláště v oblasti průzkumných a elektronických systémů, v České republice.\n\nFirma byla založena v roce 1934 pro zajištění barterových obchodů s výrobky koncernu Škoda Plzeň. Od druhé poloviny 50. let zajišťovala přes Podnik zahraničního obchodu nákup a prodej komodit pro letecký průmysl, ale také loveckých a sportovních zbraní. Později pro komunistickou vládu zajišťovala širokou škálu vojenského materiálu. Od počátku 90. let rozšířil obchodní nabídku od vývozu a dovoz vojenské a letecké techniky až po financování stavby bioplynových stanic nebo vývoz potravinářských a strojírenských \nzařízení.\n\nV roce 1996 firmu ovládl Chemapol Group. V roce 1998 firmu ovládl podnikatel Richard Háva, který se z ní stáhl v roce 2008, když po 29% podílu získali jeho synové Petr a Martin. \n\nSkupinu OMNIPOL tvoří výrobci unikátních pasivních a aktivních radiolokačních systémů ERA Pardubice.\n\nOMNIPOL je rovněž strategickým partnerem a finančním investorem v projektu vývoje nového letounu L-39 NG. Společnost bude mít na starost i jeho prodej ve vybraných teritoriích světa.\n\n"}
{"id": "810527", "url": "https://cs.wikipedia.org/wiki?curid=810527", "title": "Kostel svatého Evžena a svaté Cecilie", "text": "Kostel svatého Evžena a svaté Cecilie\n\nKostel svatého Evžena a svaté Cecilie (fr. \"Église Saint-Eugène-Sainte-Cécile\"), často nazýván jen kostel svatého Evžena je katolický farní kostel v 9. obvodu v Paříži, v ulici \"Rue Sainte-Cécile\". V kostele se slouží obě formy římského ritu.\n\nKostel byl postaven v letech 1854-1856 a byl zasvěcen svatému Evženovi.\n\nDne 10. ledna 1857 se zde oženil Jules Verne s Honorine Viane.\n\nV roce 1952 získal kostel povolení k druhému patrociniu. Kostel byl nově zasvěcen rovněž svaté Cecilii, patronce hudebníků z důvodu sousedství Hôtel des Menus-Plaisirs, kde sídlila Pařížská konzervatoř.\n\nV roce 1983 byla stavba zapsána mezi historické památky.\nArchitekty kostela byli Louis-Auguste Boileau (1812-1896) a Adrien-Louis Lusson (1788-1864).\n\nFasáda je inspirována gotickou architekturou 13. století a stejně tak interiér představuje použití kovového opěrného systému podle gotického vzoru. Jedná se o praktické využití teorie Viollet-le-Duca, kdy se použitím kovových prvků při realizaci novogotických staveb snížila cena a zkrátila doba výstavby. Kostel sv. Evžena byl prvním pařížským kostelem s touto kovovou konstrukcí. Obdobně byla v roce 1844 postavena knihovna Sainte-Geneviève.\n\nKlenba spočívající na sloupech byla inspirována refektářem kláštera Saint-Martin-des-Champs, je však mnohem štíhlejší díky užití litiny. Kostel nemá transept, je tvořen hlavní lodí a dvěma bočními loděmi s podélnými kaplemi nesoucími galerii. Použití kovových nosných prvků umožnilo obejít se bez opěrných oblouků a omezit úlohu stěn.\n\nZdi, sloupy a klenba jsou pokryty malbami, výzdoba byla restaurována v letech 1982-1984. Kostel je rovněž zdoben vitrážemi.\n\n"}
{"id": "810530", "url": "https://cs.wikipedia.org/wiki?curid=810530", "title": "Bernd Noske", "text": "Bernd Noske\n\nBernd Noske přezdívaný Nossi (17. srpna 1946, Berlín − 18. února 2014, Ruppichteroth) byl německý zpěvák a bubeník. Hudbě se věnoval již od dětství, kdy zpíval ve školním sboru. V roce 1968 nahradil Huga Egona Baldera v rockové skupině Birth Control, ve které působil až do své smrti; byl rovněž jediným hudebníkem, který se podílel na všech albech této skupiny. V roce 1999 vydal své první a jediné sólové album s názvem \"Come Out at Night\". Zemřel po krátké nemoci v únoru 2014 ve svých sedmašedesáti letech.\n"}
{"id": "810534", "url": "https://cs.wikipedia.org/wiki?curid=810534", "title": "Jason Bateman", "text": "Jason Bateman\n\nJason Kent Bateman (* 14. leden 1969, New York, USA) je americký herec. Mezi jeho nejvýznamnější role patří Michael Bluth z Arrested Development a hlas Nicka Wilda ve filmu Zootropolis.\n\n"}
{"id": "810535", "url": "https://cs.wikipedia.org/wiki?curid=810535", "title": "Jung-leho mongolská tažení", "text": "Jung-leho mongolská tažení\n\nJung-leho mongolská tažení bylo pět vojenských výprav čínské říše Ming do Mongolska v letech 1410–1424 v jejichž čele stál samotný císař Jung-le. Ve snaze o podrobení si Mongolů císař podporoval boje mezi východními Mongoly a Ojraty (západními Mongoly). Roku 1410 vytáhl proti východním Mongolům a porazil je ve dvou bitvách, v následujícím desetiletí s nimi udržoval korektní vztahy. Roku 1414 v druhé expedici úspěšně zaútočil na příliš silné Ojraty. Po delší přestávce v letech 1422–1424 každoročně vyrážel do východního Mongolska, nebyl však schopen donutit nepřítele k bitvě.\n\nPři návratu z posledního tažení, roku 1424, císař Jung-le zemřel. Jeho nástupci se výpadů do stepi vzdali.\n\nMingská vláda se snažila Mongoly začlenit do systému tributární obchodní výměny. Mongolové nabízeli koně a jiná domácí zvířata, dostávali papírové peníze, stříbro, hedvábí, látky a jejich vůdci tituly a hodnosti. Nicméně mingská vláda velikost obchodu omezovala, což druhá strana formálně akceptovala, ale nedodržovala. Pokud kočovníci získávali obchodem méně zboží než potřebovali, pomáhali si nájezdy. Mnozí Mongolové odcházeli ze stepí do Číny, kde obvykle sloužili v armádě namísto odvedenců rozkládajícího se systému wej-suo.\n\nMongolové byli rozděleni na západní (Ojraty) a východní, samostatnou skupinou byli Urianchajci. Nejlepší vztahy měla říše Ming s Urianchajci, kteří pomáhali Jung-lemu v občanské válce a těšili se jeho důvěře. Žili podél hranic a obchod s Čínou se stal nedílnou součástí jejich hospodářství. Klidné vztahy s nimi nakrátko přerušilo pouze jejich podřízení východním Mongolům roku 1422. Obě druhé skupiny bojovaly mezi sebou o dominanci. Mingská vláda reagovala taktikou „rozděl a panuj“, když podporovala slabší a útočila na silnější skupinu.\n\nJung-le roku 1403 reorganizoval obranu severní hranice. Vyklidil území severně od linie čínské zdi kolem Ta-ningu s cílem ušetřit na výdajích na posádky a jejich zásobování. Vojska přesunul na jih ode zdi, do pekingské oblasti. Na uvolněné země přesídlil severněji žijící Urianchajce. Současně pekingské provinční velitelství přesunul z Ta-ningu do Pao-tingu, jihozápadně od Pekingu. Pak kromě posádek v džürčenských zemích v Mandžusku nebyl severně od linie velké zdi žádný čínský oddíl, až na posádku v Kchaj-pchingu (staženou až roku 1430). Strategie nebyla bez rizika, finanční úspora by se obrátila vniveč v případě odpadnutí Urianchajců.\n\nMongolové vlastního Mongolska zůstávali počátkem Jung-leho vlády vytrvale nepřátelští. I když chán Örüg Temür přejmenoval svůj lid na Tatary (vládl od roku 1402 jako chán Tatarů) a vzdal se nároků zděděných po dynastii Jüan. Byl však poražen (roku 1403) Bunjanširim, který se s podporou Arughtaje roku 1408, po smrti Örüg Temüra, zmocnil vlády nad východními Mongoly.\n\nMingská vláda zatím navázala styky se slabšími Ojraty, jejichž poselstva od roku 1408 přicházela do Číny téměř každý rok, zatímco chán Bunjaširi mingské vyslance popravil. Roku 1409, povzbuzováni Mingy, Ojrati zaútočili na východní Mongoly a zatlačili je na Kerulen. Jung-le poté vyslal proti východním Mongolům sto tisíc vojáků pod vedením generála Čchiou Fu. Armáda byla v bitvě na březích Kerulenu v září 1409 poražena a generál zabit. Rozhněvaný se Jung-le rozhodl potrestat Mongoly osobně.\n\nV březnu 1410 císař vyrazil z Pekingu s 300 000 (či 500 000) vojáky. Pochodoval na sever ke Kerulenu, poté na východ, a na řece Ononu 15. června porazil Bunjaširiho; ten uprchl na západ. V červenci východně od Velkého Chinganu mingská armáda v další bitvě rozdrtila vojsko mongolského kancléře Arughtaje, i on z bitvy unikl. V pronásledování Mongolů Jung-le nepokračoval, problémy se zásobami ho přinutily stáhnout se do Číny. V polovině srpna Jung-le v Nankingu vyhlásil své vítězství. Následujících deset let měla říše Ming s východními Mongoly vedenými Arughtajem klidné vztahy.\n\nMír na severu trval jen krátce. Na jaře 1412 vůdce Ojratů Batula, známý též jako Mahmúd, zabil Bunjaširiho, dosadil do Karakorumu loutkového chána (Delbega) a vytáhl proti Arughtajovi, aby sjednotil Mongoly. Mingská vláda reagovala podporou Arughtaje, roku 1413 mu udělila titul knížete z Che-ning a přivolila k obchodním stykům.\n\nPo zprávě, že Batulovy síly překročily Kerulen, připravil Jung-le své druhé tažení. Vyrazil v dubnu 1414. Batulu Číňané dostihli na horním toku řeky Túl. V bitvě ojratské jezdce zdecimovala mingská dělostřelba, načež se stáhli. Po pětiměsíčním pochodu se v srpnu Jung-le triumfálně vrátil do Pekingu. Vyzval k návštěvě metropole Arughtaje, ten se omluvil nemocí, nicméně tribut posílal dál.\n\nBatula zemřel roku 1416, Ojrati poté ztratili sílu a Jung-le se mohl soustředit na výstavbu Pekingu. Arughutaj zatím rozšiřoval svůj vliv na západ a požadoval výhody v tributárním obchodu. Roku 1421 tribut přestal posílat, místo toho jeho Mongolové začali podnikat nájezdy přes hranici. Jung-le začal připravovat další expedici, přes odpor svých ministrů. Proti jejich nesouhlasu prosadil svůj postoj silou, ministři daní a trestů Sia Jüan-ťi a Wu Čung byli uvězněni, ministr vojenství Fang Pi spáchal sebevraždu.\n\nV dubnu 1422 císař vyrazil z Pekingu. Arughtaj předtím dobyl pevnost Sing-che severně od Kalganu, podřídil si Urianchajce a plánoval střet s Číňany u Velké zdi. Ale Jung-le poslal 20 tisíc mužů proti Urianchajcům, které porazili v červenci. Současně hlavní mingský voj rychle postoupil k mongolskému táboru u Dolonu. Mongolové však ustoupili na sever. Jung-le je nepronásledoval a vrátil se (v září) do Pekingu.\n\nV srpnu 1423 Jung-le vyrazil ke čtvrté výpravě. Relativně malá armáda dorazila ke Kerulenu, nesetkala se však s nepřítelem. V říjnu se Jung-le dozvěděl, že Ojrati porazili a rozprášili Arughtajovo vojsko. Obrátil se zpět, do Pekingu přibyl v prosinci 1423.\n\nMongolské útoky na Kchaj-pching záhy vyprovokovaly Jung-leho k nové výpravě. V dubnu 1424 vyrazil do pole s velkou armádou. Dva měsíce pochodoval na sever, opět se však nestřetl s nepřítelem. Na zpáteční cestě Jung-le zemřel 12. srpna 1424 v Jü-mu čchuan severně od Dolonu.\n\nNáklady na vyzbrojení a vystrojení statisícových armád vyčerpávaly zdroje státu. Přes veškerou vynaloženou snahu konečné vítězství mingským armádám unikalo. Jung-leho tažení Mongoly pouze oslabila. Přestože Číňané mívali početnější vojska, více zdrojů a kvalitní výzbroj, kdy zejména kanóny působily mongolské jízdě těžké ztráty, mobilita kočovníků a rozlehlost válčiště více než vyvážily čínské výhody. Konečně štvaní mongolských vůdců proti sobě je nakonec Číně znepřátelilo všechny. Dlouhodobě Jung-leho politika, zejména stažení ke zdi, oslabila pozice mingské říše ve stepi.\n\nPo roce 1424 už říše Ming neměla sílu ani odhodlání na vypravení trestných expedic do stepi. Jediný pokus o výpravu na sever z roku 1449 skončil katastrofou tchumuské krize.\n\n"}
{"id": "810539", "url": "https://cs.wikipedia.org/wiki?curid=810539", "title": "Richard Háva", "text": "Richard Háva\n\nRichard Háva (* 1957) je český podnikatel zejména v oblasti obchodování se zbraněmi.\n\nOvládá podnikatelskou skupinu kolem firem Omnipol a Zenit, které vykazují obrat kolem tří miliard korun a zaměstnávají asi dva tisíce lidí. Žije ve švýcarském Conches nedaleko Ženevy. Od 90. let 20. století je znám svým přátelstvím s politikem Miroslavem Kalouskem, který tehdy působil jako náměstek ministra obrany. \nHávova firma Zenit se tehdy podílela na sporné výměně 10 ruských stíhaček MiG-29 do Polska za 11 vrtulníků W-3 Sokol.\n"}
{"id": "810547", "url": "https://cs.wikipedia.org/wiki?curid=810547", "title": "Zářijové masakry", "text": "Zářijové masakry\n\nZářijové masakry (francouzsky \"Massacres de Septembre\") je označení pro sérii masakrů, které se odehrály během Velké francouzské revoluce v roce 1792 ve dnech od 2. do 6. září převážně v Paříži.\n\nKdyž v září 1792 rakousko-pruská vojska vstoupila na francouzské území, rozšířila se mezi obyvatelstvem fáma, že nepřátelská vojska chtějí v případě invaze provést krvavou pomstu revolucionářům. Uvěznění odpůrci režimu pak měli připravovat vnitřní převrat. Tehdejší ministr spravedlnosti Georges Danton, soudce Jacques Nicolas Billaud-Varenne, novinář Jean Paul Marat a básník Fabre d'Églantine svými provoláními a komentáři tyto fámy podstatně posilovali.\n\nNásledně došlo k masové hysterii a lidé zaútočili na věznice. Nejprve zde byli pobiti uvěznění odpůrci revoluce a posléze i ostatní vězni. Počet obětí se vyšplhal až ke 1300 v samotné Paříži. Také v jiných městech došlo k útokům na věznice, např. v Orléans, Meaux, Remeši nebo ve Versailles, ale zde s menší intenzitou a s menším počtem obětí. Ve zbývající Francii bylo zabito asi 150 osob. Četnými oběťmi byli katoličtí kněží, kteří odmítli přísahat na republikánskou ústavu. Zhruba dvě třetiny zavražděných nebyli političtí vězni, ale byli uvězněni za jiné trestné činy.\n\nPařížské věznice, ve kterých došlo k masakrům:\n"}
{"id": "810550", "url": "https://cs.wikipedia.org/wiki?curid=810550", "title": "Čížkov (zámek)", "text": "Čížkov (zámek)\n\nZámek Čížkov se nachází v obci Čížkov v okrese Pelhřimov. Altán zámku je chráněn jako kulturní památka.\n\nČížkov spadal od začátku své existence pod Novou Cerekev či pod Božejov. K osamocení došlo teprve v roce 1650, kdy jej od Jana Kryštofa Leskovce z Leskovce získal Jiří Milíčovský z Braunberka. On nebo jeho syn Jiří Ludvík si v obci nechali postavit na blíže neznámém místě sídlo. Roku 1669 statek získal Vojtěch Jiří Voračický z Paběnic a na Proseči. Ten jej roku 1677 prodal Gottfriedu Heisterovi. V roce 1785 byl v obci vystavěn klasicistní zámek. Kdo v této době Čížkov vlastnil však není známo, protože docházelo k častému střídání majitelů. Na konci 19. století za Walserů prošel empírovou přestavbou. Po roce 1945 přešel do rukou státu, který jej svěřil zemědělskému družstvu, jenž zde zřídil byty. V současné době je nevyužívaný a chátrá.\n\nJedná se o dvoupatrovou budovu o půdorysu obdélníka s průčelím na západ. Z původní klasicistní podoby se do současnosti dochoval trojúhelníkový štít nad hlavní římsou a také věž s hodinami na střeše. Za zámkem se nacházel park, u něhož se v severním nároží ohradní zdi dochoval empírový pavilon o půdorysu osmiúhelníka.\n\nOkolo zámku a jeho areálu prochází silnice I/19 od Starého Pelhřimova na Leskovice a zeleně značená turistická stezka od Mašovic na Novou Cerekev.\n\n"}
{"id": "810567", "url": "https://cs.wikipedia.org/wiki?curid=810567", "title": "Lauren Etame Mayer", "text": "Lauren Etame Mayer\n\nLaureano Bisan-Etame Mayer (* 19. ledna 1977 v Kribi), známý jako Lauren, je bývalý kamerunský fotbalový obránce, který nejúspěšnější část své kariéry strávil v anglickém Arsenalu.\n\nLauren se narodil v Kamerunu, ale krátce poté se se svými rodiči přestěhoval do Rovníkové Guiney, kam utekli kvůli politickému pronásledování diktátora Francisca Marcia Nguemy. Poté se přestěhovali do španělské Sevilly, kde Lauren vyrostl. V prvních letech své fotbalové kariéry často měnil kluby. Ve svých prvních třech sezonách hrál ve třech španělských klubech. V roce 1998 přestoupil do týmu RCD Mallorca, kde během dvou sezon odehrál 63 zápasů a dal čtyři branky.\n\nV létě roku 2000 přestoupil za částku 7,2 milionu liber do Arsenalu. Lauren nastupoval v obraně nebo v případu nouze i v záložní řadě Arsenalu. Za klub debutoval 19. srpna 2000 v zápase proti Sunderlandu. Jeho první sezona v Anglii byla pokažena častými zraněními. Lauren postupem času získal pozici nástupce pravého obránce Lee Dixona, a předběhl tak v klubové hierarchii Olega Luzhnyho, který v klubu působil o rok déle než Lauren. Po zisku titulu v Premier League a FA Cupu v roce 2002 odešel z klubu Lee Dixon a Lauren se stal členem základní sestavy. V následující sezoně, i přes zdravotní problémy s lýtkovým svalem, odehrál 27 ligových utkání. Sezonu 2002/03 zakončil ziskem FA Cupu, když ve finále Arsenal porazil Soutampton 1-0.\n\nV sezoně 2003/04 byl neodmyslitelným článkem Wengerovi sestavy v cestě za titulem bez jediné ligové porážky. V sezoně odehrál svůj 150. zápas za Arsenal a vyhrál svůj druhý titul. V následující sezoně vyhrál potřetí FA Cup, kdy ve finále jeho tým přehrál na penalty Manchester United - Lauren proměnil první penaltu. V další sezoně se nepříjemně zranil, když si 21. ledna 2006 v semifinále Ligového poháru proti Wiganu poranil koleno. Toto zranění ho vyřadilo skoro na celý rok ze hry. K prvnímu utkání po zranění nastoupil až 19. prosince v Ligovém poháru proti Liverpoolu, tento zápas byl však kvůli mlze odvolán a Lauren již nikdy nebyl zařazen do výběru Arsenalu. Po dobu jeho nepřítomnosti se na jeho pozici zabydlel Emmanuel Eboué a tak se začalo spekulovat o Laurenovo odchodu do West Hamu. 12. ledna 2007 oznámil Arsene Wenger, že pokud bude Lauren chtít, tak mu povolí přestup do jiného klubu. O šest dní později byl uzavřen jeho přestup do Portsmouthu za 500.000 liber.\n\n20. ledna 2007 odehrál Lauren svůj první zápas za Portsmouth v duelu proti Charltonu. Po zbytek sezony 2006/07 byl členem základní jedenáctky. V následující sezoně však o svoji pozici přišel, když ho nahradil Glen Johnson. Ovšem díky své přizpůsobivosti hrál Lauren nějaké zápasy na pozici pravého záložníka. Nastálo se do sestavy již nikdy neprobojoval. Výjimkou bylo období na začátku roku 2008, kdy zastupoval za Johna Utaku, který reprezentoval Nigérii na Africkém poháru národů. Na konci sezony 2008/09 mu vypršela s Portsmouthem smlouva a rozhodl se jí neobnovit. O jeho služby se okamžitě začala zajímat španělská Almeria a Lauren potvrdil, že by se rád vrátil do Španělska, kde již dříve hrával. Ovšem žádné smlouvy se po zbytek roku nedočkal. Nejblíže ke smlouvě měl v izraelském týmu Maccabi Haifa, kde strávil krátkou dobu na zkoušce, ovšem klub se nerozhodl podepsat s Laurenem smlouvu.\n\nNakonec však Lauren přece jen skončil ve Španělsku. O jeho služby projevila zájem druholigová Córdoba, ke které se připojil 15. března 2010. Do konce sezony odehrál pět ligových utkání. Po sezoně se rozhodl ukončit svou fotbalovou kariéru.\n\nLauren debutoval za kamerunský národní tým v květnu 1998 v zápase proti Lucembursku. V jeho prvním zápase na Mistrovství Světa 1998 se mu však nedařilo, když se zapsal do dějin jako jeden z nejrychleji vyloučených hráčů na světovém šampionátu. V roce 2000 se účastnil Olympijských her, které s Kamerunem vyhrál. Ironické bylo, že ve finále porazil Španělsko, které mu dříve nabízelo, aby je reprezentoval. V roce 2000 a 2002 také vyhrál Africký pohár národů.\n\nReprezentační gól Laurena za A-mužstvo Kamerunu:\nMallorca\nArsenal\nPortsmouth\nKamerun\n\n\n"}
{"id": "810573", "url": "https://cs.wikipedia.org/wiki?curid=810573", "title": "Galina Stěpanská", "text": "Galina Stěpanská\n\nGalina Andrejevna Stěpanská ( ; * 27. ledna 1949 Leningrad, Ruská SFSR) je bývalá sovětská rychlobruslařka.\n\nNa prvních mezinárodních závodech startovala v roce 1970, prvního Mistrovství světa ve víceboji se zúčastnila v roce 1973, kdy skončila na sedmém místě. O rok později byla desátá, v roce 1975 jedenáctá. Ze Zimních olympijských her 1976 si odvezla zlatou medaili ze závodu na 1500 m, na dalších olympijských tratích nestartovala. V roce 1977 získala stříbrnou medaili na světovém vícebojařském šampionátu, kterou v roce 1978 obhájila. V sezóně 1978/1979 se účastnila pouze národních závodů, na Mistrovství světa ve víceboji 1980 skončila na 29. místě. Po sezóně 1979/1980 ukončila sportovní kariéru.\n\n"}
{"id": "810579", "url": "https://cs.wikipedia.org/wiki?curid=810579", "title": "Dolské údolí", "text": "Dolské údolí\n\nDolské údolí se rozprostírá v jižní části okresu Česká Lípa mezi městysem Holany a vesnicí Dřevčice. Bylo a je známé díky zřícenině Chudého hrádku a Dolskému mlýnu. Údolí se nazývá též Roklice, na jihu na něj navazuje Čertova rokle. \n\nÚdolí v krajině nazývané Dubské Švýcarsko (\"Dubauer Schweiz\") je sevřené řadami pískovcových skal a protékáno Dolským potokem. Ten pramení na jihu u vesnice Drchlava a končí soutokem s Bobřím potokem krátce přes společným vtokem do Novozámeckého rybníka. Jižní strana Dolského údolí navazuje na Čertovu rokli. Předěl mezi nimi je v rozšířené části, kdy býval rybník a Dolský mlýn (\"Gründelmühle\"). Na západní straně této části údolí bylo nad ním dávno předtím dřevěné hradiště, ve skalách východně od Dolského mlýna jsou zříceniny Chudého hrádku. \n\nDnes již neexistující rybník u Dolského mlýna byl napájen dvěma potoky. Dolským potokem přitékajícím sem boční roklí Drchlavský důl či také Chrasták. Druhým zdrojem je potůček pramenící poblíž Dřevčic v Čertově a Rasově studánce.\n\nV údolí jsou u potoka dvě vodárny, jedna sloužila Dřevčicím, druhá vesnici Pavlovice. \n\nJednotlivé pískovcové věže nad údolím mají svá jména od horolezců (např. Liberecká věž, Sušická věž, Vosa, Dóm) a\njsou cílem jejich lezeckých výstupů. Na počátku 20. století údolí i skály nebyly tak zalesněné jako o 100 let později a byly zde shora pěkné výhledy na celé údolí. \n\nDnes se tak nazývá rekreační chalupa, která se dříve jmenovala Křížová kovárna. Původní dřevěný mlýn s rybníkem je uváděn roku 1402 v listině, kterou svůj majetek dělil mezi syny Jindřich Berka, zvaný Jednooký z Dubé. Mlýn tehdy náležel k zaniklé vesničce Zdislavice a jmenoval se Kuchyňky. Rybník byl pojmenován v katastrálních listinách v roce 1713 jako Blatný. Po mlýnu zůstaly jen záseky ve skále, u níž stál. \n\nZ Holan vede do údolí zeleně značená turistická trasa, z níž je odbočka vzhůru na Chudý hrádek, a která pak pokračuje do Dřevčic. Nejbližší silnice vede nad západní stranou údolí od Holan do Dřevčic. Jezdí po ní pravidelná linka ČSAD od České Lípy i s zastávkou na počátku údolí. Železniční tratě poblíž nevedou, nejbližší zastávka je v Zahrádkách na trati 087 z České Lípy do Litoměřic asi 6 km severním směrem. \n\nZ Dřevčic na sever podél studánek až k někdejšímu Dolskému mlýnu vede naučná stezka Čertova rokle. Stezka zahrnuje obě studánky, šest nově vybudovaných můstků a zpevněné podmáčené chodníky.\n\n"}
{"id": "810580", "url": "https://cs.wikipedia.org/wiki?curid=810580", "title": "Aktuátor nervových impulsů", "text": "Aktuátor nervových impulsů\n\nAktuátor nervových impulsů ( , NIA) vyrábí firma OCZ Technology už od roku 2008 a jedná se o nejprodávanější ovladač reagující na impulsy lidského mozku.\n\nHistorie ovládání počítače pomocí mozku začala v roce 1924, kdy německý vědec Hans Berger objevil elektrickou aktivitu lidského mozku. V témže roce se Berger stal prvním člověkem, který zaznamenal aktivitu mozku pomocí EEG . Analyzováním stop EEG byl Berger schopen určit oscilační aktivity v mozku známé jako Alfa vlny.\nBergerovy první zařízení byla velice primitivní. Stříbrné vodiče vsunuté pod pokožku byly později nahrazeny stříbrnou fólií upevněnou gumovými obvazy. Folie byla spojena s Lippmanovým elektroměrem který však nedokázal zaznamenat nejmenší elektrické impulsy a tak byl později nahrazen galvanometrem.\n\nV roce 1999 Phillip Kennedy a Yang Dan provedli pokus, při kterém dali na hlavu kočky 177 senzorů. Senzory snímaly centrální nervový systém, kde se zpracovávají signály ze sítnice. Kočce byl přehrán film, při kterém se postupně ukládala aktivita mozku. Za použití matematických filtrů dokázali výzkumníci dekódovat signály a převést je do obrázků. Postupně byli schopni zrekonstruovat celý film.\nPokus s kočkou umožnil první zkoušky na lidech. V roce 2000 William Dobelle sestavil přístroj skládající se z 68 elektrod, které se implantují do mozku, a kamery upevněné na brýlích. První pacient se jmenoval Jerry. 68 elektrod mu bylo implantováno do vizuální oblasti. Jerry je schopen poznat tvary světlo ale je omezen malým zorným polem, vzdáleností na jakou vidí a omezeným počtem snímků. V dnešní době jde výpočetní technika dopředu a tak se schopnosti Dobellova přístroje zlepšují.\n\nV roce 2000 brazilský vědec Miguel Nicolelis připravil pokus, při kterém měla opice za úkol podat si jídlo pomocí robotické ruky. Ze začátku opice používala joystick na ovládání ramene. Vědci jí při tomto úkonu monitorovali aktivitu jejího mozku. Později se jim povedlo upravit robotické rameno tak aby opice nemusela pohybovat joystickem, ale pouze myslela na to, co má ruka udělat.\n\nTohoto objevu využívají hlavně lidé, kteří jsou ochrnutí a připoutáni na vozík. Aby byli schopni ovládat svůj elektrický vozík bez použití rukou, mají na hlavě připevněný senzor, který reaguje na aktivitu jejich mozku a podle toho ovládá vozík.\n\nKonstruktér Dr. Schuette si nechal svůj nápad patentovat už v roce 2003. S firmou OCZ technology začal produkt vyrábět až v roce 2008. Kvůli nedostatečnému zájmu veřejnosti, zejména kvůli nedostatečné přesnosti a malému využití přístroje, se přestal 2010 vyrábět.\n\n\n\nSignály z těchto přístrojů jsou zpracovávány v hlavní jednotce a poté odeslány do PC.\n\n"}
{"id": "810581", "url": "https://cs.wikipedia.org/wiki?curid=810581", "title": "Švejk (planetka)", "text": "Švejk (planetka)\n\n(7896) Švejk je planetka nacházející se v hlavním pásu asteroidů. Objevil ji český astronom Zdeněk Moravec 1. března 1995. Byla pojmenována po literární postavě Josefu Švejkovi. Kolem Slunce oběhne jednou za 5,57 let.\n\n\n"}
{"id": "810584", "url": "https://cs.wikipedia.org/wiki?curid=810584", "title": "Obrábění dřeva", "text": "Obrábění dřeva\n\nObrábění dřeva je výrobní postup, při němž se z polotovarů odebírá materiál, obvykle ve formě pilin a třísek. Velmi podobné technologie se používají i pro obrábění umělých hmot. Dělí se na obrábění ruční a strojní. Dřevoobráběcí stroje jsou pro obsluhu poměrně nebezpečné a úrazy časté.\n\n\n\n\n\n\n\n"}
{"id": "810586", "url": "https://cs.wikipedia.org/wiki?curid=810586", "title": "Cathy Priestnerová", "text": "Cathy Priestnerová\n\nCatherine Ann „Cathy“ Priestnerová (* 27. května 1956 Windsor, Ontario) je bývalá kanadská rychlobruslařka.\n\nNa seniorském Mistrovství světa ve sprintu debutovala již v roce 1970 ve svých 13 letech, umístila se na předposledním, 27. místě. Do dalších mezinárodních závodů nastoupila v roce 1971, roku 1972 startovala na Zimních olympijských hrách. Na olympijské trati 500 m dojela na 14. místě, v závodě na 1000 m byla dvacátá devátá. První medaili získala na světovém sprinterském šampionátu 1975, na kterém vybojovala bronz. Tentýž rok se také zúčastnila Mistrovství světa ve víceboji, kde skončila pátá, a juniorského světového šampionátu, kde se umístila na devátém místě. Zúčastnila se i Zimních olympijských her 1976, zde kterých si odvezla stříbro z trati 500 m (na dvojnásobné distanci byla šestá), poté ukončila sportovní kariéru.\n"}
{"id": "810592", "url": "https://cs.wikipedia.org/wiki?curid=810592", "title": "Vladimír Plešinger", "text": "Vladimír Plešinger\n\nVladimír Plešinger (22. září 1938 Čestín – 2. prosince 2018 Kladno) byl český cestovatel, autor cestopisných knih, hydrogeolog a vedoucí dlouhodobých expertních misí OSN v Africe a v Latinské Americe (Středoafrická republika, Gambie, Venezuela, Peru, Etiopie).\n\nNarodil se v Čestíně v horním Posázaví, vyrostl v Kladně. Vystudoval geologii na Přírodovědecké fakultě UK v Praze. Od 70. let pracoval na dlouhodobých misích ve Venezuele, v Gambii a ve Středoafrické republice, později pracoval v kratších časových úsecích v Tádžikistánu, Peru a Etiopii. Od 60. let publikoval, nejdříve odbornou literaturu, později cestopisné články a od 80. let také literaturu faktu, podle jeho vlastní definice „pobytopisy“ vycházející ze zahraničních zkušeností.\n\nByl synovcem významného českého cestovatele Adolfa Parlesáka (který mj. působil jako poradce armády v tehdejší Habeši) a otcem Jana Plešingera, českého diplomata.\n\nV roce 2008 obdržel hlavní Cenu Egona Erwina Kische za \"Knihu Konga\". V dubnu 2011 obdržel cenu Kantuta na festivalu cestování, poznávání a sbližování kultur Neznámá země ve Zlíně.\n\nAutor knih s tematikou Venezuely (2×), Amazonie, Gambie, Středoafrické republiky, Konga, Peru a Etiopie:\n\n\n"}
{"id": "810605", "url": "https://cs.wikipedia.org/wiki?curid=810605", "title": "Ventura", "text": "Ventura\n\nVentura může být:\n\n\nVentura je zkrácené jméno Bonaventura (či Buenaventura) a toto jméno nosí:\n"}
{"id": "810606", "url": "https://cs.wikipedia.org/wiki?curid=810606", "title": "Ventura (příjmení)", "text": "Ventura (příjmení)\n\nPříjmení Ventura nosí více různých osobností:\n\n\n"}
{"id": "810608", "url": "https://cs.wikipedia.org/wiki?curid=810608", "title": "Cashflow kvadrant", "text": "Cashflow kvadrant\n\nCashflow kvadrant v podstatě představuje rozdělení lidí (osob) do čtyř základních skupin podle toho, jakým způsobem vydělávají peníze.\n\nToto rozdělení formuloval Robert Kiyosaki, autor populárních knih na téma „jak zbohatnout“.\n\n"}
{"id": "810613", "url": "https://cs.wikipedia.org/wiki?curid=810613", "title": "Marc Wilkins", "text": "Marc Wilkins\n\nProf. Marc R. Wilkins je australský molekulární biolog. Je mu přisuzováno, že jako první zavedl pojem proteom. Je profesorem na School of Biotechnology and Biomolecular Sciences při Univerzitě Nového Jižního Walesu v Sydney v Austrálii.\n\n"}
{"id": "810615", "url": "https://cs.wikipedia.org/wiki?curid=810615", "title": "Kanton Saint-Marcellin", "text": "Kanton Saint-Marcellin\n\nKanton Saint-Marcellin (fr. \"Canton de Saint-Marcellin\") je francouzský kanton v departementu Isère v regionu Rhône-Alpes. Skládá se ze 17 obcí.\n\n"}
{"id": "810617", "url": "https://cs.wikipedia.org/wiki?curid=810617", "title": "Jill Furmanovsky", "text": "Jill Furmanovsky\n\nJill Furmanovsky (*1953) je rocková fotografka narozená v Zimbabwe.\n\nSpolu s rodiči a bratrem Michaelem emigrovala v roce 1965 do Londýna. V letech 1972 až 1974 studovala textilní a grafické návrhářství v Central Saint Martins College of Art and Design. V roce 1972 se po pouhých dvou týdnech školení stala oficiální fotografkou ve významném londýnském rockovém dějišti Rainbow Theatre.\n\nFotografovala významné veličiny rockové hudby jako jsou Bob Dylan, Led Zeppelin, Pink Floyd, Mike Oldfield, The Ramones, Bob Marley, Eric Clapton, Blondie, The Police, The Plea, The Clash, John Cale, Sex Pistols, The Pretenders a Oasis. Byla producentem hudebních klipů skupin Oasis a Pretenders. V roce 1995 vydala knihu \"The Moment - 25 Years of Rock Photography\" a její výstava fotografií skupiny Oasis \"Was There Then\" putovala v roce 1997 po Spojeném království a Irsku. Po výstavě následovala kniha \"Was There Then – A Photographic Journey with Oasis\".\n\n"}
{"id": "810619", "url": "https://cs.wikipedia.org/wiki?curid=810619", "title": "Valeš", "text": "Valeš\n\nPříjmení Valeš nosí více různých osobností:\n\n\n"}
{"id": "810622", "url": "https://cs.wikipedia.org/wiki?curid=810622", "title": "Filip z Baru", "text": "Filip z Baru\n\nFilip z Baru ( Philippe de Bar,† 1404) byl mladší syn vévody Roberta z Baru a Marie, sestry francouzského krále Karla V.\n\nV roce 1390 se zúčastnil společně s Ludvíkem Bourbonským, Enguerrandem z Coucy a Janovany výpadu proti Tunisu, který se do dějin zapsal jako nepříliš úspěšná Mahdijská křížová výprava. Roku 1396 v doprovodu sto šedesáti rytířů vyslyšel výzvu císaře Zikmunda Lucemburského a vydal se ve společnosti dalších francouzských urozenců čelit rozpínavosti osmanských Turků. Zúčastnil se bitvy u Nikopole, v níž výkvět francouzského rytířstva i přes varování zkušených bojovníků bezhlavě zaútočil na armádu sultána Bajezída a zaplatil za svou nerozvážnost krutou porážkou. Většina křižáků byla již na bitevním poli zabita a pouze pár nejbohatších sultán ušetřil pro pozdější jednání o výkupném. Filip zřejmě patřil mezi přeživší a i přesto, že rodiče byli ochotni dát za jeho návrat nemalou sumu, nedočkali se jej. Zemřel v zajetí zřejmě okolo roku 1404.\n"}
{"id": "810625", "url": "https://cs.wikipedia.org/wiki?curid=810625", "title": "Wilkins", "text": "Wilkins\n\nPříjmení Wilkins může označovat:\n\n"}
{"id": "810629", "url": "https://cs.wikipedia.org/wiki?curid=810629", "title": "Lap tapping", "text": "Lap tapping\n\nLap tapping je technika hry na kytaru, při které nástroj spočívá na klíně (=lap) sedícího hráče - podobně, jako například u lap steel kytary či u dobra. Hráč při tomto stylu nehraje na kytaru klasickým způsobem, tedy drnkáním, nýbrž struny na pražcích mačká (=tapping) a provádí také různé údery do strun, které následně spolu s kytarou vytváří velmi specifický a nezaměnitelný zvuk. Nebývají zvláštností ani údery přímo do těla kytary. Tímto způsobem hry se proslavil zejména kanadský kytarista Erik Mongrain, který by se dal zároveň označit i jako velký inovátor a průkopník této techniky. Z dalších hráčů je to například britský písničkář Jake Morley a v neposlední řadě také Ben Howard. České republice se lap tappingu věnují Tomáš J. Holý či Adam Morkus. \n"}
{"id": "810630", "url": "https://cs.wikipedia.org/wiki?curid=810630", "title": "Gerry Weber Stadion", "text": "Gerry Weber Stadion\n\nGerry Weber Stadion je otevřená multifunkční aréna sloužící jako centrální dvorec tenisového areálu ve městě Halle, ležícím v německé spolkové zemi Severní Porýní-Vestfálsko. Byla otevřena v roce 1992 a její kapacita činí 12 300 diváků.\n\nV červnovém termínu se, od sezóny 1993, v aréně každoročně koná mužský profesionální turnaj v tenise Gerry Weber Open, jeden z mála v rámci okruhu ATP Tour hraný na travnatém povrchu.\n\nStadión je opatřen zatahovací střechou, která uzavře dvorec před deštěm za 88 sekund a následně hra může pokračovat. Konají se v něm další sportovní klání v házené, basketbalu, volejbalu a boxu, stejně tak i hudební koncerty.\n\nV únoru 2006 se v něm odehrálo 1. kolo Světové skupiny Davisova poháru, v němž Německo podlehlo Francii 2:3 na zápasy. V lednu 2007 hostil několik utkání mistrovství světa v házené mužů. Většina z nich byla vyprodána, což představovalo návštěvu 11 000 diváků.\n\nVe vzdálenosti 500 metrů od arény se nachází železniční stanice Halle Gerry-Weber-Stadion na trati Halle Osnabrück–Bielefeld.\n\n"}
{"id": "810631", "url": "https://cs.wikipedia.org/wiki?curid=810631", "title": "MV Chelan", "text": "MV Chelan\n\nMV Chelan je trajekt třídy \"Issaquah 130\" z flotily Washington State Ferries. Byl postaven roku 1981 jako trajekt třídy \"Issaquah\" pro provoz na trase Edmonds-Kingston. Tam jej ale na počátku nového tisíciletí nahradily nově postavené lodě, a tak přijal novou pozici náhradního plavidla. V roce 2004 byl renovován, stejně jako jeho sesterské lodě, aby měl jednu palubu pro vozidla navíc. Po změnách v americkém pobřežním zákoně navíc musela loď souhlasit s pravidly Mezinárodní konvence pro bezpečnost života na moři; toto vylepšení bylo provedeno roku 2005. Ve stejné době se renovace dočkal také interiér lodi, z původního spartánského vzhledu na modernější. Také byl přidán bezcelný prostor pro přechody mezi Kanadou a Spojenými státy, který většinou absolvuje společně se službou na trase mezi Anacortes a souostrovím svatého Jana na jaře, v létě a na podzim. V zimě je spíš nasazován rovněž mezi Anacortes a souostroví svatého Jana, ale místo mezinárodních tras obsluhuje trasu mezi Mukilteem a Clintonem. K nalezení ale může být na jakékoli trase systému, záleží na tom, kde jí je potřeba.\n"}
{"id": "810632", "url": "https://cs.wikipedia.org/wiki?curid=810632", "title": "Jan Pravoslav Přibík", "text": "Jan Pravoslav Přibík\n\nJan Pravoslav Přibík (4. dubna 1811 Mníšek pod Brdy — 19. října 1893 Vysočany) byl český učitel, spisovatel a obrozenecký kulturní činitel. V letech 1835-1854 působil na hlavní škole v Berouně, poté až do roku 1876 ve Vysočanech u Prahy, po roce 1862 jako majitel a ředitel soukromé školy. Zaváděl moderní vyučovací metody (výuka v mateřském jazyce, omezování tělesných trestů, názorný výklad místo memorování, hlásková metoda při výuce čtení). Účastnil se vlasteneckých aktivit (např. beseda a ochotnické divadlo v Berouně, vlastivědné vycházky, Slovanská lípa a Slovanský sjezd r. 1848), učitelských porad a dobročinných podniků (podpora chudých žáků). Psal články do časopisů i učebnice a knihy pro děti, překládal divadelní hry. Současníky byl oceňován jako vynikající pedagog, reformátor českého školství, příkladný vlastenec a lidumil. Na jeho počest byla pojmenována Přibíkova vyhlídka v Praze 9.\n\nNarodil se 4. dubna 1811 v Mníšku pod Brdy jako syn hudebně založeného učitele. V jedenácti letech nastoupil na německou vzornou školu v Praze; kvůli špatné znalosti němčiny tam zpočátku zažíval mnoho ústrků a ponižování ze strany pedagogů. Školu nicméně absolvoval s výborným prospěchem. Navštěvoval rovněž přednášky Jana Nejedlého na univerzitě. Po složení učitelských zkoušek vyučoval určitou dobu bezplatně na pražských farních školách. Práce se mu tam ale brzy zprotivila. Výuka tehdy probíhala v němčině a děti, které tento jazyk z domova neovládaly, se pak nedokázaly vyjádřit německy ani česky. Přibík vyučoval česky, což vyvolalo nelibost nadřízených. Když ho ředitel školy ostře zkritizoval před žáky za špatnou německou výslovnost, rozhodl se odjet z Prahy. Uvažoval mimo jiné, že by se stal soukromým učitelem hraběte Czartoryského v Rusku, nabídku ale odmítl ze zdravotních důvodů.\n\nRoku 1830 se stal soukromým učitelem u ředitele panství v Lomnici nad Popelkou, kde v té době působil vlastenecký kaplan a spisovatel Josef Polemír Koun. Z Lomnice se přestěhoval do Miletína, odtud do Doudleb a nakonec do Hradce Králové, kde vyučoval v rodinách nakladatele Pospíšila a profesora Chmely. V Miletíně i Doudlebech pracoval rovněž jako vrchnostenský úředník a setkával se s místními obrozenci.\n\nRoku 1835 byl přijat jako učitel na hlavní škole v Berouně. Zde projevil své pedagogické i organizátorské schopnosti. Ve škole zaváděl moderní výchovné postupy: vyučoval v češtině, vyhýbal se tělesným trestům a místo memorování prosazoval názornou výuku. Musel přitom snášet ústrky svého nadřízeného Josefa Nejedlého, oblíbeného místního učitele, který byl zastáncem tradičních postupů. Brzy si ovšem získal na svou stranu starostu města, mimo jiné proto, že do vyučování zařazoval vlastivědu (dějepis, zeměpis, přírodopis). Vedle školních povinností se také zapojil do pořádání kulturních a vlasteneckých akcí. Organizoval besedu a ochotnické divadlo, návštěvníky prováděl po památkách v okolí (Karlštejn, Tetín, Svatý Jan pod Skalou, rodný dům Josefa Jungmanna v Hudlicích). Uspořádal sbírky zemřelého kronikáře Josefa Antonína Seidla. Roku 1843 zřídil v Berouně průmyslovou školu a zdarma na ní učil. Účastnil se i učitelských porad a vlasteneckých podniků v Praze a seznámil se s většinou obrozenců té doby. Stal se nejvýznamnějším národním buditelem Berounska.\n\n24. května 1841 se oženil v lesní kapli na Malé Svaté Hoře u Mníšku. Na svatbu ale neměl nejlepší vzpomínky — zážitek mu zkazil pražský kněz, který provedl obřad v němčině, jeho neoblíbeném jazyce. V srpnu téhož roku podnikl cestu po Čechách s Amerlingem, Lamblem a malířem Klementem, s cílem prohloubit své znalosti geologie a botaniky.\n\nV roce 1848 byl zvolen poslancem zemského sněmu, stal se tajemníkem Slovanské lípy a delegátem Slovanského sjezdu. Po potlačení revoluce tyto jeho aktivity vyvolaly nelibost úřadů; ačkoli jej neobžalovali ze žádného zločinu, byl v následujících letech pod policejním dohledem a různě omezován. Roku 1851 mu například vláda nedovolila přestup na pedagogickou školu v Hradci Králové, následujícího roku nesměl přijmout místo na škole v Humpolci, ačkoli žádost podpořila městská rada.\n\nRoku 1854 skončil policejní dohled a Přibík přijal místo na nově zřízené škole ve Vysočanech u Prahy. Při odchodu z Berouna získal pochvalný posudek za úspěšně provedenou reorganizaci.\n\nVe Vysočanech pokračoval ve své úspěšné pedagogické činnosti. Roku 1862 se stal ředitelem a majitelem soukromé školy a učitelem ve farní škole. Měl podporu obecní samosprávy, která mu zajistila dostatek finančních prostředků. Nakoupil učební pomůcky a vybudoval rozsáhlou knihovnu, která měla až 500 svazků. Škola si získala věhlas, děti do ní posílali i rodiče ze vzdálenějších obcí. Přibík byl za svou činnost několikrát oceněn, například pochvalným listem kardinála Schwarzenberga.\n\nRoku 1866 vážně onemocněl. Podle názoru lékaře mu mohlo zachránit život jen dlouhodobé léčení v Karlových Varech. Strávil tam dva roky na náklady vysočanské obce; za štědrost samosprávy byl velmi vděčný.\n\nV roce 1876 odešel do důchodu. Nadále navštěvoval Prahu a sledoval rozvoj školství i národní kultury.\n\nZemřel 19. října 1893 ve Vysočanech.\n\nPřibík byl současníky a bývalými žáky oceňován jako vynikající pedagog. Byl svědkem neutěšeného stavu českého školství na počátku 19. století a jedním z těch, kdo věnoval úsilí jeho zlepšení. Podle některých názorů předběhl dobu o půl století. Dokázal, že základ úspěchu školy spočívá v učiteli. Přízeň si získal rovněž svou přívětivou povahou, upřímným soucitem s potřebnými a nezištnou ochotou pomáhat druhým.\n\nJiž v roce 1853 byl jmenován čestným členem hospodářského spolku v pražském kraji a výboru opatrovny dítek v Rokycanech. Roku 1868 byl jmenován vzorným učitelem proseckého okresu a čestným členem Jednoty učitelské pro kraj písecký. Roku 1899 mu absolventi umístili pamětní desku na budově bývalé školy ve Vysočanech (dnešní Sokolovská 215; deska byla odstraněna ve druhé polovině 20. století při demolici původní zástavby).\n\nDnes je na jeho počest pojmenována Přibíkova vyhlídka v Praze 9 na Proseku.\n\nK literární činnosti jej podnítil Josef Polemír Koun. Před rokem 1848 přispíval Přibík do většiny tehdejších časopisů (např. \"Večerní vyražení\", \"Květy\", \"Světozor\", \"Česká včela\"). Odborné články uveřejňoval v časopisech \"Národní škola\" a \"Škola a život\", \"Beseda učitelská\" a \"Komenský\".\n\nKnižně vyšly např. tyto jeho práce:\n\nPřeklady:\n\n"}
{"id": "810635", "url": "https://cs.wikipedia.org/wiki?curid=810635", "title": "Nácek", "text": "Nácek\n\nNácek může být:\n\n"}
{"id": "810636", "url": "https://cs.wikipedia.org/wiki?curid=810636", "title": "Varese (jezero)", "text": "Varese (jezero)\n\nVarese ( ) je jezero v Lombardii na severu Itálie. Má rozlohu 14,95 km². Dosahuje maximální hloubky 26 m, přičemž průměrná hloubka je 11 m. Hladina se nachází v nadmořské výšce 238 m. Povodí jezera má rozlohu 112 km². Je ledovcového původu a vzniklo přibližně před 15 000 lety.\n\nHlavními přítoky jsou Brabbia a Tinella. Z jezera odtéká řeka Bardello do jezera Maggiore.\n"}
{"id": "810638", "url": "https://cs.wikipedia.org/wiki?curid=810638", "title": "Kostel svatého Dominika (Paříž)", "text": "Kostel svatého Dominika (Paříž)\n\nKostel svatého Dominika (fr. \"Église Saint-Dominique\") je katolický farní kostel ve 14. obvodu v Paříži, v ulici \"Rue de la Tombe-Issoire\".\n\nVýstavba kostela zasvěceného svatému Dominikovi začala v roce 1913. Vinou první světové války byl ale dokončen až v roce 1921.\n\nKostel byl postaven podle plánů architekta Georges Gaudibert, který navrhl železobetonovou stavbu s kostrou z cihel a kamenů v romano-byzantském stylu.\n\nNejstarší výzdoba kostela se nachází na tympanonu jižního portálu, který je vyzdoben mozaikou s tématem svatého Dominika. Její autorkou byla výtvarnice Camille Boignard.\nTympanon u východního portálu na ulici \"Rue de la Tombe-Issoire\" byl prázdný až do roku 1946, kdy jej vyzdobil sochař André Bourroux reliéfem rovněž představujícím sv. Dominika.\n\nHlavní loď má čtvercový půdorys a je zakončená kupolí vysokou 26 metrů osvětlenou dvěma řadami oken. Pod kostelem se nachází krypta.\n\nV levé části kostela se nachází kaple Panny Marie s vitrážemi z roku 1941 a basreliéfem ze stejného roku zobrazujícím Nanebevzetí Panny Marie.\n\nKazatelna je vyrobena ze železobetonu a je ozdobená mozaikami.\n\nDalší kaple vlevo zasvěcená sv. Kateřině ze Sieny je vyzdobena čtyřmi obrazy z let 1929-1935 s výjevy z jejího života.\n\nKapli Sacré-Cœur vpravo vyzdobila Pauline Caspers (1865-1946) a v roce 1943 Paul Charavel (1877-1961).\n\nKlenbu apsidy vyzdobil freskou Maurice Rocher (1918-1995). Freska byla v roce 1996 restaurována.\n\nJediná vitráž z roku 1921 se nachází za hlavním oltářem. Ostatní vitráže pocházejí z pozdějších let.\n\nVarhany jsou starší než samotný kostel. Pocházejí z roku 1909 a v kostele byly instalovány v roce 1945. V roce 2003 byly restaurovány.\n\nV roce 1990 byla místo bývalé sakristie zřízena kaple Notre Dame de Bonheur.\n\n"}
{"id": "810646", "url": "https://cs.wikipedia.org/wiki?curid=810646", "title": "Matematická informatika", "text": "Matematická informatika\n\nMatematická informatika (počítačová věda) studuje výpočetní a informační procesy z hlediska hardware i software. V praxi se vztahuje k počítačům a od abstraktní analýzy algoritmů, formálních jazyků atd. pokračuje ke konkrétnějším tématům, jakými jsou programovací jazyky, software a hardware.\n\nSoučasný výzkum se věnuje zlepšení komunikace mezi člověkem a počítačem a zefektivnění způsobů tvorby, použití a hledání informací.\n\nPočátky matematické informatiky jsou spojeny s pokusy navrhnout a sestrojit stroje, které můžeme považovat za předchůdce dnešních číslicových počítačů. Stroje pro řešení numerických úloh, jako jsou počítadla existují již od starověku. V roce 1623 navrhl Wilhelm Schickard první mechanickou kalkulačku, ale její stavbu nedokončil. V roce 1642 Blaise Pascal navrhl a vyrobil první funkční mechanickou kalkulačku. V první polovině 19. století, ve viktoriánských časech, navrhl Charles Babbage diferenční stroj a univerzální analytický stroj, a Ada Lovelace pro napsala návody pro tyto stroje. Díky této práci je považována za prvního programátora na světě. Okolo roku 1900 se začaly používat děrné štítky.\n\nPrvní univerzální stroje na zpracování informací byly sestrojeny ve 40. letech 20. století. Brzy se ukázalo, že počítače lze používat i pro jiné oblasti zpracování informací, než pro matematické výpočty, což vedlo v padesátých a šedesátých letech 20. století ke vzniku matematické informatiky jako vědního oboru. První studijní program v oboru matematická informatika byl ve Spojených státech otevřen v roce 1962 na Purdue University.\n\n\n"}
{"id": "810655", "url": "https://cs.wikipedia.org/wiki?curid=810655", "title": "Crestone", "text": "Crestone\n\nCrestone je obec ve státě Colorado ve Spojených státech amerických. Při sčítání v roce 2000 měla jen 73 obyvatel, nicméně jedná se o statutární městečko.\n\nV městečku a jeho okolí je neobvykle silné zastoupení různých náboženských center, je zde hinduistický chrám, zenové středisko, karmelitánský klášter, několik středisek tibetského buddhismu a další.\n"}
{"id": "810656", "url": "https://cs.wikipedia.org/wiki?curid=810656", "title": "Pchu-si", "text": "Pchu-si\n\nPchu-si ( , pchin-jinem \"Pǔxī\", doslova „\"západní břeh Chuang-pchu\"“) je historické centrum čínského města Šanghaje. Má rozlohu 288 čtverečních kilometrů a žije v něm 48 % šanghajských obyvatel. Od obvodu Pchu-tung (doslova „\"východní břeh Chuang-pchu\"“) je odděleno řekou Chuang-pchu. Navzdory stoupajícímu významu pchu-tungské oblasti Lu-ťia-cuej zůstává Pchu-si v rámci Šanghaje hlavním střediskem kultury, obchodu i bydlení.\n\nZe správního hlediska se Pchu-si skládá z devíti obvodů: Jang-pchu, Chung-kchou, Ča-pej, Pchu-tchuo, Čchang-ning, Sü-chuej, Ťing-an, Chuang-pchu a Lü-wan.\n"}
{"id": "810659", "url": "https://cs.wikipedia.org/wiki?curid=810659", "title": "Ladislav III. Uherský", "text": "Ladislav III. Uherský\n\nLadislav III. ( , , , 1199 – 7. května 1205) byl uherský král z dynastie Arpádovců, který formálně vládl coby dítě v letech 1204–1205. Byl jediným synem uherského krále Emericha a jeho manželky Konstancie Aragonské.\n\nJeho otec Emerich jej dal korunovat ještě za svého života 26. srpna 1204, aby tím zajistil jeho následnictví. Emerichův bratr Ondřej, který se již dříve několikrát pokoušel získat trůn či alespoň nějaké vlastní území, sice přislíbil, že se o dítě dobře postará a tedy byl Emerichem určen za Ladislavova poručníka, ale ve skutečnosti se po smrti Emericha plně chopil moci a k dítěti ani jeho matce se nechoval nijak přívětivě. Kruté zacházení s nimi napomínal i papež Inocenc III.. Konstancie proto uprchla i s dítětem do Vídně ke dvoru Leopolda VI. Malý Ladislav však 7. května 1205 zemřel. Dřívější regent, nynější král Ondřej II., převzal Ladislavovo tělo a pohřbil je v královské hrobce v Székesfehérváru.\n"}
{"id": "810665", "url": "https://cs.wikipedia.org/wiki?curid=810665", "title": "My Life in the Bush of Ghosts", "text": "My Life in the Bush of Ghosts\n\nMy Life in the Bush of Ghosts je společné studiové album Briana Eno a Davida Byrne. Album poprvé vyšlo v roce 1981 pod hlavičkou Sire Records, později vyšlo ještě několikrát (E.G. Records, EMI Records). V roce 2006 vyšla rozšířená reedice u Nonesuch Records.\n\n"}
{"id": "810669", "url": "https://cs.wikipedia.org/wiki?curid=810669", "title": "Binokulární vidění", "text": "Binokulární vidění\n\nBinokulární vidění znamená vidění oběma očima zároveň. Znamená to, že se obrazy vnímané simultánně oběma očima spojí v jeden a navíc nám umožňuje vnímat hloubku prostoru. Není vrozené, nýbrž se u každého jedince vyvíjí od narození až do jednoho roku a až do 6 až 8 let dochází k jeho upevňování. Rozvoj probíhá přibližně paralelně ve třech složkách optické, motorické, senzorické.\nJde o přirozenou lidskou vlastnost. Tuto vlastnost má každý zdravý jedinec, který má správně vyvinuté obě oči a jehož nervová soustava z nich umožňuje správně zpracovávat signály. Při pohledu každým okem samostatně je člověk schopen vnímat obraz jednotlivě z každého oka. Při pohledu oběma očima jsou však tyto obrazy spojeny v jeden (tzv. \"fúze obrazu\") a je umožněno vnímání hloubky obrazu. Zorná pole obou očí zabírají odlišnou oblast. Tyto oblasti se ovšem překrývají. Stereoskopické vidění je umožněno právě v oblasti tohoto průniku.\n\nPři ostření na určitý bod v prostoru se oči natočí tak, aby se jejich zorné osy v tomto bodě protínaly (pokud k tomuto protnutí nedochází, je tento patofyziologický jev označován jako strabismus). Úhel, který přitom osy očí svírají, se nazývá \"stereoskopická paralaxa\". Obraz nazíraného bodu se promítne do identického místa obou sítnic. Mozek pak provede fúzi obrazu a je tak vyvolán jediný optický vjem. Množina bodů v prostoru, jejichž obrazy dopadají na identická místa na sítnicích, se označuje jako \"horopter\". Mozek vnímá hloubku na základě porovnávání s dalšími objekty, proto nám např. dělá problém určit vzdálenost samotného objektu ve scéně před zeleným pozadím. Mozek totiž nemá s čím porovnávat.\n\n\n"}
{"id": "810674", "url": "https://cs.wikipedia.org/wiki?curid=810674", "title": "Klub 30 × 40", "text": "Klub 30 × 40\n\nKlub 30 × 40 byl spolek fotografů v Paříži, který v roce 1952 založil novinářský fotograf Roger Doloy. Asociace byla rozpuštěna v roce 1998. Jeho členy nebyli pouze profesionální či amatérští fotografové, ale také galeristé nebo konzervátoři. O obrazovou a písemnou pozůstalost spolku se stará Société française de photographie.\n\nČlenové klubu se setkávali pravidelně každý čtvrtek v domě č. 52 v ulici \"Rue Custine\" v 18. obvodu, později se scházeli v Centre international de séjour de Paris. Projednávaly se zde fotografické výstavy, členové klubu prezentovali pozvaným hostům svá díla, za která získávali hodnocení. Pověst klubu byla taková, že se setkání účastnili rovněž významní fotografové z USA nebo Evropy či jiných zemí, kteří zrovna pobývali v Paříži.\n\n"}
{"id": "810682", "url": "https://cs.wikipedia.org/wiki?curid=810682", "title": "Baba (Táborská pahorkatina)", "text": "Baba (Táborská pahorkatina)\n\nBaba (570 m n. m.) je zalesněný vrchol na širokém strukturním hřbetu v Ševětínské vrchovině. Leží na katastrálním území Vitína a Dobřejovic v okrese České Budějovice, zhruba kilometr severozápadně od obce Vitín a 2 km západně od městečka Ševětín.\n\nSamotný vrchol leží nedaleko plotu Poněšické obory. Je zalesněný a nepřístupný veřejnosti. V blízkosti vrcholu se nacházejí dva slovanské mohylníky z raného středověku (8. až 9. století). Oba obsahují po 50 až 80 mohylách, uspořádaných do západovýchodních řad, a leží na veřejnosti přístupné straně obory. Panuje domněnka, že sloužily k pohřbívání nemajetného venkovského obyvatelstva (stejně jako prozkoumané mohyly v Kožlí u Orlíka). Největší mohyly mají 4 - 5 metrů v průměru a 2 metry na výšku. Mohylníky jsou zapsány v seznamu kulturních památek.\n"}
{"id": "810685", "url": "https://cs.wikipedia.org/wiki?curid=810685", "title": "Mazova horka", "text": "Mazova horka\n\nMazova horka (569 m n. m.) je vrch v okrese Liberec v jižním Podještědí. Leží asi 1,5 km jjz. od Rozstání, na katastrálním území sídel Světlá pod Ještědem, Rozstání, Modlibohov a Javorník. Vrch je nejvyšším bodem Kotelské vrchoviny. Je součástí přírodního parku Ještěd.\n\nJe to výrazný kuželovitý suk tvořený ve vrcholové části vypreparovanou žílou olivinického nefelinitu až melilitu, v nižších částech středoturonskými až svrchnoturonskými pískovci. Na příkrých svazích (20–35°) jsou místy vulkanitová suťová pole. K jihozápadu vybíhá nižší strukturní pískovcový hřbet s vulkanickou žílou (dále na jihozápad má svůj severní počátek Čertova zeď). Vrch je porostlý smíšeným lesem s břízou, borovicí, smrkem a jeřábem. Východní úpatí je zastavěno, jinde je převážně zorněno. Při vrcholu jsou zbytky třech kruhových valů pravěkého sídliště.\n\nPři severovýchodním úpatí vrchu byly na počátku 19. století v opuštěném pískovcovém kamenolomu vytesány dvě skalní místnosti se třemi obdélníkovými okny. Tato umělá jeskyně nazývaná \"Skalákovna\" (486 m n. m.) sloužila často pro přechodné i trvalé ubytování různých osob. Velmi známou se stala díky povídce \"Skalák\" Karolíny Světlé, která zde často pobývala a tvořila.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Všelibická vrchovina a do Modlibohovské části.\n\nAutomobilem lze nejblíže přijet po silnici Jiříčkov – Javorník (červená turistická stezka). Z Jiříčkova vede na vrchol kopce pěší cesta s naučnou stezkou Ještědské vápence, které pak pokračují na západ do Rozstání.\n"}
{"id": "810690", "url": "https://cs.wikipedia.org/wiki?curid=810690", "title": "Malá dunajská nížina", "text": "Malá dunajská nížina\n\nMalá dunajská nížina, dříve také Malá uherská nížina ( , , ) je významná středoevropská nížina, geomorfologická subprovincie Západopanonské pánve. Je rozdělena mezi severozápadní Maďarsko a jihozápadní Slovensko (kde tvoří takzvanou Podunajskou nížinu), a západním okrajem zasahuje také do Rakouska.\n\nJe plochá nebo jen mírně zvlněná, má rozlohu asi 9 000 km² a leží ve výšce 110 až 150 metrů nad mořem. Jejím středem protéká řeka Dunaj, po které je pojmenována. Rozkládá se mezi alpským podhůřím, Vnitřními Západními Karpatami a Zadunajským středohořím. Dunaj v ní vytváří rozlehlou vnitrozemskou deltu, v níž přijímá přítoky Váh, Nitru, Litavu a Rábu; níže pak ještě Hron. Na západním okraji se rozkládá mělké stepní Neziderské jezero. V některých částech kotliny je poměrně vysoké riziko zemětřesení, seismicky nejaktivnější je komárenský zlom.\n\nNejvětším sídlem přímo v nížině je maďarský Győr, na Slovensku pak Trnava. Na okraji nížiny pak leží slovenské hlavní město Bratislava a středověké metropole Nitra a Ostřihom. Dalšími významnými centry oblasti jsou Nové Zámky, dvojměstí Komárno-Komárom nebo Sopron.\n"}
{"id": "810695", "url": "https://cs.wikipedia.org/wiki?curid=810695", "title": "St. Vincent (hudebnice)", "text": "St. Vincent (hudebnice)\n\nAnnie Erin Clark, známá jako St. Vincent (* 28. září 1982 Tulsa, Oklahoma, USA) je americká zpěvačka a kytaristka. Svou kariéru zahájila jako členka skupiny The Polyphonic Spree. Své první sólové album vydala v roce 2007, následovala dvě další. V roce 2012 spolupracovala s hudebníkem Davidem Byrnem, z jejich spolupráce vzešlo album \"Love This Giant\". O dva roky později vydala své třetí sólové album nazvané \"St. Vincent\". Byla ve vztahu s anglickou modelkou Carou Delevingne. Rozešly se po osmnácti měsících v létě roku 2016.\n\n\n"}
{"id": "810696", "url": "https://cs.wikipedia.org/wiki?curid=810696", "title": "Fulminát draselný", "text": "Fulminát draselný\n\nFulminát draselný je iontová anorganická sloučenina se vzorcem KCNO, obsahuje K (draselný) kation a fulminátový (CNO) anion. Používá se výhradně jako zápalka ke starším typům pušek. Obvykle se vyrábí reakcí draslíkového amalgámu s fulminátem rtuťnatým. Fulminát draselný je mnohem méně citlivý, protože na rozdíl od fulminátu rtuťnatého je mezi uhlíkem a draslíkem vazba iontová (v porovnání se slabou kovalentní vazbou mezi rtutí a uhlíkem u fulminátu rtuťnatého).\n"}
{"id": "810700", "url": "https://cs.wikipedia.org/wiki?curid=810700", "title": "Dolní Krupá (zámek)", "text": "Dolní Krupá (zámek)\n\nZámek Dolní Krupá se nachází na návsi, v obci Dolní Krupá v okrese Havlíčkův Brod v těsné blízkosti další místní památky, kostela sv. Víta.\n\nZámku předcházela tvrz, jejíž rok založení není znám. V roce 1502 se po ní píše Jindřich Špetle z Prudic, jenž do té doby sídlil na Ronovci. V letech 1510-1580 byla Krupá v držení Haugviců z Biskupic. Z roku 1533 pochází přímá zmínka o tvrzi. Roku 1580 připojili Trčkové z Lípy statek k panství Světlá, jehož součástí byla do roku 1636. Po Bílé hoře došlo ke konfiskaci majetku Jana Rudolfa Trčky z Lípy a při této příležitosti není tvrz zmiňována.\n\nRoku 1651 Krupou zakoupil Jan Mencl z Bernfelsu, který nechal tvrz opravit ve stylu raně barokního zámku. Roku 1664 panství získal Jan Jeroným z Löwenfelsu, který nechal u zámku obnovit kostel. Jeho dcera pak přenesla Krupou do vlastnictví Schönowtzů z Ungarswertu, kteří ji vlastnili do roku 1830. Následně docházelo k častému střídání majitelů a roku 1945 přešel zámek do družstva lihovarníků, od něhož jej roku 1948 získala obec.\n\nPoslední přestavbou prošel ve 2. polovině 20. století, kdy byl přizpůsoben ke kulturním účelům (nachází se zde sál, kuchyně, hospoda) a pro potřeby mateřské školy. Funguje v němž též vlastivědné muzeum, vystavující zejména archeologické nálezy ze zříceniny hradu Ronovec.\n\n"}
{"id": "810705", "url": "https://cs.wikipedia.org/wiki?curid=810705", "title": "Alastair Cameron", "text": "Alastair Cameron\n\nAlastair Graham Walter Cameron (21. června 1925, Winnipeg, Manitoba, Kanada – 3. října 2005, Tucson, Arizona, USA) byl kanadský astrofyzik.\n\nK jeho nejznámější práci patří teorie nukleosyntézy, zejména vznik nestabilního technecia v jádru červených obrů a zánik původní atmosféry Země. Svou činností významně ovlivnil americký planetární výzkum.\n\nAlastair Cameron se narodil v roce 1925 v kanadském městě Winnipeg. Po studiu v Manitobě a Saskatchewanu emigroval v roce 1959 do USA, kde působil v Kalifornském technologickém institutu, Goddard Institute for Space Studies a Yeshiva University. V roce 1973 se stal profesorem astronomie na Harvardu a zůstal zde 26 let. Mimoto byl v období 1976 až 1982 předsedou Space Science Board v Národní akademii věd USA.\n\n\n"}
{"id": "810708", "url": "https://cs.wikipedia.org/wiki?curid=810708", "title": "Křovice (Hobšovice)", "text": "Křovice (Hobšovice)\n\nKřovice jsou malá vesnice v okrese Kladno, základní sídelní jednotka v rámci místní části Skůry obce Hobšovice. Nachází se asi 1 km severozápadně od Skůr a 2 km ssz. od Hobšovic, necelých 8 km na severovýchod od města Slaného. Významnou část sídla zabírá zemědělský dvůr. Vesničkou procházejí silnice, které ji spojují s Tmání na západě, Hospozínem na severu a Skůrami na východě. Jižně od Křovic protéká Zlonický potok.\n\nKřovice leží v katastrálním území Skůry o výměře 5,02 km².\n\nPrvní písemná zmínka o vsi (\"villa Creuuicz\") pochází z roku 1273, kdy se Křovice uvádějí coby majetek Strahovského kláštera v Praze.\n"}
{"id": "810713", "url": "https://cs.wikipedia.org/wiki?curid=810713", "title": "Libéral Bruant", "text": "Libéral Bruant\n\nLibéral Bruant (1636 v Paříži – 22. listopadu 1697 tamtéž) byl francouzský architekt období baroka za vlády Ludvíka XIV.\n\nPocházel z rodiny architektů. V roce 1663 získal titul královského architekta, v roce 1670 byl jmenován královským generálním mistrem tesařských prací. Byl členem Královské akademie architektury od jejího založení v roce 1671. Byl učitelem architekta Julese Hardouin-Mansarta.\n\n\n"}
{"id": "810723", "url": "https://cs.wikipedia.org/wiki?curid=810723", "title": "Abram Wilson", "text": "Abram Wilson\n\nAbram Wilson (30. srpna 1973, Fort Smith, Arkansas, USA − 9. června 2012) byl americký jazzový trumpetista. Na trubku začal hrát ve svých devíti letech. Studoval na New Orleans Center for Creative Arts (NOCCA). Zemřel na rakovinu ve věku 38 let.\n"}
{"id": "810728", "url": "https://cs.wikipedia.org/wiki?curid=810728", "title": "Šantovka", "text": "Šantovka\n\nŠantovka je název pro novou městskou čtvrť vznikající nedaleko historického centra Olomouce. Jedná se o celkovou revitalizaci bývalé potravinářské továrny MILO, která stávala mezi řekou Moravou a Mlýnským potokem, jejím pravým ramenem. Na části pozemku o ploše 11 hektarů vzniklo v roce 2013 obchodně společenské centrum Galerie Šantovka, další etapy počítají s výstavbou obytné zóny a administrativního centra. Vznikly i nové oddychové zóny na březích Mlýnského potoka a došlo k obnovení nefunkčního biokoridoru. Díky asanaci bývalé továrny MILO bylo možné propojit jižní část Olomouce s centrem města tramvajovou tratí a vylepšit protipovodňová opatření města. Z blízkosti centra tak zmizel jeden z největších brownfieldů v České republice. Název Šantovka vznikl univerbizací jména novináře a regionálního politika Josefa Šanty, kterému je věnován nedaleko umístěný stolperstein.\n\nCelý projekt vzniká v areálu bývalé společnosti Milo po té, kdy v červnu 1990 zanikl koncernový podnik Tukový průmysl. Po rozpadu k.p. Tukový průmysl, vzniklo několik samostatných podniků. Státní podniky Severočeské tukové závody s.p., Povltavské tukové závody s.p. a Milo Olomouc s.p. Státní podnik MILO byl v letech 1991 - 1992 privatizován a stal se akciovou společností. V roce 1997 se stává majoritním akcionářem OLPRAN GROUP a. s., která v roce 1998 zakládá dceřinou společnost MILO Surovárny a. s. V červenci 1997 postihly areál MILO povodně, které způsobily značné škody. V roce 2001 byla ukončena výroba a došlo k dražbám zastaveného nemovitého majetku. Areál začal být z části využíván k pronájmům drobným živnostníkům. Ostatní objekty, které nebyly způsobilé k užívání, chátrali. V červenci 2005, na základě kupní smlouvy, se stává vlastníkem ZENMEX s. r. o. Tato společnost zahájila budování projektu Šantovka. Současným majitelem areálu a investorem celého projektu Šantovka je společnost SMC Development a. s. Společnost dokončila demolice původních továrních hal, provedla kompletní sanaci celé lokality a v současné době usile o rozšíření areálu Šantovka o realizaci projektu nové výškové budovy - mrakodrapu, vysokého 75 m, majícího 22 pater.\n\nV rámci výstavby Šantovky byla vybudovaná i nová tramvajová trať v Olomouci. Stavbu od počátku provázely protesty ekologických aktivistů, někteří aktivisté se domnívali, že Magistrát města Olomouc neposoudil alternativní trasu skrze ulici Rooseveltova, která by podle odpůrců obsloužila více obyvatel, byla o několik desítek milionů levnější, kratší, dopravně méně komplikovaná a nezlikvidovala by biokoridor na břehu Mlýnského potoka. Jejich argumenty ale odborníci nejen z Česka, ale i ze Švýcarska vyhodnotili jako mylné a nejvhodnější – stávající trasu, proto pomohla financovat švýcarská vláda z programu švýcarsko-české spolupráce. Tyto neshody, kdy se různá občanská hnutí snažila zastavit výstavbu, rozpoutaly ostrou výměnu názorů mezi samosprávou a občanskými sdruženími. Nikdo z odborné veřejnosti se ale na stranu těchto sdružení nepřiklonil.\n\nObchodně společenské centrum se otevřelo veřejnosti 18. října 2013 a během prvních 7 týdnů do ní zavítalo více než 1 milion návštěvníků. Obchodní galerie vytvořila více než 1500 nových pracovních míst, nabízí přibližně 200 obchodů a 1000 parkovacích míst v bezprostřední blízkosti centra města. Galerie Šantovka získala nedlouho po svém otevření dvě prestižní ocenění. Odborný časopis CIJ Journal jí udělil první místo v kategorii Best Shopping Centre Development a v soutěži Nejlepší z Realit 2013 – Best of Realty, v kategorii\nobchodních center získala druhé místo. V obou soutěžích hodnotily projekty odborné komise a profesionálové z oboru výstavby, architektury a realit.\n\nV areálu Šantovky by mohla vyrůst také druhá nejvyšší budova v Olomouci, která vzbuzuje mnoho kontroverzí. Navrhovaná výšková budova (předběžně nazvaná Šantovka Tower) od britské architektonické kanceláře Benoy, by měla být vysoká 75 metrů a měla být podle původního předpokladu dokončena v roce 2015. Již v roce 2008 byl investor upozorněn na nevhodnost tak vysoké stavby na území městské památkové rezervace. Následně byl vydán nový územní plán, který na základě stanoviska Ministerstva kultury pro stavby v této části památkové rezervace stanovil výškový limit 23 metrů. \n\nProti stavbě se dále ohradil Národní památkový ústav, místní občanská sdružení (Hnutí DUHA Olomouc a spolek Za krásnou Olomouc), olomoučtí architekti (Klub architektů Olomoucka) a řada známých osobností. Odpůrci výškové budovy argumentují především zničením a komodifikací panoramatu historického města.\n\nNaopak první oficiální kladné stanovisko vydal odbor památkové péče Olomouckého magistrátu, a to opakovaně (2013, 2014, 2016). Avšak krajský úřad toto kladné stanovisko magistrátu v lednu 2014 zrušil. Své rozhodnutí zdůvodnil chybami v původním dokumentu. Podporu výstavbě mrakodrapu opakovaně vyjadřovali též primátoři Olomouce, Martin Novotný a Martin Major.\n\nV této souvislosti podal investor (Office Park Šantovka s.r.o.) několik stížností pro nezákonný a neobjektivní postup a dokonce napadl legalitu existence městské památkové rezervace v Olomouci. Krajský soud v Ostravě pak částečně vyhověl investorově stížnosti, když jako neopodstatněný zrušil v územním plánu výškový limit 23 m. Nová úprava územního plánu počítá s výškovým limitem 27 m pro plošnou zástavbu a s možností umístění jedné výškové stavby o maximální výšce 40 m.\n\nZáměr stavby Šantovka Tower zatím neprošel územním řízením. Kromě výšky stavby je problematický také její malý odstup od sousedních staveb a jejich zastínění. \n\n"}
{"id": "810732", "url": "https://cs.wikipedia.org/wiki?curid=810732", "title": "Marco Cavagna", "text": "Marco Cavagna\n\nMarco Cavagna (1958 – 9. srpna 2005) byl italský amatérský astronom a objevitel asteroidů. Byl členem \"Gruppo Astrofili Brianza\" u Osservatorio Astronomico Sormano (IAU-kód 587) v Sormanu. V průběhu své kariéry objevil 19 asteroidů.\n\nZemřel 9. srpna 2005 na mrtvici. Na památku po něm pojmenovali nový 60centimetrový teleskop na místní hvězdárně.\n\nAsteroid (10149) Cavagna nese jeho jméno.\n\n"}
{"id": "810739", "url": "https://cs.wikipedia.org/wiki?curid=810739", "title": "Běžník květomilný", "text": "Běžník květomilný\n\nBěžník květinový (\"Thomisus onustus\") je pavouk spadající do čeledi běžníkovití (Thomisidae).\n\nSamci dorůstají velikosti asi 5–8 mm, samice až 10 mm. Mají vpředu vystouplou hlavohruď se dvěma růžky, ve středu se světlým širokým pruhem. Zadeček mají tvaru lichoběžníka, rozšiřuje se vzadu ve dva rohy. Nohy jsou většinou tmavě pruhované, u samců celé tmavé. Jejich zbarvení je variabilní. Stejně jako u běžníka kopretinového mají zbarvení přizpůsobené barvě květu. Mívají bílou, žlutou nebo fialovo bílou až růžovou barvu. Samci bývají tmavě hnědí.\n\nLoví většinou létající hmyz. Nestaví si sítě a kořist loví předníma nohama s jedovými žlázami. Zakusují se především do míst za hlavou. Kvůli dobrému lovu jsou schopni měnit barvu svého těla. Barvy můžou měnit od bílé po fialovou. Přebarvování je složitý proces, který trvá několik dnů. Dochází k přesouvání podkožního barviva, čímž se dosáhne barvy podkladu. Potom se na rostlině určité barvy drží i několik týdnů.\n\nVyskytují se v Evropě, Asii, severní Africe a Japonsku, nejčastěji ve stepích, lesostepích, písčitých oblastech, suchých stráních, ve starých lomech atd. Nejčastěji pobývají na květech, na kterých jsou svým zbarvením velmi dobře maskováni. V České republice není hojný, ale lze ho nalézt v teplých oblastech, jako jsou střední Čechy a také na jihu Moravy, jinde je velmi vzácný.\n\nK páření dochází koncem května a v průběhu června. Samice zapřádá do listů nebo na spodní stranu květu plochý kokon, který následně střeží. Na podzim vytváří padákovitá vlákna, na kterých se rozšiřují po krajině vzduchem jejich mláďata (babí léto).\n\n"}
{"id": "810742", "url": "https://cs.wikipedia.org/wiki?curid=810742", "title": "Palubní funkce", "text": "Palubní funkce\n\nPalubní funkce se používají na palubách obchodní či dopravní lodi. Ty určují postavení osoby v hierarchii posádky. Jsou používány i na válečných lodích, nesmějí se však zaměňovat s námořními hodnostmi. V ČR palubní funkce definuje zákon č. 61/2000 Sb., o námořní plavbě, Část třetí - Posádka námořního plavidla.\nPosádku námořní lodě tvoří velitel lodě (kapitán), důstojníci a lodní mužstvo. Lodní mužstvo tvoří členové strážní služby a pomocný personál.\n\n\n\nPosádku námořní jachty tvoří velitel námořní jachty a členové mužstva námořní jachty. \nZákon o námořní plavbě\nVyhláška Ministerstva dopravy č. 450/2000 Sb.\n"}
{"id": "810745", "url": "https://cs.wikipedia.org/wiki?curid=810745", "title": "Česká Kanada", "text": "Česká Kanada\n\nČeská Kanada je populární tuzemská turistická destinace, která se rozkládá na pomezí jižních Čech a jižní Moravy mezi městy Slavonice, Nová Bystřice a obcí Kunžak. Jednou z jejích nejvýraznějších dominant je rozsáhlá zřícenina hradu Landštejn. Značné turistické popularitě se těší také renesanční historické centrum města Slavonice, roztodivná skaliska a balvany v lesích okolo Valtínova, ruiny zaniklé středověké vesnice Pfaffenschlag, pomník fiktivního českého génia Járy Cimrmana u obce Kaproun a další místní přírodní a historické zajímavosti.\n\nAutorem názvu Česká Kanada byl v druhé polovině 20. let 20. století jindřichohradecký rodák Jaroslav Arnošt Trpák, pražský novinář, esejista a propagátor aktivního života v přírodě. Navíc to byl velký jindřichohradecký patriot. V první polovině dvacátých let podnikl cestu po Severní Americe, během níž si uvědomil, že k nastartování turistického ruchu v jeho krásném rodném kraji je nezbytná promyšlená propagace. Po návratu do Československa viděl narůstající zájem o cestování do zahraničí. Tyto postřehy ho vedly k vytvoření exoticky znějícího názvu, kterým chtěl propagovat svůj rodný kraj. Vznikla \"Česká Kanada\", byť zpočátku se tohoto propagačního termínu užívalo převážně k označení Jindřichohradecka. Trpák pro svůj projekt nezbytnosti propagace získal i některé představitele jihočeské obecní správy a inicioval i některé další související propagační aktivity.\n\nČeská Kanada, jak ji ve třicátých letech 20. století vnímal J. A. Trpák, zabírala prakticky celé Jindřichohradecko a město Jindřichův Hradec bylo v jakémsi pomyslném centru. Trpákova vysněná Česká Kanada opisovala velkou symbolickou kružnici okolo Jindřichova Hradce. Její hypotetickou součástí se tak někdy stávaly dokonce i Počátky, Nová Včelnice, Deštná, zámek Červená Lhota, Stráž nad Nežárkou nebo dokonce Třeboň. Základ pomyslného Trpákova regionu však tvořily rybníky okolo Jindřichova Hradce a obce Kunžak a také lesy v okolí Nové Bystřice a hradu Landštejna. Později se však Trpák vůči bezmyšlenkovitému rozšiřování České Kanady na další a další lokality ohrazoval.\n\nRozlehlou romantickou krajinu rybníků a lesů popsal J. A. Trpák v roce 1928 takto:\n\nAčkoli je někdy za okamžik zrodu České Kanady uváděn rok 1925, první doložitelné použití názvu je datováno až tímto článkem z roku 1928.\n\nDíky spolupráci místních komunálních politiků, podnikatelů v oblasti rekreace i různých nezištných turistických aktivistů se pojem Česká Kanada během třicátých let 20. století mezi rekreanty a turisty rychle vžil. Aktivně byl k propagaci regionu používán i bezprostředně po válce.\n\nPo roce 1948 nebylo označení Česká Kanada na veřejnosti prakticky vůbec používáno, a pokud, tak pak výjimečně. Název však přežíval mezi turisty, vodáky a trampy, kteří lokalitu České Kanady více přesunuli do pohraničních lesů východně od civilizovaného Jindřichova Hradce. Na konci 80. let 20. století tak byla Česká Kanada těmito komunitami nejčastěji chápána jako oblast lesů a lesních jezer mezi Českým Rudolcem, Slavonicemi, Novou Bystřicí a Kunžakem.\n\nPřírodní park Česká Kanada, který byl roku 1994 vyhlášen bývalým okresním úřadem v Jindřichově Hradci, respektive nařízením Jihočeského kraje č. 1/2004 ze dne 6. dubna 2004, kopíruje původní Trpákovu Českou Kanadu jen v malém rozsahu. Stávající přírodní park tak do svých hranic včlenil to nejzajímavější, co přírodní krásy severoamerické Kanady v určitém smyslu dodnes připomíná. Dodnes se proto těší velkému zájmu turistů a rekreantů.\n\nDnešní Česká Kanada leží na východě Jihočeského kraje na česko-moravsko-rakouském pomezí, zhruba mezi městečky Nová Bystřice, Slavonice a Kunžak. Nachází se v jihovýchodní části okresu Jindřichův Hradec. Právě pro přírodní charakter krajiny, početné vodní hladiny a rozsáhlé lesní komplexy, i pro poněkud sychravější podnebný ráz, je tato oblast nazývána Českou Kanadou.\n\n\n"}
{"id": "810752", "url": "https://cs.wikipedia.org/wiki?curid=810752", "title": "Bobrovka", "text": "Bobrovka\n\nBobrovka je vedle prejzu nejčastější pálená střešní krytina, která se využívá na zastřešování sklonitých střech (nejméně 35°). Své jméno si vysloužila svým tvarem, který připomíná ocas bobra. V současné době se s touto krytinou pokrývají zejména historické budovy. Jejími nevýhodami jsou: vysoká cena a velká hmotnost. Její tvar je obdélníkový s dolní stranou tvaru segmentového oblouku. Její rozměry jsou nejčastěji 380 x 175-180 x 15 mm. Hmotnost se pohybuje kolem 1,75 kg. Je vhodná pro krytí v provedení jako jednoduchá krytina (\"loučová\"), jako dvojitá krytina na řídké laťování (\"korunová\") a nebo jako dvojitá tašková krytina (\"šupinová\").\n\n"}
{"id": "810763", "url": "https://cs.wikipedia.org/wiki?curid=810763", "title": "Annie Jump Cannon", "text": "Annie Jump Cannon\n\nAnnie Jump Cannon (11. prosince 1863, Dover, Delaware, USA – 13. dubna 1941, Cambridge, Massachusetts, USA) byla americká astronomka, jejíž práce vedla k vývoji současné spektrální klasifikace. Ve spolupráci s Edwardem C. Pickeringem vytvořila Harvardskou spektrální klasifikaci, což byl první seriózní pokus o klasifikaci hvězd na základě jejich teploty a spektrálního typu. Byla sufražetkou a členkou National Woman's Party.\n\nNa Wellesley College studovala Cannon fyziku a astronomii a začala se spektroskopickým pozorováním hvězd. Po smrti své matky začala v roce 1894 na Wellesley vyučovat a studovat astronomii na Radcliffe College. V roce 1896 začala pracovat u Edwarda C. Pickeringa na dokončení Henry Draper Catalogue tak, aby byla zmapována a definována každá hvězda na obloze až do fotografické velikosti 9. Ve svých poznámkách označuje zářivost jako „Int“, což je zkratka pro „intensity“. Pickering se vyjádřil, že byla Cannon schopná rozpoznávat hvězdy rychle: „Slečna Cannon je jediným člověkem na světě – mezi muži i ženami, jenž dokáže tuto práci vykonávat s takovou rychlostí.“\n\nAnna Draper, vdova po bohatém fyzikovi a amatérském astronomovi Henry Draperovi, založila fond na podporu tohoto výzkumu. Muži v laboratoři především pořizovali fotografie hvězd, zatímco ženy zkoumaly data, prováděly astronomické výpočty a katalogizovaly pořízené fotografie.\n\nJako první začala hvězdy analyzovat Nettie Farrar, která však o pár měsíců později laboratoř opustila kvůli manželství. Tím přenechala projekt Antonii Maury (která trvala na komplexním klasifikačním systému) a Williamině Fleming (jenž namísto Pickeringa na projekt dohlížela a chtěla mnohem jednodušší, jasný přístup). Cannon vyjednala kompromis: začala zkoumat jasné hvězdy na jižní hemisféře. Na ně aplikovala dělení podle spektrálních tříd O, B, A, F, G, K, M. Toto dělení bylo založeno na síle Balmerových čar.\n\nV roce 1901 vydala svůj první katalog stelárního spektra. V roce 1911 se stala kurátorkou astronomických fotografií na Harvardu. V roce 1914 se stala čestnou členkou Královské astronomické společnosti. V roce 1921 obdržela čestný doktorát z matematiky a astronomie na Rijksuniversiteit Groningen.\n\nCannon za svůj život manuálně klasifikovala více hvězd než kdokoliv jiný, s celkovým počtem kolem 350 000 hvězd. Objevila 300 proměnných hvězd, pět nov a jednu spektroskopickou dvojhvězdu.\n\nV roce 1925 obdržela čestný doktorát na Oxfordské univerzitě.\n\n"}
{"id": "810765", "url": "https://cs.wikipedia.org/wiki?curid=810765", "title": "Get Lucky", "text": "Get Lucky\n\nGet Lucky je šesté sólové studiové album Marka Knopflera. Album vyšlo 14. září 2009 v Evropě a o den později v USA.\n\n\n"}
{"id": "810770", "url": "https://cs.wikipedia.org/wiki?curid=810770", "title": "Kill to Get Crimson", "text": "Kill to Get Crimson\n\nKill to Get Crimson je páté studiové album Marka Knopflera, vydané v říjnu 2007 pod značkou Mercury Records, v USA album vyšlo pod hlavičkou Warner Bros. Records. V prvním týdnu se alba prodalo 23 000 kopií.\n\nAutorem všech skladeb je Mark Knopfler.\n\n\n"}
{"id": "810771", "url": "https://cs.wikipedia.org/wiki?curid=810771", "title": "Doctor P", "text": "Doctor P\n\nDoctor P je umělecké jméno britského producenta dubstepu a DJe Shauna Brockhursta. Spolu s Flux Pavilionem, DJem Swan-E a Dyspro je spolu zakladatelem labelu Circus Records. Shaun je také producentem drum and bassu a to pod jmény Sounds Destructive, Slum Dogz a DJ Picto.\n\n\n"}
{"id": "810773", "url": "https://cs.wikipedia.org/wiki?curid=810773", "title": "Lenka (rozcestník)", "text": "Lenka (rozcestník)\n\nLenka může být: \n\n"}
{"id": "810779", "url": "https://cs.wikipedia.org/wiki?curid=810779", "title": "Filmworks XXIV: The Nobel Prizewinner", "text": "Filmworks XXIV: The Nobel Prizewinner\n\nFilmworks XXIV: The Nobel Prizewinner je soundtrack k filmu \"De Nobelprijswinnaar\" z roku 2010. Jedná se o čtyřiadvacátou část série Filmworks Johna Zorna. Album vyšlo 24. srpna 2010 pod hlavičkou vydavatelství Tzadik Records a jeho producentem byl John Zorn.\n\nAutorem všech skladeb je John Zorn.\n"}
{"id": "810780", "url": "https://cs.wikipedia.org/wiki?curid=810780", "title": "Noční můra v Elm Street (filmová série)", "text": "Noční můra v Elm Street (filmová série)\n\nV roce 1984 natočil režisér Wes Craven úspěšný hororový film Noční můra v Elm Street, čímž započal devítidílnou sérii, do které se také zařazuje i film Freddy vs. Jason a remake původního prvního filmu.\n\n"}
{"id": "810781", "url": "https://cs.wikipedia.org/wiki?curid=810781", "title": "Futurama/Simpsons Infinitely Secret Crossover Crisis", "text": "Futurama/Simpsons Infinitely Secret Crossover Crisis\n\nFuturama/Simpsons Infinitely Secret Crossover Crisis je dvoudílný komiks, který vydalo nakladatelství Bongo Comics Group v letech 2002 a 2003. Na něj v roce 2005 navázal sequel Simpsons/Futurama Crossover Crisis II. Autorem příběhu, který vychází z epizody „Tahle Země není pro blbý“ seriálu \"Futurama\", je Ian Boothby, kreslířem je James Lloyd. Jedná se o crossover mezi universy seriálů \"Futurama\" a \"Simpsonovi\".\n\nFry, Leela a Bender letí doručit svou zásilku, naneštěstí je potkají staří dobří nepřátelé, zlé létající mozky. Ty je pošlou do televizního seriálu \"Simpsonovi\", který je v roce 3000 rovněž vysílán, jako odplatu za to, že je Fry přenesl do jiného vesmíru.\n\n"}
{"id": "810783", "url": "https://cs.wikipedia.org/wiki?curid=810783", "title": "Ulf Riebesell", "text": "Ulf Riebesell\n\nUlf Riebesell (* 15. října 1959) je německý mořský biolog a oceánograf. Je profesorem na univerzitě v Kielu. V roce 2010 vedl evropskou výzkumnou expedici do Arktidy. \n\nV roce 2012 mu byla udělena cena Gottfrieda Wilhelma Leibnize.\n\n\n"}
{"id": "810786", "url": "https://cs.wikipedia.org/wiki?curid=810786", "title": "Lenka (planetka)", "text": "Lenka (planetka)\n\n(10390) Lenka je planetka nacházející se v hlavním pásu asteroidů. Objevili ji čeští astronomové Petr Pravec a Marek Wolf 27. srpna 1997. Byla pojmenována na počest české astronomky Lenky Kotkové-Šarounové. Kolem Slunce oběhne jednou za 3,14 let.\n\n\n"}
{"id": "810796", "url": "https://cs.wikipedia.org/wiki?curid=810796", "title": "Atje Keulenová-Deelstraová", "text": "Atje Keulenová-Deelstraová\n\nAtje Keulenová-Deelstraová (31. prosince 1938 Grouw, Frísko − 22. února 2013 Leeuwarden, Frísko), rodným jménem Deelstraová, byla nizozemská rychlobruslařka a maratónská bruslařka.\n\nRychlobruslení se věnovala od dětství, ve svých 16 letech vyhrála juniorské mistrovství Fríska. V roce 1962 se vdala za Jellea Keulena, se kterým měla do roku 1966 tři děti, poté se v roce 1967 k rychlobruslení vrátila. Prvních mezinárodních závodů se zúčastnila v roce 1969, roku 1970 již startovala na Mistrovství Evropy (4. místo), Mistrovství světa ve sprintu (bronz) a Mistrovství světa ve víceboji, které vyhrála. V olympijské sezóně 1971/1972 zvítězila na vícebojařském evropském i světovém šampionátu, na sprinterském byla čtvrtá. Ze Zimních olympijských her v Sapporu si odvezla stříbrnou medaili ze závodu na 1000 m a bronzové ze závodů na 1500 a 3000 m, na nejkratší distanci 500 m byla šestá. V letech 1973 a 1974 dosáhla na velkých soutěžích shodných výsledků: zvítězila na Mistrovství Evropy i světa ve víceboji a byla druhá na Mistrovství světa ve sprintu. V sezónách 1974/1975 a 1975/1976 se už objevila pouze na několika malých závodech, po několikaleté přestávce nastoupila k posledním rychlobruslařským závodům v letech 1979 a 1980.\n\nPo ukončení kariéry klasické rychlobruslařky se začala věnovat maratónskému bruslení, jehož nizozemský šampionát v letech 1975 až 1980 pětkrát vyhrála. Po sezóně 1979/1980 ukončila sportovní kariéru.\n\nZemřela 22. února 2013 na následky mozkového infarktu, který utrpěla předcházejícího dne a po němž byla v kómatu.\n\n"}
{"id": "810802", "url": "https://cs.wikipedia.org/wiki?curid=810802", "title": "Břetislav Maria Klika", "text": "Břetislav Maria Klika\n\nBřetislav Maria Klika (3. května 1884 Praha – 5. března 1958 Praha) byl pražský nakladatel a redaktor, působící v první polovině 20. století. Podílel se mj. na vzniku nakladatelského družstva \"Kmen\". Později pracoval v nakladatelství Družstevní práce v Praze.\n\nMezi knihy, které vydal, patří především díla spisovatele George Bernarda Shawa, dále šlo o publikaci Pád carismu \"Výklad prostému lidu o událostech v Rusku\", jehož autorem je Vladimír Galaktionovič Korolenko (v roce 1918) nebo od českých autorů např. \"Kritiku slov\" od Karla Čapka v roce 1920 a monografii \"Heinricha Heina\" od Otokara Fischera. Z překladové literatury vydával E. Rostanda, Romaina Rollanda, Miguela Cervantese aj.\n\nRedigoval a vydával Divadelní letáky: Listy Dramatického svazu. Také byl vydavatelem operních a baletních libret. V Národním divadle nevynechal jediné baletní představení. Další knihy vydával v edici \"Zátiší, knihy srdce a ducha\", založené v roce 1917.\n\nJeho literární pozůstalost (osobní fond a nakladatelský archiv) je uložena v pražském Památníku národního písemnictví.\n\n\n"}
{"id": "810809", "url": "https://cs.wikipedia.org/wiki?curid=810809", "title": "Friederike Pannewicková", "text": "Friederike Pannewicková\n\nFriederike Pannewicková (* 17. listopadu 1966, Erlangen) je německá arabistka.\n\nStudovala orientalistiku, arabistiku a turkologii na univerzitě v Bambergu, na Sorboně, na Institut national des langues et civilisations orientales v Paříži a v Damašku. V roce 1993 zakončila studia magisterským titulem z arabistiky a turkologie na Freien Universität Berlin. V období 2005 až 2007 působila na univerzitě v Oslu. Od roku 2007 je zaměstnána na univerzitě v Marburgu. V roce 2012 jí byla udělena cena Gottfrieda Wilhelma Leibnize.\n\n\n"}
{"id": "810810", "url": "https://cs.wikipedia.org/wiki?curid=810810", "title": "Dálkové vytápění", "text": "Dálkové vytápění\n\nDálkové vytápění je jeden ze způsobů vytápění. Zdroj tepla je umístěn mimo vytápěný objekt. K přenosu tepla se používá teplonosná látka s vysokou teplotou (voda).\n\nTento způsob vytápění je výhodný ve velkých městech: zdroj tepla má velký výkon, takže ke spalování dochází při vyšší teplotě, a emise lze omezit kvalitními filtry. Zdroj tepla může být umístěn i zcela mimo obydlenou zónu, a nezatěžuje tak obyvatele škodlivými emisemi.\n\nDálkové vytápění se uplatní zejména ve spojení s kombinovanou výrobou elektřiny a tepla.\n\n"}
{"id": "810822", "url": "https://cs.wikipedia.org/wiki?curid=810822", "title": "Dianne Holumová", "text": "Dianne Holumová\n\nDianne Mary Holumová (* 19. května 1951 Chicago, Illinois) je bývalá americká rychlobruslařka.\n\nNa Mistrovství světa ve víceboji debutovala v roce 1966, ve svých 14 letech, kdy skončila na devatenáctém místě. O rok později již na tomto šampionátu získala bronzovou medaili. Startovala na Zimních olympijských hrách 1968, kde vybojovala stříbro na trati 500 m a bronz na dvojnásobné distanci; v závodě na 1500 m byla třináctá. Na Mistrovství světa ve víceboji 1970 byla čtvrtá, stejně jako následující rok. Ze sprinterského světového šampionátu 1971 si odvezla bronzovou medaili. V roce 1972 startovala na zimní olympiádě, kde vyhrála závod na 1500 m, získala stříbrnou medaili z trati 3000 m a kde se umístila na šestém místě na distanci 1000 m, na Mistrovství světa ve sprintu, kde vybojovala stříbro, a na Mistrovství světa ve víceboji, odkud si přivezla bronzovou medaili. Po sezóně 1971/1972 ukončila aktivní sportovní kariéru.\n\nPoté působila jako trenérka o šest let mladšího Erica Heidena a jeho sestry Beth. Dcera Dianne Holumové, Kirstin, rovněž závodila jako rychlobruslařka.\n\n"}
{"id": "810826", "url": "https://cs.wikipedia.org/wiki?curid=810826", "title": "Polykrystal", "text": "Polykrystal\n\nPolykrystalické látky (též „částečně krystalické látky“) se vyskytují především v pevných polymerních materiálech. Obsahují strukturu krystalickou i amorfní – obě oblasti jsou fyzikálně i chemicky neoddělitelné, protože nejsou navázány náhlým rozhraním, ale plynulým přechodem. Přesto mají tyto dvě složky polykrystalů rozdílné vlastnosti. Krystalické části se vyznačují tvrdostí, křehkostí, pevností, odolností proti chemickým činidlům a rozpouštědlům. Amorfní části pružností, houževnatostí, ohebností, odolností proti nárazu. U polykrystalických látek se určuje tzv. stupeň krystality, který v procentech udává objemový podíl krystalické fáze ve fázi amorfní.\n\nPodle způsobu uspořádání složek se rozlišují dva druhy polykrystalů:\n"}
{"id": "810830", "url": "https://cs.wikipedia.org/wiki?curid=810830", "title": "Mirihi", "text": "Mirihi\n\nMirihi je malý ostrov v souostroví Maledivy, ležící na jihozápadě atolu Ari v Indickém oceánu. Ostrov Rangali leží pět kilometrů severozápadně. Na původně neosídleném ostrově byl v roce 1989 otevřen hotelový rezort. Ostrov je pojmenován po květině, která zde hojně roste.\n\n\n"}
{"id": "810833", "url": "https://cs.wikipedia.org/wiki?curid=810833", "title": "Stien Baasová-Kaiserová", "text": "Stien Baasová-Kaiserová\n\nChristina Wilhelmina „Stien“ Baasová-Kaiserová (* 20. května 1938 Delft, Jižní Holandsko), rozená Kaiserová, je bývalá nizozemská rychlobruslařka.\n\nPrvních mezinárodních závodů se zúčastnila v roce 1964, roku 1965 startovala na Mistrovství světa ve víceboji, kde získala bronzovou medaili. Tu následující rok obhájila a v letech 1967 a 1968 šampionát vyhrála. Ze Zimních olympijských her 1968 si odvezla dvě bronzové medaile ze závodů na 1500 a 3000 m, na tratích 1000 a 500 m byla desátá, respektive čtrnáctá. V letech 1969 až 1972 získala na mistrovství světa ve víceboji čtyři stříbrné medaile. Stejný kov vybojovala na premiérovém Mistrovství Evropy 1970. Roku 1971 byla čtvrtá na Mistrovství světa ve sprintu. Na zimní olympiádě 1972 vyhrála závod na 3000 m, na poloviční trati byla druhá. Po sezóně 1971/1972 ukončila sportovní kariéru.\n\n"}
{"id": "810846", "url": "https://cs.wikipedia.org/wiki?curid=810846", "title": "Patrik Lušňák", "text": "Patrik Lušňák\n\nPatrik Lušňák (* 6. listopadu 1988, Piešťany, Československo) je slovenský lední hokejista.\n\nStatistiky reprezentace na Mistrovstvích světa a Olympijských hrách:\n"}
{"id": "810847", "url": "https://cs.wikipedia.org/wiki?curid=810847", "title": "E.S.P. (album, Miles Davis)", "text": "E.S.P. (album, Miles Davis)\n\nE.S.P. je studiové album Milese Davise, nahrané s jeho druhým kvintetem. Nahrávání alba probíhalo od 20. do 22. ledna 1965 ve studiu vlastněném vydavatelstvím Columbia Records v Los Angeles a vyšlo v listpadu 1965. Producentem alba byl Irving Townsend.\n\n"}
{"id": "810850", "url": "https://cs.wikipedia.org/wiki?curid=810850", "title": "Carl Brandan Mollweide", "text": "Carl Brandan Mollweide\n\nCarl Brandan Mollweide (3. února 1774, Wolfenbüttel – 10. března 1825, Lipsko) byl německý matematik a astronom.\n\nStudoval na univerzitě v Halle. Od roku 1811 pracoval na univerzitní observatoři v Lipsku. V roce 1812 byl jmenován profesorem astronomie a v roce 1814 profesorem matematiky. V letech 1820 až 1823 působil jako děkan filosofické fakulty.\n\nJe po něm pojmenováno Mollweidovo zobrazení, které sám navrhl.\n\n"}
{"id": "810851", "url": "https://cs.wikipedia.org/wiki?curid=810851", "title": "Isokyanát draselný", "text": "Isokyanát draselný\n\nIsokyanát draselný je bezbarvá pevná anorganická látka, jejíž vzorec je KNCO. Je používána například k elektrolytické přípravě fenylisokyanátu:\n\n"}
{"id": "810852", "url": "https://cs.wikipedia.org/wiki?curid=810852", "title": "Eddie Blazonczyk", "text": "Eddie Blazonczyk\n\nEddie Blazonczyk (21. července 1941 Chicago, Illinois, USA − 21. května 2012 tamtéž) byl americký hudebník, hrající styl polka. Jeho rodiče do USA emigrovali z Polska. Byl zakládajícím členem skupiny The Versatones. Jeho album \"Another Polka Celebration\" získalo cenu Grammy.\n"}
{"id": "810853", "url": "https://cs.wikipedia.org/wiki?curid=810853", "title": "Dominikhašek (planetka)", "text": "Dominikhašek (planetka)\n\n(8217) Dominikhašek je planetka nacházející se v hlavním pásu asteroidů. Objevili ji čeští astronomové Petr Pravec a Lenka Šarounová 27. srpna 1997. Byla pojmenována podle českého hokejového brankáře Dominika Haška. Kolem Slunce oběhne jednou za 3,37 let.\n\n\n"}
{"id": "810855", "url": "https://cs.wikipedia.org/wiki?curid=810855", "title": "Dimját (guvernorát)", "text": "Dimját (guvernorát)\n\nGuvernorát Dimját (arabsky ‏محافظة دمياط) je egyptský guvernorát, ležící na severovýchodě země. Hlavním městem guvernorátu je Damietta.\n\nHlavním vývozním artiklem guvernorátu jsou palmové stromy, které se každoročně exportují do mnoha zemí. Dalšími produkty jsou pšenice, kukuřice, bavlna, rýže, brambory, citrony a rajčata. Kraj je také známý pro svou výrobu cukrovinek, sardinek a slaných sýrů Domiati. Nachází se zde i jedno z nejstarších letních středisek v Egyptě, město Ras El-Bar.\n"}
{"id": "810857", "url": "https://cs.wikipedia.org/wiki?curid=810857", "title": "Matúš Kostúr", "text": "Matúš Kostúr\n\nMatúš Kostúr (* 28. března 1980, Banská Bystrica , Československo) je slovenský lední hokejista.\n\n1995-1998 U18 HC 05 Banská Bystrica\n\n1998-1999 U20 HC 05 Banská Bystrica\n\n1999-2000 HKm Zvolen\n"}
{"id": "810860", "url": "https://cs.wikipedia.org/wiki?curid=810860", "title": "Sabina Remundová", "text": "Sabina Remundová\n\nSabina Remundová (* 18. května 1972 Písek) je česká herečka a scenáristka. Její matka je významná česká herečka Iva Janžurová.\n\nSabina Remundová pochází z umělecky založené rodiny. Její matka je slavná česká herečka Iva Janžurová a otec Stanislav Remunda byl divadelní režisér a příležitostný herec. Má mladší sestru Theodoru, která je také herečka.\n\nŽije v Praze se svým manželem, filmovým a divadelním architektem a scénografem Adamem Pitrou (* 1971) a jejich dvěma dětmi, synem Vincentem a dcerou Adinou.\n\nStudovala na Pražské konzervatoři obor „Hudebně dramatické umění“ a poté DAMU.\n\nV letech 1996–1999 hrála v Městském divadle v Mladé Boleslavi. Dnes hraje v Divadle U hasičů (hry \"Pudl a magnolie\", \"Vrátíš se ke mně po kolenou\"), kde hraje i její matka.\n\nKromě herectví se také věnuje režii, scenáristice a píše divadelní hry.\n\nPředstavila se také ve filmu \"Výlet\", kde si zahrála spolu se svojí matkou a sestrou Theodorou.\n\n\n\n\n\n\n"}
{"id": "810863", "url": "https://cs.wikipedia.org/wiki?curid=810863", "title": "Alexis Tsipras", "text": "Alexis Tsipras\n\nAlexis Tsipras (: , přepisováno také nesprávně jako \"Alexis Cipras\", * 28. července 1974) je řecký levicový politik a v letech 2015–2019 předseda řecké vlády. Od července 2013 je předsedou Koalice radikální levice (SYRIZA). V minulosti také vedl Koalici levicových a ekologických hnutí (Synaspismós).\n\nV roce 2014 byl kandidátem Strany evropské levice na funkci předsedy Evropské komise. V předčasných volbách do Parlamentu Řecka v lednu 2015 dovedl Koalici radikální levice k drtivému vítězství (36,34 % hlasů) a následujícího dne, 26. ledna, byl jmenován řeckým premiérem. Po vyjednání nového záchranného programu podal i se svou vládou dne 20. srpna 2015 demisi.\n\nNarodil se 28. července 1974 v Aténách. Studoval projektování na Národní technické univerzitě v Aténách. Vystudoval v roce 2000, poté pracoval jako projektant ve stavebnictví.\n\nRoku 1987 potkal na střední škole svou současnou partnerku Peristeru Batziana, která s ním později navštěvovala organizaci \"Řecké komunistické mládeže\".\n\nOd mládí byl politicky aktivní. Na konci osmdesátých let 20. století vstoupil do \"Řecké komunistické mládeže\". Již od střední školy se stavěl do čela lidových hnutí při demonstracích proti vládám. Na univerzitě se stal členem Studentské unie a byl zvolen do univerzitního senátu. Mezi lety 1995–1997 byl zvoleným členem rady Řecké národní studentské unie.\n\nV letech 1999 až 2003 byl předsedou mládežnické organizace strany \"Synaspismos\" zvané Neolaia SYN. Ačkoliv je znám jako levicový radikál, při předsednictví zastával centristické tendence. V roce 2004 byl na 4. kongresu strany SYN zvolen do stranického výboru i sekretariátu, kde se staral o vzdělávací a mládežnické zájmy.\n\nV roce 2006 kandidoval do městského zastupitelstva Atén. V těchto volbách koalice SYRIZA získala 10,6% a zajistila mu funkci zastupitele.\n\nBěhem pátého stranického kongresu byl ve svých třicetitřech letech zvolen předsedou, čím se stal nejmladším předsedou parlamentní politické strany v řeckých dějinách.\n\nRoku 2009 byl zvolen do parlamentu, kdy kandidoval v athénském volebním obvodu A. Sekretariátem koalice SYRIZA byl také zvolen lídrem jejich parlamentního poslaneckého klubu.\n\nV roce 2012 vedl stranu SYRIZA do parlamentních voleb, ve kterých skončili druzí se ziskem 26,9 % hlasů (1 655 022 hlasů). Tsipras tím převzal oficiální funkci lídra řecké opozice. Roku 2013 byl zvolen kandidátem Strany evropské levice na funkci předsedy Evropské komise pro evropské volby roku 2014. V červenci roku 2013 došlo k rozpuštění strany Koalice levicových a ekologických hnutí (Synaspismós, SYN) a její transformaci do nové strany Koalice radikální levice (SYRIZA), která jako koalice fungovala již od roku 2004. Tsipras byl po jejím formálním ustavení v červenci 2014 zvolen jejím předsedou.\n\nV předčasných volbách v lednu 2015 dovedl Koalici radikální levice k drtivému vítězství (36,34 % hlasů), tím strana získala 149 mandátů ve 300členném Parlamentu. Tsipras vedl okamžitá povolební vyjednávání a dne 26. ledna 2015 oznámil dohodu se stranou Nezávislí Řekové (ANEL). Následujícího dne, 26. ledna, byl Tsipras prezidentem jmenován řeckým premiérem, a tím byl pověřen sestavením vlády. Během jmenování premiérem pronesl pouze civilní část slavnostní formule, náboženskou část vynechal, jako vůbec první řecký premiér.\n\nZásadním problémem, který jeho vláda řešila, byla dluhová krize v Řecku, v jejímž důsledku zemi hrozil odchod z eurozóny, tzv. Grexit. Mezi lednem a červnem 2015 vedl několik kol jednání mezi řeckou vládou a mezinárodními věřiteli. Všechna byla neúspěšná. Na konci června 2015 vypsal referendum o záchranném programu, jehož datum bylo stanoveno na 5. července. Nezaplacením červnové splátky věřitelům se Řecko ocitlo od července v platební neschopnosti. Ihned 1. července byl zveřejněn dopis adresovaný věřitelům, ve kterém Tsipras přislíbil přijmout většinu požadavků věřitelů.\n\nPo vyjednání nového záchranného programu podal i se svou vládou dne 20. srpna 2015 demisi. Prezident Prokopis Pavlopoulos ji téhož dne přijal. Tsipras tím otevřel cestu k již druhým předčasným volbám v roce 2015. V zářijových volbách i přes nejnižší volební účast za třicet let (56,5 %) opět jasně zvítězila Syriza se 145 mandáty. Tsipras byl znovu jmenován premiérem a pověřen sestavit vládu. Do koalice znovu vybral Nezávislé Řeky.\n"}
{"id": "810865", "url": "https://cs.wikipedia.org/wiki?curid=810865", "title": "Frazier Mohawk", "text": "Frazier Mohawk\n\nFrazier Mohawk, rodným jménem Barry Friedman (12. prosince 1941 − 2. června 2012) byl americký hudební producent.\n\nStudoval na Happy Valley School a než se začal věnovat hudbě, pracoval v cirkuse a později se živil jako fotograf. Hudbě se začal věnovat počátkem šedesátých let; rovněž byl jedním z těch, kteří pomohli ke vzestupu skupinám jako Buffalo Springfield a The Monkees. Produkoval například alba \"Side Trips\" (Kaleidoscope, 1967), \"Running, Jumping, Standing Still\" (John Koerner & Willie Murphy, 1969), \"The Moray Eels Eat The Holy Modal Rounders\" (The Holy Modal Rounders, 1968) nebo \"The Marble Index\" (Nico, 1969). Jeho manželkou byla zpěvačka Essra Mohawk.\n\nZemřel v roce 2012 na onemocnění jater ve věku sedmdesáti let.\n\n"}
{"id": "810867", "url": "https://cs.wikipedia.org/wiki?curid=810867", "title": "Fajjúm (guvernorát)", "text": "Fajjúm (guvernorát)\n\nGuvernorát Fajjúm (arabsky محافظة الفيو) je egyptský guvernorát o rozloze 1 827 km² a jeho hlavním městem je stejnojmenné město Fajjúm.\n\n"}
{"id": "810870", "url": "https://cs.wikipedia.org/wiki?curid=810870", "title": "Gharbíja", "text": "Gharbíja\n\nGuvernorát Gharbíja (arabsky محافظة الغربي) je egyptský guvernorát ležící na severu země. Jeho hlavním městem je Tanta, která se nachází 90 km severně od Káhiry. Největším městem guvernorátu je El-Mahalla El-Kubra.\n"}
{"id": "810871", "url": "https://cs.wikipedia.org/wiki?curid=810871", "title": "Collegium Fridericianum", "text": "Collegium Fridericianum\n\nCollegium Fridericianum (též \"Friedrichs-Kollegium\" nebo \"Friedrichskolleg\") byla latinská škola ve východopruském Královci. Nazvána byla podle pruského krále Fridricha I.\n\nŠkola byla založena roku 1698 a stala se významným centrem pietismu ve východní Evropě. Mezi její studenty patřil Immanuel Kant.\n\nHistorická budova školy byla zničena roku 1944.\n"}
{"id": "810872", "url": "https://cs.wikipedia.org/wiki?curid=810872", "title": "Pete Cosey", "text": "Pete Cosey\n\nPete Cosey (* jako Peter Palus Cosey; 9. října 1943 Chicago, Illinois, USA − 30. května 2012 tamtéž) byl americký jazzový kytarista. Hrál na albech \"Electric Mud\" (1968) a \"After the Rain\" (1969) od Muddy Waterse. Hrál také na albu \"The Howlin' Wolf Album\" (1969) Howlin' Wolfa. V letech 1973–1975 byl členem skupiny Milese Davise, se kterým nahrál album \"Get Up with It\" z roku 1974. V roce 1983 hrál na albu \"Future Shock\" Herbie Hancocka.\n\n"}
{"id": "810875", "url": "https://cs.wikipedia.org/wiki?curid=810875", "title": "Robert B. Sherman", "text": "Robert B. Sherman\n\nRobert Bernard Sherman (19. prosince 1925 New York City, New York, USA − 5. března 2012 Londýn, Anglie, UK) byl americký hudební skladatel. Spolu se svým bratrem Richardem tvořil sourozenecké duo Sherman Brothers. Složili spolu hudbu k mnoha filmům, mezi které patří například \"Mary Poppins\", \"Kniha džunglí\" (1967), \"Chitty Chitty Bang Bang\" (1968), \"Medvídek Pú: Nejlepší dobrodružství\" (1977) a dalším.\n"}
{"id": "810877", "url": "https://cs.wikipedia.org/wiki?curid=810877", "title": "Mirákl", "text": "Mirákl\n\nMirákl (latinsky \"miraculum\" – zázrak) byl středověký divadelní žánr rozšířený v 11. až 14. století, v českém prostředí se objevuje až v barokním divadle jezuitském a lidovém. V miráklu je scénicky vyprávěno o životech křesťanských svatých (zejména Panny Marie), či jsou v něm vyjevovány obrazy z Bible. Některé mirákly inscenovali „žáci“ či bratrstva. Mirákly postupně nahradila mysteria, morality a pašije.\n\n\nPatrice Pavis – \"Divadelní slovník\", heslo \"Mirákl\", Divadelní ústav Praha 2003\n"}
{"id": "810878", "url": "https://cs.wikipedia.org/wiki?curid=810878", "title": "Gíza (guvernorát)", "text": "Gíza (guvernorát)\n\nGuvernorát Gíza (arabsky محافظة الجيزة) je egyptský guvernorát ležící na západním břehu řeky Nil, který ho odděluje od hlavního města Egypta Káhiry. Hlavním městem guvernorátu je stejnojmenné město Gíza. Guvernorát se rozprostírá na ploše 13 184 m od oblasti kolem Gízy na levém břehu Nilu až po oblasti hluboko v poušti. Gíza však nebyla vždy tak rozlehlá. Svoji velikost získala až 14. dubna 2011, kdy se sloučila se sousedním guvernátorem 6. října. Oblast guvernorátu Gíza je rovněž bohatá na staroegyptské památky, mezi nimiž se nachází i Velká sfinga a Chufuova pyramida.\n"}
{"id": "810881", "url": "https://cs.wikipedia.org/wiki?curid=810881", "title": "Norbert Blacha", "text": "Norbert Blacha\n\nNorbert Blacha (28. září 1959 Gliwice, Polsko − 3. února 2012 tamtéž) byl polský hráč na klávesové nástroje, hudební skladatel a pedagog. V letech 1981–1985 studoval na universitě v Katovicích. Jednou z jeho nejznámějších skladeb jsou „Modlitwa o Pokój“ a „Pater noster“.\n"}
{"id": "810882", "url": "https://cs.wikipedia.org/wiki?curid=810882", "title": "Ryder Hesjedal", "text": "Ryder Hesjedal\n\nRyder Hesjedal (* 9. prosince 1980, Victoria, Britská Kolumbie) je profesionální kanadský silniční cyklista aktuálně jezdící za tým Trek Factory Racing. Své cyklistické začátky nestrávil na silničním kole, ale na kole horském. Z této disciplíny má celkem tři stříbrné medaile. Jednu z mistrovství světa juniorů, druhou z mistrovství světa do 23 let a třetí z mistrovství světa. Se silniční cyklistikou začal v roce 2004, kdy vstoupil do týmu Discovery Channel. Jeho zatím největším úspěchem je celkové vítězství na Giro d'Italia 2012.\n\n\n\n\n\n\n\n"}
{"id": "810883", "url": "https://cs.wikipedia.org/wiki?curid=810883", "title": "Káhira (guvernorát)", "text": "Káhira (guvernorát)\n\nGuvernorát Káhira (arabsky محافظة القاهرة) je nejlidnatějším egyptským guvernorátem. Jeho hlavním městem je Káhira, která je zároveň hlavním městem celého Egypta. Část guvernorátu se v dubnu 2008 oddělila, avšak nově vzniklý guvernorát Helwán se opět ke Káhiře připojil v roce 2011.\n"}
{"id": "810884", "url": "https://cs.wikipedia.org/wiki?curid=810884", "title": "Anne Henningová", "text": "Anne Henningová\n\nAnne Elizabeth Henningová (* 6. září 1955 Raleigh, Severní Karolína) je bývalá americká rychlobruslařka.\n\nSe sportem začínala v dětství jako short trackařka, později se přeorientovala na klasické rychlobruslení. Na mezinárodní scéně debutovala 20. místem na premiérovém ročníku Mistrovství světa ve sprintu v roce 1970. V následující sezóně se zúčastnila světového šampionátu ve víceboji, kde skončila čtrnáctá, a Mistrovství světa ve sprintu, kde jako patnáctiletá vybojovala stříbrnou medaili. V roce 1972 startovala pouze na Zimních olympijských hrách, na kterých se v 16 letech stala nejmladší olympijskou vítězkou v rychlobruslení, neboť zvítězila v závodě na 500 m. Z olympiády si kromě zlata přivezla i bronzovou medaili z tratě 1000 m. Poté ukončila sportovní kariéru.\n\n"}
{"id": "810888", "url": "https://cs.wikipedia.org/wiki?curid=810888", "title": "The Flying Burrito Brothers", "text": "The Flying Burrito Brothers\n\nThe Flying Burrito Brothers byla americká country rocková skupina, založená v roce 1968. Původními členy skupiny byli Gram Parsons a Chris Hillman, kteří dříve hráli se skupinou The Byrds, sestavu doplnili Chris Ethridge a Sneaky Pete Kleinow. Skupina se rozpadla v devadesátých letech.\n\n\n"}
{"id": "810889", "url": "https://cs.wikipedia.org/wiki?curid=810889", "title": "Kaljúbíja", "text": "Kaljúbíja\n\nGuvernorát Kaljúbíja (arabsky محافظة القليوبية) je egyptský guvernorát, který se nachází v Dolním Egyptě, severně od Káhiry. Hlavním městem guvernorátu je Banha. Kaljúbíja je významná zemědělská oblast, která se soustředí na pěstování ovoce a zeleniny. Pěstování je zaměřeno hlavně na kukuřici, bavlnu, pšenici, citrusové ovoce, banány a meruňky.\n"}
{"id": "810890", "url": "https://cs.wikipedia.org/wiki?curid=810890", "title": "Kená (guvernorát)", "text": "Kená (guvernorát)\n\nGuvernorát Kená (arabsky محافظة قنا) je egyptský guvernorát, ležící v jižní části země. Rozprostírá se v údolí podél řeky Nil. Jeho hlavním městem je Kená.\n"}
{"id": "810892", "url": "https://cs.wikipedia.org/wiki?curid=810892", "title": "Čchiou Fu", "text": "Čchiou Fu\n\nČchiou Fu (, 1343–1409) byl čínský vojevůdce říše Ming, za vlády císaře Jung-le dosáhl vysokého postavení, padl v bitvě s Mongoly.\n\nČchiou Fu pocházel z okolí Feng-jangu, v mládí příslušel k domácnosti Ču Tiho, knížete z Jen. Postupoval v hodnostech, v občanské válce v letech 1399–1402 se vedle Ču Nenga prosadil jako přední generál Ču Tiho armády. Roku 1402 se Ču Ti stal císařem říše Ming a v říjnu téhož roku udělil Čchiou Fuovi titul vévoda z Čchi (, \"Čchi-kuo kung\").\n\nČchiou Fu se stal jedním z nejvýše postavených generálů mingské Číny. V diskuzi o následníku trůnu podporoval myšlenku na jmenování druhého císařova syna Ču Kao-süa. Následníkem císař roku 1404 jmenoval nejstaršího syna Ču Kao-čch’a, Čchiou Fu se stal jeho vychovatelem.\n\nRoku 1409 ho císař pověřil velením trestné výpravy proti východním Mongolům v jejichž čele stál chán Bunjaširi a kancléř Arughtaj. Se 100 tisíci vojáky vytáhl do Mongolska, v září 1409 v bitvě na březích Kerulenu jeho armádu Mongolové rozdrtili, Čchiou Fu padl v boji.\n\nCísař Jung-le následující rok vytáhl proti Mongolům osobně v prvním ze jeho pěti tažení do Mongolska.\n"}
{"id": "810893", "url": "https://cs.wikipedia.org/wiki?curid=810893", "title": "Matrúh", "text": "Matrúh\n\nGuvernorát Matrúh (arabsky محافظة مطروح) je egyptský guvernorát. Leží v severozápadní části země na hranicích s Libyí. Jeho hlavním městem je Mersa Matrúh. Současným guvernérem je Magdy Mohamed Ali El-Gharably. Podle odhadů z ledna 2015 zde tehdy žilo asi 450 tisíc obyvatel, z toho 70,6 % ve městech.\n\nVe vnitrozemí se rozkládá část Západní pouště, v níž se nalézá oáza Siwa, jež byla ve starověku vyhlášeno svou svatyní zasvěcenou Amonovi. V severozápadní části guvernorátu se nachází Kattarská proláklina, která klesá až 133 metrů pod úroveň mořské hladiny.\n\nV oblasti se nalézá také mnoho míst spjatých s druhou světovou válkou. Krom El Alameinu to jsou tzv. Ďáblovy zahrady, pás minových polí od pobřeží až ke Katarské proláklině, jež dodnes nebyly vyčištěny.\n"}
{"id": "810894", "url": "https://cs.wikipedia.org/wiki?curid=810894", "title": "Minúfija", "text": "Minúfija\n\nGuvernorát Minúfija (arabsky محافظة المنوفية) je egyptský guvernorát. Leží na severu země v oblasti nilské delty. Jeho hlavním městem je Šibin el-Kom. Současným guvernérem je Ashraf Helal.\n\nGuvernorát je vyhlášen svou zemědělskou produkcí (zejména bavlny, kukuřice, pšenice, brambor a zelených fazolí), z níž značná část jde na export. Podle odhadů z roku 2015 zde žilo asi 3,9 milionu obyvatel, z toho 20,6 % ve městech.\n"}
{"id": "810895", "url": "https://cs.wikipedia.org/wiki?curid=810895", "title": "Monika Pflugová", "text": "Monika Pflugová\n\nMonika Pflugová (* 1. března 1954 Mnichov), provdaná Holznerová-Pflugová a Gawenusová-Pflugová, je bývalá západoněmecká rychlobruslařka.\n\nNa mezinárodních závodech debutovala jako juniorka v roce 1968, na velkých mezinárodních akcích se poprvé představila v roce 1971. Tehdy startovala na Mistrovství Evropy (14. místo) i světa (16. místo) ve víceboji a na Mistrovství světa ve sprintu (nedokončila). V roce 1972 získala své jediné dvě zlaté medaile, když vyhrála světový šampionát ve sprintu a závod na 1000 m na Zimních olympijských hrách. Na dalších olympijských tratích se umístila na 5. (500 m) a 10. místě (1500 m). V dalších dvou letech vybojovala dvě bronzové medaile na mistrovství světa ve sprintu, dosáhla čtvrtého a sedmého místa na mistrovství Evropy a šesté a sedmé příčky na mistrovství světa ve víceboji. Roku 1974 se jedinkrát zúčastnila Mistrovství světa juniorů, kde skončila čtvrtá. Na zimní olympiádě 1976 bylo jejím nejlepším výsledkem páté místo na trati 1000 m, přičemž na poloviční distanci byla dvanáctá. Sezóny 1976/1977 a 1977/1978 vynechala. K mezinárodnímu rychlobruslení se vrátila osmým místem na světovém šampionátu ve sprintu 1979, na Zimních olympijských hrách 1980 se umístila nejlépe na 21. místě v kilometrovém závodě. V dalších letech se na mistrovství světa ve sprintu pohybovala v první desítce, roku 1982 získala bronz, třikrát byla pátá, jednou šestá, dvakrát osmá. Na ZOH 1984 se umístila na sedmém místě na trati 500 m a na osmé příčce v závodě na 1000 m. Roku 1986 poprvé startovala na mítinku Světového poháru. Sportovní kariéru uzavřela v roce 1988, kdy nedokončila Mistrovství světa ve sprintu a byla sedmá v závodě na 500 m na zimní olympiádě.\n\n"}
{"id": "810896", "url": "https://cs.wikipedia.org/wiki?curid=810896", "title": "The Lord of Steel", "text": "The Lord of Steel\n\nThe Lord of Steel je dvanácté studiové album americké heavy metalové skupiny Manowar. Album vyšlo v červnu 2012 jako nástupce alba \"Battle Hymns MMXI\" z roku 2010.\n\n\n"}
{"id": "810910", "url": "https://cs.wikipedia.org/wiki?curid=810910", "title": "Isothiokyanatan draselný", "text": "Isothiokyanatan draselný\n\nIsothiokyanatan draselný je bezbarvá pevná anorganická sloučenina, jejíž vzorec je KNCS. Je používána jen ve speciálních případech organické syntézy, například byla použita při syntéze mezistupně při laboratorní syntéze 2,3,4,5-tetrahydropyrimidino[2,1-b]benzthiazolu. Tento mezistupeň, 1-thiokarbamoyl-2-fenylpyrazolidin byl připraven reakcí hydrochloridu 1-fenylpyrazolidinu s isothiokyanatanem draselným zahříváním reakční směsi v absolutním alkoholu. Obecně bývá používán při syntézách heterocyklických sloučenin se sírou a dusíkem v heterocyklu.\n\n"}
{"id": "810911", "url": "https://cs.wikipedia.org/wiki?curid=810911", "title": "Bohumil Zemánek", "text": "Bohumil Zemánek\n\nBohumil Zemánek (10. října 1942 v Brně – 12. srpna 1996 v Praze) byl český sochař a restaurátor.\n\nNarodil se v Brně jako druhý syn ze tří dětí profesionálního vojáka Bohumíra Zemánka a jeho ženy Anny Zemánkové, která později proslula jako významná česká autorka art brut.\n\nV letech 1964 - 1970 studoval na Akademii výtvarných umění v Praze v ateliéru prof. Karla Hladíka a později doc. Jiřího Bradáčka. Tam se také seznámil se svojí budoucí manželkou, sochařkou a restaurátorkou Markétou Paurovou.\n\nJeho tvorba nebyla v souladu s kulturní politikou a proto před rokem 1989 vystavoval jen sporadicky. Společně se sochařem Michaelem Bílkem se věnoval intenzivně restaurování kamenných sochařských památek převážně v severních Čechách.\n\nByl členem Spolku výtvarných umělců Mánes.\n\nByl ovlivněn americkým pop-artem, v českém prostředí patřil spolu s Karlem Neprašem, Jiřím Sopkem, nebo Jiřím Načeradským k výrazným osobnostem nové figurace a širší vlny grotesky. Už v dobách svých studií na AVU formuloval jednoznačný výtvarný rukopis. Od počátků se soustředil na realistickou figurální plastiku převážně v životní velikosti zpracovanou v sádře, ale především v pálené, režné nebo glazované keramické hlíně. Pro jeho dílo je charakteristická až živočišná modelace, antikizující otisky drapérií a často přiznané spáry po sádrových formách.\n\nJeho pojetí lidské postavy, stylizované do jakéhosi „lidového pratypu“, je ironizující. S humorným nadhledem pranýřoval maloměšťácké stereotypy (\"Než služka Katy přinese na stůl rybí polévku...\" 1968) a poživačnost (\"Žena Julie – Svítání\" 1988–1989, \"Šachy\" 1986–1987), banalizoval ideál pracujícího člověka (Bohouš 1978-79). Zemánek demýtizuje až do zesměšnění. Jeho tématem je zcela důsledně obyčejný člověk našich dní ve svých obyčejných šatech a obyčejném postoji pojatý tak realisticky, že tu stojí \"jako živý\". Ve skutečnosti však Zemánek pevnou, vypjatou a shrnující modelací své postavy monumentalizuje. Takové spojení lidského humoru a umělecké vážnosti je v sochařství vzácné.\n\nČastým motivem jeho soch byla voda, která mu byla symbolem svobody, přirozenosti a blaženosti fyzického bytí. Uplatňuje se v mokrých drapériích přilepených na kyprá těla jeho Žen Julií, v sousoších vodních her (\"Vodní pólo\" – s Jiřím Sopkem – 1970, \"Koupaliště\", 1968, \"Vana\" – s Karlem Zavadilem - 1967) i v sérii postav s názvem \"Moře\" (1981 – 1985). Mokré drapérie odhalují provokativně intimní detaily, ale gesta i výraz jsou většinou natolik infantilní, že předem vylučují vyzývavou erotičnost. Zemánek si liboval v tomto druhu paradoxu a překlenul tak žánrovou podstatu svých soch i sousoší směrem k humorným, leč obecnějším metaforám o lidském údělu.\n\nBohumil Zemánek je autorem několika realizací ve veřejném prostoru (mj. fontána v parku Folimanka v Praze).\n\n\n\n"}
{"id": "810912", "url": "https://cs.wikipedia.org/wiki?curid=810912", "title": "AEGON Classic 2012", "text": "AEGON Classic 2012\n\nTenisový turnaj WTA AEGON Classic 2012 se konal ve dnech 11. až 17. června v anglickém Birminghamu. Hraje se na otevřených travnatých dvorcích areálu Edgbaston Priory Club. Jednalo se o součást kategorie WTA International Tournaments. Odměny činily 220 000 USD.\n\nObhájkyně singlového titulu druhá nasazená Němka Sabine Lisická vypadla ve svém úvodním utkání, tedy ve druhém kole, s Polkou Urszulou Radwańskou. Soutěž dvouhry vyhrála americká kvalifikantka a 208. hráčka žebříčku Melanie Oudinová, která ve finále přehrála pátou nasazenou Srbku Jelenu Jankovićovou.\n\nOsm nejvýše nasazených hráček mělo v 1. kole volný los.\n\nNásledující hráčky obdržely do hlavní soutěže divokou kartu:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "810913", "url": "https://cs.wikipedia.org/wiki?curid=810913", "title": "Andrej Ľudovít Radlinský", "text": "Andrej Ľudovít Radlinský\n\nAndrej Ľudovít Radlinský (8. červenec 1817, Dolný Kubín – 26. duben 1879, Kúty) byl slovenský římskokatolický kněz, jazykovědec, pedagog, redaktor, fyzik, vydavatel, náboženský spisovatel, zakladatel Spolku sv. Vojtěcha, spoluzakladatel Matice slovenské. Měl pseudonym: Radolínský.\n\n\nStudoval na gymnáziu v Ružomberku, Kremnici a v Budíně. V roce 1834 - 1836 studoval filozofii v Oláhově semináři v Trnavě a v semináři v Bratislavě. V roce 1836 - 1840 katedra teologii na univerzitě v Pazmáneu ve Vídni, vedle ní se věnoval i studiu jazykovědy a společenskovědních i exaktních předmětů. V roce 1841 získal doktorát (PhDr.), na univerzitě v Pešti 1841 - vysvěcen na kněze. Působil v Budíně a Zlatých Moravcích a déle i v Bánské Štiavnici, kde zřídil nedělní školy a organizoval spolky mírnosti. V roce 1852 vydal I. svazek prostonárodní bibliotéky, který obsahoval nauku o astronomii, zeměpise a přírodopise. Jeho pořizovatelem byl Maxmilián Jalovecký. Andrej Radlinský musel tajně opustit Slovensko a přesídlil do Vídně, kde spolupracoval s Janem Kollárem. Zde redigoval Slovenské noviny, vydával časopis Cyrill a Method, později s přílohou Přítel školy a literatury, Pešťbudínské znalosti, Katolické noviny.\n\nAndrej Radlinský značně přispěl k vytváření české fyzikální terminologie. V padesátých až sedmdesátých letech 19. století svými všestrannými schopnostmi zasahoval do hospodářského a literárního života a má nezapomenutelné zásluhy při napomáhání rozvoje Slovenského školství, zejména při jeho záchraně. Aktivně se podílel na slovenském národním politickém hnutí, zastánce spolupráce obou konfesí, propagátor české a slovenské vzájemnosti, slavianofil jako jazykovědec ovlivnil vývoj a kodifikaci spisovné češtiny. Spoluzakladatel Matice slovenské a Spolku svatého Vojtěcha. Redaktor, vydavatel a sestavitel náboženských publikací. Zasloužil se o počeštění a později záchranu banskobystrického gymnázia, snažil se založení české právnické akademie v Banské Bystrici, nastolil i potřebu zřizování porodních sálů na Slovensku. Vydával různé školní pomůcky a příručky, jeho učebnice Školník byla významným prostředkem při pozdvižení úrovně vzdělání slovenského národa. Zemřel 26. dubna 1879 a pohřben je v Kútech.\n\nDílo Školník, které vydal v roce 1871 obsahovalo astronomii, zeměpis, přírodopis, domácí a polní hospodářství, ovocnářství, včelařství, hedvábnictví a nauku o právech a povinnostech občanských pro katolické elementární školy. Učebnice má 316 stran a 12 stran obrázků. Stavba Silozpytu čili fyziky tedy jedné části Školník:\n\n\n\n\n"}
{"id": "810917", "url": "https://cs.wikipedia.org/wiki?curid=810917", "title": "Yagul", "text": "Yagul\n\nYagul je současná archeologická lokalita a bývalý zapotécký prehispánský městský stát na jihu Mexika. Nachází se 36 km jihovýchodně od města Oaxaca de Júarez. V zapotéčtině výraz Yagul znamená \"„starý klacek“\" či \"„starý strom“\".\n\nPočátky osídlení krajiny v blízkosti Yagulu se datují až do období 3000 let před naším letopočtem. Prvotní stavby Yagulu vznikaly 6. a 7. století, největší rozmach a stavební činnost však nastaly až v tzv. postklasickém mezoamerickém období (cca 900 - 1520). Po pádu dominantního homogenizujícího města celého oaxackého údolí - Monte Albánu - se mezi ostatními okolními městy v průběhu 8. století rozhořel boj o moc v oblasti. Yagul je proto umístěn na strategicky výhodném místě - uměle vytvořené vyvýšenině a je opevněn, aby odolával útokům vojsk okolních měst.\n\nCelá lokalita sestává ze 3 částí. Centrální část Yagulu je tvořena chrámy a paláci, výše nad ní se nachází akropolis korunována pevností s rozhlednou, ze které za dobré viditelnosti bylo možné vidět všechna okolní města v oaxackém údolí. Západně, jižně a východně od centrální části se nacházely domy obyvatel města. Zdejší hřiště míčových her je druhé největší v celém mezoamerickém regionu (větší je již jen hřiště v Chichén Itzá na Yucatánském poloostrově).\n"}
{"id": "810919", "url": "https://cs.wikipedia.org/wiki?curid=810919", "title": "Kozel (České středohoří)", "text": "Kozel (České středohoří)\n\nKozel je vrch severně od obce Kozly (katastrální území \"Kozly u České Lípy\") v okrese Česká Lípa ve vzdálenosti přibližně 6 km západně od okresního města. Dosahuje nadmořské výšky 598 m.\n\nBazanitový vrch má tvar kupy a je součástí rozsáhlejšího hřbetu, který má charakter stolového vrchu. Na svazích se vyskytují projevy mrazového zvětrávání. Celý Kozelský hřbet je řazen do geomorfologického okrsku Bukovohorské středohoří v podcelku Verneřické středohoří, které je částí Českého středohoří na pravém břehu Labe. Ve starším geomorfologickém členění byl vrch zařazen do okrsku Litoměřické středohoří.\nZápadně nedaleko od zalesněného vrcholu prochází zelená turistická trasa z obce Kozly do Bořetína a České Lípy. Přímo k vrcholovému kameni značená trase nevede.\n\n"}
{"id": "810956", "url": "https://cs.wikipedia.org/wiki?curid=810956", "title": "Asymptotická hustota", "text": "Asymptotická hustota\n\nAsymptotická hustota je pojem z oboru teorie čísel, kde se jedná o jeden z nástrojů jak změřit jak „velká“ je nějaká podmnožina přirozených čísel.\n\nJe-li náhodně vybíráno přirozené číslo z konečné množiny [1,\"n\"], pak pravděpodobnost, že bude prvkem množiny \"A\", je rovna poměru prvků \"A\" v daném intervalu k celkovému počtu čísel z intervalu. Pokud pro \"n\" jdoucí k nekonečnu tento poměr (neboli tato pravděpodobnost) konverguje k nějaké limitě, pak se hodnota této limity nazývá asymptotická hustota množiny \"A\". Asymptotickou hustotu lze tedy chápat jako pravděpodobnost, že při zvolení náhodného přirozeného čísla bude toto číslo prvkem \"A\". Koneckonců, studium asymptotické hustoty je jedním z předmětů pravděpodobnostní teorie čísel.\n\nPodmnožina A přirozených čísel má asymptotickou hustotu\" α\", kde\npokud pro funkci \"a\"(\"n\") vyjadřující počet prvků z A menších nebo rovných \"n\" platí\n\nHorní asymptotická hustota má v definici místo limity limes superior:\n\na dolní asymptotická hustota tam má limes inferior\n\nNa rozdíl od asymptotické hustoty existují horní a dolní asymptotická hustota vždy. Posloupnost má asymptotickou hustotu tehdy a jen tehdy, pokud se její dolní a horní asymptotická hustota rovnají.\n\nCelá množina přirozených čísel má asymptotickou hustotu 1, naopak každá konečná množina přirozených čísel má asymptotickou hustotu 0. Asymptotickou hustotu 0 může ovšem mít i nekonečná množina, příkladem takové množiny je množina čtvercových čísel, jiným příkladem je množina prvočísel (to plyne z prvočíselné věty). Složitějším příkladem je množina bezčtvercových celých čísel, která má asymptotickou hustotu formula_4.\n"}
{"id": "810959", "url": "https://cs.wikipedia.org/wiki?curid=810959", "title": "Zichyújfalu", "text": "Zichyújfalu\n\nZichyújfalu je obec v Maďarsku v župě Fejér v okrese Gárdony. V roce 2011 zde žilo 944 obyvatel.\n\nPrvní písemná zmínka o obci pochází z roku 1239.\n\n"}
{"id": "810965", "url": "https://cs.wikipedia.org/wiki?curid=810965", "title": "Eggern", "text": "Eggern\n\nEggern je městys v Rakousku ve spolkové zemi Dolní Rakousy v okrese Gmünd.\n\nK 1. lednu 2014 zde žilo 726 obyvatel.\n\nMěstys má tři části, v závorce je obyvatelstvo k 1. lednu 2015.\n"}
{"id": "810969", "url": "https://cs.wikipedia.org/wiki?curid=810969", "title": "Přeborovice (Čejetice)", "text": "Přeborovice (Čejetice)\n\nPřeborovice jsou osada, základní sídelní jednotka, která je součástí obce Čejetice v okrese Strakonice, k níž ze západu přiléhá. Nacházejí se asi 10 km východně od Strakonic. Také Přeborovicemi protéká řeka Otava. V roce 2011 zde trvale žilo 122 obyvatel.\n\nNa levém břehu Otavy je zde od roku 2007 v činnosti malá vodní elektrárna o výkonu 220 kWh. \n\nPamátkově chráněny jsou kaplička na návsi a boží muka u nádraží.\n"}
{"id": "810972", "url": "https://cs.wikipedia.org/wiki?curid=810972", "title": "Hydrogensiřičitan draselný", "text": "Hydrogensiřičitan draselný\n\nHydrogensiřičitan draselný je anorganická mikrokrystalická sůl o vzorci KHSO. Používá se při kvašení alkoholických nápojů jako desinficiens. Toto potravinářské aditivum je označováno jako E 228.\n\nPřipravuje se zaváděním oxidu siřičitého do roztoku uhličitanu draselného, dokud se nepřestane uvolňovat oxid uhličitý. Roztok je potom zahuštěn a hydrogensiřičitan draselný se nechá vykrystalizovat.\n\nnebo zaváděním oxidu siřičitého do roztoku hydroxidu draselného nebo do roztoku siřičitanu draselného:\n\nStejně jako ostatní hydrogensiřičitany v kyselém prostředí a/nebo za zvýšené teploty uvolňuje oxid siřičitý, který má bělící a desinfekční účinky a zároveň vdechován způsobuje dušnost, provokuje astmatické záchvaty. V kontaktu s chlorovým bělidlem (chlornan sodný) uvolňuje nebezpečné výpary (kombinace chloru, oxidu siřičitého a dalších kyselých a dráždivých sloučenin), nebezpečné zejména pro astmatiky, ale jedovaté i pro ostatní. Tyto výpary se uvolňují v neočekávaně velkém množství.\n\n"}
{"id": "810975", "url": "https://cs.wikipedia.org/wiki?curid=810975", "title": "MV Issaquah", "text": "MV Issaquah\n\nMV Issaquah je trajekt třídy \"Issaquah 130\" z flotily Washington State Ferries. V nedávné historii obsluhovala na začátku roku 2007 trasu Seattle-Bremerton jako náhrada za \"MV Hyak\", v létě téhož roku pak nahradila lodě \"MV Cathlamet\" a \"MV Kittitas\" na trase Seattle-Bainbridge Island. Od roku 2009 slouží s minimálně jednou měsíční přestávkou na trase mezi seattleskou čtvrtí Fauntleroy, Vashonovým ostrovem a obcí Southworth na druhé straně Pugetova zálivu.\n"}
{"id": "810976", "url": "https://cs.wikipedia.org/wiki?curid=810976", "title": "Sára Voříšková", "text": "Sára Voříšková\n\nSára Voříšková (* 17. prosince 1992, Praha) je česká herečka, stejně jako její starší sestra Tereza Voříšková.\n\nSára Voříšková pochází z Prahy, kde také navštěvovala základní školu. V letech 2008–2012 studovala na Střední průmyslové škole oděvní v Praze obor Modelářství a návrhářství oděvů.\n\nV dětství tančila v dětském folklórním souboru souboru \"Valášek\", stejně jako její starší sestra Tereza Voříšková, která se stala také herečkou.\n\n\n"}
{"id": "810977", "url": "https://cs.wikipedia.org/wiki?curid=810977", "title": "Kenmore Air Harbor", "text": "Kenmore Air Harbor\n\nKenmore Air Harbor je veřejné letiště pro hydroplány, které se nachází 2 kilometry od centra města Kenmore v okrese King v americkém státě Washington. Je situováno na severním konci Washingtonova jezera.\n\nSpolečnost Kenmore Air založili roku 1946 tři středoškolští studenti, kteří se zrovna vrátili ze služby ve 2. sv. válce. S jedním letadlem a malým hangárem na močálu, který pokrýval severní konec Washingtonova jezera, založili Bob Munro, Reg Collins a Jack Mines společnost, která je nyní největší a nejrespektovanější hydroplánovou aerolinkou světa. V roce 2003 společnost začala provozovat také normální letadlovou osobní a nákladní dopravu, s možností provozu za každého počasí, z Boeingova letiště v Seattlu. Nyní spojuje různá místa na Pugetově zálivu a létá také na Olympijský poloostrov a do Kanady.\n\nLetiště má rozlohu 2 hektarů a leží v nadmořské výšce 4 metrů. Má dvě ranveje. V roce 2007 zde proběhlo 48 300 operací, což je průměrně 132 denně. 83 % zdejší dopravy tvořilo aerotaxi, zbytek obecná letecká doprava. Na letadle bylo téhož roku umístěno 60 jednomotorových letadel.\n\n\nLetiště se objevilo v misi \"San Juan Island Run\" ve hře \"Microsoft Flight Simulator X\".\n"}
{"id": "810981", "url": "https://cs.wikipedia.org/wiki?curid=810981", "title": "Naomi Noviková", "text": "Naomi Noviková\n\nNaomi Noviková (* 30. dubna 1973 New York) je americká spisovatelka. Je Američankou první generace; její otec je Litevec židovského původu a její matka je etnická Polka. Vystudovala anglickou literaturu na Brown University a je držitelkou magisterského titulu z informatiky z Columbia University. Byla jedním z vývojářů pracujících na tvorbě počítačové hry \"Neverwinter Nights: Shadows of Undrentide\", než se rozhodla, že se raději zaměří na psaní knih. Je vdaná za podnikatele a spisovatele Charlese Ardaie. Žijí v New Yorku na Manhattanu.\n\nJejí první román \"Drak Jeho Veličenstva\", který uvádí sérii Temeraire, je alternativní historií napoleonských válek ve světě, kde žije mnoho draků, kteří jsou využívání ve vzdušném boji. Román \"Drak Jeho Veličenstva\" získal v roce 2007 cenu Compton Crook Award a byl nominován na cenu Hugo za nejlepší román.\n\nV září 2006 si renomovaný režisér Peter Jackson zajistil práva na filmové zpracování série.\n\nV září 2007 byla Naomi Noviková oceněna cenou Johna W. Campbella pro nejlepšího nového spisovatele sci-fi/fantasy v roce 2006.\n\nSérie zatím zahrnuje osm knih, z toho pět bylo přeloženo do češtiny. Série má obsahovat celkově nejméně devět knih, Naomi Noviková plánuje sérii dovést až do konce napoleonských válek. Zatím předposlední díl vyšel v březnu 2012, poslední vyšel v roce 2013. Devátý by měl vyjít v roce 2015.\n\n\n\nNěkteré z výše uvedených povídek je možno si přečíst (samozřejmě v angličtině) na oficiálních webových stránkách Naomi Novikové.\n"}
{"id": "810984", "url": "https://cs.wikipedia.org/wiki?curid=810984", "title": "Stuha (hnutí)", "text": "Stuha (hnutí)\n\nHnutí Stuha bylo alternativní a nezávislé studentské sdružení v poslední fázi komunistického režimu v Československu. Bylo vytvořeno studenty pražských vysokých škol postupnou genezí na sklonku jara a v létě 1989.\nBylo katalyzátorem, který uvedl do pohybu vysokoškolskou mládež, což poté vyvrcholilo pochodem z Albertova 17. listopadu 1989.\n\nHnutí Stuha bylo zformováno v létě 1989 zejména z iniciativy dřívějších spolužáků, studentů Průmyslové školy strojnické Praha v Betlémské ulici na Smíchově, Marka Bendy a Jiřího Dienstbiera mladšího. Ze známých osobností se na vzniku seskupení podíleli například ještě Šimon Pánek a Jan Vidím. Cílem hnutí byly demokratizační změny tehdejšího režimu.\n\nPo zhroucení nedemokratického režimu, nastolení nových témat a dramatickém rozrůznění nové situace postupně ztrácely aktivity hnutí Stuha na významu a ustaly během prvních týdnů 1990. K rozvolnění činnosti přispělo také rozrůznění politické a ideové profilace hlavních protagonistů stejně jako upoutání konkrétní politickou činností. Tři z hlavních zakladatelů se stali poslanci.\n\nPřední osobnosti hnutí Stuha se sešly 9. listopadu 1989 při příležitosti Máchova výročí u jeho pomníku na Petříně s cílem kontaktovat předáky tehdejšího SSM a získat ty z nich, kteří by k tomu byli ochotni, k masivnějšímu vystoupení za demokratizaci režimu. Tato nová strategie byla předmětem střetů uvnitř Stuhy, nakonec se ale prosadila a vedla k historicky známému efektu. Hnutí Stuha tak s velkou pravděpodobností mělo značný vliv na průběh události průvodu studentské mládeže z Albertova 17. listopadu 1989 a je pravděpodobné, že právě moderace tohoto cílevědomého uskupení se odrazila v charakteru a průběhu první fáze veřejného vystoupení a jeho postupně radikalizace. StB hodnotila v listopadu 1989 působnost hnutí Stuha jako velmi významnou a zároveň značně nebezpečnou. Monitorovala úlohu a působení Jiřího Dienstbiera mladšího, Marka Bendy a Ladislava Lise při organizaci a moderaci pochodu na Albertov.\n\nMezi důležité aktivity hnutí Stuha patřilo probuzení studentského společenství, zájem o občanské svobody a skutečnou demokratizaci společnosti. Cílem bylo rovněž další spojení mezi disidentským hnutím a tzv. „šedou zónou“ zejména mezi studující mládeží.\n\n"}
{"id": "810987", "url": "https://cs.wikipedia.org/wiki?curid=810987", "title": "Láska je láska (film)", "text": "Láska je láska (film)\n\nLáska je láska je český název více filmů:\n\n\n"}
{"id": "810993", "url": "https://cs.wikipedia.org/wiki?curid=810993", "title": "2004 ve fotografii", "text": "2004 ve fotografii\n\nTento článek obsahuje významné fotografické události v roce 2004.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "810994", "url": "https://cs.wikipedia.org/wiki?curid=810994", "title": "2003 ve fotografii", "text": "2003 ve fotografii\n\nTento článek obsahuje významné fotografické události v roce 2003.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "810995", "url": "https://cs.wikipedia.org/wiki?curid=810995", "title": "2002 ve fotografii", "text": "2002 ve fotografii\n\nTento článek obsahuje významné fotografické události v roce 2002.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "810998", "url": "https://cs.wikipedia.org/wiki?curid=810998", "title": "Polystyrenbeton", "text": "Polystyrenbeton\n\nPolystyrenbeton je varianta lehkého izolačního betonu, jehož součástí jsou granule z pěnového polystyrenu. Jeho výhodou je menší hmotnost oproti klasickému betonu a lepší tepelně izolační vlastnosti. Mezi jeho přednosti patří již zmíněná dobrá tepelná izolační vlastnost, lehkost ale také odolnost pro plísním, hlodavcům a je nehořlavý. Výroba však není úplně jednoduchá. Mezi největší problém patří elektrostatická odpudivost a hydrofobie granulí pěnového polystyrenu, které stojí za příčinou obtížné mísitelnosti a nepříznivě tak ovlivňují výslednou homogenitu této betonové směsi.\n\n\n"}
{"id": "811003", "url": "https://cs.wikipedia.org/wiki?curid=811003", "title": "Zvi Zeitlin", "text": "Zvi Zeitlin\n\nZvi Zeitlin (21. února 1922 Dubrovna, Bělorusko − 2. května 2012 Rochester, New York, USA) byl rusko-americký houslista, skladatel a pedagog. Ve svých jedenácti letech získal stipendium na newyorské škole Juilliard School of Music. Od roku 1967 učil na škole Eastman School of Music na University of Rochester.\n"}
{"id": "811005", "url": "https://cs.wikipedia.org/wiki?curid=811005", "title": "Rochester (New York)", "text": "Rochester (New York)\n\nRochester je město v okrese Monroe County ve státě New York. Leží jižně od jezera Ontario. K roku 2010 zde žilo 210 565 obyvatel. Rochester je třetím nejlidnatějším městem v New Yorku.\n\n\n"}
{"id": "811006", "url": "https://cs.wikipedia.org/wiki?curid=811006", "title": "Peter Hollens", "text": "Peter Hollens\n\nPeter Hollens je americký popový zpěvák, skladatel a producent. Hudebnímu stylu a cappella se věnuje už od roku 1999, kdy založil spolu s Leem de Silvem, Oregonskou univerzitou oceněnou, a cappella skupinu On The Rocks, známou jako první oficiální a cappella skupina v Oregonu.\n\nPeter původně pochází z Ashlandu v Oregonu, vystudoval Oregonskou univerzitu s bakalářským titulem z Hudby v pěveckých vystoupeních. Poté, co dostudoval, začal se více zajímat o a cappella včetně nahrávání, výrobu hudby a porotcování v mezinárodních a a cappella soutěžích po celých Spojených státech. V roce 2010 Peter vystoupil v americké hudební soutěži NBC Sing Off a obdržel uznání od tamních porotců Shawna Stockmana, Nicole Scherzingerové a Bena Foldse za své sólové vystoupení v kapele On the Rocks, jedné z předních amerických univerzitních a cappella skupin.\n\nPeter nahrává a produkuje ze svého domácího studia v Eugenu v Oregonu a nedávno dokonce nahrával pro Sony a Epic Records. Své první a cappella album vydal v roce 2012. Je ženatý s Evynne Hollens, zakladatelkou a cappella skupiny Divisi.\n\n\n\n\n"}
{"id": "811008", "url": "https://cs.wikipedia.org/wiki?curid=811008", "title": "Syracuse (New York)", "text": "Syracuse (New York)\n\nSyracuse je město v okresu Onondaga County ve státě New York. K roku 2010 zde žilo 145 170 obyvatel. Sídlí zde Syracuse University. Jedná se o páté největší město ve státě New York.\n\nBylo pojmenováno po sicilském městě Syrakusy.\n\n"}
{"id": "811012", "url": "https://cs.wikipedia.org/wiki?curid=811012", "title": "Cheektowaga", "text": "Cheektowaga\n\nCheektowaga je město v okrese Erie County ve státě New York. Podle sčítání obyvatelstva z roku 2010 zde žilo 88 226 obyvatel. Jedná se o sedmé největší město ve státě New York.\n"}
{"id": "811017", "url": "https://cs.wikipedia.org/wiki?curid=811017", "title": "Sovětský svaz na Zimních olympijských hrách 1956", "text": "Sovětský svaz na Zimních olympijských hrách 1956\n\nSovětský svaz na Zimních olympijských hrách 1956 v Cortině d'Ampezzo reprezentovalo 53 sportovců, z toho 47 mužů a 6 žen. Nejmladším účastníkem byl Nikolaj Šamov (19 let, 167 dní), nejstarším pak Jevgenij Babich (35 let, 19 dní). Reprezentanti vybojovali 16 medaili, z toho 7 zlatých, 3 stříbrné a 6 bronzových.\n\n"}
{"id": "811018", "url": "https://cs.wikipedia.org/wiki?curid=811018", "title": "Vera Krasnovová", "text": "Vera Krasnovová\n\nVera Ivanovna Krasnovová ( ; * 3. dubna 1950 Omsk, Ruská SFSR) je bývalá sovětská rychlobruslařka.\n\nNa mezinárodní scéně debutovala v roce 1968, roku 1969 se poprvé zúčastnila Mistrovství světa ve víceboji, kde skončila na 20. místě, startovala též na premiérovém ročníku Mistrovství světa ve sprintu 1970 (7. místo). Na Mistrovství Evropy debutovala v roce 1972 17. místem. Největšího úspěchu dosáhla na Zimních olympijských hrách v Sapporu, kde získala v závodě na 500 m stříbrnou medaili. V roce 1975 zůstala na světovém sprinterském šampionátu těsně pod stupni vítězů, neboť se umístila na čtvrtém místě. O rok později byla na trati 500 m na zimní olympiádě 1976 pátá. V dalších letech již startovala pouze na národních sovětských závodech a šampionátech, naposledy se na start postavila v prosinci 1978.\n"}
{"id": "811022", "url": "https://cs.wikipedia.org/wiki?curid=811022", "title": "Habry (zámek)", "text": "Habry (zámek)\n\nZámek Habry je zámek, nachází se na Žižkově náměstí čp. 1 v centru města Habry, naproti kostelu Nanebevzetí Panny Marie. V zámku je od října 2009 zřízeno muzeum Habry, zřizovatelem je Petr Rudolf Vančura.\n\nHabry jsou poprvé zmiňovány v Kosmově kronice k roku 1101, ovšem zámek nechal vystavět až v letech 1717-1720 Adolf Felix Pötting-Persing, jehož rodu patřilo panství přes sto let. Už od začátku fungoval jako sídlo správy panství. Na konci 19. století jej zasáhl požár. Při opravách byl původně dvoupatrový objekt o patro snížen. Po následné novobarokní přestavbě sloužil jako škola a to až do roku 1992, kdy byla postavena nová. V roce 2007 zámek od města odkoupil Petr Rudolf Vančura a po prvotních opravách zde v říjnu 2009 otevřel muzeum. Kromě toho se v opravených místnostech zámku pořádají koncerty.\n\nMuzeum bylo otevřeno v roce 2009 po rekonstrukci zámku, součástí prohlídkové trasy muzea je několik místností zámku, např. lovecký salón, barokní ložnice a sklepení zámku, ve sbírkách jsou například původní věžní hodiny z kostela Nanebevzetí Panny Marie.\n\n"}
{"id": "811029", "url": "https://cs.wikipedia.org/wiki?curid=811029", "title": "Karel Hanl", "text": "Karel Hanl\n\nFrantišek Karel Boromejský Hanl z Kirchtreu (4. září 1782, Krbice – 7. října 1874, Hradec Králové) byl český šlechtic, římskokatolický duchovní, kanovník metropolitní kapituly u sv. Víta v Praze, asistent trůnu papežského, senior rakousko-uherských biskupů, guberniální rada a referent duchovních království českého, c.k. tajný rada, člen Českého musea a 17. sídelní biskup královéhradecký v letech 1831–1875.\n\nRodák z Krbic na Chomutovsku byl na kněze vysvěcen 8. září 1805 v Litoměřicích.\nV letech 1813 až 1821 působil jako farář v Březně u Chomutova a poté v Prunéřově. 28. srpna 1822 se stal metropolitním kanovníkem pražským u sv. Víta a roku 1826 guberniálním a konsistorním radou. Roku 1828 se stal děkanem u sv. Apolináře. 28. října 1831 byl jmenován biskupem v Hradci Králové, 24. února 1832 byl potvrzen, 6. května 1832 byl konsekrován a 10. června 1832 byl intronizován. Jako hradecký biskup usiloval o zvýšení počtu far. Zabýval se hospodářstvím, uměním, charitou i politikou.\n\nPro zámek v Chrasti, který spadal do jeho panství, pořídil olejové portréty svých biskupských předchůdců. V roce 1834 v Chrasti založil školní knihovnu. Roku 1836 se stal c.k. tajným radou. Roku 1842 učinil štědrá darování pro své poddané (pro personál na dvorech, pro chudé učedníky a pro chudé studenty). V roce 1846 dal vysázet v Chrasti přes 1100 ovocných stromků.\nV roce 1845 vydal český nový kancionál. V roce 1850 zahájil v diecézi první duchovní cvičení pro kněze.\nZaložil chlapecký seminář Borromeum pro který v roce 1860 byla vystavěna rozsáhlá budova (dnešní biskupské gymnázium). V roce 1861 obdržel velkokříž řádu Františka Josefa.\n\nRoku 1864 konal v Hradci Královém diecézní synodu k 200. výročí založení královéhradeckého biskupství. K této příležitosti byla opravena královéhradecká katedrála, postaven hlavní oltář, zřízen bohatě zdobený biskupský trůn a kanovnické lavice.\nBiskup Hanl byl i literárně činný. Vydával v němčině teologické spisy, z nichž některé byly přeloženy do češtiny, např. „Skutečná oběť před Bohem“, česky zpracoval P. K. Müller (Jindřichův Hradec), a \"„Pastýřský listy“\" (viz časopis \"Blahoslav\" ročníky 1867–1868, 1872).\n\nDne 2. května 1872 byl nejvyšším rozhodnutím císaře Františka Josefa I. povýšen do stavu svobodných pánů s predikátem „von Kirchtreu“ (diplom 9. června 1872). Tento titul chtěl poté nechat přenést na svého synovce Karla (syna bratra Josefa), ale český místodržící Alexander sv. p. Koller a ani ministr vnitra Josef Lasser von Zollheim tuto žádost nedoporučili a vyslovili se pro udělení pouhého prostého šlechtictví. Tak se také stalo a synovec Karel byl císařem povýšen do šlechtického stavu nejvyšším rozhodnutím ze dne 11. června 1873 a majestátem daným ve Vídni dne 27. července 1873.\n\nKarel Boromejský sv. p. Hanl z Kirchtreu zemřel 7. října 1874 v Hradci Králové, ve věku 92 let. Je pohřben v místním dómu, v katedrále svatého Ducha.\n\nJeho praneteř Klára Hanlová z Kirchtreu, provdaná za Leopolda Heyrovského, byla matkou bratrů Jaroslava a Leopolda Heyrovských.\n\n\n"}
{"id": "811031", "url": "https://cs.wikipedia.org/wiki?curid=811031", "title": "Everything That Happens Will Happen Today", "text": "Everything That Happens Will Happen Today\n\nEverything That Happens Will Happen Today je druhé společné album Davida Byrne a Briana Eno, po albu \"My Life in the Bush of Ghosts\" z roku 1981 jde o jejich druhé společné album. Album vyšlo v srpnu 2008 u Byrneovo vydavatelství Todo Mundo. Nahrávání probíhalo již od roku 2006, kdy Eno nahrál demo verze skladeb, nahrávání pak pokračovalo spolu s Byrnem a Leo Abrahamsem v roce 2008.\n\nAutory všech skladeb jsou David Byrne a Brian Eno, mimo „Strange Overtones“, kterou spolu s nimi napsal Leo Abrahams.\n"}
{"id": "811035", "url": "https://cs.wikipedia.org/wiki?curid=811035", "title": "Ann Rutherfordová", "text": "Ann Rutherfordová\n\nTherese Ann Rutherfordová (2. listopadu 1917 Vancouver, Britská Kolumbie, Kanada − 11. června 2012 Beverly Hills, Kalifornie, USA), známá jako Ann Rutherford, byla kanadsko-americká herečka. Nejvíce se proslavila rolí ve filmu \"Sever proti Jihu\" z roku 1939.\n\n"}
{"id": "811036", "url": "https://cs.wikipedia.org/wiki?curid=811036", "title": "Stavební kámen", "text": "Stavební kámen\n\nStavební kámen slouží jako stavební materiál tam, kde je třeba docílit trvanlivosti stavby či estetiky. Kameny jsou opracovávány do tvarů, ve kterých budou plnit svoji funkci. Neopracované kameny či jen hrubě opracované kameny se nazývají \"lomařské výrobky\".\n\nVhodné druhy kamenů se mohou dále opracovávat na kamenické výrobky. Kámen se většinou opracovává ručně, tedy až na řezání, broušení či leštění.\n\n\n\n"}
{"id": "811038", "url": "https://cs.wikipedia.org/wiki?curid=811038", "title": "Herálec (zámek)", "text": "Herálec (zámek)\n\nZámek Herálec se nachází v obci Herálec v okrese Havlíčkův Brod. Dnes slouží jako luxusní hotel. Je chráněn jako kulturní památka České republiky.\n\nObec je poprvé zmiňována na listině papeže Honoria III. z roku 1226. V minulosti zde pravděpodobně stály tři tvrze, přičemž jednu, postavenou ve 12. století, jako centrum panství využíval Řád německých rytířů. Tato tvrz stála nedaleko kostela sv. Bartoloměje a později ji získal Oldřich z Říčan a Křivosudova a následně ji jako odúmrť král Václav II. daroval Reinerovi z Florencie. Roku 1305 pak jednu z tvrzí koupil Heidenrich, opat kláštera v Sedlci. Je ovšem možné, že se tato zmínka vztahuje k tvrzi, která stála v místech dnešního zámku. Kolem roku 1306 vlastnil Herálec Jindřich I. z Rožmberka, ovšem už roku 1307 jej získal pražský biskup Jan IV. z Dražic.\nArcibiskupství drželo panství do husitských válek, následně jej získali Trčkové z Lípy. Ti roku 1559 provedli rozšíření původní věžovité tvrze o další budovu. Roku 1602 od Kryštofa Jaroslava Trčky panství odkoupil Kryštof Karel z Roupova. Ten nechal tvrz přestavět a následně k Herálci připojil panství Humpolec. V letech 1658–1661 prošla přestavbou do podoby barokního zámku. Roku 1838 se dostal do vlastnictví Trauttmannsdorfů a prošel novogotickou přestavbou. V letech 1862, 1890 a 1935 prošel drobnými úpravami.\nPo roce 1945 zámek stát zkonfiskoval a umístil do něj politickou školu a později zvláštní internátní školu. Po roce 1989 je v soukromém vlastnictví. Dnes jej vlastní společnost \"Malý zámeček\", která zdevastovaný zámek nechala kompletně opravit a provozuje zde luxusní pětihvězdičkový hotel \"Boutique Hotel & Club Resort Chateau Herálec\".\n\n"}
{"id": "811039", "url": "https://cs.wikipedia.org/wiki?curid=811039", "title": "R-5 Poběda", "text": "R-5 Poběda\n\nR-5 Poběda byla sovětská balistická raketa středního doletu, v kódu NATO byla označována jako SS-3 Shyster a v sovětském vojenském typovém označení GRAU měla index 8 А62 (8 К51 u verze R-5M). Šlo o první sovětskou raketu upravenou na nošení jaderné hlavice.\n\nJednostupňová raketa s kapalným motorem \"RD-103\" měla dolet přes 1200 km a vyvinuli ji v konstrukční kanceláři OKB-1 pod vedením Sergeje Koroľova, částečně vycházela z rakety R-2. Letové zkoušky probíhaly od roku 1954 a do výzbroje byla zařazena v letech 1956 - 1968.\n\nVerze rakety R-5M byla upravena k nošení jaderné hlavice a po úspěšných zkouškách (spojených s odpálením jaderné nálože) v únoru 1956 se stala první operačně způsobilou sovětskou zbraní tohoto typu, přičemž byla schopna nést hlavici o hmotnosti až 1 350 kg.\n\nVeze rakety R-5A, R-5B a R-5C se od roku 1958 používaly k vědecko-výzkumné účelům.\n\n"}
{"id": "811042", "url": "https://cs.wikipedia.org/wiki?curid=811042", "title": "Brett Palin", "text": "Brett Palin\n\nBrett Palin (* 23. června 1984, Nainamo, Kanada) je kanadský lední hokejista.\n\n"}
{"id": "811045", "url": "https://cs.wikipedia.org/wiki?curid=811045", "title": "Ljudmila Titovová", "text": "Ljudmila Titovová\n\nLjudmila Jevgenjevna Titovová ( ; * 26. března 1946 Čita, Čitská oblast, Ruská SFSR) je bývalá sovětská rychlobruslařka.\n\nPrvní velké akce se zúčastnila v roce 1966, kdy startovala na Mistrovství světa ve víceboji, na kterém skončila na 18. místě. Na světovém šampionátu 1968 již byla šestá a ze Zimních olympijských her v Grenoblu si odvezla zlatou medaili ze závodu na 500 m a stříbrnou z dvojnásobné distance; na trati 1500 m byla sedmá. Další cenný kov získala na premiérovém ročníku Mistrovství světa ve sprintu 1970, který vyhrála. V roce 1971 vybojovala stříbro na Mistrovství Evropy a bronz na Mistrovství světa ve víceboji. O rok později získala bronzovou medaili na sprinterském Mistrovství světa, na evropském šampionátu byla čtvrtá a na světovém vícebojařském šestá. Startovala na zimní olympiádě 1972, kde byla třetí na trati 500 m a čtvrtá v závodě na 1000 m. Následující sezónu vynechala, v dalších letech nastupovala především do národních závodů. Jednou z několika výjimek byly Zimní olympijské hry 1976, kde skončila v závodě na 1000 m na sedmém místě. Po sezóně 1975/1976 ukončila sportovní kariéru.\n\n"}
{"id": "811051", "url": "https://cs.wikipedia.org/wiki?curid=811051", "title": "Adam Lapšanský", "text": "Adam Lapšanský\n\nAdam Lapšanský (* 10. dubna 1990, Poprad, Československo) je slovenský lední hokejista.\n\n"}
{"id": "811058", "url": "https://cs.wikipedia.org/wiki?curid=811058", "title": "Regionální letiště Pullman-Moscow", "text": "Regionální letiště Pullman-Moscow\n\nRegionální letiště Pullman-Moscow je veřejné letiště v okrese Whitman v americkém státě Washington, 3 kilometry východně od města Pullman a 6 kilometrů západně od města Moscow ve státě Idaho. Je přístupné díky nedaleké státní silnici Washington State Route 270 a má jednu, zhruba 2 kilometry dlouhou ranvej.\n\nJedná se o venkovské letiště v prérijním regionu zvaném Palouse, kde slouží jako důležitá dopravní spojka pro univerzity Washington State University v Pullmanu a University of Idaho v Moscow. Obě univerzity jej rovněž používají pro charterové lety svých sportovních týmů, které provozují společnosti Frontier Airlines a Allegiant Air. Jedinou komerční aerolinkou obsluhující letiště je Horizon Air používající turbovrtulová letadla Bombardier Dash 8.\n\nVšechny komerční lety z Pullmanu přistávají také na letišti v nedalekém Lewistonu. Správu komerčních letů letiště poskytuje seattleské středisko kontroly letecké dopravy, které se odsud nachází 400 kilometrů na západ. Nejbližším velkým letištěm je Spokaneské mezinárodní letiště, 145 kilometrů na sever.\n\nLetiště má rozlohu 1,9 km² a nachází se v nadmořské výšce 779 metrů. Má jednu asfaltovou ranvej, která je dlouhá více než dva kilometry. V srpnu 1988 se stalo jeho vlastníkem město Pullman, které zde za 2,7 milionu dolarů vybudovalo osobní terminál, otevřený v únoru 1990.\n\nSkromný osobní terminál obsahuje jednu velkou místnost rozdělenou do dvou částí, které odděluje bezpečnostní kontrola a prosklená zeď. Po bezpečnostní kontrole následuje čekárna, kterou ale málokdy cestující využijí, jelikož ke kontrole dochází až těsně před nástupem. Obě brány pro cestující vedou přímo na vozovku letiště, do letadla pak cestující nastupují prostřednictvím vysazených schodů.\n\nBránu číslo 1 (na východě letiště) používají cestující společnosti Horizon Air. Tuto část letiště obývá i kočka zvaná „Dash“, která se už několik let svobodně pohybuje po letišti.\n\nVeřejnou ranvej sdílí letiště s jejím provozovatelem, charterovou aerolinkou Interstate Aviation. Hangáry na letišti vlastní a provozuje místní stavební firma Schweitzer Engineering Laboratories, Inc.\n\nV roce 2008 se na letišti odehrálo 29 350 operací, což je průměrně 80 denně. 85 % tvořilo obecné letectví, 14 % komerční lety, 1 % aerotaxi a necelé procento armádní lety.\n\nVe stejném roce bylo na letišti umístěno 71 letadel, z nichž 85 % tvořila jednomotorová, 10 % vícemotorová, 4 % trysková letadla a 1 % větroně.\n\n"}
{"id": "811059", "url": "https://cs.wikipedia.org/wiki?curid=811059", "title": "Kulatina", "text": "Kulatina\n\nKulatina je takový kmen stromu, který má 1 m do tlustšího konce průměr minimálně 140 mm a na druhém (tenčím) konci minimálně 80 mm (to vše včetně kůry). Z kulatiny se vyrábějí výřezy, což jsou např. sloupky, stojky, prvky mostních konstrukcí (např. mostiny), piloty atd. Výřezy zvláštní kvality mají lepší vlastnosti. Jde o takzvané výřezy \"rezonančního dřeva\". Dále pak výřezy na výrobu sportovního nářadí, krájených dýh apod.\n"}
{"id": "811060", "url": "https://cs.wikipedia.org/wiki?curid=811060", "title": "Hohenau (Bavorsko)", "text": "Hohenau (Bavorsko)\n\nHohenau je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko.\n\nSousední obce: Freyung, Ringelai, Grafenau, Neuschönau a Mauth.\n\nObec se člení na 24 úředně pojmenovaných části:\nÚzemí patřilo k majetku rytířů z Wildensteinu. Asi od roku 1476 byla obročím Perlesreutu. Současnou obec v roce 1978 podstatně rozšířilo začlenění obce Schönbrunn am Lusen.\n\nPřes Hohenau prochází \"Bundesstraße 533\" z Grafenau do Freyungu.\n\n\n"}
{"id": "811061", "url": "https://cs.wikipedia.org/wiki?curid=811061", "title": "Travis Gawryletz", "text": "Travis Gawryletz\n\nTravis Gawryletz (* 2. listopadu 1985 Trail, Britská Kolumbie) je kanadský lední hokejista.\n\n"}
{"id": "811062", "url": "https://cs.wikipedia.org/wiki?curid=811062", "title": "Míša", "text": "Míša\n\nMíša je druh nanuku vyráběného z tvarohu, smetany a cukru, který je obalen v čokoládové polevě. Vyrábět se začal v roce 1962 v továrně Laktos v pražských Vysočanech, vznikl ale ve výrobním závodu Zdounky. Logem tohoto nanuku je medvídek. Od počátku má stabilní velikost (jeden nanuk je 55 ml), podobu a obal. Od roku 2001 se vyrábí vyjma čisté tvarohové verze i s příchutí jahod a meruněk. Od roku 2005 se pak dal zakoupit nanuk Míša ve větší vaničce. Jeho výroba však byla ukončena v roce 2015.\n\nV roce 2006 změnila značka Míša majitele, když společnost Alima prodala značku potravinářskému holdingu Unilever, která Míšu prodává skrze značku Algida. V současnosti je Míša vyráběn v třebíčské firmě \"Tipafrost\". V Česku tento druh nanuku k roku 2009 vedl žebříček 10 nejprodávanějších nanuků. Podobná obliba tvarohového mraženého krému je v celosvětovém srovnání ojedinělá. K roku 2014 zabíral Míša 13 % podíl na českém trhu.\n\nJeden nanuk Míša obsahuje energie odpovídající 528 kj, respektive 126,19 kcal. Tvaroh je v něm zastoupen 65 % ve zmrzlinové části, pokud připočteme i čokoládový obal, pak 52 %. Ve vaničce byl obsah tvarohu nižší o 12 %. Verze ve vaničce se vyráběla v Polsku.\n\nMíša je díky své oblíbenosti a kvalitě rozšířen především v Česku a Slovensku. S tím je spojeno i to že se v roce 2018 povedlo expandovat do Maďarska, kde byl pro maďarský trh přejmenován na Túró Ice. Dále také bylo informováno o expanzi do Polska a jiných západních zemích.\n\n"}
{"id": "811067", "url": "https://cs.wikipedia.org/wiki?curid=811067", "title": "Trimethylboritan", "text": "Trimethylboritan\n\nTrimethylboritan je organická sloučenina se vzorcem B(OCH). Tato látka je hořlavá a hoří zeleným plamenem kvůli přítomnosti boru. Trimethylboritan je mírně jedovatý, LD je asi 6 150 mg/kg.\n\nTato látka se vyrábí reakcí kyseliny borité s methanolem podle rovnice:<br>\nB(OH) + 3CHOH → B(OCH) + 3HO<br>\nProblém této reakce je, že je vratná. Aby se snížilo množství nezreagované kyseliny borité a methanolu, stačí snížit pH směsi, nejčastěji se k tomuto používá kyselina sírová. Tato směs se následně destiluje, aby se vytvořila čistá látka.<br>\nPopřípadě lze použít bromid boritý a methanol, pak ale místo vody vzniká bromovodík:<br>\nBBr + 3CHOH → B(OCH) + 3HBr\n\nTato látka reaguje se rozkládá při kontaktu s vodou za vzniku methanolu a kyseliny borité.<br>\nPři zapálení trimethylboritanu vzniká oxid uhličitý a voda:<br>\n2 B(OCH) + 9 O → BO + 6 CO + 9 HO\n"}
{"id": "811072", "url": "https://cs.wikipedia.org/wiki?curid=811072", "title": "Troy Milam", "text": "Troy Milam\n\nTroy Milam (* 30. června 1980, USA) je americký lední hokejista.\n\n"}
{"id": "811075", "url": "https://cs.wikipedia.org/wiki?curid=811075", "title": "Rakousko na Letních olympijských hrách 1976", "text": "Rakousko na Letních olympijských hrách 1976\n\nRakousko na Letních olympijských hrách 1976 v Montrealu reprezentovalo 60 sportovců, z toho 54 mužů a 6 žen. Nejmladší účastníkem byla Brigitte Duda (15 let, 145 dní), nejstarší pak účastník Oswald Probst (41 let, 19 dní). Celkem Rakousko získalo 1 bronzovou medaili.\n\n"}
{"id": "811079", "url": "https://cs.wikipedia.org/wiki?curid=811079", "title": "Aplikovaná etika", "text": "Aplikovaná etika\n\nAplikovaná etika je disciplína praktické filozofie. Je zaměřena na zkoumání morálky ve specifických podmínkách praxe. Hlavní otázka, kterou si aplikovaná etika klade, zní: „Co je optimální udělat v dané situaci?“ Aplikovaná etika řeší otázky týkající se morálních aspektů medicíny, podnikání, životního prostředí, politiky, vědy a techniky a jednotlivých profesních činností člověka.\n\nPrvní impulz pro vznik aplikované etiky dala antická starověká filozofie a východní filozofie. Přesto se přelomovými lety pro tuto disciplínu staly až 60. a 70. léta 20. století. Právě v této době totiž začínají lidé aktivně reagovat na aktuální morální problémy, jakými byli například dopady poválečných katastrof (2. světová válka, zejména pak Válka ve Vietnamu) na člověka a také na životní prostředí; vojenská tyranie; eutanázie; interrupce. Stále většího rozmachu dosahuje věda a technika, zejména pak genové inženýrství, se kterým zároveň přichází obavy z jeho možného zneužití.\n\nAplikovaná etika se vyprofilovala na pozadí etiky teoretické, jako reakce na výše zmíněné společenské problémy. Na naléhání vlád, církví a v neposlední řadě rodičů, začala aplikovaná etika pronikat ve formě nejrůznějších kurzů na akademickou půdu univerzit.\n\nV tomto období se mnoho filozofů rozhodlo spojit svou kariéru právě s aplikovanou etikou. Vznikla řada publikací, které se věnovaly filozofickému uvažování o povaze a předmětech aplikované etiky. Tyto publikace bez výjimky přispěly k tomu, aby se aplikovaná etika etablovala jako vědecká disciplína. Filozofové vnímali aplikovanou etiku jako pokus o implementaci všeobecných morálních norem a univerzálních etických teorií s cílem objasnit praktické problémy a tím přispět k jejich řešení. Teorii, argumenty a analýzu vnímali jako nástroje, které mohou být použity k přezkoumání morálních problémů. V dnešní době dochází k transformaci tohoto názoru: Teorie a principy musí být doplněny o vzorové případy, empirická data, hodnoty a situačnost.\n\n\nExistují také jiná členění. Například výzkumníci a filozofové z Institutu aplikované etiky v Salzburgu klasifikují subdisciplíny následovně:\n\n\n\nVidea\n"}
{"id": "811080", "url": "https://cs.wikipedia.org/wiki?curid=811080", "title": "Kaija Mustonenová", "text": "Kaija Mustonenová\n\nKaija Marja Mustonenová (* 4. srpna 1941 Helsinky) je bývalá finská rychlobruslařka.\n\nNa mistrovství světa poprvé startovala v roce 1958, kdy se umístila na 20. místě. V následujících letech se v této soutěži pohybovala především ve druhé desítce, roku 1964 však dosáhla svého nejlepšího umístění, kdy byla čtvrtá. Startovala také na Zimních olympijských hrách v Innsbrucku, kde získala stříbrnou medaili v závodě na 1500 m a bronzovou na trati 1000 m. Kromě toho byla na tříkilometrové distanci šestá a v závodě na 500 m třináctá. Dalších úspěšných umístění na mistrovství světa dosáhla v letech 1966 a 1968, kdy si dobruslila pro pátou příčku. Poslední její velkou akcí byla zimní olympiáda 1968, odkud si přivezla zlato ze závodu na 1500 m a stříbro z dvojnásobné trati. V dalších olympijských startech byla čtvrtá (1000 m) a šestá (500 m). Po sezóně 1967/1968 ukončila sportovní kariéru.\n\n"}
{"id": "811086", "url": "https://cs.wikipedia.org/wiki?curid=811086", "title": "Jackie Robinson", "text": "Jackie Robinson\n\nJack Roosevelt \"Jackie\" Robinson (31. ledna 1919, Cairo, Georgie, USA – 24. října 1972) byl americký baseballista, první černoch v historii, který hrál nejvyšší americkou baseballovou soutěž MLB (Major League Baseball). V letech 1947–1956 hrál za newyorský klub Brooklyn Dodgers. Stal se bojovníkem proti rasové segregaci v americkém baseballu (černošští hráči byli od roku 1881 systematicky posíláni do tzv. Negro league). Jeho čin měl mimořádný dopad na americkou kulturu, byl však i úspěšným baseballistou – šestkrát hrál tzv. Světovou sérii a roku 1955 pomohl Brooklyn Dodgers k zisku mistrovského titulu. Šestkrát po sobě byl nominován do all-stars MLB (1949–1954). Roku 1962 byl uveden do baseballové síně slávy (\"National Baseball Hall of Fame\"). Po skončení kariéry se věnoval televiznímu komentování, sportovnímu manažerství a byznysu – byl spoluzakladatel \"Freedom National Bank\", první ryze černošské finanční instituce.\n\nVe své první sezóně byl vyhlášen nováčkem MLB.\n\nByl o něm natočen film s názvem 42.\n\nJeho číslo 42 je vyřazeno z celé MLB a nikdo ho nesmí nosit.\n\n"}
{"id": "811087", "url": "https://cs.wikipedia.org/wiki?curid=811087", "title": "Alex Foster", "text": "Alex Foster\n\nAlex Foster (* 26. srpna 1984 v Cantonu, Michigan, USA) je americký hokejista.\n\n"}
{"id": "811088", "url": "https://cs.wikipedia.org/wiki?curid=811088", "title": "Karl Friedrich Ludwig Goedeke", "text": "Karl Friedrich Ludwig Goedeke\n\nKarl Friedrich Ludwig Goedeke (15. dubna 1814, Celle – 27. října 1887, Göttingen) byl německý spisovatel, bibliograf a literární historik.\n\nGoedeke studoval v Göttingenu filologii a dějiny literatury. Později pracoval jako korespondent v jednom hannoverském knihkupectví. V roce 1873 byl jmenován minořádným profesorem na univerzitě v Göttingenu. Svou tvorbu vydával pod pseudonymem \"Karl Stahl\". Napsal několik biografií (Goethe, Schiller a Lessing). Goedeke je znám hlavně svou tvorbou na téma dějin literatury (\"Grundrisz zur Geschichte der deutschen Dichtung\" (1857-1881)) a její hodnota je dodnes uznávaná.\n\n\n"}
{"id": "811089", "url": "https://cs.wikipedia.org/wiki?curid=811089", "title": "Ans Schutová", "text": "Ans Schutová\n\nJohanna „Ans“ Schutová (* 26. listopadu 1944 Apeldoorn, Gelderland), provdaná Boekemaová-Schutová, je bývalá nizozemská rychlobruslařka.\n\nNa mezinárodní scéně debutovala v roce 1963, v následujících letech ale startovala pouze na národních závodech či menších mezinárodních akcích. Prvního mistrovství světa ve víceboji se zúčastnila v roce 1967, kdy skončila na pátém místě. O rok později již na šampionátu získala stříbrnou medaili a také startovala na Zimních olympijských hrách, odkud si přivezla zlato ze závodu na 3000 m; na olympijské patnáctistovce byla dvanáctá. V roce 1969 vybojovala na vícebojařském Mistrovství světa bronz, roku 1970 byla sedmá. Tehdy také startovala na premiérových ročnících Mistrovství světa ve sprintu (6. místo) a Mistrovství Evropy, kde získala bronzovou medaili. Světový vícebojařský šampionát 1971 dokončila na šesté příčce, evropské mistrovství na 16. místě. Po sezóně 1970/1971 ukončila sportovní kariéru a poté se vdala.\n\n"}
{"id": "811096", "url": "https://cs.wikipedia.org/wiki?curid=811096", "title": "Rush Limbaugh", "text": "Rush Limbaugh\n\nRush Hudson Limbaugh (* 12. ledna 1951) je americký rozhlasový komentátor a bavič. Je zakladatelem zvláštního formátu rozhlasové show složené z břitkých a zanícených politických komentářů doprovázených telefonáty diváků a moderátorovými diskusemi s nimi. Jeho \"The Rush Limbaugh Show\" se stala v průběhu let nejsledovanějším rozhlasovým pořadem v USA. Svou kariéru začal roku 1984 na rozhlasové stanici KFBK v Sacramentu. Od roku 1988 je jeho show vysílána celostátně, na stanici WABC a v roce 2012 přešel do atlantského WSB. Napsal i několik knih politických komentářů, které se staly bestsellery (\"The Way Things Ought to Be\", \"See, I Told You So\"). Limbaugh je znám svou silně konzervativní orientací, podporou republikánských politiků, častými útoky na liberály a zastávání tzv. vlasteneckých postojů. Často kritizuje přílišnou liberálnost amerických médií či feminismus. Objevil se například v kresleném seriálu Family Guy.\n\n"}
{"id": "811099", "url": "https://cs.wikipedia.org/wiki?curid=811099", "title": "Denis Rehák", "text": "Denis Rehák\n\nDenis Rehák (14. května 1985 v Trenčině) je slovenský hokejista.\n\n\n"}
{"id": "811103", "url": "https://cs.wikipedia.org/wiki?curid=811103", "title": "Kostelec u Jihlavy (hrad)", "text": "Kostelec u Jihlavy (hrad)\n\nHrad Kostelec (též Vestenhof) stával nad rybníkem v severní části obce Kostelec u Jihlavy.\n\nO historii hradu nemáme mnohem písemných zpráv. Založen byl pravděpodobně někdy ve 13. století. V letech 1360-1366 se po něm píší Oldřich a Mikuláš Hamrové z Kostelce, takže v této době stál. Navíc roku 1364 je jako majitel uváděn Havel z Pacova, následně jej získal Jaroslav ze Šternberka, aby se posléze opět vrátil do vlastnictví Havla. V roce 1464 však již není uváděn, takže zanikl někdy před tímto rokem.\n\nJedním z prvních, kdo se pokusil určit polohu hradu, byl August Sedláček. Ten jej ve své díle z roku 1885 umístil na ostrožnu nad rybník a na východ od něj a nížeji lokalizoval zbytky tvrze. Zda se v těchto místech skutečně tvrz nacházela, nemůžeme dnes s určitostí potvrdit. Je však možné, že tato lokalizace patří k jedné z mnoha jeho chyb, neboť při budování železnice se podařilo západně od hradu objevit zbytky vodní tvrze. Tato skutečnost se pak promítla do knihy R. Marka, kdy je tvrz uvedena na novém místě.\n\nJeště v 19. století měly být zbytky hradu dobře patrné, do současnosti se však dochovaly pouze skromné zbytky v podobě terénních nerovností. Nejzřetelněji se dochovaly zbytky valu, který nejspíš vytvořila sesunutá hradba, v čele tvrziště. Hrad měřil na délku přibližně 50 metrů a na šířku 30 metrů a od okolí jej pravděpodobně oddělovala dvojice příkopů a val, jejichž zbytky nejsou pro zemědělskou činnost v lokalitě téměř patrné – dochovaly se pouze náznaky na severozápadě. V současné době je místo především v letních měsících téměř nepřístupné.\n\n"}
{"id": "811107", "url": "https://cs.wikipedia.org/wiki?curid=811107", "title": "Karel Hladík", "text": "Karel Hladík\n\nKarel Hladík (27. června 1912 Králova Lhota u Josefova – 27. dubna 1967 Praha) byl český sochař a vysokoškolský pedagog - profesor Akademie výtvarných umění v Praze.\n\nZačínal jako kameník, poté začal studovat sochařství nejprve soukromě v Hradci Králové, poté na Uměleckoprůmyslové škole v Praze u Jana Laudy. Od roku 1945 studoval na Akademii výtvarných umění v Praze u Karla Pokorného, u něhož po absolutoriu posléze působil i jako jeho odborný asistent i nakonec i jeho nástupce.\n\nJeho dílo je zastoupeno ve sbírkách Národní galerie v Praze, známá byla i jeho pamětní deska Franze Kafky. Proslul i řadou figurálních postav tematicky čerpajících z díla Aloise Jiráska. Byl i výborným portrétistou, vytvořil podobizny řady umělců, například herce Jaroslava Průchy, dirigenta Václava Talicha, malíře Karla Součka, herec Zdeňka Štěpánka nebo malíře Miloslava Holého.\n\nV posledním období své tvorby se věnoval i volné plastice.\n\n\n\n"}
{"id": "811111", "url": "https://cs.wikipedia.org/wiki?curid=811111", "title": "Miruts Yifter", "text": "Miruts Yifter\n\nMiruts Yifter (Muruse Yefter, pravděpodobně 15. května 1944 Adigrat, Etiopie – 22. prosince 2016 Toronto, Kanada) byl etiopský běžec na dlouhých tratích, dvojnásobný olympijský vítěz.\n\nK jeho největším sportovním úspěchům patří vítězství na olympijských hrách v Moskvě v roce 1980 v bězích na 5000 i 10 000 metrů. Na desetikilometrové trati získal již dříve na mnichovské olympiádě v roce 1972 bronzovou medaili.\n\nZvítězil jednou na Afrických hrách, získal dvě zlaté medaile na Mistrovství Afriky, je čtyřnásobným vítězem atletického Světového poháru (předchůdce současného Kontinentálního poháru), byl třikrát členem etiopského mužského týmu, který na mistrovstvích světa v přespolním běhu získal v kategorii družstev zlaté medaile.\n\nPůsobil v hodnosti kapitána jako příslušník vzdušných ozbrojených sil etiopské armády.\n\nJeho trenérem byl česky mluvící Nigussie Roba a také hlavní poradce etiopských běžců na přelomu sedmdesátých a osmdesátých let, bývalý americký běžec Mal Whitfield, majitel tří zlatých olympijských medailí z let 1948 a 1952.\n\nYifter byl v době své největší slávy snadno zapamatovatelnou postavou světové atletiky – od zbytku startovního pole se lišil nápadně malým vzrůstem a jeho vzezření (vrásčitá pleť, málo vlasů) mu dodávaly vizáž starce, což vše umocňoval i nejasný rok jeho narození.\n\nBěhům se věnoval už od roku 1961, a když si ho v Etiopii všiml později slavný trenér Nigussie Roba, byl běžcem schopným bez odborného tréninku zaběhnout 5 kilometrů pod 16 minut.\n\nI když už v roce 1970 startoval (bez úspěchu) v běhu na 500 0m v utkání USA-Afrika v americkém Durhamu, byl na začátku olympijské sezóny 1972 mezinárodně ještě zcela neznámým běžcem. Navzdory tomu však získal na svých prvních olympijských hrách v roce 1972 v Mnichově bronzovou medaili v běhu na 10 000 metrů. Ve finálovém běhu navíc výkonem 27:40,96 vytvořil nový africký rekord a vylepšil tak kontinentální rekord, který krátce předtím – v rozběhu – zaběhl časem 27:54,8 tuniský běžec Mohammed Gammoudi. Yifterův mnichovský čas byl čtvrtým nejlepším časem všech dob na této trati – rychleji dokázali v té době běžet jen Lasse Virén v roce 1972, Ron Clarke v roce 1965 a Belgičan Emiel Puttemans, rovněž v roce 1972.\n\nV lednu 1973 potom vybojoval na druhých Afrických hrách, pořádaných v nigerijském Lagosu zlatou medaili v běhu na 10 000 metrů (29:04,6), ke které připojil stříbro na 5000 metrů (14:07,57).\n\nV roce 1976 mu bojkot afrických zemí znemožnil navázat na jeho předchozí olympijský úspěch také na olympijských hrách 1976 v Montrealu.\n\nVelmi úspěšnou sezónu však předvedl v roce 1977, kdy triumfoval v dresu afrického kontinentálního týmu dvěma vítězstvími v premiérovém ročníku Světového poháru v západoněmeckém Düsseldorfu – na 10 000 metrů (28:13,82) a v novém africkém rekordu 13:13,82 i v běhu na 5000 metrů.\n\nV roce 1978 svět s napětím očekával, jak dopadne souboj Yiftera s novou světovou běžeckou jedničkou, kterou se na jaře tohoto roku stal keňský vytrvalec Henry Rono. Ten vytvořil během krátkého jarního období tři světové rekordy v olympijských disciplínách (5000 m, 10 000 m a 3000 m překážek) a k nim připojil i světový rekord v běhu na 3000 metrů. Místem souboje obou běžců se mělo stát hlavní město Alžírska, kde se v roce 1978 pořádaly další Africké hry. Miruts Yifter byl však v Alžíru natolik indisponován těžkým hnisavým zánětem spojivek, že se vítěznému Ronovi nebyl schopen postavit jako rovnocenný soupeř.\n\nPo zklamání v roce 1978 přišla pro Yiftera další úspěšná sezóna, 1979. Na druhém ročníku Světového poháru v Montrealu znovu dokázal zvítězit na obou tratích (5000 metrů za 13:35,9 a 10 000 metrů v čase 27:53,07). Na Spartakiádě národů Sovětského svazu (SNSS), která byla v roce 1979 zahraničním sportovcům otevřenými předolympijskými hrami, se Yifter dokonale obeznámil s budoucím olympijským stadionem v moskevských Lužnikách a zvítězil jak v běhu na 5000 metrů, tak i na dvojnásobné trati, na které se časem 27:44,22 dosti výrazně přiblížil ke svému osobnímu rekordu z mnichovské olympiády.\n\nV roce 1980 pak triumfoval na moskevských olympijských hrách. V dramatickém běhu na 10 000 metrů, předvedl svou typickou taktiku, kterou soupeři důvěrně znali, proti které však byli pokaždé bezbranní: drtivý závěr v posledních dvoustech metrech. Yifter porazil obhájce zlata z olympiád 1972 a 1976 Lasseho Viréna (který doběhl až pátý) a zvítězil ve svém druhém nejlepším čase 27:42,69. Druhou zlatou medaili potom vybojoval v běhu na 5000 metrů.\n\nYifter nechtěl s atletikou skončil ani po olympijských hrách 1980. Začal běhat přespolní běhy a třikrát (1981, 1982 a 1983) reprezentoval Etiopii na mistrovstvích světa v krosu. Nedocílil na nich již žádných předních individuálních umístění (15. místo v roce 1981 – tehdy se ovšem část etiopských běžců omylem zastavila na konci předposledního kola – v domnění, že jde už o konec závodu – a ztrátu poté již nedohnala, 16. místo v roce 1982 a 67. místo v roce 1983, poslední z etiopského družstva v cíli), přesto se však díky síle etiopských týmů dokázal stát při všech těchto startech mistrem světa v závodě družstev.\n\nYifter počátkem osmdesátých let prohlásil, že by chtěl startovat i na olympijských hrách 1984, kde chtěl běžet 10 000 metrů a maraton. Ale atletické stárnutí nešlo zastavit a 37letého Yiftera v roli etiopské běžecké jedničky nahradil už v roce 1981 medailista z moskevských her Mohamed Kedir. Yifter závodil i na dráze ještě v letech 1981 a 1982, ale už se nepokoušel o start na premiérovém mistrovství světa v atletice, pořádaném v roce 1983 v Helsinkách, natož potom o olympijské hry 1984, kterých by se navíc – vzhledem k připojení se Etiopie k sovětskému bojkotu – ani zúčastnit nemohl.\n\n\n\n\n\n\n\n\n\n\n\n\n\n\n\n\nTrenérem Mirutse Yiftera byl Nigussie Roba, absolvent pražské Fakulty tělesné výchovy a sportu, na které studoval v letech 1960-1967. Česky mluvící trenér přivezl do Československa skupinu etiopských vytrvalců v červnu 1980, k posledním startům před olympijskými hrami v Moskvě. Yifter tehdy zvítězil v běhu na 5000 metrů na mítinku Zlatá tretra v Ostravě a na stejné trati i na mítinku PTS v Bratislavě. Jeho bratislavský čas (13:16,38) byl – a do konce sezóny i zůstal – nejrychlejším světovým časem roku 1980 na trati 5000 metrů.\n\n"}
{"id": "811113", "url": "https://cs.wikipedia.org/wiki?curid=811113", "title": "Peter Mikuš", "text": "Peter Mikuš\n\nPeter Mikuš (10. ledna 1985 v Trenčíně) je slovenský hokejový obránce, od dubna 2015 bez angažmá. Mimo Slovenska působil v Rusku a Česku.\n\n\n"}
{"id": "811116", "url": "https://cs.wikipedia.org/wiki?curid=811116", "title": "Urianchajci", "text": "Urianchajci\n\nUrianchajci ( ) je jméno několika příbuzných mongolských etnických skupin připomínaných od 13. století.\n\nVe 13. století popsal Rašíd ad-Dín lesní Uriangchajce jako vzdálený sibiřský lid, žijící v chatrčích z březové kůry a živící se lovem. Není jasné, zda patřili k mongolským, tunguzským či turkickým kmenům. Od lesních Uriangchajců Rašíd ad-Dín bezpečně odlišuje mongolský rod Urianchajců, ze kterého pocházeli Čingischánovi generálové Dželme a Sübetej.\n\nV 17. století se význam termínu Urianchajci v mongolštině rozšířil na všeobecné označení kmenů tunguzského, mongolského i turkického původu žijícících na severozápad od Mongolska, na Altaji. Podléhali Mongolům, od roku 1757 říši Čching. Dnes tito altajští Urianchajci žijí v západním Mongolsku (v Chovdském, Bajanölgijském a Chövsgölském ajmagu; roku 1989 jich bylo 21 300) a Sin-ťiangu v počtu přes 5 000 (1999).\n\nJiní Urianchajci ve východním Mongolsku odvozují svůj původ od jednoho ze „šesti tümenů“ Dajan-chána. Obojí se považují za potomky výše zmíněného mongolského rodu Urianchajců.\n"}
{"id": "811117", "url": "https://cs.wikipedia.org/wiki?curid=811117", "title": "Čtyři velké knihy Sungů", "text": "Čtyři velké knihy Sungů\n\nČtyři velké knihy Sungů () je soubor čtyř encyklopedických děl sestavených Li Fangem (925–996) a dalšími učenci říše Sung (960–1279). Označení je používáno od dokončení poslední knihy (\"Cche-fu jüan-kuej\") v 11. století. Čtyři encyklopedie byly zamýšleny jako sbírka celého vědění právě vzniklého sungského státu.\n\nČtyři knihy byly:\n"}
{"id": "811118", "url": "https://cs.wikipedia.org/wiki?curid=811118", "title": "Rehák", "text": "Rehák\n\nExistuje více nositelů příjmení Rehák:\n\n\n"}
{"id": "811119", "url": "https://cs.wikipedia.org/wiki?curid=811119", "title": "40 dnů a 40 nocí", "text": "40 dnů a 40 nocí\n\n40 dnů a 40 nocí (v anglickém originále 40 Days and 40 Nights) je americko-britsko-francouzský romantický film režiséra Michaela Lehmanna z roku 2002, ve kterém se hlavní hrdina snaží o sexuální zdrženlivost. Hlavní role hrají Josh Hartnett, Shannyn Sossamon a Paulo Costanzo.\n\nProgramátora Matta opustila před půl rokem vysněná dívka. Matt to těžce nese, a tak se snaží zapomenou s pomocí sexu. Jak ale dny přibývají, tak je Mattovi hůř a hůř. Po rozhovoru se svým bratrem, který drží celibát, slíbí Bohu během velikonočního půstu slib čistoty. Pokusí se nemít 40 dní žádné sexuální požitky. Ze začátku se mu daří skvěle, pak potkává dívku jménem Erika, do které se zamiluje. Mattův spolubydlící Ryan se o Mattově slibu prořekne kamarádům. Vypukne sázkové šílenství a všichni, včetně bratra, mu prorokují špatný konec. Dívky se ho snaží sbalit, chlapi zesměšnit. Erice vrtá hlavou, proč s ní nechce mít Matt sex. Když se to dozví, tak už nechce Matta vidět, protože si myslí, že ji to má urazit. Matt se drží dobrých 30 dnů než se objeví potíže. Když to nezvládá, tak ho zarazí muž, který sexuální zdrženlivost nevydržel. Matt zjišťuje, že ani jeho bratr nedrží celibát a má sex s jeptiškou. Matt nabere znovu síly a to se u jeho dveří objeví Mattova ex – Nicole. Je rozzuřená, že ji Matt nechce zpátky a tak si třicátý devátý den vsadí tři a půl tisíce dolarů na to, že to Matt nevydrží. Když Matt spí, tak ho Nicole znásilní. Erika jde k Mattovi a vidí odcházet Nicole. Pohádají se, ale taky se nakonec usmíří. Matt dá ještě jeden slib – že někdy vydrží mít sex 24 hodin v kuse.\n\n\nFilm vydělal 37,9 milionů dolarů v Severní Americe a 57,2 milionů dolarů v ostatních oblastech, celkově tak vydělal 95,1 milionů dolarů po celém světě. Rozpočet filmu činil 17 milionů dolarů. Za první víkend docílil druhé nejvyšší návštěvnosti, kdy vydělal 12,2 milionů dolarů.\n\nNa recenzní stránce Rotten Tomatoes získal z 134 započtených recenzí 38 procent. Na serveru Metacritic snímek získal z 33 recenzí 53 bodů ze sta. Na Česko-Slovenské filmové databázi si snímek k 11. srpnu 2018 drží 52 procent.\n\n"}
{"id": "811122", "url": "https://cs.wikipedia.org/wiki?curid=811122", "title": "Jiří Načeradský", "text": "Jiří Načeradský\n\nJiří Načeradský (9. září 1939, Sedlec − 16. dubna 2014, Praha) byl český malíř, grafik a vysokoškolský pedagog, představitel českého moderního malířství, profesor Akademie výtvarných umění v Praze a Fakulty výtvarného umění Vysokého učení technického v Brně.\n\nJeho díla jsou charakteristická zejména zaměřením na lidské tělo a lidské postavy, někdy i s erotickým a sexuální podtextem a kontextem.\n\nPražskou Akademii výtvarných umění vystudoval v letech 1957–1963 u Vlastimila Rady.\n\nKoncem 60. let dva roky pobýval a tvořil v Paříži. Po roce 1989 se začal věnovat i pedagogické činnosti.\n\nJeho díla jsou vystavena v mnoha českých galeriích, například Národní galerie, Galerie hlavního města Prahy, Galerie Středočeského kraje. Několik obrazů vystavuje Centre Georges Pompidou v Paříži.\n\nZemřel dne 16. dubna 2014\n\n"}
{"id": "811125", "url": "https://cs.wikipedia.org/wiki?curid=811125", "title": "Hrotovice (zámek)", "text": "Hrotovice (zámek)\n\nZámek Hrotovice stojí na náměstí ve městě Hrotovice na Třebíčsku. Je chráněn jako kulturní památka České republiky. První historické počátky hrotovického zámku sahají až do středověku, kdy zde byla při románském kostele sv. Vavřince založena původní tvrz komendy řádu německých rytířů.\n\nV letech 1679-1826 vlastnil Hrotovice šlechtický rod Rodenů z Hirzenau (též z Hirschenau, Hirschau, Hiertzenau), jehož zásluhou proběhla barokní přestavba zámku. V roce 1826 panství se statkem Krhov zakoupil hrabě Hubert Ludwig de la Fontaine und d ́Harnoncourt. Dalšími majitelem se v roce 1845 stal rod Sinů, rakouských finančníků a průmyslníků řeckého původu. V roce 1882 koupil hrotovické panství rakouský majitel pivovaru Anton Dreher, který jej držel až do roku 1921, kdy celý alodiální velkostatek koupila pro Státní pozemkový úřad Moravská agrární a průmyslová banka.\n\nBěhem provádění pozemkové reformy získala v roce 1922 zbytkový statek Hrotovice (zámek s panským dvorem) obec, která se ho po provedené parcelaci zřekla. V roce 1924 vlastnil zámek opět Státní pozemkový úřad, který předal zámeckou kapli do užívání Českobratrské církvi evangelické, v letech 1925-1932 měla zámek v majetku Státní lesní správa v Hrotovicích, v roce 1932 se zámek dostal do majetku Ministerstva zemědělství a v roce 1935 jej během odprodeje získala obec. V roce 1950 obdržely část zámku Závody Gustava Klimenta v Třebíči-Borovině. V 90. letech 20. století byl zámek restaurován a nachází se v majetku obce Hrotovice.\n\nPrvní nepřímá zmínka o městě pochází z roku 1225, kdy je uváděn Dětřich z Hrotovic. První přímá zmínka pak pochází z roku 1349 a tvrz, která zámku předcházela, je poprvé doložena k roku 1561. Je však zřejmé, že vznikla mnohem dříve; nejpozději za Osovských z Doubravice, v jejich majetku město bylo v letech 1437–1561. Na počátku 17. století za Jiřího Zahrádeckého ze Zahrádek prošla přestavbou na pozdně renesanční zámek. Po Bílé hoře byl Jiřímu Zahrádeckému majetek zkonfiskován a na zámku dochází k rychlému střídání majitelů. Na začátku 18. století za Rodenů z Hirzenau a Hagendorfu prošel přestavbou v duchu baroka, jejíž realizací majitelé pověřili architekta Mořice Grimma, vyloučit se nedá ani účast Christiana Alexandra Oedtla. \n\nV roce 1845 se majitelem stala bankéřská rodina Sinů (Georg Simon von Sina, majitel velkostatku Trenčína s Bánovcemi a Brumovem), kteří do zámku umístili kanceláře a byty. Po Jiřím Šimonovi II. Sinovi se na zámku vystřídali vlastníci: v letech 1856-1876 syn Šimon Jiří Sina (Simon Georg Sina Freiherr von Hodos und Kisdia) a jeho dcera Ifigenie, provdaná za knížete de Castries a později za hraběte de Harcourta (v letech 1876-1882). Ještě za Jiřího Simona byly s hrotovickým velkostatkem sloučeny velkostatky Myslibořice a Dalešice. \n\nAnton Dreher junior (Carl Anton Maria Dreher; * 21. března 1849 ve Vídni; † 7. srpna 1921 ve Schwechatu - Kettenhof) koupil v roce 1869 pivovar v Terstu, v roce 1870 převzal po svém otci Antonu Dreherovi pivovar ve Schwechatu (ale i v Měcholupech a Kroisbachu), který značně rozšířil i o vývoz do zámoří. Od roku 1884 byl členem Dolnorakouského zem. sněmu a od roku 1902 členem Říšské rady a předsedou Ústřední asociace průmyslníků v Rakousku (CVIÖ). \n\nV roce 1872 zakoupil zámek Altkettenhof. V roce 1882 odkoupil od dědičky Ifigenie de Castries hrotovické panství a v roce 1894 i brumovský velkostatek. Až na lesní hospodářství ve Slavěticích, kde hospodařil ve vlastní režii, se nacházely jeho jihomoravské velkostatky a dvory v pachtu. Jako majitel pivovaru ve Schwechatu u Vídně, největšího pivovaru v Rakousku-Uhersku, dále pivovaru v Pešti a v italském Terstu, přikoupil také pivovar v Brumově a postavil nový pivovar v Žatci. Dalešický pivovar značně rozšířil, zmodernizoval, přistavěl sladovnickou věž, novou varnu a lednici. Poté, co se k pivovarnické společnosti připojili jeho tři synové, byl pivovar ve Schwechatu v roce 1905 přeměněn na rodinnou společnost „Anton Drehers Brauerei AG” a v roce 1913 fúzoval pivovar ve Schwechatu s pivovarem St. Marx (Brauerei Sankt Marx) a pivovarem Simmering (Brauerei Simmering) do akciové společnosti „Spojené pivovary Schwechat, St. Marx, Simmering - Dreher, Mautner, Meichl” (Vereinigte Brauereien Schwechat, St. Marx, Simmering – Dreher, Mautner, Meichl AG). \n\nHrotovické panství vlastnil až do začátku pozemkové reformy. Tehdy mělo rozlohu 7 862 ha 82 arů, z toho na lesy v šesti polesích připadalo 4 730 ha, na pole přes 2 000 ha, na rybníky 52 ha, zbytek tvořily louky, zahrady, stavební parcely a jiná půda. Panství disponovalo 3 zámky (Hrotovice, Dalešice a Myslibořice), dále 13 pronajatými dvory s 12 lihovary a 1 pronajatým pivovarem (nájemci: Augustin Odehnal v Hrotovicích, Emil Dvořák v Krhově (i Hubertův Dvůr), Otakar Dvořák ve Valči, Matyáš Dobrovolný ve Lhotě, Hugo Dvořák v Myslibořicích, Ferdinand Kuthan v Auhofu, Ferdinand Slavík v Radkovicích, Jaroslav Odehnal v Ostašově, Gracián Šmahel v Boříkovicích (i Litovany), Bedřich Tkaný v Dalešicích a Rudolf Horák v Lipňanech a Skryjích, Antonín Vladyka pivovar v Dalešicích), parní pilou nedaleko Hrotovic, kamennými lomy, 6 myslivnami, 13 hájenkami, 4 domy (dva v Hrotovicích a dva v Myslibořicích).\n\nZa A. Drehera, který si oblíbil honitbu a rybolov, došlo k poslední úpravě zámecké zahrady, kde byla zbudována obora pro chov jelenů a několik rybníků pro chov ryb a vodního ptactva. Na jih od zámku (za hřbitovní zdí) nechal vybudovat oboru pro chov ušlechtilých hříbat a na louce pod ní stála pak stáj a byt podkoního. Severní stranu zámecké zahrady tvořila zelinářská zahrada, na jihu se nacházel velký ovocný sad, nad Dolním rybníkem stály mohutné skupiny listnatých stromů (hlavně dubů) a na jihovýchodní a jihozápadní straně vedly podél ohradní zdi aleje habrů i akátů. Ve středu parku se nacházela kašna. \n\nV dubnu 1921 odkoupila alodiální panství Hrotovice s Krhovem, Myslibořicemi a Dalešicemi a se statky Slavěticemi a Valčí pro účely parcelace Moravská agrární a průmyslová banka za 18 milionů Kč. Banka panství koupila se svolením Státního pozemkového úřadu, obstarávala ale jen finanční transakci, jelikož pozemkový úřad nedisponoval dosud vlastním peněžním ústavem. Už v květnu 1921 zaznamenal Státní pozemkový úřad, že se ze zámku v Myslibořicích, který se stal za A. Drehera novým sídlem panství a kam byla už za držení rodu Sinů převezena hrotovická obrazárna, odvážejí umělecké předměty a nábytek. Ke dni 31. srpna 1921 přešel celý komplex hrotovického panství do rukou státu.\n\nZbytkový statek z panského hrotovického dvora, který měl v nájmu od roku 1913 Augustin Odehnal, převzala obec, která jej odstupovala drobným přídělcům (zejména pozemky zámecké zahrady) a nakonec se znehodnoceného zbytkového statku zřekla. Proto v lednu roku 1923 přikročil Státní pozemkový úřad k vypracování korektur přídělového plánu pro velkostatek Hrotovice, který vypracoval přídělový komisař v Myslibořicích. Úpravy se týkaly zbytkových statků ze dvora Myslibořice, ze dvora Boříkovice, ze dvora Krhova, ze dvora Dalešice a ze dvora Valče (dvůr Valeč o výměře 126,87 ha s lihovarem). \n\nOd 30. let 20. století docházelo k postupné devastaci nejen zámecké budovy, ale i přilehlých hospodářských stavení a zahrady. V roce 1933 byl zámku přidělen sice statut památky, ale přístup k její ochraně a péči se příliš nezměnil. V roce 1934, po přestěhování Správy státních lesů do Jaroměřic nad Rokytnou, byl nabídnut k prodeji a v roce 1935 připadl zámek v Hrotovicích obci, která zde umístila úřady a dvě třídy obecní školy. V roce 1937 v zámku otevřela Vlastivědné krajinské zemědělské muzeum a současně Zvěřinovu síň a Památník odboje. \n\nU dvora Hrotovice o výměře 246 ha bylo rozparcelováno 124 ha a vytvořen zbytkový statek, který měl po směně s obcí Hrotovice v roce 1935 rozlohu 129 ha. Jeho majitelem se stal bývalý pachtýř Augustin Odehnal, který jej držel až do roku 1948. V roce 1939 se nacházela po parcelaci již téměř zaniklá zámecká zahrada v majetku drobných přídělců. Z Nových Dvorů (německy Neuhof) o výměře 127 ha byl vytvořen zbytkový statek o výměře 78 ha (majitelem Štěrba) a 49 ha bylo rozděleno drobným nabyvatelům. Lihovar v Hrotovicích byl přidělen A. Odehnalovi (1935) a v Nových Dvorech byl združstevněn.\n\nZe dvora Boříkovice (nyní část obce Rouchovany) o rozloze 230 ha byl vytvořen zbytkový statek o výměře 107 ha a majitelem se stal jeho bývalý pachtýř Gracián Šmahel, ze dvora bylo rozparcelováno 93 ha a zestátněno 30 ha. Ze dvora Skryje o rozloze 251 ha bylo rozparcelováno 128 ha a vytvořen zbytkový statek o výměře 116 ha, jehož nabyvatelem se stal Rudolf Horák, bývalý pachtýř dvorů v Lipňanech a Skryjích. Ze dvora Radkovice o rozloze 200 ha byl vytvořen zbytkový statek s výměrou 107 ha (maj. T. Slavíková), rozparcelováno bylo 87 ha; v roce 1935 Vs O. Dvořák (1935, 1939). Ze dvora Slavětice o výměře 100 ha bylo rozděleno 57 ha a vytvořen zbytkový statek o rozloze 40 ha (maj. F. Roth). Zbytkový statek ve Valči koupil Jaroslav Odehnal, legionář a starosta Sokola v Hrotovicích.\n\nO zámek Myslibořice projevily už v roce 1921 zájem Syndikáty denního tisku československého, výtvarných umělců československých a spisovatelů a hudebních skladatelů československých. Vzhledem k tomu, že se s pozemkovým úřadem nedohodly na výši pronájmu, byl zámek přes léto 1924 pronajat Pracovnímu sboru sociálně-zdravotní péče pro venkovský lid. V roce 1925 získala zámek a zbytkový statek Českobratrská církev evangelická. Zbytkový statek Dalešice o výměře 137 ha odkoupil statkář Vladislav Tkaný. V roce 1925 Státní pozemkový úřad v Praze (u přídělového komisaře ve Znojmě) přiděloval z velkostatku Hrotovice zbytkový statek ze dvora Nový Dvůr.\n\nZ celkové rozlohy (7 871 ha veškeré půdy, z toho 2 923,5 ha zemědělské) bylo rozparcelováno drobným nabyvatelům 1 486 ha, zbytkovým statkům bylo přiděleno 1 592 ha a zestátněno bylo 4 852 ha (převážně lesní půdy). V roce 1924 byla zavedena vnucená správa Státního pozemkového úřadu. Vedle toho byly združstevněny lihovary v Klučově, Skryjích, Valči, Myslibořicích, Krhově, Hrotovicích, Dalešicích a Přešovicích.\n\nDne 17. prosince 1925 převzalo Ministerstvo zemědělství se zpětnou platností od 1. prosince 1925 od Státního pozemkového úřadu do správy lesní půdu někdejšího velkostatku Hrotovice o rozloze 4 881 ha se šesti polesími (Hrotovice, Chroustov, Odunec, Radkovice, Slavětice a Vostrý) a s hrotovickou pilou. K jejímu obhospodařování vytvořilo zvláštní Správu státních lesů se sídlem na zámku v Hrotovicích, která v roce 1929 hospodařila již na asi 5 075 ha. \n\nV roce 1933 došlo ke zrušení hrotovické Správy státních lesů (výnosem Ministerstva zemědělství ze dne 22. června 1933) a dosavadních 6 hrotovických polesí a pilu v Hrotovicích obdržela Státní lesní správa v Jaroměřicích nad Rokytnou. Organizačně byly lesy nově rozděleny do 7 polesí, obě pily byly nadále ponechány v provozu. Správa státních lesů zámek v Hrotovicích prodala a přestěhovala se do nové budovy v Jaroměřicích nad Rokytnou. \n\nZnovu byla však hrotovická správa ustavena podle výnosu Ústředního ředitelství Státních lesů a statků k 1. listopadu 1938 a to rozdělením území jaroměřické lesní správy. V prvém období podléhala hrotovická lesní správa druhé instanci Ředitelství státních lesů a statků v Praze, od 1. ledna 1926 ředitelství v Třeboni, v druhém údobí ředitelství v Hodoníně. Důchod byl v počáteční fázi v Hrotovicích samostatný, v letech 1937-1945 společný v Jemnici (pro správy v Jemnici, Jaroměřicích nad Rokytnou a Hrotovicích).\n\nZámek v současné době využívá obec jako sídlo městského úřadu. Hospodářské budovy bývalého panského dvora slouží k podnikatelským a hospodářským účelům, přičemž z části jsou pronajaty místnímu zemědělskému družstvu. Pouze východní křídlo dvora, bývalý rodný dům hrotovického rodáka malíře Františka Bohumíra Zvěřiny je věnováno od roku 1972 jeho pamětní síni.\n"}
{"id": "811126", "url": "https://cs.wikipedia.org/wiki?curid=811126", "title": "Josef Dittrich", "text": "Josef Dittrich\n\nMons. Josef Dittrich (25. dubna 1794 Maršov – 5. říjen 1853 Drážďany) byl český katolický biskup, pedagog, bolzanista a apoštolský vikář v Sasku.\nNarodil se v Maršově u Bohosudova ve velmi chudé rodině. Studoval na gymnáziu v Litoměřicích a již roku 1812 vyšla tiskem jeho první odborná práce. Po ukončení filozofie v Praze odešel roku 1815 zpět do Litoměřic. V tamějším semináři patřil k nejoddanějším žákům prof. Fessla, známého bolzanisty.\nPrávě díky Fesslovi mohl po vysvěcení 20. srpna 1818 nastoupit do „Frintanea“ ve Vídni a mohl tak Fesslovi podávat zprávy o akcích, které proti němu vedl dvorní farář Jakob Frind. Roku 1820 byl v souvislosti s napadením Fessla a Bolzana vyšetřován. Odmítl vypovídat, a byl proto z Vídně poslán jako kaplan do Postoloprt na severu Čech. Tam dál působil jako bolzanista.\nZasloužil se též o vysokou úroveň místní pokračovací školy, kterou navštěvovalo na 200 žáků a na níž působil jako katecheta i učitel. Současně byl i velmi aktivní ve vlastní duchovní správě a vynikal zejména jako kazatel. Zajímala ho historie, a proto zpracoval dějiny bývalého postoloprtského benediktinského kláštera. Dopisoval si s Josefem Dobrovským i Václavem Hankou. Roku 1827 mu dal Dobrovský sebou objevený rukopis z 12. století \"„Historia expeditionis cruciatae Fridericí I.“\" Dittrich rovněž podnikal vědecké cesty.\nNa Dittricha silně doléhalo společenské klima Rakouska. Proto roku 1824 s radostí přijal funkci ředitele katolické školy v Lipsku, k níž mu pomohl Dobrovský. Tato škola brzo dosáhla pod jeho vedením velkého úspěchu. Roku 1827 přišel Dittrich do Drážďan s úkolem vybudovat další katolickou školu. Jeho nástupcem v Lipsku se stal další bolzanovec kaplan Hanke. Roku 1831 byl Dittrich jmenován dvorním kazatelem a roku 1833 se stal vychovatelem v královské saské rodině.\nRovněž v Drážďanech kázal, organizoval katolický život, vydal svá kázání tiskem (1838). Zvláštní zásluhy získal za budování tzv. misijních stanic v diaspoře. Zaslouženě se stal roku 1844 kanovníkem a o rok později děkanem budyšínské kapituly. Dne 20. dubna 1846 ho papež jmenoval světícím biskupem z Corycus a 10. května téhož roku ho v Praze u sv. Mikuláše konsekroval arcibiskup Alois Josef Schrenk.\n\nJako biskup věnoval své síly organizaci církve v Sasku. Roku 1851 založil v Budyšíně seminář. Zcela samostatně pečoval i o utlačované Lužické Srby, lhostejná mu nebyla ani jejich mateřština. Díky biskupu Dittrichovi vznikla v Sasku postupně celá bolzanistická škola. Zasloužil se i o postavení nových katolických chrámů v Drážďanech a v Lipsku. Všeobecného uznání došly i jeho zásluhy o povznesení školství. Sám se snažil i nadále vědecky pracovat (dějiny pánů z Koldic), a byl proto v trvalém styku i s V. Hankou.\nÚzká spolupráce a přátelství mezi bolzanisty byly tradiční. Dittrich dokonce uvažoval o tom, že přizve prof. Fessla za svého spolupracovníka a poradce. Podpořil též u hraběte Lva Thuna kandidaturu bolzanisty Krejčího na místo arcibiskupa. Když jím byl jmenován kardinál Schwarzenberg, stal se Krejčí generálním vikářem a později světícím biskupem. Biskup Dittrich rovněž výrazně ovlivňoval arcibiskupa Schrenka v Praze.\nNěkteré své práce zanechal Dittrich pouze v rukopise (bolzanistický katechismus atd.)., jelikož pro velkou sebekritiku publikoval jen málo. V létě roku 1853 psal Příchovskému, bolzanisovi, svému příteli a kanovníku v Budyšíně, že mu již odcházejí síly. Zůstal však až do konce života v pilné práci. Zemřel 5. října 1853.\n\n\n"}
{"id": "811145", "url": "https://cs.wikipedia.org/wiki?curid=811145", "title": "Will Hoebee", "text": "Will Hoebee\n\nWill Hoebee (29. června 1947 Hilversum, Nizozemsko − 10. června 2012 Amsterdam, Nizozemsko) byl nizozemský hudební producent a skladatel. V roce 1981 se oženil se zpěvačkou José Hoebee. Produkoval alba umělců, jakými jsou například Saskia & Serge, Gheorghe Zamfir, David Soul nebo Nana Mouskouri.\n"}
{"id": "811146", "url": "https://cs.wikipedia.org/wiki?curid=811146", "title": "Mistrovství Asie v rychlobruslení", "text": "Mistrovství Asie v rychlobruslení\n\nMistrovství Asie v rychlobruslení je rychlobruslařská soutěž ve víceboji každoročně pořádaná Mezinárodní bruslařskou unií pro nejvšestranější rychlobruslaře Asie, zároveň je kvalifikační akcí pro mistrovství světa ve víceboji. První asijský šampionát se konal v roce 1999, jediná přestávka nastala v roce 2002.\n"}
{"id": "811147", "url": "https://cs.wikipedia.org/wiki?curid=811147", "title": "Okres Békéscsaba", "text": "Okres Békéscsaba\n\nOkres Békéscsaba ( ) je okres v Maďarsku v župě Békés. Jeho správním centrem je město Békéscsaba.\n\nMěsta\n\nMěstyse\n\nObce\n"}
{"id": "811154", "url": "https://cs.wikipedia.org/wiki?curid=811154", "title": "Tomáš Klíma (lední hokejista)", "text": "Tomáš Klíma (lední hokejista)\n\nTomáš Klíma (13. června 1990 v Dubnici) je slovenský hokejista působící v HC Košice.\n\n"}
{"id": "811155", "url": "https://cs.wikipedia.org/wiki?curid=811155", "title": "Lil Phat", "text": "Lil Phat\n\nMelvin Vernell III, známý jako Lil Phat (25. července 1992 Waco, Texas, USA − 7. června 2012 Atlanta, Georgie, USA) byl americký rapper. V roce 2007 se podílel na písní „Independent“ od rappera jménem Webbie. 7. června 2012 byl před nemocnicí v Atlantě postřelen, zemřel v nemocnici ve věku 19 let.\n"}
{"id": "811159", "url": "https://cs.wikipedia.org/wiki?curid=811159", "title": "Martin Gründling", "text": "Martin Gründling\n\nMartin Gründling (13. února 1987 v Skalici) je slovenský hokejista.\n\n"}
{"id": "811163", "url": "https://cs.wikipedia.org/wiki?curid=811163", "title": "Rienzi", "text": "Rienzi\n\nRienzi (plným názvem — \"Rienzi, poslední z Tribunů\") je raná opera Richarda Wagnera. Její libreto napsal sám skladatel na motivy románu Edwarda Bulwer-Lyttona pojednávajícím o Colovi di Rienzo, osobnosti pozdně středověkého Říma.\n\nSvoji premiéru měla opera dne 20. října 1842 v Královském dvorním divadle v Drážďanech. Zaznamenala obrovský ohlas a i přesto, že dnes nepatří mezi Wagnerovy nejúspěšnější opery, měla zásadní vliv na profilaci skladatele. Doslova přes noc se díky \"Rienzimu\" Wagner zapsal do povědomí drážďanského, později celoněmeckého lidu a z neznámého skladatele byl záhy respektovanou osobností. Po boku uznávané sopranistky Wilhelmine Schröder-Devrient vystoupil v roli Rienziho pěvec českého původu Joseph Aloys Tichatscheck. Ten mj. ve světové premiéře zpíval rovněž ústřední roli Wagnerovy další opery \"Tannhäuser\" (Drážďany, 1845).\n\nPraha (Stavovské divadlo): 24. října 1859 (česká premiéra - ve smyslu území).\n\nPraha (Národní divadlo): 4. října 1991 (ve Smetanově divadle, dirigoval Ivan Pařík).\n\nOstrava (Národní divadlo moravskoslezské): 16. ledna 1982 (dirigent Ivan Pařík).\n\nPlzeň: 18. března 1914 (česká premiéra - ve smyslu, že byla hrána českým ensemblem).\n\nRichard Wagner věnoval partituru své opery \"Rienzi\" bavorskému králi Ludvíku II.. Z rodinného archivu Wittelsbachů si ji později vzal německý kancléř Adolf Hitler. Dnes je partitura ztracená.\n\nRienzi je pětiaktové dílo v duchu Velké francouzské opery. Mezi často interpretované části patří především předehra, ale také modlitba Rienziho (Allmächtger Vater).\n\n\n\n"}
{"id": "811165", "url": "https://cs.wikipedia.org/wiki?curid=811165", "title": "Maria Bieșu", "text": "Maria Bieșu\n\nMaria Bieșu (3. srpna 1935 Volintiri, Moldavsko − 16. května 2012) byla moldavská operní pěvkyně. Začínala v kišiněvské národní opeře. V letech 1965–1967 zpívala v milánské opeře. Získala mnoho ocenění, mezi nimiž je například i Leninova cena z roku 1982.\n"}
{"id": "811166", "url": "https://cs.wikipedia.org/wiki?curid=811166", "title": "Anton Bernard Gürtler", "text": "Anton Bernard Gürtler\n\nAnton Bernard Gürtler (13. května 1726, Falknov, Kytlice – 28. května 1791) byl český katolický kněz, titulární biskup v Tiene a apoštolský nuncius.\n\nNarodil se ve Falknově na Děčínsku jako syn obchodníka a pozlacovače Antonína Gürtlera. Studoval na gymnáziu v České Lípě, později v jezuitském semináři v Jičíně. Zde se též věnoval zpěvu a hře na lesní roh. Pak odešel do Prahy, do semináře sv. Václava jako „musicus“ a posluchač filozofie. Od mládí byl výborným lingvistou a znal řadu cizích jazyků. Po vystudování teologie byl 17. května 1750 vysvěcen na kněze a dosáhl titulu ThDr.\nPo dokončení studií odešel do Vídně, kde ho místní arcibiskup vřele doporučil císařovně Marii Terezii. Gürtler na ni zapůsobil natolik, že se stal nejen jejím zpovědníkem, ale i její dcery Marie Karolíny. Když se roku 1768 zasnoubila s Ferdinandem IV., králem obojí Sicílie, odešel s ní Gürtler do Neapole. Jako velký hudební mecenáš zde podporoval všechny české umělce, kteří přišli do Neapolska. Sám rovněž výtečně hrál na housle a byl výtečným krajinářem. V Itálii působil tak úspěšně, že byl 14. června 1773 jmenován titulárním biskupem v Tiene a 29. června 1773 byl na biskupa vysvěcen.\n\nGürtler nikdy nezapomněl na svůj rodný kraj. Když se Falknovští rozhodli vystavět kostel sv. Antonína Paduánského v Kytlici a oddělit se od farnosti Prysk, pomohl jim nejen finančně, ale vymohl souhlas ke stavbě kostela na litoměřické konzistoři a dal vypracovat stavební plány. Svého bratra pak pověřil dozorem na stavbou. Z celkového nákladu 13 tisíc zlatých uhradil biskup Gürtler sám 9 500 zlatých. Postaral se i o vybavení kostela mobiliářem, paramenty a vším, co bylo potřeba k bohoslužbám. Některé věci dal do Falknova dovézt přímo z Itálie. Kostel byl 10. října 1782 slavnostně vysvěcen.\n\nKdyž byl biskup Gürtler vyslán roku 1790 na korunovaci císaře Leopolda II., působil již ve funkci papežského nuncia. Využil tehdy příležitosti a 19. října 1790 navštívil rodnou obec. Na zpáteční cestě do Říma však těžce onemocněl a 28. května 1791 zemřel ve stáří 65 let.\n\nVe Falknově mu byl 9. října 1795 odhalen na vnější straně kostela pomník (autor sochař Antonín Max).\n\n\n"}
{"id": "811169", "url": "https://cs.wikipedia.org/wiki?curid=811169", "title": "Mistrovství Asie v rychlobruslení mužů", "text": "Mistrovství Asie v rychlobruslení mužů\n\nMistrovství Asie v rychlobruslení mužů pořádá Mezinárodní bruslařská unie každoročně od roku 1999 s výjimkou roku 2002. Šampionáty jsou společné s ženským mistrovstvím. Závodí se ve velkém čtyřboji, tedy na tratích 500, 5000, 1500 a 10 000 m.\n\n\"V tabulce jsou uvedeni pouze závodníci, kteří získali nejméně 1 zlatou medaili.\"\n"}
{"id": "811170", "url": "https://cs.wikipedia.org/wiki?curid=811170", "title": "Lemon Jelly", "text": "Lemon Jelly\n\nLemon Jelly je britská hudební skupina, hrající elektronickou hudbu. Vznikla v roce 1998 v Londýně. Jejími členy jsou Nick Franglen a Fred Deakin. Skupina byla nominována na ceny Mercury Music Prize a BRIT Awards.\n\n"}
{"id": "811174", "url": "https://cs.wikipedia.org/wiki?curid=811174", "title": "Olympijská ocenění", "text": "Olympijská ocenění\n\nOlympijské ceny a ocenění jsou pocty, které uděluje Mezinárodní olympijský výbor. \n\nJsou udělována jak kolektivně (institucím, kolektivům, spolkům či společenským organizacím) tak i jednotlivým osobám za rozvoj sportu a olympijských myšlenek a ideálů:\n\nUdělovány jsou již od roku 1896 každému účastníkovi olympijských her.\n\nUdělovány jsou podle výsledků v každé sportovní disciplíně, která je na programu olympijských her, jednotlivým sportovcům podle umístění v příslušné sportovní disciplíně (1. až 6. místo) a sportovním kolektivům (1. až 3. místo) \n\n\n\nZlaté olympijské medaile byly poprvé uděleny na letních olympijských hrách v roce 1908. V letech 1928–1972 byl vzhled všech olympijských medailí užívaných pro letní olympijské standardní (jednotný), od 1972 se medaile různě mění podle návrhu příslušného organizačního výboru olympijských her, kdy odlišný je zde zejména rub medaile, na líci je obvykle zobrazena antická bohyně vítězství Niké.\n\n"}
{"id": "811175", "url": "https://cs.wikipedia.org/wiki?curid=811175", "title": "Cesta do středu Země (film, 2008)", "text": "Cesta do středu Země (film, 2008)\n\nCesta do středu Země je americko-islandský dobrodružný film s Brendanem Fraserem. Režie se ujal specialista na zvláštní efekty Eric Brevig, hudbu složil Andrew Lockington. Film vypráví o chlapci jménem Sean Anderson (Josh Hutcherson), který přijíždí za svým strýcem, vědcem Trevorem (Brendan Fraser). Spolu s průvodkyní Hannah Ásgeirssonovou (Anita Briem) se na Islandu dostanou do podzemí a jediná cesta vede stále víc do hlubin. Odhalí děsivé tajemství o smrti Trevorova bratra Maxe?\n\nPokračováním filmu je Cesta na tajuplný ostrov 2.\n"}
{"id": "811176", "url": "https://cs.wikipedia.org/wiki?curid=811176", "title": "Ich hiess Sabina Spielrein", "text": "Ich hiess Sabina Spielrein\n\nIch hiess Sabina Spielrein (anglicky \"My Name was Sabina Spielrein\", španělsky \"Mi nombre fue Sabina Spielrein\", dánsky \"Jeg hed Sabina Spielrein\", finsky \"Nimeni oli Sabina Spielrein\") je dokumentární film o Sabině Spielreinové švédské režisérky maďarského původu Elisabeth Márton z roku 2002.\n\n"}
{"id": "811178", "url": "https://cs.wikipedia.org/wiki?curid=811178", "title": "Bazén (film, 2001)", "text": "Bazén (film, 2001)\n\nBazén (něm. titul: Swimming Pool - Der Tod feiert mit) je česko-německý hororový film z roku 2001. Film režíroval Boris von Sychowski.\n\nNěkteří studenti Mezinárodní střední školy v Praze zkoušky složili, jiní ne. Ale po zkouškách to budou dny, kdy se někteří uvidí naposledy, neboť se vydávají do reálného života. Parta 13 lidí je pro, aby pořádali tajnou párty na místním bazéně. Vše je připravené a v ten večer si všichni užívají do chvíle, co jsou dva z nich brutálně zavražděni. Východy jsou zamčené a vraždy se rychle množí. Podezření spadá na jediného z nich, a tím je nezvěstný Greg, který je na mejdan sám pozval. Zprvu nechce ani jeho přítelkyně Sarah uvěřit, že vraždí on, až ji nakonec přesvědčí její nejlepší kamarádka Carmen. Pravda vyjde najevo, až se zatím jediní přeživší Carmen a Sarah včetně Grega a jeho kamaráda, setkají se samotným vrahem, kterého má v plánu Sarah co nejdříve zničit.\n\n\n"}
{"id": "811179", "url": "https://cs.wikipedia.org/wiki?curid=811179", "title": "Mistrovství Asie v rychlobruslení žen", "text": "Mistrovství Asie v rychlobruslení žen\n\nMistrovství Asie v rychlobruslení žen pořádá Mezinárodní bruslařská unie každoročně od roku 1999 s výjimkou roku 2002. Šampionáty jsou společné s mužským mistrovstvím. Závodí se v malém čtyřboji, tedy na tratích 500, 3000, 1500 a 5000 m.\n\n\"V tabulce jsou uvedeny pouze závodnice, které získaly nejméně 1 zlatou medaili.\"\n"}
{"id": "811182", "url": "https://cs.wikipedia.org/wiki?curid=811182", "title": "Beautiful Mistake", "text": "Beautiful Mistake\n\nBeautiful Mistake (rovněž uváděno pod velšským názvem \"\") je velšský hudební film, jehož režisérem byl Marc Evans. Film se soustředí kolem hudebníka Johna Calea, který s různými mladšími velšskými hudebníky interpretuje své, ale i jejich písně. Doprovází například členové skupin Super Furry Animals, Gorky's Zygotic Mynci, Tystion či Catatonia. Několik účinkujících přispělo novými, dříve nevydanými písněmi. Vedle hudebních částí snímek obsahuje také krátké mluvené vstupy, které ve velšském jazyce namluvil sám Cale. Natáčení filmu probíhalo v lednu 2000. Premiéru měl na mezinárodním filmovém festivalu v Cardiffu. Rovněž byl představen snímek \"The Making of Camgymeriad Gwych\", ve kterém jsou zachyceny přípravy a natáčení filmu \"Beautiful Mistake\". Přestože bylo plánováno vydání písní, které ve filmu zazněly, na albu, nikdy k tomu nedošlo.\n\n"}
{"id": "811185", "url": "https://cs.wikipedia.org/wiki?curid=811185", "title": "Bazén (rozcestník)", "text": "Bazén (rozcestník)\n\nSlovo bazén označuje umělou vodní nádrž pro lidské účely. Další významy jsou uvedeny níže:\n\n\n"}
{"id": "811190", "url": "https://cs.wikipedia.org/wiki?curid=811190", "title": "Merismus", "text": "Merismus\n\nMerismus (řec. \"merismos\", rozdělení, rozčlenění) je básnická a rétorická figura (tropus), která nějaký větší celek popisuje pomocí jeho dvou nebo více obvykle protikladných částí. Užívá se v literárním a básnickém jazyce i v běžné řeči, například „ve dne v noci“ místo neustále. \n\nMerismus je zvláštní případ hendiadys, který se odlišuje tím, že oba členy - často dvě podstatná jména - představují protiklady a vyjadřují tak šíři významu. Merismus se často vyskytuje v biblickém básnictví, například pasáž je dlouhá řada merismů.\n\n\n"}
{"id": "811192", "url": "https://cs.wikipedia.org/wiki?curid=811192", "title": "Muzeum Západočeských keramických závodů", "text": "Muzeum Západočeských keramických závodů\n\nMuzeum Západočeských keramických závodů se nachází v Horní Bříze. Budova muzea patří k nejstarším budovám ve městě a nachází se v jeho horní části u hlavní silnice (Tovární). Muzeum bylo otevřeno v roce 1982 u příležitosti 100. výročí založení podniku. Původně přízemní skladiště z roku 1884 bylo přestavěno na dělnické lázně (roku 1930) a po válce to bylo závodní inhalatorium a kanceláře, a až teprve nedávno předěláno na muzeum. Zachycen je jak rozvoj hornobřízských závodů tak i dceřiných závodů v Kaznějově, Třemošné, Břasích, Podbořanech. Mezi exponáty jsou vidět výrobky, vzorky, propagační materiály, archivní a písemné dokumenty, bohatou fotografickou a technickou dokumentaci. V prvních dvou místnostech je chronologicky zobrazen vývoj od založení závodů do roku 1950, kdy bylo dokončeno znárodňování.\n"}
{"id": "811194", "url": "https://cs.wikipedia.org/wiki?curid=811194", "title": "Kanton Beaurepaire", "text": "Kanton Beaurepaire\n\nKanton Beaurepaire (fr. \"Canton de Beaurepaire\") je francouzský kanton v departementu Isère v regionu Rhône-Alpes. Skládá se z 15 obcí.\n\n"}
{"id": "811195", "url": "https://cs.wikipedia.org/wiki?curid=811195", "title": "Kanton Heyrieux", "text": "Kanton Heyrieux\n\nKanton Heyrieux (fr. \"Canton d'Heyrieux\") je francouzský kanton v departementu Isère v regionu Rhône-Alpes. Skládá se z osmi obcí.\n\n"}
{"id": "811196", "url": "https://cs.wikipedia.org/wiki?curid=811196", "title": "René Doumic", "text": "René Doumic\n\nRené Doumic (7. března 1860, Paříž – 2. prosince 1937 tamtéž) byl francouzský literární historik a kritik.\n\nDoumic navštěvoval Lycée Condorcet a studoval na École normale supérieure. V období 1883 až 1897 vyučoval na Collège Stanislas rétoriku a začal svou žurnalistickou dráhu. Přispíval do Journal des débats, Correspondant a Revue des Deux Mondes, kterou vedl v letech 1916 až 1937.\n\nV roce 1909 byl zvolen za člena Francouzské akademie a v roce 1923 byl pověřen úřadem \"Secrétaire perpétuel\".\n\n\n"}
{"id": "811197", "url": "https://cs.wikipedia.org/wiki?curid=811197", "title": "Kanton Saint-Geoire-en-Valdaine", "text": "Kanton Saint-Geoire-en-Valdaine\n\nKanton Saint-Geoire-en-Valdaine (fr. \"Canton de Saint-Geoire-en-Valdaine\") je francouzský kanton v departementu Isère v regionu Rhône-Alpes. Skládá se z 11 obcí.\n\n"}
{"id": "811198", "url": "https://cs.wikipedia.org/wiki?curid=811198", "title": "Double Six Records", "text": "Double Six Records\n\nDouble Six Records je britské hudební vydavatelství patříci společnosti Domino Records. Mezi umělce, kteří pod touto značkou vydávají svá alba patří například John Cale, Bill Ryder-Jones, Jon Hopkins, King Creosote, Bill Wells, She & Him, Twin Sister a další.\n"}
{"id": "811199", "url": "https://cs.wikipedia.org/wiki?curid=811199", "title": "Kanton Saint-Laurent-du-Pont", "text": "Kanton Saint-Laurent-du-Pont\n\nKanton Saint-Laurent-du-Pont (fr. \"Canton de Saint-Laurent-du-Pont\") je francouzský kanton v departementu Isère v regionu Rhône-Alpes. Skládá se ze sedmi obcí.\n\n"}
{"id": "811202", "url": "https://cs.wikipedia.org/wiki?curid=811202", "title": "Varieté (film)", "text": "Varieté (film)\n\nVarieté, anglicky Burlesque, je americký romantický filmový muzikál z roku 2010 režiséra Stevena Antina se zpěvačkou Christinou Aguilerou a zpěvačkou Cher v hlavní roli.\n\nSnímek zachycuje příběh dívky, která opět postaví na nohy kabaret The Burlesque Lounge, který má dny své slávy dávno za sebou. Pozná lásku a zároveň si splní svůj životní sen.\n\nAli Rose (Christina Aguilera) je servírka v restauraci, celý život však chce být tanečnice v kabaretu. Jednoho dne nadobro práci opustí a odjede do Los Angeles. Zde naráží na kabaret The Burlesque Lounge, kde začne pracovat opět jako servírka, ale její neústupnost a oddanost k tanci a zpěvu ji dostane na pódium. Hlavní problém je v tom, že The Burlesque Lounge je chátrající podnik a nejsou finance na jeho udržení. Majitelka podniku Tess (Cher) čelí všem finančním i uměleckým výzvám na odkoupení kabaretu. Mezitím se Ali výrazně změní život, zapomene na špatnou a osamělou minulost a zvykne si na to, že ona sama je hlavní atrakce ve varieté. Začne se stýkat s bohatým obchodníkem, který právě chce odkoupit od Tess podnik. Ali však naštěstí dost brzy zjistí co je obchodník zač a prokoukne jeho špatné úmysly s Burlesque. Také zjistí že doopravdy její srdce vede k mladému číšníkovi Jackovi (Cam Gigandet) z podniku. Ali a Tess vyzrají na obchodníka a varieté majitelce zůstává. Příběh končí pravým hollywoodským happyendem.\n\n\n\n"}
{"id": "811203", "url": "https://cs.wikipedia.org/wiki?curid=811203", "title": "Kanton Crémieu", "text": "Kanton Crémieu\n\nKanton Crémieu (fr. \"Canton de Crémieu\") je francouzský kanton v departementu Isère v regionu Rhône-Alpes. Skládá se z 25 obcí.\n\n"}
{"id": "811204", "url": "https://cs.wikipedia.org/wiki?curid=811204", "title": "Kanton Morestel", "text": "Kanton Morestel\n\nKanton Morestel (fr. \"Canton de Morestel\") je francouzský kanton v departementu Isère v regionu Rhône-Alpes. Skládá se z 18 obcí.\n\n"}
{"id": "811205", "url": "https://cs.wikipedia.org/wiki?curid=811205", "title": "Kanton Fontaine-Sassenage", "text": "Kanton Fontaine-Sassenage\n\nKanton Fontaine-Sassenage (fr. \"Canton de Fontaine-Sassenage\") je francouzský kanton v departementu Isère v regionu Rhône-Alpes. Skládá se ze čtyř obcí.\n\n"}
{"id": "811206", "url": "https://cs.wikipedia.org/wiki?curid=811206", "title": "Motýlí dům", "text": "Motýlí dům\n\nMotýlí dům, Motýlárium, Papilonia, Butterfly house nebo také Papiliorama je specializovaná zoologická zahrada či farma pro motýly, kde hlavními živými exponáty jsou poletující motýli. Jejich počet na celém světě vzrůstá.\n\nJde o speciální typ nebo část zoologické zahrady kombinovaný s botanickou zahradou. Má celoročně provozovaný (vyhřívaný) skleník nebo skleníky, v nichž jsou chováni exotičtí motýli ve svém přirozeném ekosystému se subtropickou či tropickou flórou. Motýli nejsou uzavřeni v teráriích, nýbrž volně létají mezi návštěvníky. Kromě motýlů ve sklenících mohou být také další živočichové, tolerující motýly, například hmyz (včely, vážky), ještěrky, drobní hlodavci, exotičtí ptáci nebo drobné ryby.\nPrvní expozice tohoto druhu v Evropě vznikla ve švýcarském Marin-Epagnier v roce 1988, o deset let později byl poničena a znovu obnovena. Další přibližně v téže době vznikly ve Spojených státech amerických a během 90. let v mnoha zemích světa. Motýlária jsou oblíbená, ale poměrně vzácná, protože jejich provoz je drahý, motýli žijí krátce a jsou choulostiví. Proto zaujímá skleník s motýly jen část expozice a bývá doplněn doprovodnou botanickou zahradou nebo dalšími živočichy zoologické zahrady.\n\n\n\n\n\n"}
{"id": "811208", "url": "https://cs.wikipedia.org/wiki?curid=811208", "title": "Kanton Saint-Égrève", "text": "Kanton Saint-Égrève\n\nKanton Saint-Égrève (fr. \"Canton de Saint-Égrève\") je francouzský kanton v departementu Isère v regionu Rhône-Alpes. Skládá se ze sedmi obcí.\n\n"}
{"id": "811217", "url": "https://cs.wikipedia.org/wiki?curid=811217", "title": "Mistrovství České republiky v atletice 2012", "text": "Mistrovství České republiky v atletice 2012\n\n43. mistrovství České republiky v atletice 2012 se uskutečnilo ve dnech 16. - 17. června 2012 ve Vyškově.\n\n\n"}
{"id": "811218", "url": "https://cs.wikipedia.org/wiki?curid=811218", "title": "Čepel smrti", "text": "Čepel smrti\n\nČepel smrti je český hororový film z roku 2009, který režíroval Tomáš Kučera. Film je pojat jako první český slasher.\n\nNeznámý vrah zabije několik členů jedné rodiny a své další oběti si vybere na střední škole.\nVrah v masce zanechává svým obětem dopisy jako varovný signál; z toho lze poznat, že s nimi vždy hraje hru. Navíc, skupina studentů pořádá párty, což vrahovi nahraje.\n\nFilm je hodnocen jako první český slasher natočený v amatérských podmínkách, velmi slabý a se slabými výkony herců., Podle jedné recenze se herci před kamerou stydí nebo scénu nedokážou vůbec zahrát. Objevují se i scény, kdy použity postsynchrony tak, že neodpovídají pohybu úst či gestu..\n"}
{"id": "811219", "url": "https://cs.wikipedia.org/wiki?curid=811219", "title": "Grigny (Essonne)", "text": "Grigny (Essonne)\n\nGrigny je francouzské město v departementu Essonne v regionu Île-de-France.\n\nMěsto Grigny se nachází asi 22 km jihovýchodně od Paříže. Obklopují ho obce Viry-Châtillon od západu na sever, Draveil na severovýchodě, Ris-Orangis na východě a jihovýchodě a Fleury-Mérogis na jihu a na jihozápadě.\n\n\"Počet obyvatel\"\n"}
{"id": "811220", "url": "https://cs.wikipedia.org/wiki?curid=811220", "title": "Hans Hollein", "text": "Hans Hollein\n\nHans Hollein (30. března 1934 Vídeň − 24. dubna 2014 tamtéž) byl rakouský designér a architekt, který roku 1985 získal Pritzkerovu cenu. Pracoval také pro několik ateliérů ve Švédsku a USA, po návratu do Vídně v roce 1964 si založil vlastní ateliér. Dále také působil na několika univerzitách.\n\n\n"}
{"id": "811222", "url": "https://cs.wikipedia.org/wiki?curid=811222", "title": "Gottfried Böhm", "text": "Gottfried Böhm\n\nGottfried Böhm (* 23. ledna 1920 Offenbach am Main) je německý architekt. Je držitelem Pritzkerovy ceny za rok 1986. V roce 1951 odcestoval do New Yorku, kde pracoval po dobu šesti měsíců v architektonické kanceláři \"Cajetan Baumann\". Je ženatý s Elisabeth Böhmovou, která mu pomáhá navrhovat interiéry.\n\n"}
{"id": "811223", "url": "https://cs.wikipedia.org/wiki?curid=811223", "title": "Mírové hnutí", "text": "Mírové hnutí\n\nMírové hnutí je sociální hnutí, které se snaží dosáhnout ideály jako konec určité války (nebo všech válek), minimalizovat násilí mezi lidmi na určitém místě nebo v určitých situacích, často spojeno s cílem dosáhnout světový mír. Mezi prostředky na dosažení těchto cílů patří advokace pacifismu, nenásilný odpor, diplomacie, bojkoty, podpora mírových politických kandidátů, tvorba otevřené vlády a nástroje transparentnosti, demonstrace a národní politické lobby skupiny na tvorbu legislativy. Politická kooperace je příklad organizace, která hledá spojení všech organizací mírového hnutí a \"zelených\" (ekologických) organizací, které mohou mít některé odlišné cíle, ale všechny mají společný cíl míru a trvale udržitelného rozvoje.\n\nČeskoslovenský komunistický režim zneužil myšlenku mírového hnutí k prosazení své nadvlády nad římskokatolickou církví v Československu (viz Mírové hnutí katolického duchovenstva).\n\n"}
{"id": "811225", "url": "https://cs.wikipedia.org/wiki?curid=811225", "title": "Bratři Dardennové", "text": "Bratři Dardennové\n\nBratři Dardennové jsou belgičtí scenáristé a filmoví režiséři, kteří své originální sociálně-psychologické filmy většinou realizují společně. Získali dvakrát Zlatou palmu v Cannes a řadu dalších ocenění.\n\nBratři Jean-Pierre Dardenne (* 21. dubna 1951, Engis u Lutychu) a Luc Dardenne (* 10. března 1954, Awirs u Lutychu) vyrůstali na průmyslovém předměstí Seraing, Jean-Pierre vystudoval dramaturgii v Bruselu, Luc filosofii v Lutychu. Po studiu pracovali v cementárně a přitom natočili několik snímků z továrního prostředí.\n\nPo setkání s monackým producentem Armandem Gatti se rozhodli pro filmovou dráhu a založili společnost \"Dérives\", která dělá dokumentární televizní filmy. Roku 1978 natočili dokumentární film „Slavičí zpěv“ o belgickém odboji za války, roku 1987 hraný film „Falsch“ a 1992 „Myslím na vás“. Mezinárodní pozornost vzbudil film „Slib“ (1996) o ilegálních imigrantech a film „Rosetta“ o dívce, která shání práci (2002), získal v Zlatou palmu na festivalu v Cannes, stejně jako film „Dítě“ (2005). Film „Mlčení Lorny“ z roku 2008 pojednává o mladé imigrantce, která se kvůli občanství fingovaně provdá a stejně jako předchozí filmy představuje složité vztahy lidí na okraji. Film „Kluk na kole“ sleduje dospívání chlapce ve velmi drsných podmínkách dnešní společnosti a získal cenu Zlatý glóbus a Evropskou filmovou cenu cenu za nejlepší scénář.\n\n\n"}
{"id": "811254", "url": "https://cs.wikipedia.org/wiki?curid=811254", "title": "Řehák", "text": "Řehák\n\nPříjmení Řehák nebo Řeháková nosí více osobností:\n\n\n"}
{"id": "811267", "url": "https://cs.wikipedia.org/wiki?curid=811267", "title": "Dína", "text": "Dína\n\nDína (: דִּינָה, \"Dina\", doslova „Souzená“ ve smyslu „Pomstěná“) byla podle Tóry, konkrétně podle knihy Genesis (Berešit), dcerou Jákoba a Ley.\n\nKdyž Jákob doputoval k městu Šekem (dnešní Nábulus), šla se Dína projít, aby si prohlédla místní ženy. Při tom ji spatřil syn chivejského vládce Chamóra – Šekem, kterému se Dina zalíbila. Šekem Dínu znásilnil, čímž ji poskvrnil a ponížil. Chámor i Šekem požádali Jákoba a jeho syny o Díninu ruku, přičemž navrhli: \"„Spřízněte se s námi, dávejte své dcery nám a berte si dcery naše. Můžete sídlit s námi, je před vámi celá země. Usaďte se, volně v ní obchodujte a mějte ji jako vlastní.“\"\n\nJákobovi synové však na žádost odpověděli lstivě a odvětili, že by se každý chivejský muž musel nechat obřezat. Chámor a Šekem pak promluvili k mužům svého města a ti souhlasili. Všichni muži se nechali obřezat, avšak třetí den, když byli chivejští muži v bolestech po obřízce, vtrhli do města s mečem v ruce Jákobovi synové a Dínini bratři Šimeón a Lévi a všechny mužského pohlaví povraždili a za poskvrnění sestry město vyloupili. Když se Jákob dozvěděl, co jeho synové provedli, řekl jim, že jej přivedou do zkázy, načež oni odvětili: \"„Což směl s naší sestrou zacházet jako s děvkou?“\"\n\nPodle židovské tradice pojal Dínu za manželku její bratr Šimeón a porodila mu pět synů. Při znásilnění v Šekemu Dína počala a porodila holčičku, která byla následně předána do pěstounské péče egyptskému manželskému páru, který nemohl mít děti. Před předáním do pěstounské péče vyrobil dědeček Jákob pro svou vnučku z kovového plíšku ozdobný závěšek na krk, na nějž vyryl informaci o jejím původu. Egyptští pěstouni dali děvčeti jméno Asenat.\n\n"}
{"id": "811268", "url": "https://cs.wikipedia.org/wiki?curid=811268", "title": "Igny (Essonne)", "text": "Igny (Essonne)\n\nIgny je francouzská obec v departementu Essonne v regionu Île-de-France.\n\nMěsto Igny se nachází asi 15 km jihozápadně od Paříže. Obklopují ho obce Verrières-le-Buisson na severu a na severovýchodě, Massy na východě a na jihovýchodě, Palaiseau na jihu, Vauhallan na jihozápadě a Bièvres na západě a na severozápadě.\n\n\"Počet obyvatel\"\n\n"}
{"id": "811269", "url": "https://cs.wikipedia.org/wiki?curid=811269", "title": "Jan Pohl", "text": "Jan Pohl\n\nJan Pohl (15. února 1921, Rožďalovice – 23. července 2002, Stará Boleslav) byl český katolický kněz, osobní děkan, čestný papežský prelát, osoba pronásledovaná komunistickým režimem.\n\nNa kněze vysvěcen 29. června 1946 v Praze. Po vysvěcení se stal kaplanem v Turnově. Před rokem 1948 se stal vedoucím katolických skautů. Ve své práci používal moderních forem apoštolátu a byl mezi věřícími oblíbený. V roce 1949 velmi aktivně vystoupil proti komunisty organizované Katolické akci. Státní bezpečnost si o této činnosti ve svých spisech poznačila: \"„V přestrojení jako tremp, v krátkých kalhotách objížděl na Českolipsku fary a jako biskupský kurýr rozvážel tajné pastýřské listy a vyzýval kněze, aby se nebáli a četli je veřejně z kazatelen.“\"\n\nZa svou angažovanost byl v roce 1950 internován v klášteře v Želivi, ačkoliv nebyl řeholním knězem. Řeholní kněží totiž v Želivi byli internováni v rámci Akce K.\n\nV roce 1951 byl propuštěn a ustanoven administrátorem farnosti v Jílovém u Děčína. I zde si brzy získal oblibu u věřících a podařilo se mu brigádnicky provést rozsáhlou opravu jílovského kostela. Svým skepticismem k totalitnímu režimu se ani zde příliš netajil, což bylo důvodem k jeho „rozpracování“ ze strany StB.\n\nV roce 1960 byl „rozpracován“ ve věcném operativním svazku 3. odb. OO MV v Děčíně (r. č. 5 763 Ústí n. L., bez krycího označení). Dne 3. dubna 1961 byl svazek předán 3. odb. KS MV Ústí nad Labem a o necelý měsíc později, 3. května 1961, byl zrušen. Ukončení tohoto „rozpracování“ bylo v přímé souvislosti s tím, že Pohl byl v roce 1961 získán jako spolupracovník (agent) KS MV Ústí nad Labem s krycím jménem JOSEF (r. č. 6 156 Ústí n. L.).\n\nNa jaře 1961 byl ústeckou StB zatčen katolický kněz Jan Skřivan. Při domovní prohlídce se u něj našly náboženské tiskoviny s „protistátním“ obsahem, o kterých doznal, že je dostal od kněze Jana Pohla. Zatčením Skřivana StB získala proti Pohlovi kompromitující materiál a dne 27. dubna 1961 byl předvolán k výslechu. Byl odvezen do konspiračního bytu na Maxičkách, kde mu bylo vyhrožováno zatčením. Státní bezpečnost ve spise poznačila: \"„Na Pohlovi bylo vidět, že si je vědom své trestné činnosti, a že má strach z následků. Stále očekával, že se dozví, jaká opatření proti jeho osobě budou provedena.“\"\n\nPo celodenním výslechu (od 8.15 do 17.30 hodin) byla vyčerpanému Pohlovi dána možnost svůj „poklesek“ odčinit. Por. Milan Marek, který jeho „rozpracování“ řídil, mu nadiktoval dvoustránkový slib spolupráce, který potom Pohl podepsal. Byl zaregistrován jako agent 2. odd. III. odb. KS MV Ústí nad Labem s krycím jménem JOSEF (r. č. 6 156 Ústí n. L.). Jenom na okraj lze uvést, že tento postup charakterizoval ŘO Marek v pozdější době jako „zavázání ke spolupráci na základě dobrovolnosti“. Pohl však již v roce 1962 svou spolupráci dekonspiroval. Přesto s ním byl udržován styk i nadále (člověk, kterému se svěřil, zakrátko zemřel).\n\nDo roku 1965 pracoval v celé řadě farností litoměřické diecéze: Turnov, Děčín-Podmokly, Jílové u Děčína, Javory, Čermná, Libouchec, Krásný Les, Petrovice a Tisá. Od 15. března 1965 se stává farářem ve Cvikově a administruje excurrendo i farnosti Krompach, Kunratice a Mařenice.\n\nNebyl však \"spouštěn z očí\" Státní bezpečností a podle jejího hodnocení z roku 1968: \"„podával zprávy průměrné kvality ... Do rozpracovaných akcí řízen nebyl, ani nebyl seznámen s operativní technikou.“\" Na schůzce dne 4. dubna 1968 odmítl kategoricky další spolupráci \"„s poukazem na tu okolnost, že jsme se již přesvědčili, že duchovní dnes neprovádí ani nepotřebují provádět nepřátelskou činnost“\". Na další schůzku se odmítl dostavit a spolupráce s ním tedy byla dne 30. dubna 1968 ukončena. Svazek byl uložen do archivu (a. č. 6 156 Ústí n. L.).\n\nVe funkci cvikovského faráře zažil převrat v roce 1989 a ve službě setrval až do 1. května 2002, kdy byl ze zdravotních důvodů uvolněn z duchovní správy. Za svou práci byl 10. dubna 2001 jmenován čestným papežským prelátem. Závěr jeho služby ve Cvikově byl poznamenán těžkou nemocí, a tak svou poslední mši ve funkci cvikovského faráře slavil těžce nemocný v nemocnici. Poté odešel do kněžského domova ve Staré Boleslavi. V Kněžském domově sv. Václava ve Staré Boleslavi, zaopatřen svátostmi, dne 23. července 2002 ve věku 81 roků zemřel. Poslední rozloučení s ním se konalo ve Cvikově pod vedením litoměřického biskupa Josefa Koukla. Po mši svaté byly jeho tělesné ostatky převezeny do rodných Rožďalovic, kde byl po obřadech pochován na místním hřbitově.\n\n\n"}
{"id": "811275", "url": "https://cs.wikipedia.org/wiki?curid=811275", "title": "Montgeron", "text": "Montgeron\n\nMontgeron je francouzské město v departementu Essonne v regionu Île-de-France.\n\nMěsto Montgeron se nachází asi 19 km jihovýchodně od Paříže. Obklopují ho obce Villeneuve-Saint-Georges na severu, Crosne na severovýchodě, Yerres na východě, Brunoy na jihovýchodě, Soisy-sur-Seine na jihu, Draveil na jihozápadě a Vigneux-sur-Seine na západě a na severozápadě.\n\n\"Počet obyvatel\"\n\n\n"}
{"id": "811276", "url": "https://cs.wikipedia.org/wiki?curid=811276", "title": "Kruševská republika", "text": "Kruševská republika\n\nKruševská republika byla krátce existující republika v dnešní Severní Makedonii. Vznikla a zanikla v srpnu 1903. Ke vzniku jí pomohlo Ilindenské povstání. Prezidentem se stal Nikola Karev, ministerským předsedou Vangel Dinu. Republice předcházela i následovala Osmanská říše.\n\n"}
{"id": "811279", "url": "https://cs.wikipedia.org/wiki?curid=811279", "title": "Quincy-sous-Sénart", "text": "Quincy-sous-Sénart\n\nQuincy-sous-Sénart je francouzská obec v departementu Essonne v regionu Île-de-France.\n\nObec Quincy-sous-Sénart se nachází asi 25 km jihovýchodně od Paříže. Obklopují ji obce Épinay-sous-Sénart na severu a na severozápadě, Boussy-Saint-Antoine na severovýchodě, Varennes-Jarcy na východě, Combs-la-Ville na jihovýchodě, Tigery na jihu, Étiolles na jihozápadě a Soisy-sur-Seine na západě.\n\n\"Počet obyvatel\"\n\n\n"}
{"id": "811286", "url": "https://cs.wikipedia.org/wiki?curid=811286", "title": "Svatý Ivan (ostrov)", "text": "Svatý Ivan (ostrov)\n\nSvatý Ivan ( ) je největší bulharský ostrov (rozloha 0,66 km²). Leží v Černém moři 910 m od poloostrova Stolec v Sozopolském zálivu. Nejvyšší bod ostrova leží 33 m nad mořem. Vedle něj leží ostrov Svatý Petr\n\nOstrov je pojmenován po Ivanovi Rilském.\n"}
{"id": "811296", "url": "https://cs.wikipedia.org/wiki?curid=811296", "title": "Kýchavice černá", "text": "Kýchavice černá\n\nKýchavice černá (\"Veratrum nigrum\") je na území Česka velmi vzácný a kriticky ohrožený druh (C1) chráněný dle zákona MŽP ČR č. 395/1992 Sb, který zde roste jen na několika lokalitách v teplých oblastech, zejména v okolí Bílichova a Žerotína na Džbánu na pomezí okresů Kladno a Louny, v oblasti Podyjí, Bílých Karpat a vysazena byla i v Českém krasu. Jedná se o vytrvalou jedovatou bylinu vysokou 60 až 130 centimetrů rostoucí ve světlých lesích, na pasekách a lesostepních loukách. Kýchavice roste roztroušeně po Evropě, přes jižní oblast Alp, pahorkatiny Francie, přes severní Itálii, jihozápadní Maďarsko, Balkánský poloostrov a na severu zasahuje až do jižního Švédska až po východní Asii.\n\nKe květu rostliny dochází až po několika letech (od 10 do 30 let, jiný zdroj uvádí od 8 do 10 let) od vyklíčení ze semene.\n\n\n \n"}
{"id": "811297", "url": "https://cs.wikipedia.org/wiki?curid=811297", "title": "Seznam vlád Protektorátu Čechy a Morava", "text": "Seznam vlád Protektorátu Čechy a Morava\n\nTento článek zobrazuje chronologický přehled předsedů vlády a vlád na území Protektorátu Čechy a Morava (1939–1945).\n\n\n\n\n\n\n"}
{"id": "811301", "url": "https://cs.wikipedia.org/wiki?curid=811301", "title": "Seznam představitelů Protektorátu Čechy a Morava", "text": "Seznam představitelů Protektorátu Čechy a Morava\n\nTento článek zobrazuje chronologický přehled představitelů Protektorátu Čechy a Morava (1939–1945).\n\n\n\n\n\n\n\n\n\n\nNáčelník štábu\n\n\n\n\n\n"}
{"id": "811302", "url": "https://cs.wikipedia.org/wiki?curid=811302", "title": "Girolamo Rainaldi", "text": "Girolamo Rainaldi\n\nGirolamo Rainaldi (4. května 1570, Řím – 15. července 1655, Řím) byl italský architekt období manýrismu. Navrhoval převážně kostelní stavby a byl konkurentem Berniniho. Jeho otec byl malíř, jeho v roce 1611 narozený syn Carlo Rainaldi byl barokní architekt.\n\nGirolamo Rainaldi se vyučil u Fontany a poté pracoval společně s della Portou. Byl jmenován papežským architektem a převzal výstavbu svatopetrské baziliky. Byl činný také v Bologni.\n\nJe pohřben v římském kostele sv. Lukáše a sv. Martiny.\n\n"}
{"id": "811314", "url": "https://cs.wikipedia.org/wiki?curid=811314", "title": "Autonomní území Bougainville", "text": "Autonomní území Bougainville\n\nAutonomní území Bougainville (dříve používaný název Severní Šalomounovy ostrovy) je autonomní území státu Papua-Nová Guinea. Tvoří jej především ostrovy Bougainville a Buka, které geograficky patří do souostroví Šalomounových ostrovů, ale politicky nespadají do stejnojmenného státu, ale k Papui-Nové Guineji. Od vyhlášení nezávislosti Papui-Nové Guineji prošly tyto ostrovy bouřlivým vývojem a pokusem od odtržení od státu. V současné době je ostrovům poskytnuta široká autonomie a od 23. listopadu do 7. prosince 2019 zde probíhalo referendum o vyhlášení samostatnosti. Obyvatelé území v něm drtivou většinou rozhodli o tom, že si přejí nezávislost.\n\nOd roku 1885 byly ostrovy Bougainville, Buka, Santa Izabel, Choiseul a další menší ostrovy součástí německé kolonie Německá Nová Guinea. Roku 1900 přešly ostrovy Santa Izabel a Choiseul pod správu Velké Británie, Německu zůstaly Buka a Bougainville. Na začátku první světové války v roce 1914 se německé državy v regionu ocitly pod správu Austrálie jako teritorium Severovýchodní Nová Guinea. Když Papua-Nová Guinea vyhlásila nezávislost, bougainvillští obyvatelé to nepřijali a pod vedením Bougainvillské revoluční armády (BRA) založili 1. září 1975 separatistickou Republiku Severních Šalomounových ostrovů, tzv. Republiku Meekamui. V následujícím roce novoguinejské jednotky povstání potlačily a ostrov získal širokou autonomii v rámci Papuy-Nové Guiney. Po zrušení autonomie roku 1989 vypukly další nepokoje a 17. května 1990 vznikla nezávislá Republika Bougainville s prezidentem Theodorem Miriongem, kterou však kromě Šalomounových ostrovů žádný stát neuznal. Až v roce 1998 bylo uzavřeno příměří a postupně normalizována situace. Roku 2000 byla území poskytnuta široká autononomie. Roku 2001 vláda slíbila vyhlásit do deseti let referendum o nezávislosti. K dalším nepokojům došlo v roce 2005, kdy se vůdce skupin rebelů operujících ve vnitrozemí Francis Ona prohlásil králem Bougainville. Po jeho smrti ostrov ovládl stoupenec dohody s vládou Joseph Kabui, který se stal prezidentem autonomních Severních Šalomounových ostrovů.\n\nDne 7. prosince 2019 proběhlo referendum o nezávislosti Autonomního území Bouágainville na státu Papua-Nová Guinea. Referenda se zúčastnilo 181 067 obyvatel provincie, z nichž se 176 928 hlasujících, tj. 97,7 % vyslovilo pro nezávislost na Papui-Nové Guineji. Výsledek referenda je pro parlament Papuy-Nové Guineje nezávazný a konečné rozhodnutí závisí na jednání parlamentu.\n"}
{"id": "811320", "url": "https://cs.wikipedia.org/wiki?curid=811320", "title": "Borromaeum", "text": "Borromaeum\n\nBorromaeum může být:\n\n"}
{"id": "811325", "url": "https://cs.wikipedia.org/wiki?curid=811325", "title": "Kuřinka", "text": "Kuřinka\n\nKuřinka (\"Spergularia\") je rod převážně nízkých rostlin rostoucích na osluněných sušších místech, část z nich je slanomilná. V čeledi hvozdíkovitých je tento rod řazen do podčeledě \"Polycarpoideae\", případně do tribu \"Polycarpaeae\".\n\nRostliny rodu kuřinka vyrůstají na severní i jižní polokouli v mírném a subtropickém pásu. Je rozlišováno 60 až 70 druhů, nejvyšší počet se vyskytuje ve Střední a Jižní Americe. V Evropě je rozpoznáno 17 druhů, z toho v České republice čtyři.\n\nJsou to jednoleté až vytrvalé rostliny které bývají buď celé nebo alespoň částečně porostlé žláznatými chlupy. Jejích lodyhy jsou zpravidla plazivé, poléhavé či méně často vzpřímené, v uzlinách jsou mnohdy ztlustlé. Přisedlé dužnaté listy vyrůstající na lodyhách vstřícně jsou čárkovitého nebo šídlovitého tvaru a bývají převážně zakončeny hrotem. V paždích listů vyrůstají postranní svazečky dalších listů. Z uzlin společně s listy rostou dva suchomázdřité kopinaté až trojúhelníkovité palisty které jsou vytrvalé nebo opadavé.\n\nPravidelné pětičetné nebo zřídka trojčetné květy jsou oboupohlavné nebo méně často funkčně jen samčí nebo samičí. Vyrůstají na stopkách z paždí listů nebo na koncích lodyh a to jednotlivě nebo vytvářejí klasický neb jednostranný vidlan. Okvětí je tvořeno výrazným kalichem i korunou. Částečně srostlé zelené lístky kalichu jsou úzce suchomázdřité, kopinaté nebo vejčité, špičaté či tupé. Bílé až fialové lístky koruny jsou na vrcholech zaoblené. Gyneceum je vytvořeno 3 (ojediněle 5) plodolisty, ze svrchního semeníku vyrůstá 3 (ojediněle 5) čnělek s 3 (ojediněle 5) laločnými bliznami. V květu dále bývá jedna až deset tyčinek, s podélně pukajícími prašníky, vyrůstající v jednom nebo dvou přeslenech. U některých druhů dochází převážně k samoopylení. Druhy cizosprašné mají květy více lákající opylující hmyz, jsou větší, pestřejší a mají více pylu a nektaru.\n\nPlod je vejcovitá tobolka 3 až 7 mm dlouhá která se otvírá třemi chlopněmi. Semena (30 až 150 ks) jsou barvy světlé, hnědé i černé, tvaru kulatého nebo hruškovitého. Osemení mají hladké, svrasčelé nebo bradavčité, některá semena mají blanitý lem.\n\n \n"}
{"id": "811336", "url": "https://cs.wikipedia.org/wiki?curid=811336", "title": "Carry Geijssenová", "text": "Carry Geijssenová\n\nCarolina Cornelia Catharina „Carry“ Geijssenová (* 11. ledna 1947 Amsterdam, Severní Holandsko) je bývalá nizozemská rychlobruslařka.\n\nNa prvních mezinárodních závodech se objevila v roce 1964, již tehdy startovala i na Mistrovství světa ve víceboji, kde skončila na 23. místě. V dalších letech se na světovém šampionátu pohybovala na rozhraní první a druhé desítky, největších úspěchů dosáhla v sezóně 1967/1968. Tehdy získala na vícebojařském Mistrovství světa bronzovou medaili a další dva cenné kovy si odvezla z Rychlobruslení na Zimních olympijských hrách 1968, na kterých vyhrála závod na 1000 m a byla druhá na patnáctistovce. Zúčastnila se premiérového ročníku Mistrovství světa ve sprintu 1970 (11. místo) a po sezóně 1970/1971, v níž startovala pouze na nizozemském mistrovství a několika malých závodech, ukončila sportovní kariéru.\n\n"}
{"id": "811345", "url": "https://cs.wikipedia.org/wiki?curid=811345", "title": "Korálice trojklaná", "text": "Korálice trojklaná\n\nKorálice trojklaná (\"Corallorhiza trifida\") je subtilní, někdy jen 10 cm vysoká vytrvalá rostlina, jedna z nejméně nápadných orchidejí. Roste v lesním šeru v kypré půdě a dostává jen minimum světla. Je v české přírodě jediný druh rodu korálice, vyskytuje se velmi omezeně a je zákonem chráněna jako rostlina ohrožená vyhynutím. Roste v silně zastíněném prostředí a téměř nemá chlorofyl. Je tzv. mykotrofní rostlinou, výživné látky si nevytváří fotosyntézou, ale čerpá je z mycelia hub na jejíchž existenci je trvale závislá.\n\nRostlina je cirkumpolárně rozšířena v obrovském areálu, kde se vyskytuje ostrůvkovitě. Tato oblast vede od severních oblastí Kanady po velké části Spojených států a částečně i Grónska, dále pokračuje přes téměř celou Evropu, Sibiř, Střední i Jihozápadní Asii až do severní Číny, Mongolska a přes Dálný východ až do Japonska. Vyskytuje se hlavně na chladnějších místech, v teplých oblastech vystupuje do nadmořské výšky až 3100 m. Málokde se vyskytuje hojně, ale ve státech Střední Evropy ji lze spatřit opravdu jen řídce a často je chráněnou rostlinou.\n\nV České republice se dříve vyskytovala četněji, nyní jen ojediněle vyrůstá na Šumavě, v Krkonoších, Hrubém Jeseníku, Bílých Karpatech, Moravském krasu a v okolí Kokořína, Brna a Hanušovic. Většina těchto lokalit je soustředěna do vyšších poloh, do mezofytika a oreofytika.\n\nBylina se vykytuje ve vlhkých, humózních, na živiny chudých listnatých i jehličnatých lesích, v neuzavřených lesních světlinách s duby, buky, habry, jedlemi nebo smrky, stejně jako na podmáčených vrchovištích i v kosodřevinách. Jen velmi vzácně se objevuje na louce po okraji lesa. Roste ve dvou odlišných biotopech. První se nachází v lesích na bazickém podkladu na místech bez bylinného patra v humózní vrstvě opadaného jehličí a listů. Druhým biotopem jsou podmáčené rašelinné lesy s mechovými porosty. Ploidie druhu bývá 2n = 38, 40, 42.\n\nKorálice trojklaná se účastní trojstranné symbiózy se stromy rodů smrk (\"Picea\"), topol (\"Populus\"), vrba (\"Salix\") nebo zerav (\"Thuja\") a s houbami rodů vatička (\"Tomentella\") a plesňák (\"Thelephora\"). Látky potřebné pro stavbu těla získává z mycelia hub, které je taktéž nedokážou vytvořit a stejně paraziticky je odebírají z kořenů zelených rostlin, ty je vytvářejí fotosynteticky. Aby mohla její semena bez endospermu vyklíčit do stadia semenáče, musí být od samého počátku propojena se symbiotickou houbou.\n\nPředpokládalo se, že korálice trojklaná je plně odkázána na symbiózu, přesto byly v rostlině zjištěny geny pro syntézu chlorofylu a nově i samotný chlorofyl. Pravděpodobně rostlina získává od mykorhizních hub pouze okolo 52 % dusíku a 77 % uhlíku a zbytek si vyrábí sama.\n\nVytrvalá, bledě žlutá až nahnědlá bylina s krátkými lodyhami vysokými jen 10 až 20 cm. Je v kyprém lesním humusu ukotvena hnědým, zduřelým a bohatě větveným oddenkem bez kořínků, který vzhledem připomíná mořské korály, odtud pochází i její rodové jméno korálice. Oddenek je intenzivně kolonizován podhoubím symbiotických stopkovýtrusných hub. Na konci každé ztlustlé části oddenku je pupen, z kterého může vyrůst nová lodyha, jenž je v dolní části porostlá jedním až třemi načervenalými, zakrnělými, šupinovitými listy tvořící úzkou pochvu.\n\nNa konci lodyhy je řídký, nejvýše 8 cm dlouhý terminální klas se třemi až osmi odstálými, bledě žlutými, slabě vonícími květy dlouhými 1 až 1,5 cm. Květy mají drobné šupinovité listeny a nerozlišené okvětí ve dvou kruzích po třech lístcích 5 mm dlouhých. Kopinaté okvětní lístky světlé žlutozelené barvy jsou k sobě skloněné, vnější jsou po okrajích hnědočervené a vnitřní stejnobarevně tečkované. Jazykovitý pysk je tupý, trojlaločný (odtud pochází druhové jméno trojklaná), uprostřed je bílý a u báze červeně skvrnitý; ostruha není vyvinutá. Pyl je slepen do brylek. Květy rozkvétají v květnu a červnu a jsou samosprašné; někdy je i v lesním přítmí navštěvují pestřenky. Plody jsou svěšené, elipsoidní, 5 až 15 mm velké tobolky s velmi drobnými, prachovitými semeny, která mají krátkou dobu životnosti.\n\nKorálice trojklaná je rostlinou, která sice byla i v minulosti v české přírodě poměrně vzácnou, ale v současnosti rapidně ustupuje ze svých zbylých lokalit. Děje se tak pro její silné symbiotické vazby s houbovými organismy, jež jsou velmi citlivé na změny v chemii půdy. Příčiny úbytku je nutno hledat hlavně v eutrofizaci prostředí a kyselých imisích, stejně jako ve změnách v lesním hospodaření. Pro posílení její ochrany byla zařazena ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky\" z roku 2012, mezi silně ohrožené druhy (§2, C2b).\n\n"}
{"id": "811354", "url": "https://cs.wikipedia.org/wiki?curid=811354", "title": "Gero von Wilpert", "text": "Gero von Wilpert\n\nGero von Wilpert (13. března 1933, Tartu, Estonsko – 24. prosince 2009, Sydney) byl německý spisovatel a literární teoretik.\n\nWilpert studoval v letech 1953 až 1957 literaturu, klasickou filologii a filozofii na heidelberské univerzitě. Po dlouholeté praxi lektora nakladatelství ve Stuttgartu (1957–1972) se stal profesorem německé literatury v Sydney.\n\nJeho \"Sachwörterbuch der Literatur\" se stala od prvního vydání v roce 1955 jednou z nejpoužívanějších referenčních příruček německé literatury. \n\n\n\n"}
{"id": "811359", "url": "https://cs.wikipedia.org/wiki?curid=811359", "title": "Margie Hyams", "text": "Margie Hyams\n\nMarjorie „Marjie“ Hyams (9. srpna 1920 New York City, New York, USA − 14. června 2012 Monrovia, Kalifornie, USA) byla americká jazzová vibrafonistka, klavíristka a hudební aranžérka. Spolupracovala například s Woody Hermanems, George Shearingem, Flipem Phillipsem nebo Mary Lou Williams. V roce 1950 se jejím manželem stal William G. Ericsson (1927–1978). Jejím bratrem byl klavírista Mark Hyams (1914–2007).\n"}
{"id": "811364", "url": "https://cs.wikipedia.org/wiki?curid=811364", "title": "Jennifer Fishová", "text": "Jennifer Fishová\n\nJennifer Lee „Jenny“ Fishová (* 17. května 1949 Strongsville, Ohio) je bývalá americká rychlobruslařka.\n\nNa mezinárodní scéně debutovala v roce 1966, kdy se na Mistrovství světa umístila na 24. místě. Startovala též na Zimních olympijských hrách 1968, kde získala v závodě na 500 m stříbrnou medaili a na trati 1000 m dojela na 23. příčce.\n"}
{"id": "811373", "url": "https://cs.wikipedia.org/wiki?curid=811373", "title": "Mary Meyersová", "text": "Mary Meyersová\n\nMary Margret Meyersová (* 10. února 1946 Saint Paul, Minnesota), provdaná Bergerová a Rothsteinová, je bývalá americká rychlobruslařka.\n\nPrvního mezinárodního závodu se zúčastnila v roce 1966, roku 1967 startovala na Mistrovství světa, kde se umístila na 13. místě. O rok později skončila na světovém šampionátu na 21. příčce. Zúčastnila se též Zimních olympijských her 1968, odkud si přivezla stříbrnou medaili ze závodu na 500 m.\n"}
{"id": "811379", "url": "https://cs.wikipedia.org/wiki?curid=811379", "title": "Yvette Wilson", "text": "Yvette Wilson\n\nYvette Wilson (6. března 1964 Los Angeles, Kalifornie, USA − 14. června 2012) byla americká herečka. Hrála například ve filmu \"Pátek\" (1995). V letech 1995-2000 hrála v seriálu \"Moesha\" a mezi lety 1999-2004 v seriálu \"The Parkers\". Zemřela na rakovinu děložního hrdla ve věku 48 let.\n"}
{"id": "811382", "url": "https://cs.wikipedia.org/wiki?curid=811382", "title": "Mušovská nádrž", "text": "Mušovská nádrž\n\nMušovská nádrž (též Vodní nádrž Nové Mlýny I nebo Horní nádrž) je údolní nádrž na řece Dyji na rozhraní okresů Brno-venkov a Břeclav v Jihomoravském kraji. Je první ze tří na sebe navazujících nádrží vodního díla Nové Mlýny, které bylo vybudováno v letech 1975–1988.\n\nZemní hráz je vysoká 6,4 m a dlouhá v koruně 2484 m. Tvoří východní břeh, vede po ní silnice I/52 Pohořelice – Mikulov a na její druhé straně se nachází Věstonická nádrž. Na severním břehu se nachází obec Pasohlávky s autokempem a dvěma od nádrže oddělenými umělými jezery (Velká Laguna, Malá Laguna). Po východním břehu vede silnice Pasohlávky – Brod nad Dyjí.\n\nNádrží protéká Dyje.\n\nVyužívá se k zavlažování, protipovodňové ochraně, k chovu ryb a také k rekreaci (koupání, veslování, windsurfing, sportovní rybolov).\n\n"}
{"id": "811390", "url": "https://cs.wikipedia.org/wiki?curid=811390", "title": "Mistrovství Asie v rychlobruslení 2001", "text": "Mistrovství Asie v rychlobruslení 2001\n\nMistrovství Asie v rychlobruslení 2001 se konalo ve dnech 2. a 3. prosince 2000 v rychlobruslařské hale Heilongjiang Indoor Rink v čínském Charbinu. Jednalo se o 3. mistrovství Asie. Z předchozího šampionátu obhajovali titul Japonec Hirojuki Noake a jeho krajanka Maki Tabataová.\n\nV Charbinu obhájila titul Maki Tabataová a stala se potřetí mistryní Asie. Mezi muži poprvé zvítězil Japonec Keidži Širahata.\n\n"}
{"id": "811396", "url": "https://cs.wikipedia.org/wiki?curid=811396", "title": "Mistrovství Asie v rychlobruslení 2003", "text": "Mistrovství Asie v rychlobruslení 2003\n\nMistrovství Asie v rychlobruslení 2003 se konalo ve dnech 7. a 8. prosince 2002 v rychlobruslařské hale Heilongjiang Indoor Rink v čínském Charbinu. Jednalo se o 4. mistrovství Asie. Z předchozího šampionátu obhajovala titul pouze Japonka Maki Tabataová, její krajan Keidži Širahata nestartoval.\n\nV Charbinu obhájila titul Maki Tabataová a stala se počtvrté mistryní Asie. Mezi muži poprvé zvítězil Japonec Tošihiko Itokawa.\n\n"}
{"id": "811397", "url": "https://cs.wikipedia.org/wiki?curid=811397", "title": "Buk za dráhou", "text": "Buk za dráhou\n\nBuk za dráhou je památný buk lesní „převislý“ (\"Fagus sylvatica „pendula“\") v Kostelci nad Orlicí.\n\n\nJedinec je vitální, zdravý, v koruně jen s minimem proschlých větví. Kmen má boulovitý habitus. V roce 2000 byl proveden odborný prořez suchých větví, k dalšímu zásahu došlo roku 2009 (zdravotní řez).\n\n\n"}
{"id": "811399", "url": "https://cs.wikipedia.org/wiki?curid=811399", "title": "Daniela Bakerová", "text": "Daniela Bakerová\n\nDaniela Bakerová (* 13. srpna 1946 v Bratislavě) je slovenská herečka. Vystupovala například ve filmu \"Vrchní, prchni!\", v němž hrála roli Erny (manželky pana Pařízka, jehož hrál Zdeněk Svěrák). Vystupovala též s Karlem Krylem.\n"}
{"id": "811400", "url": "https://cs.wikipedia.org/wiki?curid=811400", "title": "Zuzana Dienstbierová", "text": "Zuzana Dienstbierová\n\nZuzana Dienstbierová, rozená Wíšová (25. února 1947 – 22. září 2017) byla česká psycholožka, bojovnice za občanské svobody a demokracii a signatářka Charty 77.\n\nNarodila se v rodině malíře Jaromíra Wíšo. Ještě během studií strávila na konci 60. let několik let ve Washingtonu, kde byl Jiří Dienstbier zahraničním zpravodajem Československého rozhlasu. V době normalizace se starala o výchovu syna. Ještě před koncem roku 1976 (22. prosince 1976) podepsala dokument Charty 77 chystaný ke zveřejnění pro 1. ledna 1977 a byla tak nejen mezi prvními organizátory, ale současně i druhým nejmladším signatářem základního dokumentu, neboť jí v době jejího podpisu bylo 29 let.\n\nDienstbierová patřila prvních pět let k nejaktivnějším signatářům Charty 77, i když se nikdy nestala její mluvčí (z důvodu výchovy syna). Jednou z opor Charty 77 a posléze dalších aktivit zůstala až do Sametové revoluce. Po revoluci se už do politického dění nezapojila a žila v soukromí, věnujíc se rodině a svému povolání.\n\n\n"}
{"id": "811407", "url": "https://cs.wikipedia.org/wiki?curid=811407", "title": "Al-Mansura", "text": "Al-Mansura\n\nAl Mansura (arabsky المنصورة) je egyptské město, ležící na severu země v guvernorátu Dachílija.\n\nAl Mansura se nachází v nilské deltě na východním břehu ramene řeky Nil. Město se nachází zhruba 120 km severně od hlavního města Egypta Káhiry.\n\nAl Mansura byla založna v roce 1219 Saladinovým synovcem Al-Adilem I. (též známým pod jménem Safadin) z dynastie Ajjúbovců. Poté, co egypťani během sedmé křížové výpravy porazili Ludvíka IX., pojmenovali město Al Mansura. Slovo \"Mansura\" v arabštině znamená \"Vítězný\".\n\nBěhem sedmé křížové výpravy v roce 1250 byli Kapetovci poraženi a donuceni k ústupu. Na bojišti padlo patnáct tisíc jejich vojáků. Sám Ludvík IX. Francouzský byl v bitvě o Mansuru zajat. Další vítěznou bitvu svedli egypťané v roce 1973, kdy 14. října v letecké bitvě o Al Mansuru odrazili útok izraelců. Bitva, která trvala 53 minut, se konala právě nad městem Al Mansura. I přes početnou a kvalitativní převahu letadel Izraele, bylo sestřeleno 17 izraelských stíhaček. Egypt přišel o šest letadel, přičemž pouze tři sestřelil nepřítel.\n\nVe městě se nachází národní muzeum Mansoura National Museum. Budova dříve patřila Ibrahimu ben Lokmanovi, který byl sultánovým tajemníkem, a v roce 1250 zde byl vězněn Ludvík IX., kterého v bitvě o Al Mansuru egypťané zajali. Muzeum je zaměřeno právě na tuto bitvu a jsou v něm vystaveny zbraně křižáků, oblečení a mapy. Rovněž jsou zde k vidění velké obrazy zobrazující tuto bitvu.\n\nMěsto je rovněž známo pro svůj architektonický styl, zvláště pak pro Shinnáwího palác, který byl postaven italským architektem v roce 1928. Mešita El-Saleha El-Kebira je jednou z nejvýznamnějších v Mansuře. Mešita byla postavena věrným sultánovým služebníkem a nachází se v ulici Al-Sagha, která odděluje starou část města od moderní Mansury.\n\nStejně jako Káhira, Alexandrie a Port Said, byla Al Mansura domovem početné řecké komunity. Ta byla ovšem s nástupem éry prezidenta Gamála Násira donucena z Egypta odejít. Mnohé ze starších a zavedených obchodů v Mansuře stále nese původní řecké názvy.\n\nUniverzita v Mansuře byla založena v roce 1962, zpočátku jako pobočka Káhirské univerzity. Univerzitní nefrologické a urologické centrum pod vedením doktora Mohameda Ghonima je považováno za nejlepší ledvinové centrum v Africe a na Středním východě.\n"}
{"id": "811441", "url": "https://cs.wikipedia.org/wiki?curid=811441", "title": "Dóžecí palác (Benátky)", "text": "Dóžecí palác (Benátky)\n\nDóžecí palác ( \"Palazzo Ducale\") je jednou z nejvýznamnějších památek severoitalských Benátek, palác vybudovaný ve stylu benátské gotiky. Palác byl rezidencí benátského dóžete, vládce Benátské republiky.\n\nNachází se na náměstí Svatého Marka, obrácen západní fasádou do jeho menší části (piazzetty) a k přístavnímu molu na jihu. Na severu sousedí s bazilikou sv. Marka.\n\nBudova postavená ve 14. století spojuje prvky evropské gotiky a byzantských a východních vlivů, tedy oblastí, se kterými Benátky obchodovaly. Půvab stavby spočívá v rafinovaném, fyzikálně a esteticky „nesprávném“, umístění těžké hmoty stavby na jemné krajkoví dvou spodních arkádových pater. V roce 1923 byl zpřístupněn jako muzeum. Dnes je jedním z 11 muzeí obhospodařovaných Nadací benátských městských muzeí (Fondazione Musei Civici di Venezia).\n"}
{"id": "811443", "url": "https://cs.wikipedia.org/wiki?curid=811443", "title": "Volná energie (rozcestník)", "text": "Volná energie (rozcestník)\n\nVolná energie může být:\n"}
{"id": "811452", "url": "https://cs.wikipedia.org/wiki?curid=811452", "title": "Antonis Samaras", "text": "Antonis Samaras\n\nAntonis Samaras ( , * 23. května 1951 Athény) je řecký politik, který v letech 2012–2015 zastával úřad předsedy vlády Řecka. Jako předseda nejsilnější řecké pravicové strany Nová demokracie byl mezi roky 2009–2011 vůdcem opozice, než Nová demokracie podpořila vládu Lukase Papadimose. Dříve zastával také funkce ministrů zahraničních věcí a financí.\n\nNarodil se v Aténách. Roku 1974 zakončil studia na Amherstské vysoké škole v americkém státě Massachusetts, kde studoval ekonomii. O dva roky později získal titul MBA na Harvardově univerzitě. Jeho otec Dr. Konstantinos Samaras byl profesorem kardiologie. Na studiích ve městě Amherst bydlel na koleji s Jorgosem Papandreu, posléze se však stali politickými rivaly.\n\nV roce 1977 byl v regionu Messenia zvolen poslancem parlamentu za stranu \"Nová demokracie\". Konstantinos Mitsotakis ho roku 1989 přizval do své vlády na post ministra financí, posléze byl však převelen na ministrerstvo zahraničních věcí. Roku 1992 byl odvolán. Jako reakci na odvolání si založil vlastní politickou stranu \"Politické jaro\" ( ), která byla více pravicová než \"Nová demokracie\".\n\nStrana \"Politické jaro\" získala v parlamentních volbách roku 1993 336 tisíc hlasů (4,9%), a tím získala deset mandátů a stala se třetí nejsilnější stranou v zemi. O rok později ve volbách do Evropského parlamentu získala 564 tisíc hlasů (8,7%) a dva mandáty. V dalších volbách však strana již neuspěla.\n\nRoku 2004 rozpustil svou stranu a znovu vstoupil do \"Nové demokracie\", za kterou byl téhož roku zvolen do Evropského parlamentu. V parlamentních volbách roku 2007 byl zvolen i do národního parlamentu, a téhož dne rezignoval na místo v Evropském parlamentu. V lednu 2009 nahradil ve vládě Kostase Karamanlise dosavadního ministra kultury, jímž byl Michael Liapis. Jeho úřadování skončilo pádem vlády v říjnu téhož roku. Roku 2009 byl také znovuzvolen do parlamentu.\n\nPo pohraných volbách roku 2009 Kostas Karamanlis rezignoval na post předsedy strany \"Nová demokracie\" a Samaras se rozhodl kandidovat. Oponentkou mu byla Dora Bakoyannis, bývalá ministryně zahraničních věcí a starostka Atén. Vedení strany rozhodlo, že předsedu si zvolí členové sami. 30. listopadu 2009 byl Samaras zvolen novým, v pořadí sedmým, předsedou strany.\n\nV květnu 2012 jeho strana vyhrála volby s mizivým ziskem 109 mandátů, prezidentem byl Samaras pověřen sestavit vládu, která dle výsledků nutně musela být koaliční, což se mu však nepodařilo. Stejný neúspěch však zaznamenal i jeho hlavní oponent Alexis Tsipras, a tak musely být volby opakovány. V červnových volbách strana posílila a získala 129 mandátů, stále však neměla většinu. Samaras tedy sestavil menšinovou vládu s podporou stran \"Panhelénské socialistické hnutí (PASOK)\" a \"Demokratická levice (DIMAR)\", kdy se stal premiérem.\n\nVyznává víru Řecké pravoslavné církve. Je ženatý, jeho manželkou je Georgia Kretikos. Spolu mají dvě děti, dceru Lenu a syna Kostase.\n"}
{"id": "811463", "url": "https://cs.wikipedia.org/wiki?curid=811463", "title": "Život dětem", "text": "Život dětem\n\nŽivot dětem je obecně prospěšnou společností, jejímž posláním je pomáhat vážně nemocným dětem, které jsou odkázány na domácí péči svých rodičů. Život dětem se snaží těmto dětem zpříjemnit život a umožnit lepší rehabilitační péči, ozdravné pobyty, hradí nejrůznější potřebné pomůcky.\n\nObecně prospěšná společnost vytvořila celonárodní projekt – charitativní sbírku, známou pod názvem Srdíčkové dny. Ty se konají třikrát ročně, vždy na jaře v březnu, na podzim, v září a v zimě v prosinci. Studenti středních škol a učilišť nabízejí lidem nejrůznější sbírkové předměty, různobarevná plastová srdíčka, velmi oblíbené magnetky se zvířátky a různé reflexní přívěsky a podobně. Do sbírky se zapojují i základní školy a firmy. Výtěžek sbírky je používán na zaplacení invalidních vozíčků a různých kompenzačních pomůcek (zdravotních kočárků, chodítek, polohovacích zařízení), na úhradu obvazového materiálu, speciální výživy a také na neurorehabilitace či ozdravné pobyty, které většinou nehradí zdravotní pojišťovny.\n\n"}
{"id": "811475", "url": "https://cs.wikipedia.org/wiki?curid=811475", "title": "Hydrogenfosforečnan draselný", "text": "Hydrogenfosforečnan draselný\n\nHydrogenfosforečnan draselný je anorganická sloučenina se vzorcem KHPO. Jedná se o draselnou hydrogensůl kyseliny fosforečné.\n\nKHPO se používá jako hnojivo (často), přídatná látka (E 340) v potravinářském průmyslu (jako regulátor kyselosti, stabilizátor a zdroj fosforu) a v chemii jako součást pufrovacích roztoků.\n\npH vodného roztoku hydrogenfosforečnanu draselného je přibližně neutrální (~7) až mírně zásadité. Zahříváním v prostředí absorbujícím vodu vzniká difosforečnan draselný:\n\nJakožto potravinářská přídatná látka je všeobecně považovaný za bezpečný podle vyjádření FDA. Také je používán v bezmléčných šlehačkách k prevenci koagulace.\n\n"}
{"id": "811482", "url": "https://cs.wikipedia.org/wiki?curid=811482", "title": "Světová antidopingová agentura", "text": "Světová antidopingová agentura\n\nSvětová antidopingová agentura (, odtud zkratka WADA, , odtud zkratka AMA) je mezinárodní nezávislá organizace zaměřená na boj proti dopingu. Byla založena 10. listopadu 1999 v Lausanne ve Švýcarsku a jejím hlavním iniciátorem a sponzorem byl Mezinárodní olympijský výbor, který dodnes zajišťuje zhruba polovinu jejích příjmů. Na základě rozhodnutí z roku 2001 se v roce 2002 ústředí organizace přestěhovala do Montrealu v Kanadě.\n\nWADA v prosinci 2014 zřídila tříčlennou komisi pro vyšetření dopingu v Rusku, která v rámci vyšetřování odvezla z Moskvy přes 3000 vzorků. Tato komise vydala 9. listopadu 2015 zprávu, v níž doporučila vyloučit Všeruskou federaci lehké atletiky z Mezinárodní asociace atletických federací (IAAF). Zpráva také doporučila udělit doživotní zákaz činnosti pěti sportovcům a pěti trenérům či funkcionářům, zrušení moskevské antidopingové laboratoře a suspendaci jejího ředitele Grigorije Rodčenkova. Za dopující sportovce byly označeny Marija Savinovová, Jekatěrina Poistogovová, Kristina Ugarovová, Anastasija Bazdyrevová a Taťjana Mjazinová.\n\nV červenci 2016 zveřejnila WADA svou vyšetřovací zprávu, podle které ruské státní orgány systematicky kryly doping ruských olympioniků téměř ve všech sportech. Podle WADA ruský dopingový program řídilo, kontrolovalo a monitorovalo ministerstvo sportu vedené Vitalijem Mutkem ve spolupráci s tajnou službou FSB, středisky vrcholového sportu a laboratořemi v Moskvě a Soči. Systém byl zaveden po olympijských hrách ve Vancouveru v roce 2010 a pokračoval přes MS v atletice v Moskvě v roce 2013 až do zimních olympijských her v Soči 2014. Během olympiády v Soči umožňoval systém manipulaci se vzorky ruských sportovců, přičemž součástí dopingového programu bylo přes 20 ruských olympioniků v Soči, včetně 15 medailistů.\n\nWADA doporučila Mezinárodnímu olympijskému výboru, aby zvážil vyloučení ruských sportovců z olympiády v Riu, kde už měli zakázáno startovat ruští atleti a vzpěrači.\n\nVyšetřování, jednání, odvolání a tresty pokračovaly s tím, že nedostatky a podvody pokračovaly. 9. prosince 2019 Výkonný výbor Světové antidopingové agentury WADA rozhodl a oznámil, že Rusko bylo kvůli dopingu na čtyři roky vyloučeno z OH a mistrovství světa a také že znovu suspendoval agenturu RUSADA.\n\n"}
{"id": "811487", "url": "https://cs.wikipedia.org/wiki?curid=811487", "title": "Paní Inger na Östrotě", "text": "Paní Inger na Östrotě\n\nPaní Inger na Östrotě, (norsky: \"Fru Inger til Østeraad\") je dramatická divadelní hra, kterou napsal Henrik Ibsen v roce 1854 (tiskem vyšlo roku 1857). Premiéra proběhla v Bergenu 2. ledna 1855.\n\nHra má 5 dějství. Jedná se o historicko-romantickou tragédii odehrávající se v 16. století na zámku Östrotě u Trondheimského fjordu.\nHlavní hrdinkou je paní Inger Ottisdatter Römer, vdova po říšském hofmistru Nilsi Gyldenlövovi, urozená norská dáma, paní na zámku Östrotě a bývalá milenka švédského hraběte Stena Stureho. Složitý děj je protkaný intrikami a tematizuje vzpouru Norů proti dánskému útlaku. Paní Inger stojí před rozhodnutím, zda se spojit s Dány a dostat tak svého nemanželského syna na švédský trůn, což by ovšem znamenalo zradu na norských krajanech. V zaslepenosti stát se královou matkou končí paní Inger jako zlomená a tragická postava.\n\n\nJe rok 1528 a paní Inger se naskýtá možnost zbavit se útlaku Dánů, když se ve Švédsku vzbouří Dálští proti králi Gustavovi. \n\nJejí plány ale zbrzdí příjezd dánského vyslance Nilse Lykkeho, jehož skutečným záměrem návštěvy je zlikvidovat hraběte Nilse Stureho, syna Stena Stureho, který vzpouru ve Švédsku inicioval. Místo něj se ale setkává s norským šlechticem Olafem Skaktavlem, kterého poslal na Östrot jistý Petr Kanzler. Lykkemu se zalíbí dcera paní Inger, Elina, která ale jeho šarmu na začátku odolá. Elina ale také neví, že Lykke zavinil smrt její sestry Lucie, které zlomil srdce. Nils Lykke v zámku najde Nilse Stenssöna a z dopisů od Petra Kanzlera se dozví, že Stenssön je legitimní syn Inger a Stena Stureho. Inger neví, že je její syn na zámku, přesto jej potká a myslí si, že je to syn Stureho z jeho manželství. Inger posílá své lidi do boje proti Dánům do Švédska a její syn jde také, protože má pocit, že si musí vydobýt slávu i zemi, aby si získal přízeň své matky.\n\nElina s Lykkem si vyznají lásku, a proto chce Elina pomoci Lykkemu k útěku ze zámku. Inger jí ale prozradí, že to byl právě Nils Lykke, který zapříčinil smrt její sestry Lucie. Sedláci se spolu s Olafem a synem Inger vracejí na zámek, ale paní Inger přikáže Olafovi, ať zabije Nilse Stenssöna, protože jinak by se její syn nemohl dostat na švédský trůn. Švédům, kteří si pro něj přijdou, namluví, že spáchal sebevraždu. U rakve však paní Inger zjistí, že to byl její pravý syn, protože měl na krku Sten Sturův prsten. V té chvíli chce paní na Östrotě zemřít také.\n\nPaní Inger na Östrotě je drama s historickým námětem. O historii se však opírá jen zřídka. Hlavními tématy jsou zde láska, pomsta, touha po moci a intriky. Norové se spoléhají na paní Inger, že jim pomůže zbavit se dánské nadvlády. V minulosti totiž přísahala, že se pomstí Dánům za smrt svého přítele, norského rytíře. V době, kdy má možnost splnit, co slíbila, je však na vážkách, jelikož by svou pomstou mohla ohrozit svého nemanželského syna a jeho naději na švédský trůn. Její slib z minulosti je tak ohrožen, protože dává přednost dobru svého syna před blahem země. Tím také zanedbává své dcery, jednu provdá do Dánska, aby si naklonila přízeň svých nepřátel. Možná také proto důvěra jejích krajanů postupně slábne. Svou další dceru Elinu chce na začátku dokonce provdat za dánského rytíře Nilse Lykkeho, který v minulosti zapříčinil smrt její další dcery Lucie. Láska Inger je ale velmi sobecká, protože se chce stát prostřednictvím svého syna matkou krále. Její syn přijede na zámek jako Nils Stenssön, nepoznán. Sám neví, že je synem paní Inger, jelikož byl držen jako rukojmí ve Švédsku a vychováván v nevědomosti. Právě z dopisu od Kanzlera se Lykke dozví, že Nils Stenssön je syn paní na Östrotě a švédského hraběte Stena Stura. Stává se tak kandidátem na švédský trůn. Tím začínají intriky Lykkeho, který toto zjištění použije ve svůj vlastní prospěch. Chce po paní Inger, aby poslala na pomoc švédským vzbouřencům své lidi, a pak jí teprve prozradí, kde je její syn. Inger považuje Stenssöna za soka svého syna, a tak jej dá zabít. Ve své zaslepenosti a touze najít syna zabije své vlastní dítě a to se stává jejím největším životním trestem. \n\nPodle hry byl v roce 1975 natočen norský film \"Fru Inger til Østråt\" (režie Sverre Udnæs).\n\n"}
{"id": "811488", "url": "https://cs.wikipedia.org/wiki?curid=811488", "title": "Občina Ajdovščina", "text": "Občina Ajdovščina\n\nObčina Ajdovščina ( \"\") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Ajdovščina.\n\n\n"}
{"id": "811491", "url": "https://cs.wikipedia.org/wiki?curid=811491", "title": "Občina Vipava", "text": "Občina Vipava\n\nObčina Vipava ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Vipava.\n\n\n"}
{"id": "811492", "url": "https://cs.wikipedia.org/wiki?curid=811492", "title": "John Gabriel Borkman", "text": "John Gabriel Borkman\n\nJohn Gabriel Borkman je předposlední divadelní hra norského autora Henrika Ibsena. Byla napsána v létě 1895, tiskem vyšla v kodaňském Gyldendalu 15. prosince 1896. Premiéra se konala 10. ledna 1897 v Helsinkách, a to jak ve švédštině, tak finštině. V České republice byl \"John Gabriel Borkman\" poprvé uveden na scéně Národního divadla 8. května 1897 v režii Jakuba Seiferta.\n\n\nHra ve čtyřech jednáních se odehrává v domě Rentheimových během jediného zimního večera. John Gabriel Borkman je bývalý bankovní ředitel, který ovšem zpronevěřil velké množství majetku banky a za tento čin byl uvězněn. Děj hry začíná po osmi letech od jeho propuštění, kdy do města přijíždí slečna Ella Rentheimová, sestra Borkmanovy ženy Gunhildy. V té době Borkman žije zcela izolovaně od rodiny i společnosti, jeho jediným přítelem je Foldal, starý úředník. Ella po zatčení Johna Gabriela vychovávala jeho a Gunhildina syna Erharta, a nyní chce, aby syn přijal její příjmení za účelem zachování rodu a převodu dědictví. S tím ale nesouhlasí její sestra, která s ní soupeří jak o přízeň syna, tak manžela, neboť Ella bývala Borkmanovou milenkou. Po otevřeném rodinném konfliktu, který vyústí v odjezd Erharta z města, se Borkman rozhodne návratem do společnosti a prací rehabilitovat své jméno a sám odchází do noci, kde záhy umírá. Jeho smrt má za následek smíření obou sester.\n\n\"John Gabriel Borkman\" je Ibsenovo pozdní psychologické komorní drama, které se ve všech částech soustředí na Borkmanův osud. Postavy jsou hluboce psychologicky propracovány, zejména osoba Elly.\n\n\"John Gabriel Borkman\" je hra především o životních iluzích. Stárnoucí postavy obětovaly celý svůj život vyšším cílům (kariéra, výchova), ale na sklonku života se ukazuje, že z této snahy něco dokázat zbyly jen trosky. Život v iluzi a sebeklamu je typický pro titulní postavu John Gabriela, který stále věří, že je jakýmsi spasitelem, který všechny své činy udělal z nejlepších pohnutek a snaží se to dokázat i společnosti. I další charaktery hry lžou samy sobě: Gunhilda žije v iluzi, že ji její syn pomstí, a tím očistí jméno jejich rodiny, Ella pak věří tomu, že Erhart přijme její jméno a stane se pokračovatelem jejího rodu. Životu v sebeklamu propadl i Foldal, který i po letech stále věří tomu, že je kvalitní básník.\n\nS touto generací žijící v neustálé lži kontrastuje generace mladá, zastoupená Erhartem, paní Wiltonovou a Frídou Foldalovou. Na rozdíl od staré generace jdou mladí za svými sny, nebojí se změny a řídí se především svou svobodnou vůlí, nikoliv konvencemi.\n\nOpakujícím se motivem je boj obou sester o mužskou přízeň. Nejprve soupeřily o lásku Borkmana, teď o náklonnost Erharta. Rodina je ve hře prezentována jako nefungující společenství, kde se manželé navzájem pouze trpí, matka se snaží dosáhnout seberealizace prostřednictvím svého dítěte a sestry/dvojčata se smíří až po Borkmanově smrti. Dalším důležitým motivem je také lidská touha po penězích, která je zastoupena jak v postavě Borkmana, tak Gunhildy, která sestře neustále připomíná její finanční situaci.\n\nIbsena k napsání hry pravděpodobně inspirovaly životní příběhy dvou osob, které v mládí znal – osud vysoce postaveného důstojníka, který byl obviněn ze zpronevěry, a případ bankovního ředitele, jenž zpronevěřil peníze svých klientů a byl za to souzen.\nNegativní nádech celé hry byl na jedné straně publikem kritizován, na straně druhé se ovšem \"John Gabriel Borkman\" stal autorovou nejúspěšnější hrou od uvedení \"Domečku pro panenky\".\n\n\n"}
{"id": "811498", "url": "https://cs.wikipedia.org/wiki?curid=811498", "title": "Divoká kachna (divadelní hra)", "text": "Divoká kachna (divadelní hra)\n\nDivoká kachna (norsky:\"Vildanden\"), je divadelní hra-drama Henrika Ibsena, které vyšlo prvně tiskem 11. listopadu 1884 u Ibsenova dvorního nakladatele Frederika Hegela (kodaňské nakladatelství Gyldendal). Text však vznikal už za Ibsenova pobytu v Římě mezi lety 1882–1883.\n\nNa základě Ibsenova vlastního výroku se často o jeho díle říká, že \"nedává odpovědi, nýbrž pouze klade otázky\". O dramatu Divoká kachna to platí dvojnásob.\nHra samotná je proto v Ibsenově tvorbě významným mezníkem. Tematizuje životní protiklad lži a pravdy a jejich užitečnosti. Klade otázku, je-li nutné odhalit nepříjemnou pravdu i v případě, že může zničit lidské štěstí. Lze životní štěstí vybudovat na lži či (sebe)klamu nebo je třeba usilovat o život v pravdě za každou cenu?\n\n\"Divoká kachna\" je hra realistická, ale zároveň značně symbolická. Hlavním symbolem je postřelená divoká kachna, která v rozporu se svým jménem žije zdomácněle na půdě u Ekdalových, tedy v prostředí pro ni nepřirozeném. S kachnou můžeme ztotožnit hned několik ústředních postav. Obecně pak divoký pták žijící na půdě symbolizuje svět Ekdalovy rodiny, tedy svět malých (materiálních i duchovních) poměrů, ve kterých jsou lidé spokojeni, protože mají každý svou životní iluzi.\n\nHra má dvacet čtyři postav. Nejdůležitějšími jsou Hjalmar Ekdal; Gina, jeho manželka; Hedvika, jejich čtrnáctiletá dcera; starý Ekdal, Hjalmarův otec; továrník Werle a Gregers Werle, továrníkův syn a Hjalmarův přítel. Drama má pět dějství.\n\nPo letech se vrací Gregers Werle do domu svého otce továrníka Werleho. Po roztržce při které syn vyčítá otci jeho nečestné jednání v minulosti, Gregers odchází k příteli z mládí Hjalmaru Ekdalovi. Seznamuje se s jeho ženou Ginou, dříve hospodyní u továrníka Werleho, dcerou Hedvikou, na otci citově závislou, a Hjalmarovým otcem, starým Ekdalem. Gregers zjišťuje, že přítelův život je zpovzdálí manipulován továrníkem a rozhodne se příteli vše vylíčit, aby se jeho život očistil od lži. Hjalmarův otec po propuštění z vězení za účetní machinace tráví volný čas na půdě, kde chová mimo jiných zvířat také divokou kachnu. Gregers odhalí příteli skutečnosti, z nichž Hjalmara nejvíce zasáhne podezření, že Hedvika není jeho dcera. Rozhodne se proto zpřetrhat všechny vztahy s minulostí a odejít z domu pouze s otcem. Zoufalá Hedvika se snaží otci zalíbit a na popud Gregerse chce obětovat otci divokou kachnu. Z půdy se ozývá výstřel a místo divoké kachny je zde nalezena mrtvá Hedvika. \n\nHra byla poprvé uvedena 9. ledna 1885 na Národní scéně v Bergenu (Den nationale Scene) v režii norského dramatika a režiséra Gunnara Heiberga.\n\nČeské překlady\n\nZ norského jazyka\n\nZ německého jazyka\n\nČeská uvedení \n"}
{"id": "811499", "url": "https://cs.wikipedia.org/wiki?curid=811499", "title": "RS-422", "text": "RS-422\n\nRS-422 je standard sériové komunikace určující elektrické vlastnosti digitálních obvodů. Díky využití rozdílu potenciálů mezi vodiči (diferenciální signál) je možné přenášet data rychlostí až 10 milionů bitů za sekundu a délka kabelu může dosahovat až 1500 metrů. Systémy mohou být propojeny buď přímo přes RS-422, nebo za pomoci RS-422 převodníku připojeny k zařízení s RS-232 rozhraním. Standard RS-422 definuje pouze úrovně signálů, ostatní vlastnosti sériového rozhraní určují jiné standardy.\n\nRS-422 je běžně používaná zkratka pro standard americké organizace ANSI – ANSI/TIA/EIA-422-B Electrical Characteristics of Balanced Voltage Differential Interface Circuits a jeho mezinárodního ekvivalentu ITU-T Recommendation T-REC-V.11, také známého jako X.27. Tyto technické standardy blíže určují elektrické vlastnosti obvodu s digitálním rozhraním a symetrickým napětím. RS-422 zajišťuje přenos dat pomocí jednosměrného diferenciálního přenosu s terminovanými nebo neterminovanými dvoubodovými spoji. Na rozdíl od EIA-485 (která využívá vícebodové spoje), EIA-422/V.11 neumožňuje funkci více vysílačů zároveň, pouze zapojení více přijímačů.\n\nRevize B byla publikována v květnu 1994 a obnovena asociací TIA (Telecommunications Industry Association) v roce 2005.\n\nRozhraní RS-422 má několik klíčových výhod, mezi které patří diferenciální přijímač a vysílač, dále pak datová propustnost až 10 MBd (megabaud) při délce kabelu 12 metrů. Samotná specifikace neurčuje horní hranici datové propustnosti, pouze udává, jak rychlost přenosu signálu klesá s délkou kabelu. Maximální rychlost je však 10 Mbit/s.\n\nEIA-422 udává pouze elektrické charakteristiky pro jeden symetrický signál, rozmístění pinů a protokoly jsou definovány v jiných specifikacích. Mechanická připojení k tomuto rozhraní jsou specifikována v EIA-530 (konektor DB-25) a EIA-449 (konektor DC-37), ale existují i zařízení, která mají 4 pinovou šroubovací svorkovnici (pouze vysílací a přijímací pár vodičů). Maximální délka kabelu je 1500 metrů. Maximální datová propustnost je 10 Mbit/s na 12 metrů, resp. 100 kbit/s na 1200 m. Pomocí EIA-422 nelze implementovat sítě s vícebodovými spoji, tak jako s EIA-485, avšak k jednomu vysílači může být připojeno až deset přijímačů.\n\nNejčastěji se EIA-422 používá pro prodloužení dosahu linky RS-232. Systémy pro automatizaci vysílání a postprodukční zařízení používají RS-422A ke vzdálenému ovládání přehrávačů a rekordérů umístěných v přístrojových místnostech.\n\nNa platformě Macintosh se rovněž hojně používala varianta RS-422 kompatibilní s RS-232, využívající konektor mini-DIN-8, dokud ji v roce 1998 na iMacu nenahradilo rozhraní USB.\n\nEIA-422 může spolupracovat s rozhraními navrženými pro standard MIL-STD-188-114B, avšak tato rozhraní nejsou identická. EIA-422 sice používá jmenovité napětí od 0V do +5V, zatímco MIL-STD-188-114B používá symetrický signál okolo 0V, avšak tolerance různých úrovní napětí umožňuje oběma zařízením spolupracovat. Je však třeba použít zakončovací odpor (terminátor).\n\nPodobnou specifikací je EIA-423, avšak pro nesymetrické spojení (RS-423).\n\nU RS-422 se nejčastěji používá kabel sestávající ze dvou párů kroucené dvojlinky, z nichž každý je stíněný, a z nulového vodiče. Přestože se dvoupárový kabel často používá v praxi, standard RS-422 definuje pouze jeden pár a nepřiřazuje mu žádnou funkci. Jakákoliv hotová instalace kabelů (např. s konektory) by měla být označena specifikací, definující významy signálů a mechanické dispozice konektoru, jako třeba RS-449.\n\n"}
{"id": "811501", "url": "https://cs.wikipedia.org/wiki?curid=811501", "title": "Mezinárodní letiště Hurghada", "text": "Mezinárodní letiště Hurghada\n\nMezinárodní letiště Hurghada (arabsky مطار الغردقة الدولي; IATA: HRG, ICAO: HEGN) je mezinárodní letiště poblíž egyptského města Hurghada. Letiště se nachází 5 km jihozápadně od centra Hurghady. V roce 2011 letiště odbavilo 5 975 423 cestujících.\n\nLetiště má v současné době k dispozici jeden terminál. V posledních letech proběhlo na letišti velké množství rozšiřujících prací, včetně stavby příletové haly v hodnotě 155 milionů dolarů. Terminál 2 je již otevřen. Informace z 25.4.2015\n\nV současné době (2014) probíhá stavba nového terminálu na jižní odbavovací ploše. Moderní terminál bude vybaven devíti nástupními mosty a jeho předpokládaná kapacita je 7,5 milionu cestujících ročně. Náklady se budou pohybovat okolo 300 milionů dolarů.\n\nSoučasně s výstavbou nového terminálu probíhá výstavba paralelní dráhy 16R / 34L, souvisejících pojížděcích drah a napojení na novou odbavovací plochu s terminálem. Dráha je umístěna přibližně 950 metrů východně od dráhy 16 / 34, bude mít délku 4000 metrů a šířku 50 metrů. Cena výstavby bude přibližně 87 milionů dolarů a provádí ji firma Orascom Construction Industries.\n\n"}
{"id": "811505", "url": "https://cs.wikipedia.org/wiki?curid=811505", "title": "Divoká kachna", "text": "Divoká kachna\n\nDivoká kachna může znamenat:\n\n"}
{"id": "811506", "url": "https://cs.wikipedia.org/wiki?curid=811506", "title": "Gustav Moravec", "text": "Gustav Moravec\n\nGustav Moravec (* 23. listopadu 1913, Plzeň – 22. prosince 1993, Plzeň) byl český fotbalista, záložník.\n\nHrál za SK Plzeň, Baťa Zlín, Viktorii Plzeň a ČSD Plzeň. V lize odehrál 191 utkání a dal 26 gólů. Vítěz Českého poháru 1943.\n\n"}
{"id": "811507", "url": "https://cs.wikipedia.org/wiki?curid=811507", "title": "Petr Musil", "text": "Petr Musil\n\nPetr Musil (* 23. září 1981, Brno) je český fotbalový záložník.\n\nJe odchovancem bystrcké kopané. Nejvyšší soutěž hrál za FC Zbrojovka Brno, FK Jablonec, Inter Bratislava a FC Tescoma Zlín. V české lize odehrál 146 utkání a dal 4 góly.\n\nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\nZa českou reprezentaci do 21 let nastoupil ve 14 utkáních, gól nevstřelil.\n\n\n"}
{"id": "811514", "url": "https://cs.wikipedia.org/wiki?curid=811514", "title": "František Novák (fotbalista)", "text": "František Novák (fotbalista)\n\nFrantišek Novák (24. září 1913, Praha – 15. července 1942) byl český fotbalista, záložník. Padl za 2. světové války v Anglii.\n\nHrál za SK Židenice (1934–1940). V lize nastoupil k 95 utkáním. ve Středoevropském poháru nastoupil k 5 utkáním.\n\n\n"}
{"id": "811517", "url": "https://cs.wikipedia.org/wiki?curid=811517", "title": "Jozef Norocký", "text": "Jozef Norocký\n\nJozef Norocký (* 29. října 1953) je bývalý slovenský fotbalista, záložník.\n\nV československé lize hrál za ZVL Žilina a ZŤS Košice. Nastoupil ve ligových 135 utkáních a dal 9 gólů. Vítěz Slovenského a finalista Československého poháru 1980. V nižších soutěžích hrál i za Iskru Partizánske, Duklu Prešov a Spartak ZŤS Dubnica.\n\n\n"}
{"id": "811521", "url": "https://cs.wikipedia.org/wiki?curid=811521", "title": "Wysoka (okres Hlubčice)", "text": "Wysoka (okres Hlubčice)\n\nWysoka (česky \"Vysoká\", německy \"Waissak\", v letech 1936–1945 \"Lindau\") je ves v jižním Polsku, v Opolském vojvodství, v powiatu Głubczyckém, ve gmině Branice.\n\nVes leží v Opavské pahorkatině.\n\nV roce 1939 měla ves 716 obyvatel, v roce 2008 měla 515 obyvatel.\n"}
{"id": "811525", "url": "https://cs.wikipedia.org/wiki?curid=811525", "title": "Meckelova chrupavka", "text": "Meckelova chrupavka\n\nMeckelova chrupavka, též mandibulare, je významná struktura v hlavové části obratlovců, která vzniká přeměnou spodní (ventrální) části mandibulárního (1.) žaberního oblouku. U většiny čelistnatců z Meckelovy chrupavky vzniká kost spodní čelisti, tzv. articulare. U savců se dolní čelist vytváří jinak (z kosti dentare), Meckelova chrupavka se z velké části vůbec nemění na kost a postupně ji obklopí dermální kosti – pouze jedna její část se přeměňuje na kladívko (malleus) ve středním uchu.\n"}
{"id": "811534", "url": "https://cs.wikipedia.org/wiki?curid=811534", "title": "Jiří Novák (1969)", "text": "Jiří Novák (1969)\n\nJiří Novák (* 26. října 1969) je bývalý český fotbalista, útočník.\n\nHrál za Slavii Praha, FK Dukla Praha, FC Slovan Liberec, Fortunu Düsseldorf, FK Jablonec, SK Dynamo České Budějovice a Bohemians. V lize odehrál 168 utkání a dal 27 gólů. Za dorosteneckou reprezentaci nastoupil v 38 utkáních a dal 8 gólů, za reprezentaci do 21 let nastoupil v 13 utkáních a dal 1 gól.\n\n"}
{"id": "811540", "url": "https://cs.wikipedia.org/wiki?curid=811540", "title": "Altnau", "text": "Altnau\n\nAltnau je obec ve Švýcarsku v kantonu Thurgau. Leží na břehu Bodamského jezera.\n\nV roce 2010 zde žilo 1 977 obyvatel.\n"}
{"id": "811545", "url": "https://cs.wikipedia.org/wiki?curid=811545", "title": "Róbert Novák", "text": "Róbert Novák\n\nRóbert Novák (* 6. srpna 1970) je bývalý slovenský fotbalista, záložník.\n\nHrál za Spartak Trnava, FC Slušovice, ZŤS Dubnica, ŠK Slovan Bratislava, 1. FC Košice, 1. FK Příbram a Artmediie Petržalka. V československé a české lize nastoupil ve 113 utkáních a dal 10 gólů. V evropských pohárech nastoupil v 9 utkáních a dal 1 gól.\n\n\n"}
{"id": "811549", "url": "https://cs.wikipedia.org/wiki?curid=811549", "title": "Aldona Anna Litevská", "text": "Aldona Anna Litevská\n\nAldona (křtěná \"Ona\" nebo \"Anna\"; její pohanské jméno Aldona zmiňuje pouze Maciej Stryjkowski; asi 1309 – 26. května 1339) byla polská královna (1333–1339) jako manželka Kazimíra III. Jejím otcem byl litevský velkokníže Gediminas.\n\nAldona se vdala za Kazimíra III., když mu bylo 15 nebo 16 let. Nevěsta byla zřejmě ve stejném věku. Svatba proběhla 30. dubna nebo 16. října 1325 a jednalo se o čistě politický tah, který měl za účel upevnit polsko-litevskou koalici proti Řádu německých rytířů. Kazimír hledal spojence ve sporu s tímto řádem o Pomořansko. Gediminas propustil všechny polské vězně, kterých bylo okolo 25 000. Důležitost tohoto sňatku dokládá i to, že opustil své původní plány na to, že se ožení s Jitkou Lucemburskou.\n\nToto spojenectví se prakticky projevilo, když spojené síly Polska a Litvy zaútočily v roce 1326 na Braniborsko. Spojenectví nebylo silné a okolo roku 1330 se zhroutilo, ale nejsou důkazy o tom, že by spolu Polsko a Litva za Aldonina života bojovaly. Aldona zemřela v roce 1339 a je pohřbena v Krakově. Aldona je vzpomínána pro svou zbožnost a lásku k hudbě. Vždy ji doprovázeli dvorní hudebníci.\n\nPo její smrti se Kazimír III. oženil ještě třikrát, Aldona mu však zanechala dvě dcery, Kunhutu († 1357), která se vdala za Ludvíka VI. Bavorského a Alžbětu (1326–1361), která se vdala za pomořanského vévodu Bogislava V. Dcerou Alžběty a tedy Aldoninou vnučkou byla poslední z manželek Karla IV. Alžběta Pomořanská.\n"}
{"id": "811551", "url": "https://cs.wikipedia.org/wiki?curid=811551", "title": "Pa-li-Tchi", "text": "Pa-li-Tchi\n\nPa-li-Tchi jsou nejdéle fungující česká umělecká skupina zabývající se vystoupeními s ohněm. Od roku 2002 rozvíjí svou show a za tu dobu uskutečnili více jak 550 úspěšných vystoupení v České republice i zahraničí.\n\nFireshow neboli tanec s ohněm vnímají jako jedinečné umění, které v sobě spojuje tanec, severoindické umění ohně Banethi, akrobacii, různé techniky ovládání ohnivých \"nástrojů\" mající mnohdy kořeny v bojových uměních a dynamickou krásu ohnivých kruhů v kontrastu světla a tmy. V prostoru naplněném hudbou se tak setkává moderní choreografické pojetí a ladnost tance se silou a dynamikou tradičních umění jako je Banethi, Maori poi a Kung-fu. Díky hudbě, která je komponována přímo pro jednotlivá čísla a choreografie, je vystoupení fireshow v jejich podání propojeným energickým celkem.\n\n"}
{"id": "811552", "url": "https://cs.wikipedia.org/wiki?curid=811552", "title": "Kakostovité", "text": "Kakostovité\n\nKakostovité (\"Geraniaceae\") je čeleď vyšších dvouděložných rostlin z řádu kakostotvaré (\"Geraniales\"). Jsou to převážně byliny s dlanitými listy. Některé druhy jsou sukulentní. Květy jsou pětičetné, pravidelné nebo dvoustranně souměrné, plody jsou většinou poltivé. Náležejí sem oblíbené okrasné rostliny, zejména pelargonie. V České republice roste několik druhů kakostů a pumpava obecná.\n\nKakostovité jsou byliny a polokeře, někdy i stonkové sukulenty (otylec, některé pelargonie), obvykle s článkovanými stonky. Listy jsou střídavé nebo vstřícné, nejčastěji jednoduché a dlanitě laločnaté, řidčeji složené, obvykle s palisty. Čepel listů je celokrajná nebo více či méně pilovitá, obvykle s dlanitou žilnatinou. Odění je složeno z jednoduchých nebo žláznatých chlupů.\nKvěty jsou pětičetné, pravidelné nebo dvoustranně souměrné, jednotlivé nebo v úžlabních či vrcholových květenstvích (nejčastěji okolíkovitých). Kalich je pětičetný, kališní lístky jsou volné nebo na bázi srostlé, u některých zástupců je horní lístek nazpět protažen v ostruhu. Korunních lístků je obvykle 5 a jsou volné.\nTyčinek je nejčastěji 10 až 15, zřídka méně, jsou volné nebo krátce na bázi srostlé. Semeník je svrchní, laločnatý, srostlý obvykle z 5 plodolistů, na vrcholu s jedinou čnělkou s 5 bliznami. U některých zástupců jsou v květech přítomny nektarové žlázky, které se střídají s korunními lístky. Plod je poltivý (schizokarp), rozpadající se na 5 jednosemenných dílů a zanechávající střední sloupek, výjimečně poltivý plod bez středního sloupku (\"Biebersteinia\") nebo tobolka (\"Hypseocharis\").\n\nČeleď kakostovité zahrnuje asi 800 druhů v 7 rodech. Největší rody jsou kakost (\"Geranium\", asi 430 druhů) a pelargonie (\"Pelargonium\", asi 280 druhů). Je rozšířena po celém světě, nejvíce druhů se vyskytuje v mírném a subtropickém pásu. V tropech se vyskytují především v horách. Centrum rodové i druhové diverzity je v jižní Africe. Rod kakost (\"Geranium\") je zastoupen na všech kontinentech s výjimkou Antarktidy.\n\nV české květeně je podobně jako v celé Evropě čeleď zastoupena 2 rody.\nV České republice se vyskytuje 11 původních druhů kakostu (další 2 jsou pokládané za vyhynulé) a pumpava obecná. Některé další druhy jsou zde nepůvodní a zavlečené, např. běžný kakost pyrenejský. Řada dalších druhů pumpavy se vyskytuje porůznu ve Středomoří. V teplejších oblastech Evropy také občas zplaňují pelargonie.\n\nČeleď byla dříve považována za blízce příbuznou šťavelovitým (\"Oxalidaceae\") a někteří taxonomové (např. Cronquist) obě čeledi řadili do stejného řádu.\nPodle kladogramů APG jsou kakostovité bazální skupinou řádu kakostotvaré (\"Geraniaceae\"), bazálním rodem čeledi je rod \"Hypseocharis\".\nS nástupem molekulárních studií došlo k některým změnám i na úrovni rodů. Rod \"Sarcocaulon\" byl vřazen do rodu \"Monsonia\", rod \"Rhynchotheca\" byl přeřazen do čeledi \"Francoaceae\".\n\n\nNěkteré druhy pelargonií, zejména pelargonie vonná (\"Pelargonium odoratissimum\") a kříženci druhů \"P. capitatum\", \"P. graveolens\" a \"P. radens\" se pěstují pro vonnou, tzv. 'geraniovou' silici. Ta má uplatnění zejména v parfumerii.\nPelargonie náležejí mezi oblíbené balkónové rostliny. Jako zahradní trvalky jsou pěstovány některé druhy kakostu (\"Geranium\"), řidčeji i pumpava (\"Erodium\"). Jihoafrický rod otylec (\"Sarcocaulon\") náleží mezi atraktivní sukulenty.\n\n\"Erodium\", \"Geranium\", \"Hypseocharis\", \"Monsonia\" (včetně \"Sarcocaulon\"), \"Pelargonium\"\n\n"}
{"id": "811556", "url": "https://cs.wikipedia.org/wiki?curid=811556", "title": "Triethylboritan", "text": "Triethylboritan\n\nTriethylboritan (Někdy též triethoxid boritý či nepříliš správně triethylester kyseliny borité), někdy zkráceno na TEB je bezbarvá organická kapalná látka se vzorcem B(OCHCH).\n\nTato látka se vyrábí reakcí kyseliny borité a ethanolu:<br>\nB(OH) + 3CHCHOH ←→ B(OCHCH) + 3HO<br>\nV neutrálním prostředí reakce neprobíhá a udržuje se rovnováha mezi oběma stranami rovnice. S klesajícím pH (v kyselém prostředí) stoupá množství TEB a vody, zatímco v zasaditém prostředí vzniká více kyseliny borité (popř. boritanu) a vody. <br>\nPři výrobě se tedy používá okyselení kyselinou sírovou, následně se vzniklé produkty destilují. Na rozdíl od trimethylboritanu triethylboritan má vyšší teplotu varu, než voda, proto se „oddestilovává“ voda a nezreagovaný ethanol, a následně se oddělí novou destilací TEB od kyseliny sírové a nezreagované kyseliny borité.\n\nTEB reaguje s vodou za vzniku ethanolu a kyseliny borité, proto musí být chráněn před vzdušnou vlhkostí.\nReaguje také se zásadami, např. hydroxidem sodným, dle rovnice:<br>\nB(OCHCH) + 3NaOH → 3CHCHOH + B(ONa)<br>\nLátka je značně hořlavá. Teplota vzplanutí je asi 11 °C, tato látka hoří díky boru zeleným plamenem, ale podstatně méně výrazně než trimethylboritan (v porovnání s tím je plamen TEB namodralý). V případě, že TEB je kontaminován TMB, dojde ke značnému zbarvení do zelena (při výrobě TEB z technického lihu je plamen zelený pro obsah methanolu a následně i TMB). Tohoto efektu se užívá při kvalitativní analýze přítomnosti methanolu v ethanolu.<br>\nHoření probíhá dle rovnice:<br>\n4B(OCHCH) + 39O → 4BO + 30HO + 24CO\n\n"}
{"id": "811561", "url": "https://cs.wikipedia.org/wiki?curid=811561", "title": "Vláda Lutze Schwerina von Krosigka", "text": "Vláda Lutze Schwerina von Krosigka\n\nVláda Lutze Schwerina von Krosigka byla druhou a poslední vládou nacistického Německa. Byla ustavena podle Hitlerovy závěti v dubnu 1945. Oficiálně vláda vládla od 2. května do 23. května 1945, kdy byli všichni členové vlády zatčeni.\n\nSídlem této prozatímní vlády bylo město Flensburg, které leží u hranic s Dánskem. Vláda vznikla až po Hitlerově smrti a jejím cílem bylo dohlížet na realizaci Aktu bezpodmínečné kapitulace nacistického Německa za německou stranu, který nacistické Německo podepsalo už 7. května 1945. Vláda existovala do 23. května 1945, kdy její činnost přebraly spojenecké okupační úřady.\n"}
{"id": "811562", "url": "https://cs.wikipedia.org/wiki?curid=811562", "title": "Týfónium", "text": "Týfónium\n\nTýfónium je ztracený a znovuobjevený chrám z doby Merojského království. Nachází se na území republiky Súdán poblíž městečka Wad Ben Naga. Chrám byl objeven expedicí Národního muzea, která probíhala na přelomu listopadu a prosince 2011. Jedná se o rozsáhlý chrámový komplex, o kterém existují zprávy již z 1. poloviny 19. století, kdy město Wad Ben Naga navštívili ranní evropští cestovatelé. Poté však chrámový komplex na více jak století a půl prakticky upadl v zapomnění. V roce 2011 byl ale proveden spolehlivý pokus o jeho přesnou lokalizaci a chrám byl znovuobjeven.\n\n"}
{"id": "811564", "url": "https://cs.wikipedia.org/wiki?curid=811564", "title": "Medokvětovité", "text": "Medokvětovité\n\nMedokvětovité (\"Melianthaceae\") je bývalá čeleď dvouděložných rostlin z řádu kakostotvaré (\"Geraniales\"). Jsou to byliny i dřeviny, povětšině s nápadnými květy, rostoucí v Africe a Chile. V systému APG IV, vydaném v roce 2016, je čeleď medokvětovité sloučena s čeledí \"Vivianiaceae\" do nově pojaté čeledi frankoovité (\"Francoaceae\").\n\nMedokvětovité jsou byliny, keře a stromy se střídavými jednoduchými nebo zpeřenými listy bez palistů nebo s velkými intrapetiolárními palisty. Žilnatina listů je zpeřená nebo dlanitá. Květy jsou pravidelné až silně dvoustranně souměrné, 4 až 5-četné, uspořádané v hroznech, řidčeji v latách. Kališní lístky jsou volné nebo srostlé, korunní jsou volné. Tyčinek je 4 až 10. Tyčinky jsou nejčastěji volné, řidčeji na bázi srostlé. Někdy jsou v květech přítomna staminodia. Semeník je svrchní, srostlý nejčastěji ze 4 nebo 5 plodolistů. Čnělka je jediná nebo jsou blizny přisedlé. Plodem je tobolka nebo schizokarp rozpadající se na 5 oříšků.\n\nČeleď zahrnuje jen 13 druhů v 5 rodech. Je rozšířena v subsaharské Africe a v Peru.\n\nV systému APG II, publikovaném v roce 2003, byly do čeledi \"Melianthaceae\" sloučeny celkem 3 drobné čeledi.\nČeleď Melianthaceae, obsahující africké rody \"Melianthus\" a \"Bersama\", byla v klasických systémech řazena do řádu mýdelníkotvaré (\"Sapindales\"), zatímco čeledi Francoaceae (chilské rody \"Francoa\" a \"Tetilla\") a Greyiaceae (jihoafrický rod \"Greyia\") nejčastěji do řádu lomikamenotvaré (\"Saxifragales\") nebo do jeho blízkosti.\n\nV systému APG IV, vydaném v roce 2016, je čeleď \"Melianthaceae\" sloučena s čeledí \"Vivianiaceae\" do nové čeledi \"Francoaceae\" (frankoovité).\n\n\nNěkteré druhy, zejména z rodů frankoa (\"Francoa\"), medokvět (\"Melianthus\") a greja (\"Greyia\") jsou v klimaticky příhodných oblastech využívány jako okrasné rostliny.\n\n\"Bersama\", \"Francoa\", \"Greyia\", \"Melianthus\", \"Tetilla\"\n"}
{"id": "811576", "url": "https://cs.wikipedia.org/wiki?curid=811576", "title": "Sounder", "text": "Sounder\n\nSounder je příměstský vlak provozovaný železniční společností BNSF Railway pod značkou společnosti Sound Transit. Vlaky jsou v provozu ve všední dny ve špičce na tratích mezi Seattlem, Everettem a Tacomou. Jízdní řády jsou postaveny pro dojíždějící pracovníky, obvykle s ranními vlaky do Seattlu a odpoledními ze Seattlu. Další vlaky jsou v provozu o víkendu, avšak pouze při příležitosti zápasů fotbalových Seattle Seahawks a Seattle Sounders FC na CenturyLink Fieldu a baseballových Seattle Mariners na Safeco Fieldu. Oba stadiony se totiž nachází jen kousek od stanice King Street Station.\n\nJižní linka byla uvedena do provozu se dvěma denními vlaky v každém směru v září 2000. Začínala v Tacomě a pokračovala přes Sumner a Auburn do Seattlu. V únoru 2001 byly přidány stanice v Puyallupu a Kentu, v březnu téhož roku v Tukwile. Nyní jižní linku obsluhuje devět vlaků v každém směru denně, což je maximum, kolik povoluje smlouva s provozovatelem tratě, společností BNSF Railway.\n\nTato smlouva, která rovněž povoluje vlakům společnosti Sound Transit permanentní přístup k železnici, byla podepsána v červenci 2010, platí od roku 2012 do roku 2015. Sound Transit za ní zaplatila 185 milionů dolarů.\n\nV roce 2010 využilo v průměrném týdnu služeb jižní linky 8 300 cestujících, což bylo o 7 % níže oproti roku předchozímu. Pokles zavinilo mizení pracovních míst v centru Seattlu. V letech 2011 a 2012 by se měla díky obnově ekonomiky vytěžovanost linky zvýšit, v roce 2012 budou navíc otevřeny nové stanice na jihu Tacomy a ve městě Lakewood.\n\nSeverní linka mezi Seattlem a Everettem měří 56 kilometrů a její provoz byl zahájen v prosinci 2003 při příležitosti zápasu týmu Seattle Seahawks. Pravidelný provoz začal následující ráno jedním spojem do Seattlu a večer jedním spojem do Everettu. Druhá dvojice spojů byla přidána až v červnu 2005 a třetí v září 2007. Nyní zde jezdí čtyři a kromě Everettu obsluhují města Edmonds a Mukilteo, kde byla stanice otevřena až v květnu 2008.\n\nNavíc mají cestující Sound Transit výhodu, co se týče vlaků \"Amtrak Cascades\", jejichž dva denní spoje mohou díky programu RailPlus využít až do Bellinghamu a Vancouveru. Tohoto programu však mohou využít pouze nositelé měsíčních jízdenek. Vlaky \"Cascades\" nezastavují v Mukilteu.\n\nV roce 2010 využilo v průměrném týdnu severní linku 1 100 cestujících.\n\nSpolečnost plánuje rozšířit své služby na jih do stanic South Tacoma a Lakewood, kam má být pravidelný provoz zaveden v roce 2012. Stanice už jsou postaveny, nyní se pouze čeká na spojení stanice Freighthouse Square s touto trasou, která je místně známá jako \"Lakeview Subdivision\". Právě probíhá realizace tohoto projektu.\n\nJisté výhody z projektu bude čerpat i spojení \"Amtrak Cascades\", jelikož výstavba této trasy umožní vlakům Amtrak vyhnout se mysu Defiance, kudy vede nynější, příliš dlouhá a stará trať. Nová trať bude postavena podle nejnovějších standardů a pro vysokorychlostní vlaky státním ministerstvem dopravy.\n\nJelikož bude po prodloužení jižní linky potřeba přidat jednu soupravu, musí být renovována i tacomská vozovna „L“, kde jsou vlaky odstaveny v noci.\n\nDíky tomu, že byla roku 2008 odsouhlasena Propozice 1, nyní společnost plánuje rozšíření nástupišť, přidání až čtyř zpátečních spojů na jižní lince a výstavbu stanic na severní lince ve čtvrti Ballard a na Broad Street.\n\nPřemístění stanice Edmonds poskytne větší nástupiště s novou čekárnou pro cestující. Renovováno bude parkoviště, osvětlení stanice, bude přidána úschovna kol a připravené k instalaci jsou umělecké dekorace. Na severní straně stanice pak vyroste dopravní terminál se dvěma čekárnami a třemi autobusovými zastávkami pro Community Transit. Projekt se nachází ve fázi realizace.\n"}
{"id": "811577", "url": "https://cs.wikipedia.org/wiki?curid=811577", "title": "Otto Georg Thierack", "text": "Otto Georg Thierack\n\nOtto Georg Thierack (19. dubna 1889, Wurzen – 22. listopadu 1946, Stukenbrock, část města Schloß Holte-Stukenbrock) byl německý nacistický politik a právník.\n\nZastával funkci saského ministra spravedlnosti a říšského ministra spravedlnosti ve vládě Adolfa Hitlera v letech 1942-1945 a ve vládě Lutze Schwerina von Krosigka v roce 1945. Měl být souzen v procesu se soudci (třetím z následných norimberských procesů), ale ve vazbě spáchal sebevraždu.\n"}
{"id": "811580", "url": "https://cs.wikipedia.org/wiki?curid=811580", "title": "Environmentální etika", "text": "Environmentální etika\n\nEnvironmentální etika či ekologická etika je disciplína etiky, která se zabývá vztahem jedince k životnímu prostředí. Zabývá se zejména dvěma základními otázkami:\n\nEkologická etika jako pokračování tradiční etiky opakuje její problémy a úskalí. Zároveň se dotýká základních lidských otázek – sváru soucitu a rozumu, svobody a řádu či oprávněnosti násilí.\n\nVětšina směrů environmentální etiky konstatuje, že někdy v historii se lidé dostali na křižovatku, na které se vydali špatným směrem. Touto křižovatkou se někdy rozumí tzv. odtržení od přirozeného světa nebo procesu, od kterého člověk přestal žít v souladu se svým prostředím a dostal se s ním do rozporu.\n\nUmístění této křižovatky je různé: nejradikálnější autoři vidí chybu vůbec v lidské podstatě a lidé jsou pro ně „rakovinový nádor planety“, jiní vidí chybu v počátku civilizace a zálibně se dívají po životním stylu přírodních národů. Pro ekofeministky je příčinou krize nástup patriarchátu, pro hinduisty židovsko-křesťanská civilizace, pro katolíky renesance a reformace, pro protestanty osvícenství, pro další průmyslová revoluce.\n\nNejčastěji je jako jeden z viníků uváděn karteziánský pohled na svět, vycházející z názorů francouzského myslitele René Descarta. Pro něj totiž hodnotu měli jen myslící tvorové, tj. lidé. Zvířata byly pro něj bezduché automaty – „Tlučeme-li psa a ten pes křičí, nesmíme si myslet, že by ho to bolelo, ale je to jako když udeříme na klávesu varhan a ta vydá příslušný tón.“ Descartovi kritici tvrdí, že právě tyto myšlenky přispěly k tomu, že v Evropě zvítězil panský pohled na svět jako na skladiště surovin, které je možné neomezeně a bez jakýchkoliv etických zábran drancovat.\n\nErich Fromm a Rupert Sheldrake poukazují na odkouzlení světa, ke kterému podle něj došlo s reformací. Spolu s kultem Panny Marie a svatých totiž reformace odstranila z křesťanství jeho ženskou, soucitnou část, jejíž kořeny bylo možno vystopovat až k velkým neolitickým náboženstvím Bohyně. Kalvinismus navíc nesmírně zhodnotil práci a vydělávání peněz, jako zvulgarizovaný indikátor Boží milosti.\n\nLynn White Jr. v 70. letech inicioval diskuse o kořenech environmentální krize v křesťansko-judaistické kultuře. Poukazoval zejména na antropocentrický ráz Bible a výzvy k zaujetí panského postoje k přírodě, které se ozývají v Genesis.\n\nEkofeminismus nalézá příčiny panského postoje v dominančním zaměření civilizace. Původní gylanický model (tj. partnerský, bez dominance), který se jako poslední udržel na Krétě, byl v důsledku vpádu patriarchálních nomádů vystřídán dominantní – agresivní a výbojnou společností. Došlo tím k narušení původní rovnováhy a počátku současného nerovnovážného stavu.\n\nPro jiné autory představuje problém samotná genetická výbava člověka. Rakouský etolog Konrad Lorenz mluví o přežívajících děděných vzorcích chování, které byly výhodné v paleolitu, ale kontraproduktivní v dnešní době. Josef Šmajs upozorňuje na rozpor mezi kulturní a přírodní informací, která vzniká na úrovni vnímání – ale nakonec i interpretace skutečnosti.\n\nPro jiné autory hledání dějinných křižovatek není tak důležité. Na lidský vývoj se nemusíme dívat jako na cestu, která se kdesi odchýlila špatným směrem, ale jako na nedokončený vývoj, stále provázený dětskými chybami.\n\nAldo Leopold v eseji \"Etika Země\" vysvětluje proces postupného rozšiřování množiny bytostí, na které vztahujeme etické ohledy (v podstatě po tisíciletí pořád stejné) – když se v Homérově Odyssei vrátí hrdina domů, povraždí Pénelopiny nápadníky a oběsí otrokyně, které jim sloužily. Dnes nám takové jednání připadá nelidské. Po mnoha bouřích 19. a 20. století cítíme, že všichni lidé jsou bytostmi hodnými úcty, hodnými toho, abychom na ně vztáhli základní etické imperativy: nezabiješ, nepokradeš... Nyní stojíme před dalším krokem: přiznat toto právo i jiným živým bytostem. Zákony, zakazující týrání zvířat, či rozhodnutí novozélandského parlamentu přiznat jistá práva primátům, jsou milníky na této cestě.\n\nŽivot je konfliktní záležitost, zájmy jedněch bytostí stojí proti zájmům bytostí jiných. Pro zvažování etických dilemat je třeba ujasnit si výchozí bod, zdroj hodnot, ke kterému se budeme vztahovat.\n\nPro člověka by mělo být přirozené chápat ochranu prostředí jako svůj přirozený dlouhodobý zájem a odpovědnost vůči příštím generacím, současně by si měl uvědomovat, že prostředí není možné chránit bez respektování požadavků na integritu ekosystémů. Etika, která by ale pro celek odhlížela od jednotlivců a nebyla schopna cítit jejich radost, utrpení, a také svoji souvztažnost s nimi, by nemohla být skutečně etickou. Konečně, pocit kontaktu s vyšším řádem, který posvěcuje profánní realitu a pomáhá člověku nalézt svoje místo, je jednou z důležitých a podvědomě cítěných lidských potřeb.\n\nV současné ekologické etice je možné rozlišit čtyři základní postoje:\n\nAntropocentrický postoj považuje za zdroj hodnot člověka a jeho zájmy. Východiskem pro hodnocení všeho ostatního je tedy člověk a jakékoliv hodnoty vznikají na základě lidských potřeb. Ve své pokleslé variantě je odůvodněním panského postoje ke světu. V environmentálně uvědomělé variantě ale mluví o zájmech budoucích generací, o dlouhodobém zájmu člověka o neponičené životní prostředí. Lidé přece mají právo žít ve zdravém prostředí, které tvoří příroda. Příroda má člověku sloužit a dle tohoto přístupu bychom se měli chovat tak, aby nám mohla sloužit i nadále, v příštích generacích. Pokud už přírodu nějak chráníme, tak je to kvůli nám samotným, aby nám mohla nadále poskytovat zdroje. Dobré je to, co je a bude dobré pro lidstvo.\n\nVe své extrémní formě má však tato etika podobu „arogantního antropocentrismu“ který nejen že bere za nejvyšší hodnotu člověka a jeho dobro, ale při svém chování nebere ohledy ani na další generace. Tento přístup prosazuje využívání všech přírodních zdrojů, neboť „všechny jsou tu kvůli nám a máme na ně právo“. Na příkladu klimatických změn se antropocentrický přístup projevuje tím, že veškeré důsledky klimatické změny posuzujeme z hlediska toho, jak to bude výhodné pro nás jako lidstvo. Sledujeme možné ekonomické a společenské důsledky změn klimatu a na základě nich se pak rozhodujeme, jak se zachováme.\n\nTento princip vládne lidstvu od samého počátku a klíčovou roli hraje v našem rozhodování dodnes, přestože si to sami příliš nepřipouštíme. Antropocentrická etika je základem obecně akceptované environmentální politiky, konceptu trvale udržitelného rozvoje.\n\nTeocentrický postoj chápe jako zdroj všech hodnot Boha. Vše, co vytvořil člověk je přirozeným důsledkem vůle Boží a v tomto důsledku má člověk činit – s vůlí Boží. Tento postoj se však dotýká problematiky definice vůle Boží, taktéž otázky víry v Boha. Mělo by však jít o přirozený řád, o nevyhnutelnost, vsugerovanou lidskou akceptovatelnost s přirozenými regulemi. Je sdílen křesťany, judaisty a muslimy. Přesto má být Boží vůle produkt lidské fantazie. Může vést k jistému fatalismu a ignorace environmentálních otázek, ale také ke konceptu správcovství, postoje odpovědnosti za svět vůči jeho stvořiteli.\n\nBiocentrismus vychází z úcty k životu. Podle té mají všechny organismy stejné právo na život, a život je největší hodnotou světa, kterou je třeba chránit.\n\nŽivot každého organismu je nejcennější a je nadřazeno nad vším ostatním. Dobré je to, co je dobré pro zachování co největšího množství organismů – zde se však postoje přou, neboť primárně se snažíme zachránit vymírání např. ledních medvědů a mnoho jiných druhů zvířat či zvířat, hynoucích rukou pytláků, bez ohledu na to, kolik to bude stát peněz a úsilí, bez ohledu na to, jaké to bude mít dopady na další složky přírody či na člověka.\n\nBiocentrismus má ve 20. století své kořeny zejména v práci Alberta Schweitzera. Vychází z přesvědčení, že lidská víra ve vlastní výlučnost je neoprávněná, a že to co je třeba chránit je život v jakýchkoliv formách. Zasahovat do životů jiných druhů je možné jen pro uspokojení vitálních potřeb (Arne Naess), tedy z nutnosti. Důsledně pojímaná biocentrická etika nás přivádí k úvahám o dobrovolné skromnosti, problémům vyhodnocování dopadů výrobků na životní prostředí, ale může se stát také východiskem ekoterorismu. V hlubinné ekologii Arne Naesse se odvolává na indickou filosofii, ale mluví také o preferenci emocionálního poznání nad racionálním.\n\nRazantněji se projevuje až v moderní společnosti, vznikem vegetariánství a dalších ekologických hnutí.\n\nEkocentrická etika čerpá zejména z Aldo Leopolda. Podle něj je správné takové jednání, které přispívá integritě biotického společenství. Cílem je rovnováha ekosystémů na Zemi. Oproti biocentrismu netrvá na záchraně každého života. Smrt patří k životu a není tragédií. Správné je tedy brát v potaz zájem celku a v odůvodněných případech jej nadřazovat zájmům jednotlivce. Celek je globální úrovní celá naše planeta. Dobré je to, co je dobré pro celek.\n\nZákladní slabinou tohoto postoje je obtížnost ve vyhodnocování zájmu celku a v některých těžko akceptovaných vývodech, které z něj mohou vyplynout (Garin Hardin například z ekocentrického postoje vyvozuje nutnost zelené diktatury a pozastavení pomoci rozvojovým zemím). Každý člověk ví, co to znamená zachraňovat život a rozdíl mezi živým a mrtvým organismem či druhem si představíme snadno. Je ale otázkou, jak rozeznat fungující celek od poškozeného. Ekocentrická etika může být pojata velmi různorodě, tudíž nedává žádný konkrétní návod na chování.\n\nDůležité je také pojetí etiky dle hypotézy Gaia Jamese Lovelocka. Podle ní je možné chápat Zemi jako jediný organismus, ve kterém lidé mají roli jakési šedé kůry mozkové.\n\n\nBerry, T. 1988. \"The Dream of Earth\". Sierra Club Books: San       Francisco.\n\nBerry, T. 2000. „Ecological Geography.“ In. \"M. E. Tucker, A. Grim\" (ed.) \"Worldviews and Ecology\". Orbis Books, New York, 228-237.\n\nCallicott, J. B. 1986. \"The Metaphysical Implications of Ecology.\"  In. Environmental Ethics 8: 301-16.\n\nCallicott, J. B. 1989. \"In Defense of Land Ethic. Essays in Environmental Philosophy.\" University of New York Press: New York.\n\nCallicott, J. B. 1990. „The Case against Moral Pluralism.“ \"Environmental Ethics\" 12, 99-124.\n\nCallicott, J. B. 1994. „Moral Monism in Environmental Ethics      Defended.“ \"Journal of Philosophical Research\" 19, 51-60.\n\nCapra, F. 1975. \"The Tao of Physics. An Exploration of the Parallels between Modern Physics and Eastern Mysticism.\" Boudler: Sambala Publications.\n\nCapra, F. 1992. \"Tao fyziky\". Gardenia Pragma: Bratislava. \n\nCarson, R. 1962. \"Silent Spring\". Riverside Press: Boston: Houghton Mifflin – Cambridge, Mass.\n\nIhde, D. 1990\". Technology and the Lifeworld\". Indiana University Press: Indiana.\n\nLee, K. 1999. \"The Natural and the Artefactual: The Implications of Deep Science and Deep Technology for Environmental    Philosophy.\" Lexikon Books: Lanham.\n\nLibrová, H. 1988. \"Láska ke krajině?\" Blok: Brno.\n\nMeadows, D. H., Meadows, D.L., Randers, J., et al. (ed.), 1995. \"Překročení mezí (konfrontace globálního kolapsu s představou trvale udržitelné budoucnosti)\". Argo: Praha.\n\nMcKibben, B. 1989. \"The End of Nature\". Anchor Books: New York.\n\nNaess, A. 1989. \"Ecology, Community and Lifestyle.\" Cambridge University Press: Cambridge. \n\nNorton, B. 1984. „Environmental Ethics and Weak Anthropocentrism.“ \"Environmental Ethics\" 6, 131-148.\n\nNorton, B. 1986. „Conservation and Preservation: A Conceptual       Rehabilitation.“ \"Environmental Ethics\" 8, 195-220.\n\nNorton, B. 1987. \"Why Preserve Natural Variety?\" Princeton: Princeton University Press.\n\nNorton, B. 1992. „Epistemology and Environmental Values.“ \"The Monist\" 75, 208-226.\n\nOdum, E. \"The New Ecology\". In. BioScience 14: 14-16. \n\nOndok, J. P. 1998. \"Člověk a přiroda. Hledání etického vztahu.\" Karmelitánske nakladatelství: Kostelní Vydři. \n\nRolston, H. III. 1982. „Are Values in Nature Subjective or          Objective?“ \"Environmental Ethics\" 4, 125-151.\n\nRolston, H. III. 1988. \"Environmental Ethics. Duties to and Values in the Natural World.\" Temple University Press: Philadelphia.\n\nRolston, H. III\".\" 1989. \"Philosophy Gone Wild.\" Prometheus Books: Buffalo, New York.\n\nRopohl, G. 1991. „System und Methode. Die neue Philosophie im technischen Händeln.“ \"International Conference on Engineering Design\". Zurich.\n\nRorty, R. 2000. \"Filozofia a zrkadlo prírody\". Kalligram: Bratislava.\n\nRoutley, R. 1973. \"Is There a Need for\" \"a New, an Environmental Ethics?\"“ In: Bulgarian Organizing Committee (ed.), \"Proceedings of the Fifteenth World Congress of Philosophy\". Sophia-Press:      Sophia.\n\nRoutley, R and Routley, V. 1995. „Against the Inevitability of Human Chauvinism.“ In: R. Elliot (ed.), \"Environmental Ethics\". Oxford University Press: New York, 104-128.\n\nSchweitzer, A. 1986. \"Kultura a etika\". Slovenský spisovateľ: Bratislava.\n\nSinger, P. 1975. \"Animal Liberation: A New Ethics for Our Treatment of Animals\". New York Review: New York.\n\nSkolimowski, H. 1992. \"Living Philosoiphy. Ecophilosophy As a Tree of Life\". Arcana: New York.\n\nSkolimowski, H. 1999. \"Živá filozofia. Ekofilozofia ako strom života\". Slovacontact: Prešov.\n\nTaylor, P. W. 1981. „The Ethics of Respect for Nature.“ \"Environmental Ethics\" 3, 197-218.\n\nTaylor, P. W. 1986. \"Respecr for Nature. A Theory of Environmental Ethics\". Princeton University Press: Princeton.\n\nTeilhard de Charden, P. 1967. \"Místo člověka v přírodě\". Svoboda: Praha.\n\nVladyková, L.2013. Ethics about relantionship of Man and Earth. Univerzita Pavla Jozefa Šafárika: Acta Facultatis: Košice.\n\nWhite, L. Jr. 1972. „The Historical Roots of Our Ecological Crisis.“ In: C. Mitcham and R. Mackay (ed.) \"Philosophy and Technology\". The Free Press: New York,  259-268.\n"}
{"id": "811582", "url": "https://cs.wikipedia.org/wiki?curid=811582", "title": "Vivianiaceae", "text": "Vivianiaceae\n\nVivianiaceae je bývalá čeleď vyšších dvouděložných rostlin z řádu kakostotvaré (\"Geraniales\"). Její zástupci jsou byliny a keře, rostoucí zejména v jihoamerických Andách. V systému APG IV, vydaném v roce 2016, je čeleď \"Vivianiaceae\" sloučena s čeledí medokvětovité do nové čeledi frankoovité (\"Francoaceae\").\n\n\"Vivianiaceae\" jsou byliny a keře se vstřícnými jednoduchými (výjimečně složenými) listy bez palistů. Čepel listů je celokrajná nebo na okraji pilovitá, někdy i členěná. Květy jsou 4 nebo 5-četné, oboupohlavné, ve vrcholících nebo chocholících. Kališní lístky jsou volné nebo srostlé, koruna je volná, u některých zástupců chybí. Tyčinek je 8 nebo 10 a jsou volné. Někdy jsou v květech přítomna staminodia. Semeník je svrchní, srostlý ze 2 až 5 plodolistů a se stejným počtem komůrek. Čnělka je jedna nebo je čnělek více (dělená až k bázi) nebo jsou blizny přisedlé. Plodem je tobolka.\n\nČeleď \"Vivianiaceae\" zahrnuje 18 druhů ve 4 rodech. Vyskytuje se zejména v jihoamerických Andách a dále v jihovýchodní Brazílii.\n\nV systému APG IV, vydaném v roce 2016, je čeleď \"Vivianiaceae\" sloučena s čeledí medokvětovité (\"Melianthaceae\") do nové čeledi frankoovité (\"Francoaceae\").\n\nV klasických taxonomických systémech byly do čeledi Vivianiaceae řazeny pouze rody \"Viviania\" a \"Rhynchotheca\", zatímco zbývající dva rody byly řazeny do čeledi Ledocarpaceae. Obě čeledi byly řazeny do řádu kakostotvaré (\"Geraniales\").\n\nRod \"Viviania\" bývá některými taxonomy rozdělován na 4 rody (\"Araeoandra\", \"Caesarea\", \"Cissarobryon\" a \"Viviania\"). Rod \"Ledocarpus\" byl vřazen do rodu \"Balbisia\".\n\n\"Balbisia\", \"Rhynchotheca\", \"Viviania\", \"Wendtia\"\n"}
{"id": "811584", "url": "https://cs.wikipedia.org/wiki?curid=811584", "title": "4Matic", "text": "4Matic\n\n4Matic je název pro systém pohonu všech kol vyvinutý a používaný ve vozech Mercedes-Benz. Byl navržen, aby zvýšil trakci vozu v kluzkých podmínkách.\n\nTéměř všechny vozy Mercedes-Benz vybavené tímto systémem mají ve své standardní výbavě automatickou převodovku. Název 4Matic je odvozený z anglických slov 4-wheel drive a automatic. První návrh systému 4Matic byl představen v roce 1986 na čtyřdveřových sedanech a kombi vozech Mercedes-Benz třídy E (W 124), jež se dodávaly s benzinovými a dieselovými šestiválci o obsahu 2,6 l a 3 l. \n\n"}
{"id": "811608", "url": "https://cs.wikipedia.org/wiki?curid=811608", "title": "Kakostotvaré", "text": "Kakostotvaré\n\nKakostotvaré (\"Geraniales\") je řád vyšších dvouděložných rostlin. Zahrnuje 2 čeledi. V naší květeně je zastoupena pouze čeleď kakostovité.\n\nŘád kakostotvaré zahrnuje spíše byliny. Poměrně časté jsou jednoduché listy s dlanitou žilnatinou. Mezi společné znaky patří zejména tyčinky umístěné naproti korunním lístkům, nektária umístěná vně tyčinek a žlaznatě ukončené zuby na listech.\n\nŘád v současném pojetí zahrnuje celkem 830 druhů v 16 rodech a 2 čeledích. Převážná většina druhů je soustředěna v čeledi kakostovité (\"Geraniaceae\"). Zástupci se vyskytují po celém světě, převážně však mimo nížinné tropy. V naší stejně jako v evropské květeně je řád zastoupen pouze 2 rody čeledi kakostovité (\"Geraniaceae\").\n\nPředstava o příbuzenských vztazích v rámci řádu kakostotvaré se s nástupem molekulárních metod výrazně posunula. V minulosti byly do tohoto řádu řazeny např. čeledi šťavelovité (\"Oxalidaceae\"), malpígiovité (\"Malpighiaceae\"), kacibovité (\"Zygophyllaceae\"), vítodovité (\"Polygalaceae\") a krameriovité (\"Krameriaceae\"). V rámci systému APG prošlo pojetí čeledí tohoto řádu různými změnami. V APG I bylo rozlišováno celkem 5 čeledi: \"Francoaceae\", \"Geraniaceae\", \"Greyiaceae\", \"Ledocarpaceae\", \"Melianthaceae\" a \"Vivianiaceae\". V APG II byly čeledi \"Francoaceae\" a \"Greyiaceae\" vřazeny do \"Melianthaceae\", v APG III pak čeleď \"Ledocarpaceae\" do \"Vivianiaceae\". V systému APG IV pak došlo k dalším změnám a bývalé čeledi \"Greyiaceae\", \"Ledocarpaceae\", \"Melianthaceae\" a \"Vivianiaceae\" byly sloučeny do \"Francoaceae\". Řád \"Geraniales\" tak v současné taxonomii zahrnuje jen 2 čeledi: \"Geraniaceae\" a \"Francoaceae\".\n\nZatímco čeleď \"Vivianiaceae\" byla i v klasických taxonomických systémech řazena po bok čeledi kakostovité, rody z čeledi \"Melianthaceae\" byly řazeny do jiných řádů, nejčastěji mýdelníkotvaré (\"Sapindales\") a lomikamenotvaré (\"Saxifragales\").\n\nJako okrasné rostliny se pěstují zejména pelargonie (\"Pelargonia\") a kakosty (\"Geranium\") z čeledi kakostovité (\"Geraniaceae\"). Z některých pelargónií se také získávají silice.\n\n"}
{"id": "811609", "url": "https://cs.wikipedia.org/wiki?curid=811609", "title": "Theodora Remundová", "text": "Theodora Remundová\n\nTheodora Remundová (* 28. leden 1974 Praha) je česká herečka a dokumentární režisérka.\n\nPochází z umělecké rodiny. Její matka je známá česká herečka Iva Janžurová a otec Stanislav Remunda byl herec a divadelní režisér. Její starší sestra Sabina Remundová je také herečka.\n\nJejím manželem je český violoncellista Tomáš Hostička, člen orchestru České filharmonie, se kterým má syny Alfréda (* 2002), Kajetána Leopolda (* 2005) a Antonína Huga (* 2013).\n\nVystudovala gymnázium. Poté studovala na FAMU (katedra dokumentární režie). \n\n\n\n\n"}
{"id": "811617", "url": "https://cs.wikipedia.org/wiki?curid=811617", "title": "Seznam písní Marthy Elefteriadu", "text": "Seznam písní Marthy Elefteriadu\n\nToto je seznam písní Marthy Elefteriadu.\n\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nToto je seznam nahrávek, singlů Marthy Elefteriadu pro firmu Panton a Supraphon.\nNahrávky jsou řazeny podle roku.\n\nhudba+text Aleš Sigmund původní, text Petr Ulrych, \nMartha Elefteriadu zpěv, Tena Elefteriadu zpěv, Vulkán \nDatum dokončení: 10.6.1968, Místo nahrání: Čs. rozhlas Brno \nPodtitul: Ochraň mne, hudba+text Gontella Bess,\nMartha Elefteriadu zpěv, Tena Elefteriadu zpěv, Vulkán \nDatum dokončení: 1.4.1969, Místo nahrání: Čs. rozhlas Brno \nPodtitul: Tančíme na ulici (Tanec na ulici), hudba Marvin Gaye, původní text William Stevenson, aranžmá Aleš Sigmund, Martha Elefteriadu zpěv, Tena Elefteriadu zpěv, Vulkán \nDatum dokončení: 1.4.1969, Místo nahrání: Čs. rozhlas Brno \nhudba+text Aleš Sigmund, Martha Elefteriadu zpěv, Tena Elefteriadu zpěv,Vulkán \nDatum dokončení: 11.4.1969 Místo nahrání: Čs. rozhlas Brno, nevyšlo \nhudba+text Aleš Sigmund, Martha Elefteriadu zpěv, Tena Elefteriadu zpěv, Vulkán \nDatum dokončení: 12.4.1969 Místo nahrání: Neznámé \nhudba Jaroslav Ježek, původní text Jiří Voskovec, Jan Werich, aranžmá Aleš Sigmund, Martha Elefteriadu zpěv, Tena Elefteriadu zpěv, \nVulkán \nDatum dokončení: 24.9.1969 Místo nahrání: Studio Smečky \nhudba Aleš Sigmund, hudba Martha Elefteriadu, původní text J. Tůma, aranžmá Aleš Sigmund, Martha Elefteriadu zpěv Tena Elefteriadu zpěv, Vulkán \nDatum dokončení: 24.9.1969 Místo nahrání: Studio Smečky \nhudba+text Phillip Spector hudba+text Ellie Greenwich, hudba+text Jeff Barry, Martha Elefteriadu zpěv, Vulkán \nDatum dokončení: 17.2.1970 Místo nahrání: Čs. rozhlas Brno \nhudba Martha Elefteriadu, hudba+text Aleš Sigmund, Martha Elefteriadu zpěv, Vulkán \nDatum dokončení: 17.2.1970 Místo nahrání: Čs. rozhlas Brno \nhudba Aleš Sigmund, text Pavel Cmíral, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \nDatum dokončení: 17.2.1970 Místo nahrání: Čs. rozhlas Brno \nhudba+text Aleš Sigmund, aranžmá Aleš Sigmund, Martha Elefteriadu zpěv, Tena Elefteriadu zpěv, Vulkán \nDatum dokončení: 17.2.1970, Místo nahrání: Čs. rozhlas Brno \nhudba+text Tony Romeo, český text Pavel Cmíral, aranžmá Aleš Sigmund, Bob Frídl zpěv, Martha Elefteriadu zpěv, Tena Elefteriadu zpěv, Skupina Aleše Sigmunda \nDatum dokončení: 11.3.1970 Místo nahrání: Čs. rozhlas Brno \nhudba Bohuš Trnečka, původní text Ján Štrasser, aranžmá Vladimír Popelka, Martha Elefteriadu zpěv, Tena Elefteriadu zpěv,\nFestivalový orchestr řídí Josef Vobruba \nDatum dokončení: 18.4.1970 Místo nahrání: Čs. rozhlas Brno \nhudba Ladislav Tůma, hudba Milan Baginský, původní text Eduard Krečmar, Martha Elefteriadu zpěv, Tena Elefteriadu zpěv, \nOrchestr Karla Vlacha \nDatum dokončení: 12.5.1970 Místo nahrání: Studio Smečky \nhudba+text Aleš Sigmund původní text Pavel Cmíral, Martha Elefteriadu zpěv Tena Elefteriadu zpěv, Velký symfonický orchestr Čs. rozhlasu /VSOČR/ dirigent Miloš Machek, Skupina Aleše Sigmund\nDatum dokončení: 31.5.1970 Místo nahrání: Čs. rozhlas Brno \nhudba+text Lidová řecká, nový text Jan Fiala, Martha Elefteriadu zpěv, Tena Elefteriadu zpěv, Skupina Aleše Sigmunda \nDatum dokončení: 31.5.1970 Místo nahrání: Čs. rozhlas Brno \nhudba+text Aleš Sigmund, Martha Elefteriadu zpěv, Tena Elefteriadu zpěv, Velký symfonický orchestr Čs. rozhlasu (VSOČR), dirigent Miloš Machek, Skupina Aleše Sigmunda\nDatum dokončení: 31.5.1970 Místo nahrání: Čs. rozhlas Brno \nhudba+text Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 31.5.1970, místo nahrání: Čs. rozhlas Brno, \nhudba+text Traditional, Nakladatel Traditional - Czech title, český text Petr Ulrych, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 31.8.1970, místo nahrání: Čs. rozhlas Brno \nhudba Aleš Sigmund, hudba Martha Elefteriadu, původní text Petr Ulrych, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 31.8.1970, místo nahrání: Čs. rozhlas Brno \nhudba Aleš Sigmund, původní text Pavel Cmíral, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba Aleš Sigmund, původní text Pavel Cmíral, aranžmá Aleš Sigmund, Martha Elefteriadu zpěv, Tena Elefteriadu zpěv, \nSkupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba Aleš Sigmund původní text Pavel Cmíral, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba Aleš Sigmund, původní text Ian Lowes, aranžmá Aleš Sigmund, Martha Elefteriadu zpěv, Skupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba+text Aleš Sigmund, hudba Martha Elefteriadu, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba+text Aleš Sigmund, hudba Martha Elefteriadu, aranžmá Zdeněk Kluka, Martha Elefteriadu zpěv, Tena Elefteriadu zpěv, \nSkupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba+text Traditional, nový text Petr Ulrych, aranžmá Aleš Sigmund, Martha Elefteriadu zpěv, Skupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba+text Manos Hadjidakis, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 28.9.1970, místo nahrání: Čs. rozhlas Brno \nhudba Georgos Mouzakis původní text Gianis Ioanidis, český text Petr Ulrych, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nhudba+text Mikis Theodorakis, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nPodtitul: Bílým šátečkem ti zamávám, hudba Manos Hadjidakis, původní text Nik Gatsos, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \nDdtum dokončení: 13.3.1971, místo nahrání: Čs.rozhlas Brno \nPodtitul: Můj Grigori, hudba Stavros Xarchakos, původní text Nik Gatsos, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nPodtitul: Pojď, ukážu ti jaký je život, hudba+text Vasilis Tsitsanis, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nPodtitul: Nalej mi, ať se napiji, hudba Ap Kaldaras původní text J. Papanikolopoulos, aranžmá Aleš Sigmund, Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nPodtitul: Odcházím do ciziny, hudba Dimu Moutsi, původní text Nik Gatsos, aranžmá Aleš Sigmund,Martha Elefteriadu zpěv, Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nPodtitul: Matko moje a panno Marie, \nhudba+text Mikis Theodorakis, aranžmá Aleš Sigmund, Martha Elefteriadu zpěv Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nPodtitul: Citronovník, hudba+text Lidová řecká, aranžmá Aleš Sigmund, Martha Elefteriadu zpěv Tena Elefteriadu zpěv, Skupina Aleše Sigmunda \ndatum dokončení: 13.3.1971, místo nahrání: Čs.rozhlas Brno \nhudba+text Neil Diamond, \nčeský text Vladimír Poštulka, aranžmá Aleš Sigmund, \nMartha Elefteriadu zpěv, Tena Elefteriadu zpěv, Emanuel Sideridis zpěv, \nSkupina Aleše Sigmunda, \nDatum dokončení: 13.5.1971 Místo nahrání: Čs. rozhlas Brno \nhudba Aleš Sigmund, původní text Vladimír Poštulka, \naranžmá Aleš Sigmund, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 13.5.1971 Místo nahrání: Čs. rozhlas Brno \nhudba+text Felice Bryant, hudba+text Boudleaux Bryant, \nčeský text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 13.5.1971 Místo nahrání: Čs. rozhlas Brno \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 13.5.1971 Místo nahrání: Čs. rozhlas Brno \nhudba Aleš Sigmund, původní text Ladislav Vencálek, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.9.1971 Místo nahrání: Čs.rozhlas Brno \nhudba+text Georgios Katsaros, \nhudba+text Pithagoras /v. j. Papastamatiou/, \nnový text Aleš Sigmund aranžmá Ladislav Tuhý, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.11.1971 Místo nahrání: Čs.rozhlas Brno \nhudba Aleš Sigmund, původní text Vladimír Poštulka,aranžmá Aleš Sigmund, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.11.1971 Místo nahrání: Čs.rozhlas Brno \nhudba Manos Hadjidakis, původní text Thrasivoule Stavrou, aranžmá Ladislav Tuhý, \nMartha Elefteriadu zpěv, Tena Elefteriadu zpěv, Emanuel Sideridis zpěv, \nSkupina Aleše Sigmunda, \nDatum dokončení: 30.11.1971 Místo nahrání: Čs.rozhlas Brno \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.11.1971 Místo nahrání: Čs.rozhlas Brno \nhudba Stefan Rembowski, původní text Jerzy Tadeusz Ficowski, \naranžmá Ladislav Tuhý,\nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.11.1971 Místo nahrání: ČS.rozhlas Brno \nhudba+text John Lennon, hudba+text Paul James Mc Cartney, \nčeský text Aleš Sigmund, aranžmá Ladislav Tuhý, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.11.1971 Místo nahrání: Čs.rozhlas Brno \nhudba+text Aleš Sigmund, původní text Vladimír Poštulka, \naranžmá Aleš Sigmund, aranžmá Max Wittmann, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nSmyčcový orchestr Čs. rozhlasu dirigent Miloš Machek,\nDatum dokončení: 30.11.1971 Místo nahrání: Čs.rozhlas Brno \nhudba Aleš Sigmund, původní text Vladimír Poštulka, \naranžmá Aleš Sigmund, aranžmá Max Wittmann, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nSmyčcový orchestr Čs. rozhlasu, dirigent Miloš Machek \nDatum dokončení: 30.11.1971, Místo nahrání: Čs.rozhlas Brno \nhudba+text John Cameron Fogerty, český text Petr Ulrych, aranžmá Ladislav Tuhý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 30.11.1971, Místo nahrání: Čs.rozhlas Brno \nhudba+text Barry Alan Gibb, hudba+text Robin Hugh Gibb, \nnový text Aleš Sigmund aranžmá Ladislav Tuhý, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 30.11.1971, Místo nahrání: Čs.rozhlas Brno, \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 30.11.1971, Místo nahrání: Čs.rozhlas Brno, \nhudba Aleš Sigmund, původní text Vladimír Poštulka, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 30.11.1971, Místo nahrání: Čs.rozhlas Brno \nhudba+text Pandelis Ginis, český text Ondřej Suchý, aranžmá Ladislav Tuhý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1972, Místo nahrání: Čs. rozhlas Brno \nhudba+text Katarzyna Gärtner, nový text Ondřej Suchý, aranžmá Ladislav Tuhý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1972, Místo nahrání: Čs. rozhlas Brno, \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1972, Místo nahrání: Čs. rozhlas Brno \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1972, Místo nahrání: Čs. rozhlas Brno \nhudba Aleš Sigmund, původní text Zdeněk Rytíř, aranžmá Jaromír Hnilička, \nMartha Elefteriadu zpěv Tena Elefteriadu zpěv, \nOrchestr Gustava Broma (+ vokální sbor), \nDatum dokončení: 16.5.1972, Místo nahrání: Čs. rozhlas Brno \nhudba Aleš Sigmund, původní text Ondřej Suchý, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1973, Místo nahrání: Čs. rozhlas Brno \nhudba+text Ricker - Green, nový text Aleš Sigmund, \nnový text Ondřej Suchý, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1973, Místo nahrání: Čs. rozhlas Brno, \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 3.1.1973, Místo nahrání: Čs. rozhlas Brno, \nhudba+text Aleš Sigmund, aranžmá Max Wittmann, aranžmá Aleš Sigmund, \nMartha Elefteriadu zpěv, Skupina Aleše Sigmunda, Smyčcový kvartet, \nDatum dokončení: 4.2.1973, Místo nahrání: Studio A Karlín, \nhudba+text Linda Laurie, nový text Ondřej Suchý, \naranžmá Aleš Sigmund, Martha Elefteriadu zpěv, Skupina Aleše Sigmunda, \nSmyčcový orchestr Čs. rozhlasu dirigent Miloš Machek, \nDatum dokončení: 4.2.1973 Místo nahrání: Studio A Karlín \nhudba Don Raye, původní text Hughie Prince, \nčeský text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv,\nSkupina Aleše Sigmunda, Orchestr Gustava Broma, \nDatum dokončení: 4.2.1973, Místo nahrání: Čs. rozhlas Brno \nhudba+text Pete Ham, William Collins, Tom Evans, hudba+text Joseph Molland, \nhudba+text Michael Gibbins, český text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nOrchestr Studio Brno /OSB/ dirigent Miloš Machek, \nDatum dokončení: 4.2.1973, Místo nahrání: Čs. rozhlas Brno, \nhudba Daniele Rose Gérard (Gerard Kherlakian; ps. Gerard Danyel), \npůvodní text Ralph Bernet, český text Aleš Sigmund, aranžmá Miroslav Hanák, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nSmyčcový orchestr Čs. rozhlas, dirigent Miloš Machek, \nDatum dokončení: 4.2.1973, Místo nahrání: Studio A Karlín \nhudba Aleš Sigmund, původní text Vladimír Poštulka, \naranžmá Max Wittmann, aranžmá Aleš Sigmund, Tena Elefteriadu zpěv, \nSkupina Aleše Sigmunda, Smyčcový orchestr Čs. rozhlasu dirigent Miloš Machek, \nDatum dokončení: 4.2.1973, Místo nahrání: Studio A Karlín, \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Skupina Aleše Sigmunda, \nSmyčcový orchestr Čs. rozhlasu dirigent Miloš Machek, \nDatum dokončení: 4.2.1973, Místo nahrání: Studio A Karlín, \nhudba+text Paul James Mc Cartney, nový text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 4.2.1973, Místo nahrání: Studio A Karlín, \nhudba+text John E. Phillips, hudba+text Michele Gilliam, \nnový text Aleš Sigmund, aranžmá Aleš Sigmund, aranžmá Ladislav Tuhý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 4.2.1973 Místo nahrání: Studio A Karlín, \nhudba+text Aleš Sigmund, aranžmá Aleš Sigmund, aranžmá Max Wittmann, \nMartha Elefteriadu zpěv, Tena Elefteriadu zpěv, \nSkupina Aleše Sigmunda, Smyčcový orchestr Čs. rozhlasu dirigent Miloš Machek \nDatum dokončení: 4.2.1973, Místo nahrání: Studio A Karlín, \nhudba Bohuslav Sedláček, původní text Václav Fischer, \naranžmá Bohuslav Sedláček, Martha Elefteriadu zpěv, \nSbor Lubomíra Pánka, Taneční orchestr Čs.rozhlasu (TOČR) dirigent Josef Vobruba \nDatum dokončení: 24.5.1973, Místo nahrání: Čs. rozhlas, \nhudba Ladislav Tůma, hudba Milan Baginský, \npůvodní text Vladimír Poštulka, \nMartha Elefteriadu zpěv, Tena Elefteriadu zpěv, \ndirigent Tomáš Háša, \nDatum dokončení: 7.9.1973, Místo nahrání: Čs. rozhlas Praha, \nhudba Aleš Sigmund, původní text Ondřej Suchý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 22.10.1973, Místo nahrání: Čs. rozhlas Brno \nhudba Aleš Sigmund, původní text Pavel Žák, úprava Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974, Místo nahrání: Čs. rozhlas \nhudba+text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda \nDatum dokončení: 1974, Místo nahrání: Čs. rozhlas Brno \nhudba Hans Chr. van Hemert, hudba Van P. Wilgen, \npůvodní text Van Hoff, nový text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nOrchestr Studio Brno /OSB/ (Dechová a smyčcová sekce), \nDatum dokončení: 1974, Místo nahrání: Čs. rozhlas Brno \nhudba Aleš Sigmund, původní text Pavel Žák, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974, Místo nahrání: Čs. rozhlas Brno \nhudba Lidová česká, původní text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974, Místo nahrání: Čs. rozhlas Brno \nhudba Lidová česká, původní text Pavel Žák, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974, Místo nahrání: Čs. rozhlas Brno \nhudba Aleš Sigmund, původní text Pavel Žák, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974 Místo nahrání: Čs. rozhlas Brno \nhudba+text Austin Roberts, hudba+text Chris Welch,nový text Pavel Žák, \naranžmá Ladislav Tuhý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974, Místo nahrání: Čs. rozhlas Brno \nhudba+text Carole King, český text Pavel Žák,aranžmá Ladislav Tuhý, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nOrchestr Studio Brno /OSB/ (Dechová a smyčcová sekce), \nDatum dokončení: 1974, Místo nahrání: Čs. rozhlas Brno \nhudba+text Aleš aranžmá Aleš Sigmund, \nMartha Elefteriadu Tena Elefteriadu Skupina Aleše Sigmunda, \nOrchestr Studio Brno /OSB/ (Dechová a smyčcová sekce) \nDatum dokončení: Místo nahrání: Čs. rozhlas Brno \nhudba+text Jim Messina, hudba+text Kenneth Clark Loggins,\nčeský text Pavel aranžmá Ladislav Tuhý, \nMartha Elefteriadu Tena Elefteriadu Skupina Aleše Sigmunda, \nDatum dokončení: Místo nahrání: Čs. rozhlas Brno \nhudba Aleš původní text Ondřej Suchý, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 1974, Místo nahrání: Čs. rozhlas Brno \nhudba+text Jimmy Cliff,nový text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 23.4.1974, Místo nahrání: Neznámé \nhudba Aleš Sigmund, původní text Ondřej Suchý, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 23.4.1974, Místo nahrání: Čs. rozhlas Brno \nhudba+text Cat Stevens, nový text Aleš Sigmund, aranžmá Aleš Sigmund, \nMartha Elefteriadu zpěv, Tena Elefteriadu zpěv, Skupina Aleše Sigmunda, \nDatum dokončení: 23.4.1974, Místo nahrání: Neznámé \nhudba Aleš Sigmund, původní text Ondřej Suchý, \nMartha Elefteriadu zpěv, Tena Elefteriadu zpěv, Orchestr Václava Zahradníka, \nDatum dokončení: 23.4.1974, Místo nahrání: Čs. rozhlas Praha \nhudba+text Aleš Sigmund, Martha Elefteriadu zpěv, Tena Elefteriadu zpěv, \nTaneční orchestr Čs.rozhlasu (TOČR) řídí Josef Vobruba, \nDatum dokončení: 28.4.1974, Místo nahrání: Studio A \nhudba+text Sain, \nMartha Elefteriadu zpěv, Tena Elefteriadu zpěv, Vulkán, \nDatum dokončení: 5.6.1974, Místo nahrání: Čs. rozhlas Brno \nhudba Aleš Sigmund, původní text Ian Lowes, \nMartha Elefteriadu zpěv, Tena Elefteriadu zpěv, Vulkán, \nDatum dokončení: 5.6.1974, Místo nahrání: Čs. rozhlas Brn \nhudba Aleš Sigmund,původní text Ian Lowes, \nMartha Elefteriadu zpěv, Tena Elefteriadu zpěv, Vulkán, \nDatum dokončení: 5.6.1974, Místo nahrání: Čs. rozhlas Brno \nhudba Aleš Sigmund, původní text Ondřej Suchý, \nMartha Elefteriadu zpěv, Tena Elefteriadu zpěv, \nOrchestr Studio Brno /OSB/dirigent Erik Knirsch, \nDatum dokončení: 27.6.1974, Místo nahrání: Čs. rozhlas Brno \nhudba+text Aleš Sigmund, Martha Elefteriadu zpěv, Tena Elefteriadu zpěv, \nSkupina Aleše Sigmunda, \nDatum dokončení: 27.6.1974,Místo nahrání: Čs. rozhlas \nhudba Aleš Sigmund, původní text Pavel Žák, aranžmá Jiří Svoboda, \nMartha Elefteriadu zpěv, Tena Elefteriadu zpěv, \nKarel Vlach se svým orchestrem, \nDatum dokončení: 13.5.1975, Místo nahrání: Studio Dejvice \nhudba Aleš Sigmund, původní text Pavel Žák, \nMartha Elefteriadu zpěv, Tena Elefteriadu zpěv, \nGustav Brom se svým orchestrem, \nDatum dokončení: 16.9.1975, Místo nahrání: Čs. rozhlas Brno \nhudba Aleš původní text Pavel Žák, \nMartha Elefteriadu Tena Elefteriadu zpěv, \nOrchestr Čs. televize /ČST/ dirigent Václav Zahradník, \nDatum dokončení: 26.11.Místo nahrání: Čs. televize\nhudba Pavel původní text Oskar aranžmá Pavel Pelc, \nMartha Elefteriadu Tena Elefteriadu Bob Frídl zpěv, \nSkupina Jana Sochora, \nDatum dokončení: 22.2.1976, Místo nahrání: Čs. rozhlas Brno, \nhudba+text Benny Goran Andersson, hudba+text Stig Erik Leopold Anderson, \nhudba+text Björn Ulvaeus, nový text Oskar Man, aranžmá Jan Sochor, \nMartha Elefteriadu zpěv, Tena Elefteriadu zpěv, Bob Frídl zpěv,\nSkupina Jana Sochora, \nDatum dokončení: 22.2.1976, Místo nahrání: Čs. rozhlas Brno \nPodtitul: Bílé, červené, žluté a modré, \nhudba Dem Moutsis, původní text Jean Logothetis,\nMartha Elefteriadu zpěv, Tena Elefteriadu zpěv, Skupina Jana Sochora, \nDatum dokončení: 18.11.1976, Místo nahrání: Čs. rozhlas Brno \nPodtitul: Svátek Zeibekidů, hudba Ap Kaldaras, \npůvodní text Pithagoras /v. j. Papastamatiou/, \nMartha Elefteriadu zpěv, Skupina Jana Sochora, \nDatum dokončení: 18.11.1976, Místo nahrání: Čs. rozhlas Brno \nPodtitul: Příběh, hudba Manos Hadjidakis, \npůvodní text Thrasivoule Stavrou, \nMartha Elefteriadu zpěv, Tena Elefteriadu zpěv, Skupina Jana Sochora, \nDatum dokončení: 18.11.1976, Místo nahrání: Čs. rozhlas Brno \nPodtitul: Delfínek, hudba Manos Loizos, \npůvodní text Lefteris Papadapoulos, \nMartha Elefteriadu zpěv, Tena Elefteriadu zpěv, Skupina Jana Sochora, \nDatum dokončení: 18.11.1976, Místo nahrání: Čs. rozhlas Brno \nPodtitul: Dimitrulo má, hudba+text Pan Toundas, \nMartha Elefteriadu Tena Elefteriadu zpěv, \nSkupina Jana Sochora \nDatum dokončení: 18.11.Místo nahrání: Čs. rozhlas Brno \nPodtitul: Tulák, hudba+text George Mustaki \nMartha Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nPodtitul: Až bude Kréta svobodná, hudba+text Manos Hadjidakis \nMartha Elefteriadu zpěv, Tena Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nPodtitul: Mládenec je smutný, hudba Mikis Michel Theodorakis, původní text Manos Eleftheriou \nMartha Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nPodtitul: Řecko, hudba+text Jean Makropoulos \nMartha Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nPodtitul: Bílý den, hudba Stavros Xarchakos, původní text Nik Gatsos \nMartha Elefteriadu zpěv, Tena Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nPodtitul: Promluv na mě, hudba Manos Hadjidakis, původní text Nik Gatsos \nMartha Elefteriadu zpěv, Tena Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nhudba Stavros Xarchakos, původní text Nik Gatsos \nMartha Elefteriadu zpěv, Tena Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nhudba+text Lidová řecká \nMartha Elefteriadu zpěv, Tena Elefteriadu zpěv \nSkupina Jana Sochora \nDatum dokončení: 18.11.1976 \nMísto nahrání: Čs. rozhlas Brno \nhudba Martin Kratochvíl, původní text Oskar Petr \nMartha Elefteriadu zpěv \nJazz Q \nDatum dokončení: 27.10.1977 \nMísto nahrání: Smetanovo divadlo \nhudba Martin Kratochvíl \npůvodní text Martha Elefteriadu \nMartha Elefteriadu zpěv \nJazz Q \nDatum dokončení: 27.10.1977 \nMísto nahrání: Smetanovo divadlo \nhudba+text Vernon Lee, hudba+text Danny Barer, nový text Jiří Suchý \nMartha Elefteriadu zpěv, Tena Elefteriadu zpěv, Jiří Suchý zpěv \nStudiová skupina Igora Vavrdy \nDatum dokončení: 27.10.1977 \nMísto nahrání: Čs. rozhlas Brno \nhudba+text Jan Burian, Martha Elefteriadu zpěv \nStudiová skupina Milana Svobody \nDatum dokončení: 27.10.1977 \nMísto nahrání: Smetanovo divadlo \nhudba Michael Kocáb, původní text Pavel Kopta, aranžmá Michael Kocáb \nMartha Elefteriadu zpěv \nStudiová skupina Michaela Kocába \nSmyčcový orchestr, dirigent Oliver Dohnányi \nDatum dokončení: 18.4.1980 \nMísto nahrání: Smetanovo divadlo \nhudba Michael Kocáb, původní text Pavel Kopta, aranžmá Michael Kocáb \nMartha Elefteriadu zpěv \nMichael Kocáb elektronické piano (+ syntezátor, el. smyčce) \nSmyčcové kvarteto \nDatum dokončení: 18.4.1980 \nMísto nahrání: Smetanovo divadlo \nhudba Dežo Ursiny, původní text Pavel Kopta, aranžmá Michael Kocáb \nMartha Elefteriadu zpěv, sbory(Marie Jakoubková zpěv, Lída Nopová zpěv)\nStudiová skupina Michaela Kocába \nDatum dokončení: 18.4.1980 \nMísto nahrání: Smetanovo divadlo \nhudba Vladimír Mišík, původní text Pavel Kopta, aranžmá Michael Kocáb \nMartha Elefteriadu zpěv \nStudiová skupina Michaela Kocába, Smyčcový orchestr, dirigent Oliver Dohnányi \nDatum dokončení: 18.4.1980 \nMísto nahrání: Smetanovo divadlo \nhudba Pavel Větrovec, původní text Pavel Fiala, aranžmá Michael Kocáb \nMartha Elefteriadu zpěv \nStudiová skupina Michaela Kocába \nDatum dokončení: 18.4.1980 \nMísto nahrání: Smetanovo divadlo \nhudba Michael Kocáb, původní text Pavel Kopta, aranžmá Michael Kocáb \nMartha Elefteriadu zpěv \nStudiová skupina Michaela Kocába \nDatum dokončení: 18.4.1980 \nMísto nahrání: Smetanovo divadlo \nhudba+text Vladimír Merta, aranžmá Michael Kocáb \nMartha Elefteriadu zpěv, Vladimír Merta zpěv \nStudiová skupina Michaela Kocába, Smyčcové kvarteto \nDatum dokončení: 18.4.1980 \nMísto nahrání: Smetanovo divadlo \nhudba Michael Kocáb, původní text Pavel Kopta, aranžmá Michael Kocáb \nMartha Elefteriadu zpěv, sbor (Hana Löfflerová zpěv, Michael Kocáb zpěv)\nStudiová skupina Michaela Kocába, Smyčcový orchestr řídí Oliver Dohnányi \nDatum dokončení: 18.4.1980 \nMísto nahrání: Smetanovo divadlo \nhudba Michael Kocáb, původní text Jiří Dědeček, aranžmá Michael Kocáb \nMartha Elefteriadu zpěv \nStudiová skupina Michaela Kocába \nDatum dokončení: 18.4.1980 \nMísto nahrání: Smetanovo divadlo \nhudba Dežo Ursiny, původní text Pavel Kopta, aranžmá Michael Kocáb \nMartha Elefteriadu zpěv, Tena Elefteriadu zpěv, Dežo Ursiny zpěv \nStudiová skupina Michaela Kocába \nDatum dokončení: 18.4.1980 \nMísto nahrání: Smetanovo divadlo \nhudba Oskar Petr, původní text Martha Elefteriadu, aranžmá Michael Kocáb \nMartha Elefteriadu zpěv \nStudiová skupina Michaela Kocába, Smyčcové kvarteto \nDatum dokončení: 18.4.1980 \nMísto nahrání: Smetanovo divadlo \nhudba Michael Kocáb, původní text Martha Elefteriadu, aranžmá Michael Kocáb \nMartha Elefteriadu zpěv, sbor (Helena Viktorinová zpěv, Marie Jakoubková zpěv) \nSmyčcový orchestr dirigent Oliver Dohnányi, Studiová skupina Michaela Kocába \nDatum dokončení: 18.4.1980 \nMísto nahrání: Smetanovo divadlo \nhudba+text Tony Hicks, nový text Pavel Žák \nMartha Elefteriadu zpěv, Tena Elefteriadu zpěv, Ivan Mládek zpěv \nIvan Mládek se svou skupinou \nDatum dokončení: 1981 \nMísto nahrání: Neznámé \nhudba Juraj Čierny, původní text Martha Elefteriadu, aranžmá Juraj Čierny \nMartha Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba+text Andy Hill, hudba+text John Nigel Danter, český text Vladimír Čort, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Pavol Hammel, původní text Jarmila Konrádová, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Juraj Čierny, původní text Vladimír Čort, aranžmá Juraj Čierny, aranžmá Tigran Abrahamjan \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba+text John Benson Sebastian, hudba+text Steve Boone \nnový text Michael Žantovský, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Juraj Čierny, původní text Vladimír Čort, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba+text Phillip Spector, hudba+text Ellie Greenwich, nový text Pavel Žák, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Juraj Čierny, původní text Vladimír Čort, aranžmá Juraj Čierny, aranžmá Tigran Abrahamjan \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Juraj Čierny, původní text Michal Bukovič, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Juraj Čierny, původní text Vladimír Poštulka, aranžmá Juraj Čierny \nMartha Elefteriadu zpěv, Tena Elefteriadu zpěv \nSkupina Juraja Čierneho \nDatum dokončení: 31.8.1982 \nMísto nahrání: Studio fy Opus, Pezinok \nhudba Giorgio Moroder, původní text Janis Ian, český text Vladimír Poštulka, aranžmá Juraj Čierny, Tena Elefteriadu zpěv, Skupina Juraja Čierneho \ndatum dokončení: 21.3.1983, místo nahrání: Studio fy Opus, Pezinok \nhudba+text Paul F. Jabara, hudba+text Bruce Roberts, nový text Martha Elefteriadu, aranžmá Juraj Čierny, Martha Elefteriadu zpěv, Tena Elefteriadu zpěv, Skupina Juraja Čierneho \ndatum dokončení: 21.3.1983, místo nahrání: Studio fy Opus, Pezinok \nhudba Juraj Čierny, původní text Vladimír Čort, Martha Elefteriadu zpěv, Tena Elefteriadu zpěv \ndatum dokončení: 30.3.1983, místo nahrání: Čs. televize Bratislava \nPodtitul: ze hry Smutek bláznivých panen, hudba Ferdinand Havlík, původní text Jiří Suchý, Martha Elefteriadu zpěv, Jiří Suchý zpěv \nOrchestr divadla Semafor řídí Ferdinand Havlík \ndatum dokončení: 1986, místo nahrání: Divadlo Semafor \nhudba Pavel Krejča, původní text Vladimír Poštulka, aranžmá Pavel Krejča, Martha Elefteriadu zpěv, Studiová skupina \ndatum dokončení: 6.11.1987, místo nahrání: Smetanovo divadlo \nhudba+text Bob Dylan, český text Vladimír Poštulka, aranžmá Petr Malásek, Martha Elefteriadu zpěv, Studiová skupina \ndatum dokončení: 8.12.1987, místo nahrání: Smetanovo divadlo\n\n"}
{"id": "811622", "url": "https://cs.wikipedia.org/wiki?curid=811622", "title": "Robert Franze", "text": "Robert Franze\n\nRobert Franze (13. listopadu 1910 Mikulášovice – 19. června 2003 Ichenhausen, Německo) byl český katolický kněz, vězeň nacistického režimu.\n\nRobert Franze, rodák z Mikulášovic ve Šluknovském výběžku, byl knězem litoměřické diecéze. Na kněze byl vysvěcen litoměřickým biskupem Antonínem Weberem 16. června 1935 v Litoměřicích. Po vysvěcení začal působit ve farnosti Nebočady jako kaplan. Dále se stal farářem po zemřelém Johannu Lindnerovi v Růžové v okrese Děčín.\nBěhem II. světové války byl nacisty zatčen a 13 měsíců vězněn v koncentračním táboře Dachau. Z tohoto věznění byl propuštěn 4. června 1942 a vrátil se do své funkce faráře v Růžové. V rámci poválečného odsunu byl však v roce 1945 vysídlen do Německa. Ani tehdy však nezanevřel na litoměřickou diecézi, do níž byl inkardinován a během komunistické totality ji finančně, materiálně i dalšími aktivitami podporoval. Díky jeho podpoře se tak podařilo mnoho dobrých děl. Za svou pastorační činnost byl papežem oceněn titulem Monsignore. Zemřel v Německu 19. července 2003 ve stáří 92 let.\n\n\n"}
{"id": "811623", "url": "https://cs.wikipedia.org/wiki?curid=811623", "title": "Trinidad a Tobago na Letních olympijských hrách 1996", "text": "Trinidad a Tobago na Letních olympijských hrách 1996\n\nTrinidad a Tobago na Letních olympijských hrách 1996 v Atlantě reprezentovalo 12 sportovců ve 6 sportech, z toho 8 mužů a 4 ženy. Reprezentanti vybojovali 2 medaile, a to bronzové.\n"}
{"id": "811624", "url": "https://cs.wikipedia.org/wiki?curid=811624", "title": "Hořkuchovité", "text": "Hořkuchovité\n\nHořkuchovité (\"Picramniaceae\") je jediná čeleď řádu hořkuchotvaré vyšších dvouděložných rostlin. Zahrnuje 3 rody a asi 50 druhů dřevin, rozšířených pouze v tropické Americe. Jsou to dřeviny se zpeřenými listy a drobnými květy. Některé druhy rodů hořkucha a \"Alvaradoa\" mají využití v medicíně.\n\nZástupci čeledi \"Picramniaceae\" jsou dvoudomé keře a nevelké stromy se střídavými zpeřenými listy bez palistů. Květy jsou jednopohlavné, pravidelné, drobné, uspořádané v hroznech nebo latách. Květenství jsou úžlabní či vrcholová nebo vyrůstají přímo z větví a kmenů (kauliflorie). Kalich je srostlý ze 3 až 5 lístků, kališní trubka je kratší než cípy. Koruna je tvořena 3 až 5 lístky, někdy je redukovaná nebo v samičích květech i úplně chybí. Tyčinky jsou volné, navzájem nesrostlé, v počtu odpovídajícím počtu kališních lístků. Semeník je svrchní, srostlý ze 2 až 3 plodolistů, s 1 až 3 komůrkami. Plodem je bobule (\"Picramnia\") nebo je plod nepukavý, křídlatý, typu samara (\"Alvaradoa\").\n\nČeleď zahrnuje asi 50 druhů ve 3 rodech. Největším rodem je hořkucha (\"Picramnia\", 41 druhů). Rod \"Nothotalisia\" byl popsán až v roce 2011.\n\nAreál rozšíření čeledi hořkuchovité zahrnuje pouze tropickou Ameriku. Rody \"Picramnia\" a \"Nothotalisia\" se charakteristicky vyskytují v deštných pralesích, zatímco \"Alvaradoa\" roste spíše na suchých stanovištích.\n\nJedinci rodu hořkucha bývají v deštném pralese charakteristicky řídce roztroušeni, což vyvolává vzhledem k drobným květům a dvoudomosti rostlin vyvolává otazníky nad efektivním mechanismem opylování. Rod \"Alvaradoa\" je opylován větrem. Bobule hořkuchy vyhledávají ptáci, křídlatá semena \"Alvaradoa\" jsou roznášena větrem. Druh \"Picramnia magnifolia\" má duté kmeny, které obývají mravenci.\n\nRody \"Alvadaroa\" a \"Picramnia\" byly v minulosti řazeny do podčeledi \"Picramnioideae\" v rámci čeledi simarubovité (\"Simaroubaceae\"). S nástupem molekulárních metod jim byla v roce 1995 vyčleněna nejen samostatná čeleď, ale i samostatný řád \"Picramniales\". Ten je v kladogramech APG řazen jako jedna z větví skupiny vyšších dvouděložných rostlin nazývané ve starších verzích systému APG \"Rosids II\", ve verzi APG IV z roku 2016 \"Malvids\".\n\n\nKůra, listy a kořeny některých druhů hořkuchy jsou velmi hořké a jsou používány při léčení malárie, při trávicích potížích a pohlavních nemocech. Plody \"Picramnia latifolia\" jsou jedlé. \"Alvaradoa amorphoides\" poskytuje pevné dřevo používané v tesařství a jako palivo. Odvary z některých druhů \"Alvadaroa\" jsou užívány při trávicích potížích, revmatismu, kožních chorobách a neduzích močového ústrojí.\n\n\"Alvaradoa\",\n\"Nothotalisia\",\n\"Picramnia\"\n\n"}
{"id": "811626", "url": "https://cs.wikipedia.org/wiki?curid=811626", "title": "Han Pchil-hwa", "text": "Han Pchil-hwa\n\nHan Pchil-hwa (korejsky: 한필화, anglický přepis: \"Han Pil-Hwa\"; * 21. ledna 1942 Nampcho) je bývalá severokorejská rychlobruslařka.\n\nNa mezinárodní scéně debutovala v roce 1959, na Mistrovství světa poprvé startovala v roce 1963, kdy dojela na 12. místě. Zúčastnila se Zimních olympijských her 1964, kde získala stříbrnou medaili v závodě na 3000 m, na poloviční trati byla devátá a na distanci 500 m skončila na 28. příčce. Téhož roku byla na světovém šampionátu šestá, o rok později pátá a v roce 1966 opět šestá. V dalších dvou letech se na mistrovství světa umístila na 11., respektive 13. místě, v sezóně 1968/1969 startovala pouze na jednom závodě v Sovětském svazu. V následujících letech se rychlobruslařských závodů už neúčastnila, jednorázový comeback však uskutečnila na zimní olympiádě 1972. Zde dosáhla devátého místa v závodě na 3000 m, 13. příčky na trati 1500 m a 12. místa na distanci 1000 m.\n"}
{"id": "811634", "url": "https://cs.wikipedia.org/wiki?curid=811634", "title": "Eroze cílů", "text": "Eroze cílů\n\nEroze cílů je jedním z archetypů systémové dynamiky. Systémové archetypy jsou opakující se struktury (vazby), které jednodušeji vysvětlují chování komplexního systému. Archetypy jsou \"pravzorem\" chování dynamických systémů, nezávislé na oboru.\n\nArchetyp Eroze cílů se skládá ze dvou stabilizačních smyček, které na sebe působí tak, že jedna posouvá cíl té druhé a znemožňuje tak dosažení její dané rovnováhy. Vzájemným působením cílového stavu a aktuálního stavu vznikne rozdíl, ten ovlivňuje akci, která usiluje o přiblížení aktuálního stavu a stavu cílového. Zároveň rozdíl působí na akci tím, že vyvolává tlak na snížení a přiblížení cílovému stavu. Tím, že je cíl požadovaného stavu takto \"snižován\", snaží se zmenšit rozdíl. Výsledkem je pak dosažení rovnováhy jiné, než která byla původně vytyčena. V praxi můžeme archetyp poznat např. podle prohlášení: \"Na plnění vizí není čas, musíme se vypořádat se situací v realitě, vize musíme přehodnotit.\"\n\nV zásadě se nabízejí dvě možnosti, jak zvládnout situaci, pokud vykazuje znaky tohoto archetypu.\n\n\nNázorným příkladem eroze cílů je například psaní diplomové práce. Na počátku si jedinec stanoví určité milníky, do kterých chce mít jednotlivé části práce hotovy. Jak se však termíny blíží je třeba své požadavky posouvat a posouvat, takže ačkoliv na počátku byl plán, že 14 dní se bude shánět a studovat literatura, tak se tento termín prodlužuje na 3 týdny, stejně tak termín, kdy se dokončí teoretická část práce se postupně posouvá. Nakonec ačkoliv původní cíl byl, že práce bude hotova 3 týdny před termínem odevzdávání, aby bylo možné ji důsledně prostudovat, dokončuje se práce týden před odevzdáním a do konečné verze pronikne mnoho chyb.\n\nVýrobce si na začátku období nastavil cíl (např. zlepšovat kvalitu výrobků), který vycházel z minulého vydařeného období. tento cíl však postupem času vedl k prodlužování časového plánu na výrobu výrobků a tím ke skluzu ve výdeji pro zákazníka. To se samozřejmě nelíbilo zákazníkům a ti začali odcházet ke konkurenci. Výrobce začal zjišťovat, že mu klesá podíl na trhu. V tomto okamžiku vznikly ve výrobní firmy dva druhy tlaků. První z nich kladl důraz na zlepšení situace, která nastala a druhý se snažil snížit definovaný cíl na začátku období. Výrobce v tomto případě zareagoval tak, že kvalitu výrobku nechal na úrovni, která byla na začátku období (snížení cílů), čímž se časový plán srovnal a tím zabrzdil částečný odliv zákazníků (zlepšení situace). Cílů, kterých chtěla firma dosáhnout na začátku období se však nedostálo a tím došlo k \"erozi cílů\".\n\n\n"}
{"id": "811641", "url": "https://cs.wikipedia.org/wiki?curid=811641", "title": "Český svaz cyklistiky", "text": "Český svaz cyklistiky\n\nČeský svaz cyklistiky (ČSC, : \"Czech cycling federation\") je organizace zastřešující profesionální i amatérskou cyklistiku v České republice. Byl založen jako Česká ústřední jednota velocipedistů v listopadu 1883 a je tak nejstarší národní sportovní organizací v České republice a zároveň osmým nejstarším svazem cyklistiky na světě. Zakladateli byly čtyři kluby: Český klub velocipedistů Smíchov, Klub velocipedistů Praha, Klub velocipedistů západních Čech v Rokycanech a Klub bicyklistů Bučicko-Vrdovských; prvním předsedou byl František Kohout. První závod pořádaný na území České republiky se uskutečnil 15. srpna 1869 v Brně (dva roky po údajně vůbec prvních cyklistických závodech při Světové výstavě v Paříži v roce 1867). Protože čeští cyklisté z národnostních důvodů odmítali založení jednotného rakousko-uherského svazu, nebyli v roce 1900 přijati mezi zakládající členy Mezinárodní cyklistické unie UCI. Právoplatného členství v této organizaci dosáhla až v té době již československá cyklistika dva roky po vzniku samostatného státu v roce 1920, přesně 6. srpna 1920 na kongresu UCI v Antverpách.\n\n\n\n"}
{"id": "811644", "url": "https://cs.wikipedia.org/wiki?curid=811644", "title": "Rakousko na Letních olympijských hrách 1972", "text": "Rakousko na Letních olympijských hrách 1972\n\nRakousko na Letních olympijských hrách 1972 v Mnichově reprezentovalo 111 sportovců, z toho 97 mužů a 14 žen. Nejmladší účastníkem byl Werner Grieshofer (12 let, 188 dní), nejstarší pak účastník Franz Eisl (51 let, 166 dní). Celkem Rakousko získalo 3 medaile, z toho 1 stříbrnou a 2 bronzové.\n\n"}
{"id": "811656", "url": "https://cs.wikipedia.org/wiki?curid=811656", "title": "Ču Kao-suej", "text": "Ču Kao-suej\n\nČu Kao-suej (; 19. ledna 1383 – 5. října 1431) byl třetí syn čínského císaře Jung-le.\n\nČu Kao-suej se narodil 19. ledna 1383 jako třetí syn Ču Tiho, tehdy knížete z Jen se sídlem v Pekingu, a jeho hlavní manželky Sü I-chua. Byl průměrný charakterem i schopnostmi. Se starším bratrem Ču Kao-süem se účastnil vojenských tažení v občanské válce v letech 1399–1402, v důsledku které se jeho otec stal císařem říše Ming. Roku 1404 ho otec jmenoval knížetem z Čao (). Roku 1405 byl pověřen vojenským velením v Pekingu.\n\nRoku 1426 se zapletl do vzpoury svého staršího bratra Ču Kao-süa proti jejich synovci, císaři Chung-simu. V zájmu stability státu nebyl potrestán. Zemřel roku 1431, jeho hodnost knížete z Čao zdědil druhý syn Ču Čan-čchüe (; 1413–1455), protože nejstarší syn Ču Čan-pa (; 1411–1427) zemřel o několik let dříve. Jeho třetí a poslední syn, narozený začátkem roku 1413, zemřel v dětství.\n"}
{"id": "811657", "url": "https://cs.wikipedia.org/wiki?curid=811657", "title": "Dolón núr", "text": "Dolón núr\n\nDolón Núr ( , , doslova \"Sedm jezer\") je město a sídlo okresu v ajmagu Šilijn gol ve Vnitřním Mongolsku v Čínské lidové republice. Roku 2000 mělo 30 tisíc obyvatel.\n\nNedaleko, 28 km severozápadně, se nacházejí zbytky Šang-tu, ve 13. a 14. století sídla mongolských císařů říše Jüan. I po ústupu Mongolů z Číny si místo zachovalo symbolický význam, mandžuští císařové říše Čching zde roku 1694 založili velký buddhistický klášter, který měl v době největšího rozkvětu na tři tisíce mnichů.\n\nRoku 1933 zde probíhaly boje mezi japonsko-madžuskými vojsky a Čacharská lidová antijaponská armáda.\n\nDovedení železnice do města po roce 1949 bylo impulsem k rozvoji města a růstu čínského osídlení okolí. Od 90. let 20. století s napojením na dálniční síť získalo město na atraktivitě i pro turisty. \n"}
{"id": "811660", "url": "https://cs.wikipedia.org/wiki?curid=811660", "title": "Le Tholonet", "text": "Le Tholonet\n\nLe Tholonet je francouzská obec v departementu Bouches-du-Rhône v regionu Provence-Alpes-Côte d'Azur.\n\n\"Počet obyvatel\"\n\n"}
{"id": "811662", "url": "https://cs.wikipedia.org/wiki?curid=811662", "title": "Propamocarb", "text": "Propamocarb\n\nPropamocarb je kvartérní amoniová sloučenina používaná jako systémový fungicid používaný pro hubení půdních a listových nákaz ve formě soli chlorovodíku. Účinkuje výhradně proti plísním třídy oomycet. Používá se zálivkou nebo postřikem a po vstřebání je rozveden po rostlině. V České republice je v současnosti registrován společností Agriphar SA v přípravku Proplant, do roku 2012 byl prodáván přípravek Previcur 607 SL vyráběný společností AgroBio Opava s propamokarbem jako účinnou látkou.\n\nPůsobí pouze na řasovky (oomycety).\n\nKontrolní orgány a výrobce udávají tyto vlastnosti: nízká celková toxicita, teratogenicita a neurotoxicita u savců, není rakovinotvorný nebo mutagenní; není náchylný k vytváření rezistencí a je rostlinami do několika týdnů zcela rozložen, takže není příliš velkou hrozbou pro životní prostředí. Riziko senzitizace pokožky.\n\n"}
{"id": "811664", "url": "https://cs.wikipedia.org/wiki?curid=811664", "title": "Saint-Marc-Jaumegarde", "text": "Saint-Marc-Jaumegarde\n\nSaint-Marc-Jaumegarde je francouzská obec v departementu Bouches-du-Rhône v regionu Provence-Alpes-Côte d'Azur. Nachází se 6 km východně od Aix-en-Provence.\n\n\"Počet obyvatel\"\n\n"}
{"id": "811665", "url": "https://cs.wikipedia.org/wiki?curid=811665", "title": "Guamatela tuerckheimii", "text": "Guamatela tuerckheimii\n\nGuamatela tuerckheimii je jediný zástupce rodu Guamatela a čeledi Guamatelaceae vyšších dvouděložných rostlin z řádu \"Crossosomatales\". Je to keř se srdčitými listy a pětičetnými, růžovými až červenými květy. Plodem je souplodí měchýřků. Rostlina svým vzhledem připomíná ostružiník. Roste v Mexiku a Střední Americe. V minulosti byl řazen do čeledi růžovité, do samostatné čeledi byl zařazen až v roce 2006.\n\n\"Guamatela tuerckheimii\" je poléhavý keř s jednoduchými, vstřícnými, srdčitými listy s vytrvalými palisty, připomínající ostružiník. Dorůstá výšky okolo 3 metrů. Čepel listů je na okraji zubatá, na rubu bělavě plstnatá, s dlanitou žilnatinou. Květy jsou pětičetné, pravidelné, oboupohlavné, uspořádané ve vrcholových hroznech. V květech je vyvinuta krátká češule. Kališní lístky jsou krátce srostlé. Koruna je růžová až červená, složená z 5 volných korunních plátků. Tyčinek je 10, jsou volné, navzájem nesrostlé. Gyneceum je svrchní, apokarpní, složené ze 3 volných plodolistů, srostlých pouze bliznami. V každém plodolistu je několik vajíček. Plodem je souplodí měchýřků.\n\nDruh se vyskytuje ve Střední Americe v Guatemale, Hondurasu a Mexiku. Roste ve vlhkých horských lesích v nadmořských výškách asi 1600 až 2400 metrů. Je to vzácná rostlina, která je dosud známa jen z nemnohých sběrů.\n\nČeleď \"Guamatelaceae\" byla popsána až v roce 2006. Do té doby byl řazen do tribu \"Neillieae\" čeledi \"Rosaceae\", a to na základě měchýřkovitých plodů a vytrvalých palistů. Některými znaky se však této skupině vymykal, zejména nepřítomností endospermu, vstřícnými listy, srostlými čnělkami aj. Výsledky molekulárních studií později ukázaly, že druh je příbuzný s čeleděmi řádu \"Crossosomatales\", a v systému APG III byl přesunut do samostatné čeledi v rámci daného řádu. Rostlina byla popsána v roce 1914, dlouho byla známa jen z několika sběrů a byla považována za endemit Guatemaly. Později byla nalezena i v mexickém státě Oaxaca a v roce 1978 i v Hondurasu.\n"}
{"id": "811669", "url": "https://cs.wikipedia.org/wiki?curid=811669", "title": "Lena Sabine Berg", "text": "Lena Sabine Berg\n\nLena Sabine Berg (* 13. leden 1958, Basilej, Švýcarsko) je švýcarská herečka.\n\nVystudovala herectví na Akademii múzických umění Folkwang (Folkwang Hochschule für Darstellende Künste) v Essenu. Od ukončení studií na této škole působí.\n\nBěhem svého angažmá v divadle v Heilbronnu a den Bühnen der Landeshauptstadt Kiel hrála mnoho rolí.\n\nHrála v Thalia Theater v Hamburku, v divadle Düsseldorfer Schauspielhaus v Düsseldorfu, divadle Schauspielhaus Zürich v Curychu a der Schaubühne am Lehniner Platz. Od poloviny 90. let je na volné noze a hraje v mnoha německých divadlech např. v Kolíně nad Rýnem, Wuppertalu, Dortmundu, Heidelbergu, Mnichově a Stuttgartu. Hraje také v divadle ve Vídni.\n\nHrála v různých filmech a seriálech, pracovala také jako mluvčí různých rozhlasových programů.\n\nV roce 1989 byla nominována na European Film Award za film A Wopbobaloobop a Lopbamboom za nejlepší herečku ve vedlejší roli.\n\nV roce 1996 hrála v německém seriálu Kobra 11 v prvních šesti epizodách 2. série manažerku dálničního motorestu \"Marii\".\n\nJe členka Evropské filmové akademie (EFA) a Německé filmové akademie (DFA).\n\nMluví německy a ovládá švýcarskou němčinu (rodný dialekt).\n\nZpívá (jazz - dobrý, chanson - dobrý, mezzosoprán).\n\nMěří 165 cm, má hnědé vlasy a hnědo-zelené oči.\n\nŽije v Berlíně.\n\n\n\n"}
{"id": "811670", "url": "https://cs.wikipedia.org/wiki?curid=811670", "title": "Valentina Steninová", "text": "Valentina Steninová\n\nValentina Sergejevna Steninová ( ; * 29. prosince 1934 Babrujsk, Běloruská SSR), rodným jménem Miloslavovová ( ), je bývalá sovětská rychlobruslařka.\n\nPrvních mezinárodních závodů se zúčastnila v roce 1957, na Mistrovství světa debutovala o dva roky později, kdy zároveň získala stříbrnou medaili. V roce 1960 již světový šampionát vyhrála a startovala na Zimních olympijských hrách 1960, na nichž vybojovala stříbro v závodě na 3000 m a na poloviční trati byla pátá. Druhou zlatou medaili z Mistrovství světa získala v roce 1961. Sezónu 1961/1962 vynechala a roku 1963 dojela na světovém šampionátu třetí. Na zimní olympiádě 1964 obhájila stříbro na trati 3000 m, na patnáctistovce byla sedmá a na kilometru pátá. V následujících dvou letech si ze světových šampionátů přivezla stříbrnou a zlatou medaili, v roce 1967 byla šestá, roku 1968 devátá. Po sezóně 1967/1968 ukončila sportovní kariéru.\n\nJejí manžel Boris Stenin byl rovněž rychlobruslař.\n\n"}
{"id": "811676", "url": "https://cs.wikipedia.org/wiki?curid=811676", "title": "Crossosomataceae", "text": "Crossosomataceae\n\nCrossosomataceae je čeleď vyšších dvouděložných rostlin z řádu \"Crossosomatales\". Čeleď zahrnuje 4 rody a 8 až 10 druhů. Jsou to suchomilné, drobnolisté a často trnité keře, rozšířené na jihozápadě USA a v Mexiku. Nemají zvláštní význam.\n\nZástupci čeledi jsou suchomilné, často trnité keře, výjimečně dorůstající i do podoby nízkých stromů (\"Crossosoma\"). Listy jsou drobné, opadavé, střídavé nebo vstřícné, někdy nahloučené ve svazečcích, bez palistů nebo s prchavými palisty. Čepel listů je celistvá, celokrajná nebo při vrcholu trojzubá, se zpeřenou žilnatinou. Květy jsou většinou oboupohlavné, pravidelné, jednotlivé, úžlabní nebo vrcholové na krátkých výhonech, středně velké, s mělkou češulí, nejčastěji 4 až 5-četné. Kališní i korunní lístky jsou volné. Tyčinek je 4 až mnoho a mají volné nitky. Gyneceum je apokarpní, složené z 1 až 5 (až 9) volných plodolistů s krátkou čnělkou. V každém plodolistu je 1 až mnoho vajíček. Plodem je měchýřek nebo souplodí měchýřků.\n\nČeleď zahrnuje 8 až 10 druhů ve 4 rodech. Je svým rozšířením omezena na jihozápadní, západní a jižní oblasti USA a severní a střední Mexiko. Převážná většina druhů roste v suchých oblastech jihozápadu USA a severního Mexika jako součást xerofytní vegetace. Největším rodem je \"Glossopetalon\", který zahrnuje 4 až 5 druhů rozšířených v pouštních a polopouštních oblastech jihozápadu USA a Mexika. Obdobné rozšíření mají i dva druhy rodu \"Crossososma\". Největší areál má druh \"Glossopetalon spinescens\", který zasahuje od severního Mexika až po státy Washington a Montana na severozápadě USA.\nZbývající 2 rody jsou monotypické. \"Apacheria chiricahuensis\" je svým výskytem omezena na státy Nevada a Nové Mexiko, kde roste na ryolitových skalních výchozech. \"Velascoa recondita\" roste na vápencových skalách ve státě Querétaro ve středním Mexiku, v oblasti pokryté lesem s převahou dubů, borovic a cypřišů.\n\nČeleď byla v minulosti řazena do řádu \"Rosales\" (Cronquist, Dahlgren), případně do samostatného řádu \"Crossosomatales\" v rámci nadřádu \"Rosanae\" (Tachtadžjan). S nástupem molekulárních metod byla přeřazena do řádu \"Crossosomatales\".\nV minulosti rozlišovaný rod \"Forsellesia\" byl vřazen do rodu \"Glossopetalon\".\n\n\"Apacheria\", \"Crossosoma\", \"Glossopetalon\", \"Velascoa\"\n\n"}
{"id": "811677", "url": "https://cs.wikipedia.org/wiki?curid=811677", "title": "Piñata", "text": "Piñata\n\nPiñata je uzavřená nádoba buď keramická nebo papírová, obalená staniolem, také pestrobarevným papírem a různými třásněmi a rohy, jež dávají nádobě tvar připomínající hvězdici, resp. ježka. (Ovšem existují i jiné tvary, např. různá zvířata.) Visí na dlouhém provazu, za který se popotahuje tak, aby se neustále pohybovala. Na různých oslavách pak děti se zavázanýma očima do piñat tlučou dlouhými tyčemi, aby jim z nich po rozbití vypadly různé sladkosti nebo hračky.\n\nUžívá se zejména v kultuře Mexika, USA a vůbec Latinské Ameriky. Původně tam tato tradice však byla přenesena ze Španělska, kam během středověku možná doputovala – ve změněné podobě – až z Číny. Ve středověké jižní Evropě se rozbíjení piñat praktikovalo během oslav půstu.\n"}
{"id": "811679", "url": "https://cs.wikipedia.org/wiki?curid=811679", "title": "Zahulíme, uvidíme 2", "text": "Zahulíme, uvidíme 2\n\nZahulíme, uvidíme 2 je americká komedie vydaná v roce 2008 režisérskou dvojicí Jonem Hurwitzem a Haydenem Schlossbergem, kteří k filmu napsali také scénář a produkovali ho. Příběh sleduje Harolda Leeho (John Cho) a Kumara Patela (Kal Penn), kteří se vracejí a tentokrát míří do Amsterdamu, kde je snadno k mání marihuana.\n\nHarold a Kumar jsou zpátky, ještě vyhulenější a vymaštěnější než bývali. Před čtyřmi lety se vydali za hamburgery, dneska si to namířili přímo do Amsterdamu. Se snadným cílem a stejným průběhem: spousta alkoholu, lehkých drog a sbírka podivných postav, o kterých se vám většinou jenom zdá - na cestě za poznáním.\n\nBohužel, problémy začínají už v letadle, kde si jedna pasažérka splete Kumara s nebezpečným teroristou. Oba hrdiny pošlou šupem do vězení na Guantanamu, odkud se jim podaří utéct, a vrací se i starý známý (Neil Patrick Harris), který hraje sám sebe, takže o zábavu je postaráno.\n\n\nOficiální soundtrack k filmu byl pod názvem \"Harold & Kumar Escape from Guantanamo Bay: Original Soundtrack\" vydán 15. dubna 2008. Obsahuje 13 písní, které zazněly ve filmu.\n\n\nPísně, které zazněly ve filmu, ale nebyly vydány na oficiálním soundtracku:\n\n(*) \"John Cho\" (Harold) je členem kapely Viva La Union a složil píseň \"Chinese Baby\".\n\n\n"}
{"id": "811680", "url": "https://cs.wikipedia.org/wiki?curid=811680", "title": "Irmelin Beringerová", "text": "Irmelin Beringerová\n\nIrmelin Beringerová (nepřechýleně Irmelin Beringer; * 23. duben 1963, Německo) je německá herečka.\n\nV letech 1997-1998 hrála v německém seriálu Kobra 11 manažerku dálničního motorestu \"Jeanette\". Mluví německy, anglicky a francouzsky. Její velká role byla v seriálu Superstau. Měří 168 cm.\n\n\n"}
{"id": "811682", "url": "https://cs.wikipedia.org/wiki?curid=811682", "title": "Markus H. Eberhard", "text": "Markus H. Eberhard\n\nMarkus H. Eberhard (* 8. srpen 1966) je německý herec, zpěvák, režisér a trenér.\n\nZpěv studoval na mnichovské Akademii múzických umění (prof. Raimund Grumbach, Markus Goritzki). Vystudoval herecké studio v Mnichově, dále pak studoval v Londýně a Los Angeles. Studia dokončil na vysoké škole Hochschule für Musik v Mnichově.\n\nHrál vedlejší role v seriálech SOKO 5113, Místo činu a Polizeiruf 110.\n\nTaké vystupuje v několika divadlech.\n\nV letech 2001-2005 hrál v německém seriálu Kobra 11 \"Kai-Uwe Schrödera\".\n\nMluví německy, plynně anglicky, má základní znalosti z italštiny a ovládá vídeňský a bavorský dialekt.\n\nHraje na housle a klavír a ovládá standardní tanec.\n\nMěří 180 cm.\n\nŽije na samotě na jihu Mnichova.\n\n\n\n"}
{"id": "811685", "url": "https://cs.wikipedia.org/wiki?curid=811685", "title": "Vlčovka", "text": "Vlčovka\n\nVlčovka je venkovská usedlost nacházející se v Praze-Dejvicích, Na Vlčovce 120/6.\n\nUsedlost nechal postavit Jan Wiltsch roku 1855. Wilsch byl původně majitelem přilehlé usedlosti Hercovka, tu ale prodal a ponechal si jen část pozemků. Na nich postavil usedlost, tehdy nazývanou podle jeho jména Vilčovka. Na prodaných pozemcích pak byla postavena usedlost Karlovka.\n\nUsedlost byla roku 1958 zapsána na seznam kulturních památek. Dnes slouží k obytným účelům.\n"}
{"id": "811688", "url": "https://cs.wikipedia.org/wiki?curid=811688", "title": "Slivoň myrobalán", "text": "Slivoň myrobalán\n\nSlivoň myrobalán, též slivoň třešňová či myrobalán třešňový (\"Prunus cerasifera\") je druh slivoně, ovocného stromu. Pěstuje se pro plody i jako podnož vhodná pro téměř všechny druhy slivoní. Pochází z Balkánského poloostrova, Blízkého východu a Střední Asie, v ČR v teplejších oblastech zplaňuje.\n\nJe to opadavý, poměrně vitálně rostoucí, mrazuvzdorný keř nebo strom s vejčitou korunou, dorůstající výšky i šířky 3–10 metrů. Borka kmene je tmavohnědá, podélně rozpukaná, letorosty jsou lysé a lesklé. Listy jsou vejčité, řapíkaté, často načervenale zbarvené. Kvete v dubnu až květnu, květy jsou pravidelně pětičetné, korunní plátky bílé či růžové, zřídka červené. Je samosprašný. Plody (často nesprávně označované jako špendlíky) jsou peckovice dosahující velikosti zhruba 30 milimetrů (větší než mirabelky, v případě nešlechtěných odrůd ale drobnější než slívy či ryngle), obvykle bývají červené, ale podle kultivaru (kterých existuje přes 20) se může barva lišit od žluté až po tmavě červenou či modrofialovou. Dozrávají od srpna do září.\n\nUvádí se, že plody myrobalánu se od plodů špendlíku nebo mirabelky nejlépe odliší tím, že dužninu lze špatně oddělit od pecky (u mirabelky a špendlíku je to totiž naopak, dužninu lze oddělit snadno).\n\nMyrobalán se používá i jako podnož, pěstuje se ze semen. Hodí se pro všechny druhy slivoní s výjimkou Kirkeho, uplatnění najde v teplejších a sušších polohách. Odrůdy naštěpované na myrobalán dozrávají později, nabízejí ale bohatou úrodu. Mnohé švestky, pološvestky, renklody a slívy však vykazují horší odlučitelnost od pecky.\n\n"}
{"id": "811696", "url": "https://cs.wikipedia.org/wiki?curid=811696", "title": "Ceremoniář", "text": "Ceremoniář\n\nCeremoniář (někdy se výraz používá ve zkrácené formě: ceremonář, též obřadník), je osoba, která má na starosti dodržování ceremonií.\n\nOsoba, která řídí liturgické úkony při slavnostních bohoslužbách. Má na starosti správné a důstojné konání posvátných úkonů (ceremonií), zvláště při obřadech konaných biskupem v katedrálních chrámech a při slavnostech. Ceremonář může být duchovní nebo i laik, který je dobře seznámený s liturgií.\nU papežského dvora, při katedrálách nebo významných chrámech bývá obvykle ustanoven stálý ceremoniář. \n\nCeremoniář je povinen zajistit, aby byly liturgické předpisy přesně sledovány a liturgické oslavy probíhaly klidně a důstojně. Je oprávněn s představeným chrámu projednat liturgické záležitosti. Jeho služba zahrnuje náročnou přípravu, protože během bohoslužby koordinuje veškerou činnost osob u oltáře nebo na místě bohoslužby. Ti, kdo konají bohoslužbu se musí jeho pokynům podřídit. Z tohoto důvodu musí celebrantům i všem asistujícím průběh bohoslužby vysvětlit a popřípadě s nimi provést nácvik obřadu. Je důležité, aby také dovedl instruovat ostatní lidi, kteří nejsou nejvyšší měrou do obřadů zapojeni. S nimi komunikuje přátelsky a ohleduplně, protože i s nimi je ve vzájemné interakci. Je-li liturgie příliš náročná může mít pomocné ceremoniáře. \n\nNejdůležitější osobou, o kterou se ceremoniář při vlastní liturgii stará, je hlavní celebrant.\n\nOděvem ceremoniáře při bohoslužbě je klerika a rocheta (superpelice), popřípadě alba nebo i jiný oděv podle předpisů.\n\n\n\n"}
{"id": "811697", "url": "https://cs.wikipedia.org/wiki?curid=811697", "title": "Trautsonové", "text": "Trautsonové\n\nTrautson, z Trautsonu, také Trautsohn, Trauthson nebo Trauthsohn je jméno původně tyrolského šlechtického rodu. \n\nRoku 1541 byli povýšeni do stavu svobodných pánů v dědičných rakouských zemích (\"von Sprechenstein\"), 1579 stav svobodných pánů Svaté říše římské a dědičných zemí s predikátem \"Wohlgebohren\", 1598 povýšení panství Falkenstein na říšské hrabství, predikát \"Hoch- und Wohlgebohren\" (hrabě Trautsohn zu Falkenstein, svobodný pán zu Sprechenstein und Schroffenstein), 1599 hraběcí stav v dědičných rakouských zemích, 1609 predikát \"Hoch- und Wohlgebohren\" pro dědičné rakouské země, 1615 potvrzení hraběcího stavu, 1711 říšský knížecí stav dědičný pro prvorozeného syna; predikát \"Hochgebohren\"; velký palatinát (bez práva nobilitace). Rod vymřel roku 1775. \nPřestože Trautsonové nepatří mezi nejznámnější šlechtické rody, sehráli v dějinách českých zemí, resp. celé habsburské monarchie, významnou úlohu. Nezvyklé rodové jméno dalo podnět ke vzniku celé řady rodových pověstí. Podle jedné patřil prapředek rodu k nejvěrnějším rytířům císaře Lothara III. a zemřel při návratu z panovníkova italského tažení roku 1137. Císař daroval jeho synovi jménem Chrello otcovy statky, svěřil mu klíč od svých komnat a nazval jej „věrným synem“ (něm. truten Son). Zároveň nařídil, aby jeho potomci nosili rodové jméno Trautson. \n\nSkutečnost, že se pověst nezakládá na pravdě, nic nemění na tom, že Trautsonové patří mezi velmi staré tyrolské šlechtické rodiny. Jejich předkem byl Schwigger von Reichenberg, připomínaný roku 1164 jako otec Heinricha Suppana a Chunrada Trutsona, ministeriálů tyrolského hraběte. Chunradovi potomci se na počátkem 13. století usadili na hradě Reifferstein u Sterzingu, který drželi do roku 1470. V pozdější době do majetku Trautsonů přešel Reiffeneck, Bildenegg a Sprechenestein, s jehož držbou byl spojen úřad zemského maršálka (v majetku rodu od 1315). Kontrola strategicky důležitých hradů na cestě vedoucí Brennerským průsmykem do Itálie a rostoucí zámožnost posunula Trautsony mezi nejvýznamnější tyrolské rody. \n\nPrvní opravdu výraznou osobností byl Jakob, pán na Reifenecku a Pfitschi. Vyznamenal se za křížové výpravy do Svaté země roku 1271 a po návratu získal lénem panství Ammergau s hradem Pettenau (1275). Jeho syny Konradem III. a Jacobem II. se rod rozdělil na dvě linie, ale Jacobova vymřela již v šesté generaci. \n\nPro další osudy rodu měl mimořádný význam potomek Konráda III. Paul Sixt (†1508). Vstoupil do služeb císaře Maxmiliána I., v řadách jeho armády bojoval v Říši a Itálii a roku 1508 padl v bitvě s Benátčany u Pieve di Cadore. Od dob Paula Sixta byli Trautsonové úzce spjati s osudy rodu Habsburků, v jejichž službách také dosáhli nejvyšších poct. \n\nSyn Paula Sixta, Hanns II. († zřejmě 1525) byl za vlády Maxmiliána I. a Karla V. jednou z vedoucích osobností Tyrol. Roku 1513 se zde stal zemským maršálkem a o devět let později (1522) i nejvyšším zemským maršálkem a byl též královským radou. Hanns II. měl sedm dětí.\n\nRod pokračoval jeho synem Hannsem III., zvaným „mladší“ (1502/7-1589). Tomu se dařilo těžit z dobré pověsti, kterou měl u habsburského dvora jeho děd a otec. Pro jeho další kariéru měl velký význam sňatek (1531) s Brigittou Marií Susannou von Madruzzo. Pocházela z tyrolské šlechty, stejně jako on, její rodina však hrála na habsburském dvoře mnohem významnější úlohu. Brigittin otec byl hofmistrem tridentského biskupa Bernharda von Cles, vlivného kancléře Ferdinanda I., jehož nástupce v biskupském úřadě (1539-1578) Cristoforo Madruzzo byl Brigittiným bratrem. Díky vlivné protekci získal Hanns III. významné úřady u dvora, byl dvorským maršálkem a nejvyšším hofmistrem, a své postavení si udržel za vlády čtyř císařů - Karla V., Ferdinanda I., Maxmiliána II. a Rudolfa II. Významně také rozšířil rodové državy a během 70. a 80. let 16. století skoupil řadu rakouských panství (Falkenstein (1571/72), Poysbrunn (1571), Laa an der Thaya (1578) a další). Roku 1541 byl povýšen do panského stavu.\n\nJeho synové Balthasar II. (+1594) a Paul Sixt (1548-1621) založili dvě rodové větve. Z Balthasarovy (\"tyrolské\") linie vynikli jeho synové Ferdinand (+1615), komtur Maltézských rytířů v Gröbmingu, a Anton (+ zřejmě po 1600), nejvyšší hofmistr Maxmiliána II. Vymřela však roku 1629.\n\nPaul (Pavel) Sixt (1548-1621) patřil mezi nejvýznamnější politiky přelomu 16. a 17. století. Jeho kariéra je spojena zejména s osobou císaře Rudolfa II., který jej roku 1581 jmenoval svým radou, nejvyšším hofmistrem a později ministrem. V letech 1582-94 zastával funkci prezidenta říšské dvorské rady. Trautson byl spolu s Wolfgangem Sigmundem Rumpfem nejmocnější osobou na panovnickém dvoře. Téměř neomezenou moc oba muži získali zejména během císařovy choroby na přelomu let 1580-81, kdy se jim podařilo Rudolfa izolovat od jeho příbuzných a neobyčejně své postavení posílit. \n\nV září 1600 Trautsonova a Rumpfova kariéra náhle skončila. Panovníkova duševní choroba se neustále zhoršovala a nemocný císař podezíral i své nejbližší. Rozhořčen domnělými pikly francouzského krále Jindřicha IV. s říšskými knížaty obvinil Rumpfa ze zrady a s tasenou dýkou v ruce mu hrozil zabitím. Rumpfovi se podařilo utéci, ale krátce na to jej císař propustil a vyhnal z Prahy. Paul Sixt, který se odvážil kolegy zastat, jej záhy následoval. \n\nTrautson se uchýlil na svá rakouská sídla Falkenstein a Poysbrunn. Z politiky však neodešel a roku 1606 se podílel na uzavření míru s Turky. Po nuceném odchodu z Rudolfova dvora se sblížil s jeho bratrem Matyášem a později se stal dokonce direktorem jeho tajné rady (1609). Po Matyášově smrti přešel do služeb Ferdinanda II., ale zemřel již v červenci 1621. \n\nVýznačné postavení císařova důvěrníka dopomohlo Paulu Sixtovi k vysokým poctám. Již roku 1579 se spolu s bratrem Balthasarem stal říšským svobodným pánem a o devatenáct let později (1598) povýšil císař Rudolf II. jeho panství Falkenstein na říšské hrabství. Hraběcí stav byl Trautsonovi potvrzen i za vlády císaře Matyáše (1615), kdy mu byl také udělen řád Zlatého rouna (1612/13). Poslední poctou byl dědičný hofmistrovský úřad v Dolních Rakousích, jenž získal od Ferdinanda II. roku 1620. \n\nSvým druhým sňatkem s Annou (+1604), dcerou Mikuláše Popela z Lobkovic, se Paul Sixt spříznil s přední českou šlechtou a svým vlivem zaštítil vzestup jak manželčina otce, tak i jejích ambiciózních strýců Jiřího a Ladislava. Paul Sixt byl také prvním členem rodu, který získal statky v českých zemích - na počátku 17. století se jako držitelka panství Nové Hrady u Vysokého Mýta uvádí Anna z Lobkovic, provdaná Trautsonová, a potomci jejího manžela drželi panství až do roku 1749. Potomci Paula Sixta Trautsona z prvních dvou manželství zemřeli v dětství a proto se jeho jediným dědicem stal syn ze třetího manželství se Susanou Veronikou baronkou von Meggau (+ po 1635) hrabě Johann Franz (1609-1663). \n\nJohann Franz se v mládí stal společníkem císaře Ferdinanda III. a spolu s ním absolvoval „školní výuku“. Své vzdělání zakončil studiem římského práva na univerzitě v Sieně, kam se zapsal roku 1626 (Siena se stala jakousi „mateřskou univerzitou“ Trautsonů a během 17. a 18. století zde studovala řada příslušníků rodu). Jeho původ, vzdělání i protekce u císařského dvora jej předučovaly k nejvyšším úřadům. Již roku 1629 se stal komořím, roku 1636 byl jmenován říšským a roku 1655 tajným radou. Zastával také funkci místodržitele v Dolních Rakousích. Roku 1650/53 byl vyznamenán řádem Zlatého rouna. \n\nZa třicetileté války byla panství Trautsonů v Čechách a Rakousích hrozivě zpustošena. Významným ziskem pro Johanna Franze proto bylo dědictví po tyrolské linii, která vymřela roku 1629. Ze třech manželství měl Johann Franz celkem devět dětí. Nejstarší syn Ferdinand (1631-1650) zemřel v necelých 19 letech v Římě. Ernst (1633-1702) vystudoval teologii ve Vídni, byl kanovníkem kapituly v Salzburku (1654), infulovaným převorem v Zwettlu (1661) a od roku 1685 vídeňským biskupem. Paul Sixt (1635-1678) se stal císařským diplomatem. Od roku 1676 zastával úřad vyslance u madridského dvora, kde o dva roky později zemřel. Ani jeden z nich neměl potomstvo. Dvě rodové linie pochází až od dalších synů Franze Eusebia (1640/2-1728) a Johanna Leopolda Donata (1659-1724). \n\nStarší větev rodu založil Franz Eusebius (1640/2-1728). Byl c. k. komořím a dolnorakouským vládním radou, od roku 1716 také skutečným tajným radou. Po smrti bratra Paula Sixta jeho úřady v Horních Rakousích a Tyrolsku (1678), které další bratr vídeňský biskup Erst jako duchovní nemohl převzít. Zřejmě již dříve, pravděpodobně po otcově smrti, získal panství Nové Hrady, protože roku 1667 mu byl udělen český inkolát a o čtyři roky později byl přijat do moravského panského stavu (1671). Vlastníkem majorátních trautsonovských panství se ovšem stal až po smrti bratra Ernsta roku 1702. \n\nFranz Eusebius se roku 1676 oženil s hraběnkou Annou Cecilií von Spaur (1642-1715). Jejich nejstarší syn Franz Anton Clemens (1679-1738) studoval na univerzitě v italské Sieně, kde byl imatrikulován roku 1700. Ještě dříve se ovšem stal dolnorakouským vládním radou (1699) a roku 1712 skutečným císařským komořím. Druhorozený Johann Karl (1684 - okolo 1730) studoval spolu s Franzem Antonem v Sieně. Věnoval se vojenské kariéře, roku 1721 se stal majitelem pěšího pluku a roku 1725 byl povýšen na generálmajora. Nejmladší Michael Veit (1692 - po 1700) byl kanovníkem v Pasově. Posledním příslušníkem linie byl Veit Eusebius (1688-1760), kanovník v Pasově a v Olomouci a infulovaný převor kláštera Jana Křtitele v Zsámbék v západních Uhrách, který zemřel v březnu 1760 ve Vídni.\n\nKnížecí větev pochází od Johanna Leopolda Donata (1659–1724). Patřil mezi důvěrníky a oblíbence císařů Josefa I. a Karla VI., kariéru ovšem zahájil již za vlády jejich otce Leopolda I., kdy byl jmenován říšským dvorním radou (1683). Rozhodující pro jeho další osudy bylo ale jmenování komořím (1685) a následně nejvyšším komořím a vychovatelem (1690) budoucího císaře Josefa I. Po Josefově nástupu na trůn se Trautson stal českým kancléřem (1705–1713), krátce na to také nejvyšším hofmistrem (1707–1711) a tento úřad vykonával i za vlády jeho bratra Karla VI. (1721–1727). Jako člen tajné konference (od 1709) se podílel na sepsání Pragmatické sankce a roku 1698 získal Zlaté rouno.\n\nRoku 1711 byl Johann Leopold Donat povýšen do knížecího stavu a dostal svolení v případě vymření vlastní linie přenést titul na potomky bratra Franze Eusebia. S Marií Theresií hraběnkou Ungnad von Weissenwolf (1678/9–1740/1) vyženil panství Vlašim ve středních Čechách a Ennsegg v Rakousích, ke kterým přikoupil řadu dalších statků v českých zemích (např. Dolní Kralovice, Čechtice, Křivsoudov a Zahrádku), Dolních Rakousích a Uhrách v ceně 1 400 000 zlatých. S císařským svolením z nich zřídil majorát dědičný v knížecí linii Trautsonů (1724). \n\nJohann Leopold Donat měl dvanáct dětí. Anton Ernst Christoph (1701/2–1744) byl komturem Maltézských rytířů v Mailbergu a zplnomocněným ministrem řádu. Mimo to byl od roku 1741 plukovníkem a velitelem tělesné gardy císařovny-vdovy Alžběty. Zemřel na skvrnitý tyfus a zanechal po sobě značné dluhy. Johann Joseph Ignaz (1704–1757), patřil mezi rádce a spolupracovníky Marie Terezie. Byl kanovníkem v Salcburku, Pasově a Vratislavi, roku 1751 se stal vídeňským arcibiskupem a roku 1756 kardinálem. Franz Karl Ignaz (1707–1732) studoval v Římě a dosáhl hodnosti doktora svobodných umění. Roku 1724 vstoupil do císařské armády a zemřel o osm let později v Neapoli. \n\nNejstarším synem Johanna Leopolda Donata byl druhý kníže Johann Wilhelm (1700–1775). Zastával řadu úřadů u vídeňského dvora a při české korunovaci Karla VI. (1723) byl pasován na rytíře sv. Václava. Stejně jako jeho mladší bratr Johann Joseph Ignaz byl předním spolupracovníkem Marie Terezie, která jej roku 1746 jmenovala svým nejvyšším hofmistrem a prezidentem Nejvyššího revisoria. V této funkci také z pověření císařovny vedl proces proti známému pandurskému plukovníkovi baronu Franzovi von Trenck. Od roku 1753 kníže Trautson zastával úřad zemského maršálka v Dolních Rakousích, kde byl též (od 1762) vrchním direktorem zemských desk. Roku 1746/49 získal řád Zlatého rouna. \n\nKníže Johann Wilhelm byl třikrát ženat. Oba jeho synové - Franz Anton (1737–1750), c. k. komoří a přísedící zemského soudu, Leopold Donat (1739–1758), rytíř řádu Johanitů a poručík 7. pěšího pluku – ale zemřeli svobodní ještě před otcem a Johann Wilhelm se stal posledním Trautsonem po meči. Univerzálním dědicem většiny rodových statků se proto učinil svého vnuka hraběte Karla von Auersperg (1750–1822), druhorozeného syna své nejstarší dcery Marie Josephy Rosalie (1724–1792) a Karla Josepha Auersperga (1720–1800). Podle rozhodnutí knížete Johanna Wilhelma musel Karl přijmout erb a jméno jeho rodu a nadále se psát Auersperg-Trautson. \n\nKníže Karl von Auersperg-Trautson byl císařským polním podmaršálkem a vyznamenal se v bojích proti Turkům. Ve válce s Francií však nebyl tak úspěšný a roku 1805 dokonce skončil před vojenským soudem. Před trestem degradace a vězení jej zachránil jen osobní zákrok císaře. Karl byl ale zbaven velení a nadále zastával jen úřad nejvyššího lovčího. Protože jeho manželství s Josephinou princeznou Lobkowitzovou (1756–1825) zůstalo bezdětné, adoptoval prasynovce Vincenze Karla Auerperga (1812–1867) a učinil jej svým dědicem. Roku 1963 přijal jméno Auersperg-Trautson vnuk Vincenze Karla Eduard Karl (1917–2002) a navázal tak na tradice této starobylé tyrolské rodiny.\n\nČtvrcený štít s modrám srdečním štítkem se stříbrnou podkova (původní erb Trautsonů). V prvním zlatém poli je černý dvouhlavý korunovaný říšský orel se zlatým R na hrudi, jako projev milosti císaře Rudolfa II. V druhém červeném poli se stříbrným břevnem je sokol přirozené barvy, stojící na prostředním vrcholu stříbrného trojskalí. Představuje hrabství Falkenstein. Ve třetím stříbrném poli je černý kráčející kohout s červenou zbrojí na černém trojvrší. Představuje panství Sprechenstein. Ve čtvrtém zlatém poli je z červených plamenů rostoucí černý kozorožec, který představuje panství Schrofenstein.\nNa štítu je pět přilbic, první tři jsou korunované a všechny mají klenoty. V prostředním klenotu je z milosti císařské říšský orel, jako v prvním poli. V druhém klenotu je kohout z třetího pole. Ve třetím klenotu je sokol z druhého pole. Čtvrtá přilba je původní trautsonská přilba, která má v klenotu chochol z černého pštrosího peří na stříbrno červené tyči, rostoucí z černého polštáře. V pátém klenotu je kozorožec ze čtvrtého pole.\n\n\nByli spřízněni sňatky s Auerspergy, Mansfeldy, Slavaty, Ditrichštejny, Ungnady, Fuggery, Lambergy a dalšími rody.\n\n\n"}
{"id": "811698", "url": "https://cs.wikipedia.org/wiki?curid=811698", "title": "Čolové", "text": "Čolové\n\nČolové ( \"Čöllar\", \"處月\" – pchin-jinem \"Čchu-jüe\", \"Чуюэ\") byl středověký název jednoho z turkotatarských etnik. Čolové byli potomci Asijských Hunů a později členové unie Alty-čubů. Kolektivně byli známí jako Středoasijští Hunové, kteří v 2. století na rozdíl od svých soukmenovců netáhli do Evropy, nýbrž zůstali ve Střední Asii.\n\nV roce 160 n.l. vytvořili Jüe-panské knížectví, které bylo v roce 490 rozvráceno kmeny Tchie-lejů či Kao-kcheů pocházejících z Ting-lingů. Roku 552 byli začleněni do Turkutského kaganátu (Turkuti) a později do Západoturkutského kaganátu (583-657; známý také jako \"Kaganát západních \"Tchu-ťüe\"\") ve kterých se nacházeli v podřízeném postavení.\n\nPodle V.V. Bartolda pojem Čchu-jüe pochází z čínského přepisu a skutečné jméno Čchu-jüeů bylo Čöl ve smyslu \"písečné pouště, stepi\". V čínských kronikách se zmínka o kmeni Čolů poprvé objevila v roce 635, když se u Tchangského dvora objevili jeho vyslanci. Později ze dvou části Čujských kmenů – Čolů a Čumulů – vznikly dvě větve Čugajů → (Čch'-čchi → Čigilové a Šatchuo-tchu-ťüe → Čugajští turci).\n\nV současnosti je endoetnonymem Čuj-hunských potomků turecké označení Čuj kiši, \"Čujský lid\".\n\nStarověké čínské zdroje řadí nomádské Čoly ke skupině Asijských Hunů, kteří během migrace (93-380) zůstali v Žety-su ( Sedmiříčí) a ve Východním Turkestánu.\n\nBěhem migrace hlavní části Asijštích Hunů ze Střední Asie a Jižní Sibiře do Evropy, jejich větev zůstala u Tarbagatajského pohoří. V roce 160 Středoasijští Hunové dobyli Žety-su, a založili zde Jüe-panské knížectví (): běžný nazev v čínské literatuře), trvající do roku 490. Od roku 420 byli ohrožováni Žuan-žuany. V roce 490 byli Jüe-pani poraženi Wej-chey (\"15 Ujgurských kmenů\"), pocházejícími z Tchie-lejů a byli rozděleni do čtyř kmenů:Čchu-jüe → Čolové,Čchu-mi → Čumulové,Čchu-mu-kun → Kimakové,Čchu-pan → Čubani či Slabí Hunové.\n\nOd poloviny 7. století Jüe-pani nesou turkický název Alty-čubové (Čujské kmeny nebo Čujští Hunové). Část z nich, (Čchu-mu-kuni, tj. Kimakové) obývala region řeky Irtyš (dobový název: Ertiš). Jüe-pani se podíleli na tvorbě národa Türgešů a jejich kaganátu a později byli vazalové Turkutů. Migrace Turkutů (Wej-cheové, Tokuz Oguzové, Süe-jentchuové, Chuej-chuové atd…) do této oblasti počala po kolapsu První Ujgurské říše (autonomie v \"období bezvládí Turkutů\" 630-683 v současném Mongolsku). V roce 744 se část Čujských Hunů ocitla v Druhém Ujgurském kaganátě (740-840) a další část si udržela svou nezávislost. Během \"ujgurského období\" se Čujské kmeny konsolidovaly do jádra \"sedmi kmenů\" známých jako Kimakové z arabských a perských zdrojů.\n\nPo Tung Jabguově (618-628) smrti v roce 628 nastaly v Západoturkutském kaganátě sváry mezi dvěma konkurenčními větvemi Deseti kmenů (On-oků): Nu-šipi a Dulo. Išbara Teriš-kagan (634-639) se snažil pozvednout svou autoritu podporou Nu-šipiů. Když jeho tábor a vesnice byly napadeny čínskými Tchangy, musel utéci do Fergany. Po jeho útěku rada starších z Deseti kmenů (On-oků) upřednostnila kagana z Ašinovského domu kvůli udržení rovnováhy mezi oběma větvemi. Ipi Tugluk-kagan , jehož otec své území již dávno ztratil, ochotně přijal jejich pozvání. Měl velkou podporu u pěti Dulo kmenů, kterou ale roku 642 ztratil.\n\nBěhem občanské války západních Turků, turkucký vůdce Ipı Tugluk-kagan (638-653, 1. vůdce Duluů), podporovaný vůdci pěti Dulo kmenů s Čolo-Čumulskou armádou obléhal Tängri-tag, ale bezúspěšně. Jeho protějšek Siao-kche z Tchangů ho zahnal na sever, a poté když dobyl město Čolského si-ťina čili vládce, spěchal na horu Ťie-so, kde porazil na 1000 Čumulů a podmanil si jejich potomky.\n\nV roce 657 Nu-šipiovské křídlo Deseti kmenů (On-oků) vytvořilo spojeneckou alianci s Tibetem. Na 360 rodin Čolů a Čumulů zůstalo u Šuang-che. Ulug Išbara-kagan (650-658, 2. vůdce Duluů) z Turkutů spolu s tibetským Buši Daganem jako první zahájil bitvu zaměřenou proti Tchangům. Na straně Tchangů na něj ze zálohy zaútočil Ašina Miše-chán (657-664/7, 3. vůdce Duluů)\n, což pochopitelně vedlo k chaosu mezi válčícími stranami. Išbara-kagan se dal na útěk, ale Tchangský vojenský generál Su Ting-fang mu byl patách až řece Su-je, kde porazil jeho armádu. Išbara-kaganovi a Ši-junovi se podařilo utéci. Prchali směrem do Šunou-še, kam ale nedošli. V oblasti Ši se dostali před brány města Su-du. Jejich unavení koně již nemohli dál, a jejich armáda byla sužována hladem. Vládci města proto nabídli vysokou sumu za vstup a nákup koní. Vládce města Ine Dagan je přijal, ale jakmile vstoupili do města, zadržel je a odvedl do Ši-go.\n\nZáznamy o konfesním vyznání Čujských Hunů, šamanistických léčbách nebo magii, nejsou prakticky dostupné, ale čínské kroniky zaznamenaly jejich vnitřní náboženské rituály a kouzla. Záznamy o Jüe-panech vyprávějí o čarodějnicích, které byly schopné způsobovat mrazy a bouře.\n\n\n"}
{"id": "811703", "url": "https://cs.wikipedia.org/wiki?curid=811703", "title": "Kvalifikace na Mistrovství Evropy ve fotbale 1984 – skupina 1", "text": "Kvalifikace na Mistrovství Evropy ve fotbale 1984 – skupina 1\n\nZápasy kvalifikační skupiny 1 na Mistrovství Evropy ve fotbale 1984 se konaly v letech 1982 a 1983. Ze čtyř účastníků si postup na závěrečný turnaj vybojoval vítěz skupiny.\n\n"}
{"id": "811706", "url": "https://cs.wikipedia.org/wiki?curid=811706", "title": "Vlastimil Daníček", "text": "Vlastimil Daníček\n\nVlastimil Daníček (*15. července 1991) je český fotbalista, záložník, hráč 1. FC Slovácko.\n\nS fotbalem začínal v Napajedlech. Po několika letech přestoupil do klubu 1. FC Slovácko, kde působil v místní akademii. V lize poprvé nastoupil za 1. FC Slovácko v sezóně 2010-11 a v následující sezóně 2011-2012 se již pravidelně objevoval v základní sestavě.\nV září 2014 odešel na hostování do MFK Karviná. Po sezóně 2014-2015 se opět vrátil do Slovácka.\n\nByl členem české reprezentace do 16 a 21 let.\n\n"}
{"id": "811710", "url": "https://cs.wikipedia.org/wiki?curid=811710", "title": "Cena Dannieho Heinemana za astrofyziku", "text": "Cena Dannieho Heinemana za astrofyziku\n\nCena Dannieho Heinemana za astrofyziku, anglicky Dannie Heineman Prize for Astrophysics, je ocenění udělované každý rok Americkou astronomickou společností a Americkým ústavem fyziky za úspěchy v oblasti astrofyziky. Je pojmenováno po Danniem M. Heinemanovi, americkém inženýrovi belgického původu.\n\n\n"}
{"id": "811711", "url": "https://cs.wikipedia.org/wiki?curid=811711", "title": "Vladimír Koza", "text": "Vladimír Koza\n\nVladimír Koza (4. července 1954 Plzeň – 18. června 2012 Plzeň) byl český lékař, specializací hematoonkolog, který provedl první transplantaci kostní dřeně v Československu. Podílel se na založení \"Nadace pro transplantaci kostní dřeně\" a \"Českého národního registru dárců dřeně\" (ČNRDD).\n\nVystudoval gymnázium a poté v roce 1979 medicínu na Lékařské fakultě Univerzity Karlovy v Praze. Poté nastoupil do hematologické laboratoře v Plzni. V roce 1986 přešel na interní kliniku Lochotín. V plzeňské fakultní nemocnici v roce 1991 provedl první transplantaci kostní dřeně v Československu a později v roce 1994 zde založil hematologicko - onkologické oddělení a stal se zde primářem.\n\nOženil se ještě v době studií, manželka je psycholožka. Narodily se jim dvě dcery, které pracují jako logopedka a lékařka s oční specializací.\n\nZemřel na rakovinu v roce 2012. Dne 28. října 2012 získal za svou práci in memoriam medaili Za zásluhy.\n\n"}
{"id": "811717", "url": "https://cs.wikipedia.org/wiki?curid=811717", "title": "Dmitrij Timofejevič Jazov", "text": "Dmitrij Timofejevič Jazov\n\nDmitrij Timofejevič Jazov (; 8. listopadu 1924 – 25. února 2020, Moskva) byl ruský voják, důstojník, politik a jediný sovětský maršál narozený na Sibiři. Byl veteránem druhé světové války a také jediným maršálem, který nedostal titul Hrdina Sovětského svazu.\n\nPo druhé světové válce, které se aktivně účastnil, studoval na vojenských školách a stal se vojákem z povolání. V 70. letech sloužil i v Československu. V roce 1987 se stal ministrem obrany Sovětského svazu. V roce 1990 byl jmenován maršálem SSSR a o rok později se podílel na neúspěšném pokusu o puč. Trestně nebyl stíhán, musel však odejít do penze.\n\n"}
{"id": "811719", "url": "https://cs.wikipedia.org/wiki?curid=811719", "title": "Aphloia theiformis", "text": "Aphloia theiformis\n\nAphloia theiformis je jediný zástupce čeledi Aphloiaceae vyšších dvouděložných rostlin z řádu \"Crossosomatales\". Je to stálezelený keř, rostoucí v subsaharské Africe, na Madagaskaru a ostrovech západního Indického oceánu.\n\n\"Aphloia theiformis\" je stálezelený keř s jednoduchými střídavými listy. Čepel listů je na okraji pilovitá, se zpeřenou žilnatinou. Květy jsou pravidelné, oboupohlavné, s češulí, uspořádané ve svazečcích. Kalich je složen ze 4 až 5 volných lístků, koruna chybí. Tyčinek je mnoho a jsou volné. Semeník je svrchní, monomerický, tvořený jediným plodolistem s několika vajíčky. Plodem je bobule.\n\nDruh se vyskytuje ve východní a jižní tropické Africe, v Jihoafrické republice, na Madagaskaru a na souostrovích západního Indického oceánu (Komory, Maskarény, Seychely).\n\nRod \"Aphloia\" byl v minulosti řazen do čeledi \"Flacourtiaceae\". V současném systému je součástí řádu \"Crossosomatales\". Nejblíže příbuznou větví je podle kladogramů APG čeleď \"Geissolomataceae\".\n\n"}
{"id": "811723", "url": "https://cs.wikipedia.org/wiki?curid=811723", "title": "Erich Fellgiebel", "text": "Erich Fellgiebel\n\nErich Fellgiebel (4. října 1886 – 4. září 1944) byl německý generál, který se zúčastnil Stauffenbergova pokusu o převrat.\n\nNarodil se v Pöpelwitz roku 1886 poblíž Vratislavi ve Slezsku. V 18 letech vstoupil do pruské armády s hodností kadeta. Za první světové války sloužil s hodností kapitána v generálním štábu. Roku 1928 byl povýšen na majora. Další povýšení ho čekalo roku 1933, kdy byl povýšen na podplukovníka a roku 1934 se stal plukovníkem. V roce 1938 se stal generálem a velitelem spojové služby Wehrmachtu. 26. srpna 1939 měla německá armáda zaútočit na Polsko, ale Hitler si to na poslední chvíli rozmyslel. Fellgiebel musel zastavit celou německou armádu, která pochodovala do Polska.\n\nMěl za úkol po Stauffenbergově atentátu přerušit veškeré spojení vlčího doupěte ze světem. Bohužel byl odhalen a zatčen. U lidového soudu byl odsouzen k trestu smrti a popraven v Plötzensee.\n\nVernon Dobtcheff vylíčil Fellgiebela ve filmu \"Spiknutí zabití Hitlera\". Harold Krassnitzer ho zahrál roku 2004 ve filmu \"Stauffenberg\". Eddie Izzard ho hrál ve filmu \"Valkýra\".\n"}
{"id": "811726", "url": "https://cs.wikipedia.org/wiki?curid=811726", "title": "Geissoloma marginatum", "text": "Geissoloma marginatum\n\nGeissoloma marginatum je jediný zástupce rodu Geissoloma a čeledi Geissolomataceae vyšších dvouděložných rostlin z řádu \"Crossosomatales\". Je to nevelký stálezelený keř s drobnými listy a čtyřčetnými růžovými květy, rostoucí v Kapsku v Jižní Africe.\n\n\"Geissoloma marginatum\" je nevelký stálezelený keř, dorůstající výšky 50 až 120 cm. Listy jsou kožovité, vstřícné a křižmostojné, téměř nebo zcela přisedlé, s vejčitou, bázi srdčitou a na vrcholu špičatou čepelí se zpeřenou žilnatinou. Palisty jsou drobné, šídlovité. Mladé stonky jsou lehce čtyřhranné. Květy jsou pravidelné, oboupohlavné, čtyřčetné, bez češule, jednotlivé na zkrácených postranních větévkách nebo úžlabní. Kalich je růžový, složený ze 4 na bázi krátce srostlých lístků, koruna chybí. Tyčinek je 8, ve dvou kruzích, jsou nápadně nestejné, volné a přirostlé k bázi kalicha. Semeník je svrchní, srostlý ze 4 plodolistů a se stejným počtem komůrek. V každém plodolistu jsou 2 vajíčka. Čnělky jsou částečně srostlé. Plodem je tvrdá, čtyřlaločná tobolka obalená vytrvalým okvětím a obsahující 4 ledvinovitá, hladká semena.\n\nDruh je rozšířen pouze v oblasti Kapska v jižní Africe, kde se vyskytuje v jižní části pohoří Langeberg v nadmořských výškách 600 až 1200 metrů. Roste jako součást společenstva zvaného fynbos na vlhkých, k jihu otočených svazích s pískovcovým podložím.\n\nČeleď \"Geissolomataceae\" byla v klasické taxonomii řazena na různá místa systému. Cronquist ji řadil do řádu jesencotvaré (\"Celastrales\"), zatímco Dahlgren a Tachtadžjan do samostatného řádu \"Geissolomatales\" v rámci nadřádu \"Rosanae\", resp. \"Ericanaeae\".\nNejblíže příbuznou skupinou je podle kladogramů APG čeleď \"Strasburgeriaceae\". Druh popsal již Carl Linné jako \"Pennaea marginata\".\n"}
{"id": "811733", "url": "https://cs.wikipedia.org/wiki?curid=811733", "title": "Jakubowice (okres Hlubčice)", "text": "Jakubowice (okres Hlubčice)\n\nJakubowice (česky \"Jakubovice\", německy \"Jakubowitz\", v letech 1936–1945 německy \"Jakobsfelde\") je ves v jižním Polsku, v Opolském vojvodství, v powiatu Głubczyckém, ve gmině Branice.\n\nVes leží v Opavské pahorkatině. Přes ves protéká \"Potok od Jakubowic\", levý přítok Opavy v Držkovicích.\n\nV roce 1939 měla ves 400 obyvatel, v roce 2008 měla 127 obyvatel.\n"}
{"id": "811735", "url": "https://cs.wikipedia.org/wiki?curid=811735", "title": "Pištec černohlavý", "text": "Pištec černohlavý\n\nPištec černohlavý (\"Pitohui dichrous\" Bonaparte 1850) je pták z řádu pěvců, vyskytující se na Nové Guineji.\n\nJe velký asi 23 cm a váží asi 65 gramů (asi jako drozd), má černé, oranžové a hnědé peří, je všežravý.\n\nJde o jednoho z mála známých jedovatých ptáků; v jeho peří a kůži je obsažen batrachotoxin, stejný jed, jaký „používají“ jihoamerické žáby z rodu pralesničkovitých. U pištců je jed obsažen v poměrně malém množství (v peří jednoho ptáka jsou obsaženy asi 2–3 µg jedu a v kůži 15–25 µg, zatímco v kůži jedné pralesničky asi 100–1000 µg jedu); při doteku způsobuje u člověka pálení kůže. Jed slouží hlavně k ochraně před predátory. Podobně jako pralesničky však pištci jed neprodukují sami, ale získávají ho z potravy, konkrétně z brouků z rodu bradavičníkovitých.\n\nJedovatých je také několik dalších ptáků z této čeledi, např. pištec proměnlivý a pištec pralesní, a také jiný příbuzný novoguinejský pták, kosovec šoupálčí. Jedovatost byla objevena náhodně ornitologem Jackem Dumbachererm, když se poškrábal při vyprošťování pištce z ornitologické sítě. Domorodci ale o této vlastnosti věděli již dříve.\n"}
{"id": "811739", "url": "https://cs.wikipedia.org/wiki?curid=811739", "title": "Občina Ankaran", "text": "Občina Ankaran\n\nObčina Ankaran (, ) je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří jediné sídlo, její rozloha je 8,0 km² a k 1. lednu 2017 zde žilo 3 229 obyvatel. Správním střediskem občiny je Ankaran.\n\nObčina Ankaran vznikla rozhodnutím Ústavního soudu Republiky Slovinsko v červnu 2011 vyčleněním z městské občiny Koper, je tak nejmladší slovinskou občinou. Do roku 2014, kdy se uskutečnily první řádné volby, byla občina v konstituování (, ).\n\n\n\n"}
{"id": "811741", "url": "https://cs.wikipedia.org/wiki?curid=811741", "title": "Koza (příjmení)", "text": "Koza (příjmení)\n\nPříjmení Koza nebo Kozová nosí více různých osobností:\n\n"}
{"id": "811743", "url": "https://cs.wikipedia.org/wiki?curid=811743", "title": "Občina Tolmin", "text": "Občina Tolmin\n\nObčina Tolmin ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je město Tolmin.\n\n\n"}
{"id": "811746", "url": "https://cs.wikipedia.org/wiki?curid=811746", "title": "Občina Kobarid", "text": "Občina Kobarid\n\nObčina Kobarid ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Kobarid.\n\n\n"}
{"id": "811749", "url": "https://cs.wikipedia.org/wiki?curid=811749", "title": "Občina Bovec", "text": "Občina Bovec\n\nObčina Bovec ( \"\") je jednou z 212 slovinských občin. Rozkládá se v Gorickém regionu na severozápadě Slovinska. Správním centrem je město Bovec.\n\n\n\n"}
{"id": "811751", "url": "https://cs.wikipedia.org/wiki?curid=811751", "title": "Občina Jesenice", "text": "Občina Jesenice\n\nObčina Jesenice ( \"\") je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 13 sídel, její rozloha je 75,8 km² a k 1. lednu 2017 zde žilo 20 754 obyvatel. Správním střediskem občiny je město Jesenice.\n\nObčina se dělí na sídla:\n\n\n"}
{"id": "811753", "url": "https://cs.wikipedia.org/wiki?curid=811753", "title": "Občina Kranjska Gora", "text": "Občina Kranjska Gora\n\nObčina Kranjska Gora ( \", \") je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 10 sídel, její rozloha je 256,3 km² a k 1. lednu 2017 zde žilo 5 286 obyvatel. Správním střediskem občiny je Kranjska Gora.\n\nObčina se dělí na sídla:\n\n\n"}
{"id": "811756", "url": "https://cs.wikipedia.org/wiki?curid=811756", "title": "Občina Žirovnica", "text": "Občina Žirovnica\n\nObčina Žirovnica (, ) je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 10 sídel, její rozloha je 42,6 km² a k 1. lednu 2017 zde žilo 4 392 obyvatel. Správním střediskem občiny je vesnice Breznica.\n\nObčina se dělí na sídla: Breg, Breznica, Doslovče, Moste, Rodine, Selo pri Žirovnici, Smokuč, Vrba, Zabreznica, Žirovnica.\n\n\n"}
{"id": "811762", "url": "https://cs.wikipedia.org/wiki?curid=811762", "title": "Pastýřský klobouk", "text": "Pastýřský klobouk\n\nPastýřský klobouk ( nazývaný Saturno či Cappello romano, \"Římský klobouk\"), je pokrývka hlavy používaná v katolické církvi kněžími společně v kombinaci s klerikou.\n\nNeužívá se v liturgii, ale jako součást společenského oděvu. Italské slovo \"Saturno\" skutečně vyjadřuje podobu s planetou Saturn se svými prstenci, který připomíná tento klobouk kulatého tvaru se širokým okrajem. Do II. vatikánského koncilu se jednalo o povinnou součást společenského oděvu katolického kněze, po II. vatikánském koncilu je to součást volitelná.\n\nZákladní barva pastýřského klobouku je černá. Další používané barvy jsou bílá, zelená nebo červená.\nPodle použitého materiálu lze rozeznat \"Saturna\":\n\nJak barva, tak i použití určitých symbolů na klobouku udává rozlišení stupně duchovní hodnosti. \n\nŠňůra:\n\nČerný klobouk se zeleno-zlatým lemováním a zlatými ornamenty používají arcibiskupové. Stejný typ, ale s červeno-zlatým lemováním používají kardinálové.\nPapežský pastýřský klobouk je celý v červené barvě se zlatým lemem a ozdobený šňůrami se zlatými ornamenty. Od doby papeže Pavla VI. je celočervený klobouk vyhrazen pouze pro papeže.\nNejedná se o již opuštěnou tradici, protože červený pastýřský klobouk ozdobený zlatem nosil papež Jan Pavel II. a používá ho i Benedikt XVI. při slavnostních neliturgických setkáních pod širým nebem (zvláště je-li slunečno).\n\nSpeciální typ pastýřského klobouku je Galero. Italský název \"Galèro cardinalizio\" označuje klobouk, který používali kardinálové (zvláště ve středověku). Na rozdíl od \"Saturna\", \"Galero\" se používalo i v liturgii.\nBarva kardinálského galera je červená. Má velmi široké okraje dosahující dokonce až obrys ramen kardinála. \"Galèro cardinalizio\" má bohatě zdobené střapce, tak jak je zachycuje církevní heraldika.\nGalero existuje i ve variantách pro arcibiskupy nebo biskupy. \nBěžné praktické užití galera v církvi po II. vatikánském koncilu je řídké. Před koncilem bylo však důležitým symbolem hodnosti.\n\nGalero má široké uplatnění v církevní heraldice. Zde je použití symbolu pastýřského klobouku (galera) stylizováno a hodnostní označení podle barev a střapců jsou precizována podle právních podkladů.\n\n"}
{"id": "811763", "url": "https://cs.wikipedia.org/wiki?curid=811763", "title": "Berta Kolokolcevová", "text": "Berta Kolokolcevová\n\nAlbertina Josifovna „Berta“ Kolokolcevová ( ; * 29. října 1937 Kemerovo, Ruská SFSR) je bývalá sovětská rychlobruslařka.\n\nV roce 1963 startovala na národních závodech, roku 1964 se zúčastnila Zimních olympijských her, odkud si přivezla bronzovou medaili ze závodu na 1500 m. Na sovětském šampionátu 1964 byla pátá. V sezóně 1964/1965 již nastoupila pouze k jednomu národnímu závodu.\n"}
{"id": "811773", "url": "https://cs.wikipedia.org/wiki?curid=811773", "title": "Liou Jang", "text": "Liou Jang\n\nLiou Jang (; * 6. října 1978 Lin-čou, Che-nan, ČLR) je od roku 2010 čínská kosmonautka. Roku 2012 vzlétla na oběžnou dráhu Země v kosmické lodi Šen-čou 9 jako první občanka Čínské lidové republiky.\n\nLiou Jang se narodila 6. října 1978 v Lin-čou v provincii Che-nan. V letech 1997–2001 studovala na vysoké vojenské letecké škole v Čchang-čchunu. Po dokončení studia nastoupila v hodnosti podporučíka k vojenskému dopravnímu letectvu.\n\nV letech 2009–2010 se účastnila pátého výběru čínských kosmonautů, v březnu 2010 prošla mezi sedm úspěšných vojenských letců, pět mužů a dvě ženy (Liou Jang a Wang Ja-pching), o které byl rozšířen oddíl čínských kosmonautů. Absolvovala základní kosmonautický výcvik, v březnu 2012 byla jmenována členkou jedné ze dvou posádek určených k letu Šen-čou 9, jejímž dalšími členy byl velitel Ťing Chaj-pcheng a Liou Wang. Dne 15. června byla její posádka oficiálně označena za hlavní. Liou Jang v ní zastává funkci operátora přistávacího modulu, zodpovídá za vědecký program mise.\n\nDo vesmíru trojice kosmonautů odstartovala 16. června 2012 v 10:37:25 UT; 18. června se Šen-čou 9 spojila s čínskou kosmickou stanicí Tchien-kung 1. Liou Jang se tak stala první čínskou kosmonautkou. Ke svému kosmickému letu vzlétla v den 49. výročí letu Valentiny Těreškovové, první ženy ve vesmíru.\nLiou Jang je vdaná, bezdětná. Je členkou Komunistické strany Číny.\n"}
{"id": "811774", "url": "https://cs.wikipedia.org/wiki?curid=811774", "title": "Hrouda (rozcestník)", "text": "Hrouda (rozcestník)\n\nHrouda může být:\n\n\n\n\n"}
{"id": "811775", "url": "https://cs.wikipedia.org/wiki?curid=811775", "title": "Koníček (příjmení)", "text": "Koníček (příjmení)\n\nPříjmení Koníček nosí více různých osobností:\n\n\n"}
{"id": "811776", "url": "https://cs.wikipedia.org/wiki?curid=811776", "title": "Irina Jegorovová", "text": "Irina Jegorovová\n\nIrina Nikolajevna Jegorovová ( ; * 8. dubna 1940 Moskva, Ruská SFSR) je bývalá sovětská rychlobruslařka.\n\nNa mezinárodní scéně debutovala v roce 1962, na Mistrovství světa 1963 již byla čtvrtá a o rok později pátá. Na Zimních olympijských hrách 1964 získala stříbrné medaile v závodech na 500 a 1000 m. V následujících letech se na mistrovství světa pohybovala v první desítce, v roce 1965 byla šestá, 1966 čtvrtá, 1967 sedmá. Na zimní olympiádě 1968 se umístila na trati 500 m na devátém místě, na dvojnásobné distanci byla pátá. V dalších sezónách již startovala pouze na národních či menších mezinárodních závodech, po sezóně 1969/1970 ukončila sportovní kariéru.\n\n"}
{"id": "811784", "url": "https://cs.wikipedia.org/wiki?curid=811784", "title": "Johann Georg Vogt", "text": "Johann Georg Vogt\n\nJohann Georg Vogt, řeholním jménem Mauritius (Mořic, Moritz) (30. června 1669 Königshofen im Grabfeld – 17. srpna 1730 Mariánská Týnice) byl cisterciák v plaském klášteře, vyvíjel široce zaměřenou činnost, byl zeměměřič a kartograf, věnoval se jak teoreticky, tak prakticky hudbě, dále historii, přírodním vědám a poesii.\n\nNarodil se 30. června 1669 v Königshofenu v Dolních Francích v Bavorsku. Do Čech přišel v dětských letech se svým otcem, který působil na statcích cisterciáckého kláštera v Plasích jako zeměměřič. Vogtův otec byl pozván do Plas k pracím souvisejícím s rozsáhlými stavebními úpravami, které započaly z podnětů vzdělaných a aktivních opatů Andr. Troiera (1681–1699) a Eugena Tyttla (1699–1738).\n\nV Plasích Vogt získal první školní vzdělání, osvojil si základy latiny a hudby a od svého otce se nechal vycvičit v zeměměřických vědomostech. Dále Vogt vystudoval v Praze filosofii a po ukončení studií v roce 1692 vstoupil do cisterciáckého řádu a přijal řeholní jméno Moritz (Mauritius). Roku 1693 složil řeholní sliby a po ukončení teologických studií přijal roku 1698 kněžské svěcení.\n\nStřídavě pobýval v klášteře nebo cestoval (působil např. v klášteře Stams v Alpách, podnikl významnou cestu do Říma či přebýval ve společnosti vzdělaných šlechticů jako kaplan, hudebník a společník). Po nějaký čas žil také na českých statcích a v residenci v Ostrově nad Ohří u mecenáše a výrazné osobnosti politiky a kultury markraběte bádenského Ludwiga Wilhelma, který ho pověřil historickými a zeměměřickými pracemi. V letech 1703–1705 byl domácím kaplanem u hraběnky z Althanu.\n\nVýznamnou kapitolou jeho působení v Plasích a okolí je jeho činnost ve funkci kapelníka v Manětíně, kam ho v roce 1715 povolala Marie Gabriela Lažanská roz. Černínová, aby tam zvelebil chrámovou hudbu. Podle zjištění J. Sehnala se jeho jméno poprvé objevuje v manětínských účtech roku 1711 v souvislosti s opravou varhan. Staral se zjevně jak o hudbu na zámku, tak o hudbu chrámovou, a to nejen jako praktický hudebník a kapelník, ale též jako autor. Tak jej charakterizuje tehdejší farář Václav Alexius Pleschner v pamětní knize manětínského literátského kůru, když líčí, jak hraběnka „vznešeného varhaníka a componistu neb skladatele figurálních písní a zpěvů, z kláštera cistercienského řeholníka jménem Mauritia Vogt, do Manětína povolala, který zde mnohé pěkné mše svaté a jiné přes celý rok potřebné církevní písně složil a mládež k tomu přivedl, že prospěch jejich kterémukoliv krajskému městu se přirovnati může.“\n\nVýznam Vogta jako hudebníka je patrná při posuzování a schvalování jeho hudebně teoretického díla \"Conclave na rozkaz opata Tyttla\", když spolubratr, profesor filosofie a theologie P. Eustachius Axlar nešetří chválou na dílo i autora a připojuje důležité svědectví o proslulosti Vogtově a jeho cestách: „Přidám nyní panegyrik, a to náležitý: věru je třeba ocenit autorovu zkušenost a jistě zvládnuté učení, což dokazuje nejen jeho cvičení od mládí i praxe a všude rozšířená a vychvalovaná hudební díla, nejen vynikající znalost, patrná v tomto díle samém a zrozená snad ze všech slavnějších napsaných svazků, jenž byly doposud vydány v tomto oboru, a nejen často provozovaná, poslouchaná a zkoumaná významná duchovní díla předvedená v Německu i mimo ně a také před svatým otcem, ale též osobní rozhovory v této věci s nejslavnějšími a nejvýznamnějšími osobnostmi hudebního umění naší doby, Battistou Bassanim, Ottaviem Pittonim, Polleronem, Claudiem atd., přátelství s nimi a jejich ocenění, takže (pominu-li v tichosti Benátky a jiná slavná místa Itálie) dokonce v samotném Městě byl požádán hrát na varhany při slavnostních nešporách v kostele sv. Apollinaria před celým papežským Collegiem Germanikem a sklidil úspěch. Já sám jsem toho očitým svědkem a o to ochotněji mé vyžádané svědectví vyslovuji (odvážit se ho odkládat bylo by bezprávím) a považuji toto dílo za hodné publikace.“\n\nV roce 1724 byl Vogt poslán svým řádem do Mariánské Týnice, kde jako superior žil a pracoval až do své smrti 17. srpna roku 1730. Pohřben byl podle Dr. Honla v Plasích v klášterním chrámu před oltářem P. Marie.\n\nDo literatury vstoupil Vogt spisem, ve kterém se snažil stručně shrnout nejdůležitější zprávy o dějinách Českého království a o soudobém stavu v Čechách. Spis byl vydán tiskem roku 1712 pod titulem \"„Das jetzt lebende Königreich Böhmen in seiner historisch- und geographischen Beschreibung vorgestellt“\" nákladem Joh. Ziegera ve Frankfurtu nad Mohanem (Frankfurt a. M.) a v Lipsku (Leipzig). Po obsahové stránce dílo nevybočuje z průměru pro díla vydávaná v té době, ale velmi příznivě je dílo hodnoceno pro svou velmi úhlednou typografickou úpravu a velmi bohatou výzdobu ilustrační. Kniha obsahuje 45 rytin prospektů a půdorysů českých měst, hradů, klášterů apod. Velký význam pro tuto knihu zabezpečuje mimořádně kvalitní velká mapa Čech, která jako příloha byla do knihy vsunuta.\n\nLáska k hudbě a hluboké znalosti a zkušenosti v hudební oblasti vedly Vogta k napsání obsáhlého teoretického hudebního díla, vytištěného pod názvem \"Conclave thesauri magnae artis musicae\" – \"Komnata pokladu velikého umění hudebního\", byl vydán tiskem u Jiřího Labauna ml. v Praze v roce 1719. Dalším hudebním dílem, který Vogt sepsal k datu 1719, ale pravděpodobně nebylo tiskem vydáno, je sbírka neliturgických polyfonních skladeb pro sólový zpěv s doprovodem klávesového nástroje pod názvem \"Vertumnus vanitatis musicae in 31 fugis delusus\" na barokní texty pojednávající o marnosti pozemského života. Obě hudební díla věnoval své mecenášce, velké hudební znalkyni Marii Gabriele hraběnce Lažanské, roz. hrab. Černínové z Chudenic, paní na Manětíně, která ve své době velmi podporovala kulturu a hudbu.\n\nDalší dvě Vogtova díla vznikla za jeho pobytu v Mariánském Týnci, kde sloužil v tamním cisterciáckém poutním chrámu, jsou to \"Tilia Plassensis in horto nostro, sive Chronicum Plassense privatum\" (1723) a \"Bohemia et Moravia subterranea\" (1729). První z rukopisů se nachází v knihovně oseckého kláštera a pojednává podrobně o historii Plaského kláštera a jeho okolí, též o událostech, způsobu života a společenských poměrech Plaského teritoria až do autorovy současnosti. K rukopisu je přiložena Vogtem zhotovená mapa plaského klášterství \"Chorographia totius dominii Plassensis\", kreslená v měřítku cca 1 : 205 000 a obsahující vedle hlavní mapy ještě čtyři mapky vedlejší. Druhé dílo \"Bohemia et Moravia subterranea\" je zachováno ve dvou rukopisech uložených v Národním muzeu v Praze, první (sign. VII. D. 4) je nedatovaným konceptem, který neobsahuje mnoho map, druhý (sign. VI.D.10) je datovaný k roku 1729 je čistopisem doplněný mnoha mapami a vyobrazeními. Toto dílo představuje nerostné bohatství Čech a je doplněné o velmi zajímavé mapy zobrazující např. \"Mappa orbis terrarum, figura Solis a figura Lunae\" – \"Mapu světa, tvar Slunce a tvar Měsíce\", \"Facies Conjecturalis Veteris Hercyniae nunc Bohemiae\" obsah této mapy je shodný s mapou, zařazenou v rukopise konceptu pod titulem \"Geographia Bohemiae coniecturalis ante, vel paulo post diluvium\". Na obou je zakresleno velké jezero, které podle Vogta v geologických dobách zaujímalo značnou část severních a středních Čech. \"Mappa coniecturalis exhibens canalum subterraneum e mari Baltico per subterranea Bohemiae in mare Adriaticum, nec non divergium eiusdem sub Bohemia per subterranea montium Carpathiorum in Pontum Euxinum\" mapa ukazuje hypotetickou síť podzemních kanálů, které pravděpodobně vedou podzemím Čech a propojují Baltské moře s mořem Jaderským. Kniha obsahuje mapu krajiny severně od Brna s vyznačením Moravského krasu, který je tam nazýván \"Regio Cryptarum\" – Kraj hrobek, dále obsahuje několik náčrtů schematických např. \"Officina naturae subterraneae\", jedná se o podzemní díla přírody. Dalším Vogtovým dílem, které se dochovalo a je uloženo v knihovně oseckého kláštera je rukopis životopisů svatých \"Felicia festa sive Kalendarium Fortunae\".\n\nMoritz Vogt tuto mapu vytvořil jako přílohu ke své vlastivědné a zeměpisné práci \"„Das jetzt lebende Königreich Böhmen in seiner historisch- und geographischen Beschreibung vorgestellt“\". V předmluvě knihy, věnované vlastivědnému popisu země a vydané do poloviny 18. století několikrát, nazval autor Čechy „milou vlastí svou…“ ačkoliv do Plas přišel se svým otcem z ciziny, z dolnofranckého Königshofenu. Mapu vyryl do měděných tiskových desek Jan Leonard Blanck a poprvé byla vydána roku 1712 v Norimberku u Johanna Ziegera, v dalších tiscích vycházela asi do roku 1730 a ve druhém vydání vyšla roku 1742 u Johanna Fridricha Rüdigera.\n\nOriginální název mapy zní \"Nova totius regni Boemia tabula reverendissimis, celsissimis, illustrissimis et excellentissimis. Illustrissimis, perillustribus et prenobilibus dominis dominis inclyti regni Boemia statibus dominis dominis suis gratiosissimis, beningnissimis colendissimis et honorandissimis data, dicata et consecrata\". Mapa má rozměry 656 × 853 mm grafické měřítko cca 1 : 396 800 a je vložena do rámu děleného po 2 minutách. Souřadnice zeměpisné šířky objektů určených na mapě vykazují průměrný rozdíl od dnes známých souřadnic o cca −8 stupňových minut (o tento rozdíl je mapa vůči zeměpisnému rámu posunuta k jihu). Souřadnicím zeměpisné délky objektů na mapě odpovídá základní poledník nacházející se cca 23°06' na západ od základního poledníku v Greenwichi. Mapa zobrazuje první alegorii vodních toků, předcházející Reinerovo pojetí českých řek na mapě Jana Kryštofa Müllera z roku 1720. Vogt na mapě zachytil správní členění na čtrnáct krajů, kulturní, hospodářské i zeměpisné údaje a zajímavosti. Dvaceti čtyřmi mapovými značkami, vysvětlenými v legendě, znázornil opevněná města, neopevněná města a městečka, zámky, kláštery, vsi, kaple, zbořené zámky, mlýny, pošty, arcibiskupství a biskupství, latinské školy, naleziště zlata, stříbra, cínu, mědi, kde se daří perlorodkám, termální prameny, sklárny, vinice, železné hutě a celní stanice. Terén je zobrazen schematicky, pojmenovány jsou např. Krkonoše, německy Das Risen Gebirg, latinsky Riphaei montes, se zakreslením Krakonošova revíru (Ribenzal Revier). Nad Chomutovem poblíž Jirkova je část Krušných hor latinsky označena Assich montes a nad Krupkou je část Krušných hor označena Geiersberg montes. Růžový vrch na Děčínsku je v mapě označen Rosenberg M. a česká posvátná hor Říp je v mapě označena Rzip M. České středohoří v mapě označeno MittelGebirg a Milešovka Milessau. Jizerské hory jsou v mapě označeny latinsky poetickým názvem Klenot z divokých hor Gemmiferi Montes. Sněžka v Krkonoších je nazvána německy Snee Kugel M. Sněžná kulatá hora. Část Krkonošského předhůří u Pilníkova označena v mapě jako Schwartzenberg Montes. Autor pečlivě vykreslil vodní síť, zejména vltavský meandr v Praze a velkou pozornost věnoval rybníkům, které často i několikrát zvětšil (např. Čeperku u Pardubic nebo Jordán u Tábora). Hustá silniční síť směřuje na mapě do předního města království, Prahy. Názvosloví je převážně německé (Prag, Leitmeritz, Ausig, Saatz, Schluckenau, Schenlinda, Reichenberg), nebo německy psané (Kaurzin, Rozdialow, Rowensko, B. Leipa, Hollany, Deczen) a v menší míře i české (Chlumec, Smidary, Stolínky, Bohdanec, Peklo, Kralupy) v některých případech jsou české názvy připojeny jako dublety (Neu Haus als Hradec Gindrzichu, dnes Jindřichův Hradec, Huner Wasser als Kurzi Woda, dnes Kuřívody). Vogtova mapa vyšla ve druhém vydání roku 1742 u Johanna Fridricha Rüdigera o rozměrech 496 × 576 mm a navíc k ní byla připojena polymetrie – ukazatel mílových vzdáleností významných měst Českého království. Tento tabelární přehled obsahuje 4095 údajů pro 90 měst, jde o silniční vzdálenosti pravděpodobně v českých dvouhodinových mílích.\n\nPřínos Moritze Vogta:\n\nKartografie – Vogtova velmi pečlivě zpracovaná velká mapa Čech z roku 1712 je mezičlánkem mezi mapou Aretinovou (1619) a Vetterovou (1668) a mapou Jana Kryštofa Müllera (1720). Po stránce obsahové a z hlediska přesnosti je Vogtova mapa Čech oproti předchozím dvěma mapám velikým pokrokem, její význam pro další vývoj tohoto oboru je ovšem menší, poněvadž poměrně krátce po jejím vydání byla vyhotovena slavná mapa Müllerova, která se stala na dlouhou dobu základem, na němž se dále vyvíjel mapový obraz Čech. Dalším Vogtovým kartografickým dílem je podrobná mapa plaského klášterství a ostatní pozoruhodné mapy nacházející se v díle \"Bohemia et Moravia subterranea\".\n\nHistorie – Z Vogtova díla \"Tilia Plassensis in horto nostro, sive Chronicum Plassense privatum\" (1723) je odborníky velmi ceněna ta část knihy která pojednává o době nedávno minulé a přítomné (z let 1615– 1729). Autor zde podává mnoho velice důležitých zpráv o dějinách kláštera Plaského i celého okolí, jakož i nejeden cenný příspěvek k dějinám českým stol. XVII. a poč. stol. XVIII.\n\nHudba – Dle svědectví byl Vogt výborný hudebník varhaník, vyučoval hru na varhany, skládal hudbu, byl kapelníkem v Manětíně, byl odborníkem na varhany i po technické stránce a v Manětíně dohlížel i na opravu varhan. Ve svém díle \"Conclave\" nám představil i teoretický pohled na hudbu v jeho současnosti.\n\nPřírodní vědy – Z kroniky \"Lípa plaská v naší zahradě\" se dovídáme mimo jiné o výskytu a těžbě různých nerostů a popisu morfologie krajů Plzeňského a Rakovnického. Údaje geologického rázu se rovněž vyskytují v díle \"Bohemia et Moravia subterranea\".\n\nKontakty – Díky svým cestám a svým schopnostem se Vogt setkal a komunikoval s významnými osobnostmi tehdejší doby, církevními představiteli, šlechtici a umělci hlavně hudebního směru.\n\nad 8. Originální název mapy: \"Nova totius regni Boemia tabula reverendissimis, celsissimis, illustrissimis et excellentissimis. Illustrissimis, perillustribus et prenobilibus dominis dominis inclyti regni Boemia statibus dominis dominis suis gratiosissimis, beningnissimis colendissimis et honorandissimis data, dicata et consecrata.\"\n\nad 9. Labe (Albis) v podobě starce, který má za zády Krkonoše (Risengebirg) kde se čerti honí, vylévá proud vody do něhož z pravé strany vlévají najády labské přítoky Cidlinu (Cydlina), Mrlinu (Mulina), Jizeru (Isara) a Jílovský potok u Podmokel (Badebach). Z levé strany do Labe vtéká Orlice (Aquila), kterou vylévá z nádoby najáda střežená orlicí. Perlonosné řeky Vltavu (Moldava) a Otavu (Ottava) vylévají z nádob najády ozdobené perlami. Zprava do Vltavy vtékají vody Mastníku (Raditzka) a Sázavy (Zazawa), kterou představuje postava mnicha, který připomíná sázavský klášter. Jako levostranný přítok Vltavy je vyobrazena Berounka (Berauna). Po soutoku Labe s Vltavou je levostranným přítokem Labe Ohře (Egra), které je v podobě muže pijícího víno.\n\nad 16. Tato reprodukce mapy je přiložena k Vogtově dílu \"Chronici Plassensis privati Tilia Plassensis\", jež bylo vydáno v roce 1909 A. Podlahou ve Sbírce pramenů církevních dějin českých stol. XVI.–XVIII, číslo IV. Měřítko původní mapy je cca 1 : 205 000.\n\n\n"}
{"id": "811786", "url": "https://cs.wikipedia.org/wiki?curid=811786", "title": "Taťjana Sidorovová", "text": "Taťjana Sidorovová\n\nTaťjana Alexandrovna Sidorovová ( ; * 25. července 1936 Čeljabinsk, Ruská SFSR) je bývalá sovětská rychlobruslařka.\n\nNárodních závodů a sovětských mistrovství se účastnila již od roku 1962, na mezinárodní scéně debutovala v roce 1964 na Zimních olympijských hrách, kde získala v závodě na 500 m bronzovou medaili. Na dalších mezinárodních závodech startovala až v roce 1968, tehdy se na zimní olympiádě umístila na pětistovce na devátém místě. Na mistrovství světa debutovala v roce 1970, kdy skončila dvanáctá na sprinterském šampionátu a patnáctá na vícebojařském. V dalších letech již opět startovala pouze na závodech v Sovětském svazu, sportovní kariéru ukončila po sezóně 1973/1974. Od roku 2001 se pravidelně účastní veteránských závodů.\n\n"}
{"id": "811787", "url": "https://cs.wikipedia.org/wiki?curid=811787", "title": "Kvalifikace na Mistrovství Evropy ve fotbale 1984 – skupina 2", "text": "Kvalifikace na Mistrovství Evropy ve fotbale 1984 – skupina 2\n\nZápasy kvalifikační skupiny 2 na Mistrovství Evropy ve fotbale 1984 se konaly v letech 1982 a 1983. Ze čtyř účastníků si postup na závěrečný turnaj vybojoval vítěz skupiny.\n\n"}
{"id": "811792", "url": "https://cs.wikipedia.org/wiki?curid=811792", "title": "Čierna hora", "text": "Čierna hora\n\nČierna hora je krajinný celek Slovenského rudohoří.\n\nNachází se zhruba mezi městem Košice a potokem Sopotnica. Nejvyšším vrchem je Roháčka (1028.5 metrů nad mořem) na západním konci pohoří. Na území pohoří byla na Hornádu vybudována přehrada Ružín. Čierna hora je využívána zejména pro lesní hospodářství a turistiku.\n\n\nPodnebí je zde mírně teplé, ve vrcholových částech chladné. V lednu průměrně -5 °C, v červenci průměrně 16,5 °C. Ročně zde spadne průměrně 700 mm srážek. Pohoří tvoří většinou hornatina, reliéf je plochý. Více jak 70% pohoří je porostlé lesy (zejména bučiny).\n\nGeologické složení: ve střední části horniny krystalinika (pararuly, svory apod.), v severní a južní části druhohorní horniny krížňanské jednotky (křemence, břidlice apod.) Půdy jsou zde většinou hnědé (hnědozem), místy rendziny, v nivě řeky Hornádu pak také nivní půdy.\n"}
{"id": "811793", "url": "https://cs.wikipedia.org/wiki?curid=811793", "title": "Ortotokojská přehrada", "text": "Ortotokojská přehrada\n\nOrtotokojská přehrada () je vodní nádrž ve Ferganské kotlině v Kyrgyzstánu vybudovaná po 2. světové válce na horním toku řeky Ču. \n\nNa přehradu si činí historický nárok Uzbekistán. Tento nárok Kyrgyzstán de iure neuznává, ale de facto ano, protože umožňuje pobyt u ní cca 55 rodinám pracovníků, kteří na přehradě pracují a také ji střeží uzbečtí pohraničníci. Dlouhodobý spor o přehradu může přerůst až v lokální ozbrojený konflikt.\n\nPřehrada leží na řece Kasansaj, a proto se také nazývá Kasansajská přehrada (rusky: Касансайское водохранилище). Tato řeka teče z přehrady dále do Uzbekistánu a protéká stejnojmenným uzbeckým městem Kasansaj (uzbecky: Kosonsoy), které má cca 50 tisíc obyvatel.\n"}
{"id": "811794", "url": "https://cs.wikipedia.org/wiki?curid=811794", "title": "Liou Wang", "text": "Liou Wang\n\nLiou Wang (; * 25. březen 1969 Pching-jao, Šan-si, ČLR) je od roku 1998 čínský kosmonaut. Roku 2012 vzlétl na oběžnou dráhu Země při misi Šen-čou 9.\n\nLiou Wang pochází z okresu Pching-jao v provincii Šan-si. Je chanské národnosti. Od roku 1988 sloužil ve vojenském letectvu jako stíhací pilot. \n\nOd října 1995 procházel výběrem mezi čínské kosmonauty. Po úspěšném absolvování všech testů byl v lednu 1998 zařazen do oddílu kosmonautů Číny. \n\nV březnu 2012 byl jmenován členem jedné ze dvou posádek určených k letu Šen-čou 9, jejímž dalšími členy byl velitel Ťing Chaj-pcheng a kosmonautka Liou Jang. Dne 15. června byla jeho posádka oficiálně označena za hlavní. \n\nDo vesmíru odstartoval 16. června 2012 v 10:37:25 UT; 18. června se Šen-čou 9 spojila s čínskou kosmickou stanicí Tchien-kung 1.\n"}
{"id": "811799", "url": "https://cs.wikipedia.org/wiki?curid=811799", "title": "Ivan Helekal", "text": "Ivan Helekal\n\nIvan Helekal (* 1. srpna 1958 Praha) je akademický malíř, grafik.\n\nIvan Helekal absolvoval Vysokou školu umělecko-průmyslovou (ateliér monumentální malby u prof. Quido Fojtíka). Od roku 1998 do 2005 vedl Ateliér řezby na Střední umělecko-průmyslové škole a Vyšší odborné škole v Praze 3. Od roku 2009 je zároveň externím pracovníkem Vysoké školy umělecko-průmyslové v Praze, kde přednáší anatomii pro výtvarníky. Jeho stěžejní práce obsahuje především výukové obrazy a anatomické ilustrace učebnic, odborných textů a pomůcek. Ve vlastní volné tvorbě se věnuje figurální a nástěnné malbě, dřevěným plastikám. S jeho ilustracemi je možné se setkat v beletrii, dětských knihách a encyklopediích.\n\nSvé anatomické ilustrace vytváří především pomocí tzv. americké retuše (airbrush), která výrazně lépe než vektorový počítačový program dokáže modelovat povrch a znázornit prostor (technika využívaná především hyperrealisty). Ohraničení prostorů je průhledné a cévy a nervy v nich leží v několika rovinách. V Helekalových ilustracích je student snadno veden složitými strukturami k pochopení jejich topografických vztahů. Svůj vztah k anatomické kresbě formuloval Ivan Helekal takto: „Mám-li říci něco o anatomické kresbě, napadá mě především to, že jde o kresbu zcela odlišnou od jakékoliv jiné výtvarné disciplíny. Více než kdykoliv jindy jsem poučován o tom, že oči „lžou“. Detail, který z výtvarného hlediska považuji za nepodstatný, se ukáže z anatomického hlediska za klíčový. Přesto však neznamená, že anatomická kresba je prosta všech výtvarných a estetických ambicí.(…)“\n\nVyjma anatomických ilustrací vytváří specifickou grafiku, kdy prostřednictvím fotografií a počítačové grafiky pod jeho rukama vzniká téměř sci-fi. Rád zobrazuje figury ve vztahu s technickými prvky.\nV současné době také již pátým rokem učí na Střední umělecko-průmyslové škole v Praze, kde je vedoucím atelieru řezby. V hodinách se studenty se zabývá i figurální tvorbou a navrhováním tj. kombinace tvarového řešení a fantazie s ohledem na specifiku dřevěné plastiky.\n\nVolná tvorba Ivana Helekala je zaměřena na figurální malbu s důrazem na plošně dekorativní účinek barvy. Námětem jeho obrazů je především antická tematika a jeho ztvárnění se někdy zdá být téměř surrealistické.\nS jeho dílem jsme se v minulosti mohli setkat ve veřejných interiérech (Italská cukrárna u Novoměstské radnice na Praze 2, pizzerie, parfumerie, benzinová pumpa). Na zakázku nástěnnými malbami zkrášlil bytové interiéry.\n\n\n\n\n"}
{"id": "811806", "url": "https://cs.wikipedia.org/wiki?curid=811806", "title": "Kulich (příjmení)", "text": "Kulich (příjmení)\n\nPříjmení Kulich (Kulichová) nosí více různých osobností:\n\n"}
{"id": "811809", "url": "https://cs.wikipedia.org/wiki?curid=811809", "title": "Brett Favre", "text": "Brett Favre\n\nBrett Lorenzo Favre (* 10. října 1969) je bývalý americký hráč amerického fotbalu. Hrál na pozici Quarterbacka za týmy Atlanta Falcons (1991), Green Bay Packers (1992–2007), New York Jets (2008) a Minnesota Vikings (2009–2010). Patří k nejúspěšnějším hráčům historie, ve své kariéře v NFL (National football league) naházel 508 touchdownů, což byl rekord do 19. 10. 2014, kdy jej překonal Peyton Manning z Denver Broncos. Roku 1996 vyhrál s Green Bay Packers Super Bowl. Měl přezdívku \"The Gunslinger\". V USA byl mimořádně populární, díky čemuž se roku 1998 objevil například ve filmu Něco na té Mary je.\n\n"}
{"id": "811812", "url": "https://cs.wikipedia.org/wiki?curid=811812", "title": "Kvalifikace na Mistrovství Evropy ve fotbale 1984 – skupina 3", "text": "Kvalifikace na Mistrovství Evropy ve fotbale 1984 – skupina 3\n\nZápasy kvalifikační skupiny 3 na Mistrovství Evropy ve fotbale 1984 se konaly v letech 1982 a 1983. Z pěti účastníků si postup na závěrečný turnaj vybojoval vítěz skupiny.\n\n"}
