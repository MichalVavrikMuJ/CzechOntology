{"id": "894363", "url": "https://cs.wikipedia.org/wiki?curid=894363", "title": "Šibeniční vrch (Jizerská tabule)", "text": "Šibeniční vrch (Jizerská tabule)\n\nŠibeniční vrch (337 m n. m.), lidově nazývaný \"Šibeňák\", je vrch v okrese Mladá Boleslav Středočeského kraje, severně u města Bělá pod Bezdězem, na stejnojmenném katastrálním území.\n\nVrch je převážně zalesněn borovým porostem, zčásti vymýceným. Na západním svahu se nachází skupina malých lomů. Na samotném vrcholu kopce stojí zemní vodojem (propojen s čerpací stanicí \"Hlučovské prameny\" v údolí pod vrchem). Výhled je možný od jižní strany vodojemu nebo níže ze svahu na Vrátenskou horu, Housecké vrchy a Bezděz. Na severozápadních svazích pod vrchem se rozprostírá chatová oblast \"Pod Šibeničním vrchem\". V blízkém okolí jsou i další drobné neovulkanické vyvýšeniny, ale všechny s odtěženým tělesem.\n\nVrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nAutomobilem lze přijet do Bělé pod Bezdězem, pešky se dá odbočit k vrcholu z modré turistické trasy, která vede po svahu údolí Bělé skrz chatovou oblast.\n"}
{"id": "894365", "url": "https://cs.wikipedia.org/wiki?curid=894365", "title": "Sentry Hill", "text": "Sentry Hill\n\nSentry Hill (340 m n. m.) je kopec na ostrově Svatý Martin v souostroví Malé Antily v severovýchodní části Karibiku. Nachází se severozápadně od města Cul de Sac. Jedná se o nejvyšší vrchol jižní nizozemské části ostrova (konstituční země Sint Maarten). Nejvyšší bod nizozemské části však leží na hřebeni, který vybíhá jihozápadním směrem z hory Flagstaff. Vrchol hory se ovšem nachází již na francouzském území (zámořské společenství Saint-Martin).\n\n"}
{"id": "894370", "url": "https://cs.wikipedia.org/wiki?curid=894370", "title": "Monika Leová", "text": "Monika Leová\n\nIng. Monika Leová (* 23. července 1991 Praha) je česká moderátorka, modelka a Blesk Česká Miss Earth pro rok 2013.\n\nMonika Leová se narodila v Praze, ale od narození žila s matkou a prarodiči v malé vesničce Dvořisko, nedaleko města Choceň. Pochází z rasově smíšené rodiny, jelikož její matka Jana Leová (rozená Syrová) je Češka a otec Lê Đinh Châu je vietnamského původu. Když byla malá, tak se její rodiče rozvedli. Má sestru Lenku a bratra Čeňka. V červnu 2018 se provdala za Martina Košína. Jen děti, zejména kvůli slibně rozvíjející se kariéře, zatím Monika neplánuje.\n\nNa základní školu chodila do Chocně, kterou absolvovala v roce 2006. V letech 2006-2010 studovala na Obchodní akademii v Chocni. Od října 2010 studovala na Fakultě informatiky a statistiky Vysoké školy ekonomické bakalářský obor \"Statistické metody v ekonomii\" ve studijním programu \"Kvantitativní metody v ekonomice\", ktereý absolvovala v červnu 2014. Název téma bakalářské práce zněl: \"Prognóza obsazenosti školních zařízení Chocně do roku 2015 prostřednictvím časových řad\". Ovládá anglický a ruský jazyk.\n\nV roce 2012 se stala \"I. vicemiss\" Miss VŠE (vítězkou se stala Andrea Kolářová). V roce 2013 se zúčastnila soutěže krásy Česká Miss. Před Českou Miss se bála, že právě kvůli svému exotickému vzhledu nemá šanci uspět. Finálový galavečer se konal 23. března 2013 v Hudebním divadle Karlín a získala titul \"Blesk Česká Miss Earth\". Toto vítězství ji nominovalo na mezinárodní soutěž krásy Miss Earth pro rok 2013.\n\nDíky České Miss získala na televizní stanici Prima exkluzivní smlouvu. Od 12. srpna 2013 moderovala tam nově zaváděné \"Odpolední zprávy\". Moderátorskou dvojici tvořila s Tomášem Drahoňovským.\n\nVietnamsky trochu rozumí, ale vůbec nemluví. V éteru rádia Zet jako host pořadu \"Myšlení první ligy\" Jana Mühlfeita vyznala, že byla vždy exhibicionistka.\n\nSvé první herecké příležitosti dostala Monika v seriálech \"V.I.P. vraždy\" (2016) a \"Ohnivý kuře\" (2018).\n\n"}
{"id": "894373", "url": "https://cs.wikipedia.org/wiki?curid=894373", "title": "Víc neštěstí než rozumu", "text": "Víc neštěstí než rozumu\n\nVíc neštěstí než rozumu (anglický název: \"The Luck of the Fryrish\") je epizoda třetí série seriálu \"Futurama\". Poprvé byla vysílána 11. března 2001 stanicí FOX.\n\nEpizoda začíná v porodním sále s oběma rodiči a doktorem při porodu Frye. Už jako dítě je Fry fascinovný vesmírem, ale starší bratr Yancy mu závidí. To se projevuje tím, že ho kopíruju, kde to jde. V roce 3000 je Fry naštvaný, že nemá žádné štestí v sázení dostizích. Ve scéně z minulosti Fry najde sedmilístek (sedmilistý jetel), který mu dodá štěstí v každé disciplíně od basketbalu po breakdance. Fry si na sedmilístek v současnosti vzpomene a vydá se ho s Leelou a Bender najít do trosek Starého New Yorku, tedy do domu, kde ve 20. století žil.\n\nV 80. letech 20. století Fry schová sedmilístek před bratrem Yancym do svého trezoru s vinylovými deskami, konkrétně k desce se soundtrackem k filmu Snídaňový klub. V roce 3000 si Fry stále pamatuje kombinaci, ale trezor se zasekne, proto mu ho Bender pomůže otevřít. Fry zjistí, že tam sedmilístek není, a tak si Fry odvodí, že mu ho Yancy ukradl. Při odchodu najdou sochu, na které si Fry myslí, že je jeho bratr Yancy i se sedmilístkem. Naštve ho nápis \"První muž na Marsu\" a stále veří, že mu Yancy ukradl sen a že měl být na místě Yancyho.\n\nProfesor Farnsworth najde starý biografický dokument o \"Filipu J. Fryovi,\" ze kterého se skupina dozví, že byl milionář, astronaut, rocková hvězda, a že je v současnosti pohřbený i se sedmilístkem na hřbitově na oběžné dráze Země. Rozrušený Fry se vydá vykrást hrob Filipa J. Frye a získat zpět svůj sedmilístek. Příběh se vrací zpět na začátek 21. století, kde se Dospělý Yancy připravuje na svoji svatbu. Chce najít nějakou hudbu, kterou by tam mohl pustit, a proto si zajde k trezoru Frye, pomocí výbušniny ho otevře a najde Fryův sedmilístek.\n\nV současnosti Fry, Leela a Bender dojdou k hrobu Filipa J. Frye a začnou kopat, ale Fry omylem odkryje nápis na náhrobku a začne číst. Příběh se vrátí zpět k Yancymu, jak společně s ženou vybírají jméno pro novorozené dítě. Ukáže se, jak moc Yancymu Fry chybí, proto novorozeně pojmenují Philip J. Fry. Sedmilístek si Yancy nenechá pro sebe, naopak ho dá novorozenému synovi. Na náhrobku je nápis \"Zde leží Philip J. Fry, pojmenován po svém strýci, aby pokračoval v jeho duchu.\" (anglicky: \"Here lies Philip J. Fry, named for his uncle, to carry on his spirit.\"). Bender zrovna z hrobu vytáhne sedmilístek a nabídne Fryovi, že by pozůstatky jeho synovce poničil, ale Fry se slzami v očích sedmilístek vrátí do hrobu a do konce dílu hraje \"Don't You (Forget About Me)\" od Simple Minds (ze soundracku \"Breakfast Club\").\n\n"}
{"id": "894374", "url": "https://cs.wikipedia.org/wiki?curid=894374", "title": "Andrea Kolářová", "text": "Andrea Kolářová\n\nAndrea Kolářová (* 27. srpna 1992) je česká modelka.\n\nAndrea Kolářová pochází z Liberce, kde také navštěvovala základní školu. V letech 2007-2012 studovala Gymnáziu a Střední odborné škole pedagogické v Liberci (v 17 letech odjela studovat na rok do USA). Nyní studuje na Fakultě mezinárodních vztahů Vysoké školy ekonomické bakalářský obor \"Mezinárodní studia-diplomacie\". V budoucnu by se chtěla pracovat v nějaké mezinárodní organizaci jako například Evropská unie nebo OSN. Ovládá anglický a německý jazyk.\n\n\n"}
{"id": "894376", "url": "https://cs.wikipedia.org/wiki?curid=894376", "title": "Orlí", "text": "Orlí\n\nOrlí (381 m n. m.) je neovulkanický vrch v okrese Mladá Boleslav Středočeského kraje, ležící mezi obcemi Rokytá a Mukařov, na katastrálním území druhé jmenované obce.\n\nJe to zalesněný hřbet protažený ve směru severozápad – jihovýchod v délce asi 2 km, tvořený vápnito-jílovitým pískovcem s drobným pronikem vulkanické brekcie. Hřbet je po obou stranách lemován \"Bukovskými ochozy\" – strmými úzkými roklemi se skalními terasami z křemenného pískovce, vysokými i přes 10 metrů. Od místa zániku hřbetu a spojení obou roklí pokračuje jedno širší údolí směrem do Dolní Bukoviny, v závěrečné části jako nivní louka. Poblíž vrcholu Orlí jsou výhledy na Bezdězy, Radechov a Vrátenskou horu. Lesní porosty tvoří bučiny a bory.\n\nVrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nAutomobil lze zanechat v Dolní Bukovině, Mukařově, Rokyté či nejblíže u lesní silnice Mukařov – Rokytá. Hřbet a spojené údolí se dá projet na kole, nejlépe s výchozím či koncovým bodem v Dolní Bukovině.\n"}
{"id": "894378", "url": "https://cs.wikipedia.org/wiki?curid=894378", "title": "Úmoří Severního moře", "text": "Úmoří Severního moře\n\nÚmoří Severního moře patří k hlavním úmořím v Evropě a je součástí úmoří Atlantského oceánu. Tvoří je oblast, ze které do Severního moře přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními úmořími. Na jihu je to úmoří Středozemního moře a úmoří Černého moře, na západě úmoří Lamanšského průlivu, úmoří Keltského moře a úmoří Irského moře, na severu úmoří Norského moře a na východě úmoří Baltského moře resp. úmoří Kattegatu a úmoří Skagerraku. Nejvyšším bodem úmoří je s nadmořskou výškou 4274,0 m Finsteraarhorn v Bernských Alpách.\n"}
{"id": "894382", "url": "https://cs.wikipedia.org/wiki?curid=894382", "title": "Radechov (Jizerská tabule)", "text": "Radechov (Jizerská tabule)\n\nRadechov (392 m n. m.) je vrch v okrese Mladá Boleslav Středočeského kraje, 2,5 km jihozápadně od obce Dolní Krupá, do jejíhož katastrálního území náleží. V horních partiích vrchu leží přírodní památka Velký Radechov.\n\nVrch je druhým nejvyšším bodem okresu Mladá Boleslav po vrchu Mužský. Tvoří ho dva vrcholy, vzdálené od sebe asi 270 m, přičemž jižní vrchol je ten vyšší. Významným krajinným prvkem vrchu je též Klempířova rokle s obnaženými pískovcovými skalkami. Kolem vrchu vede okružní cesta, víceméně ohraničující území přírodní památky. Na okružní cestě v jižní části stojí původně lovecký zámeček z poloviny 19. století postavený v tyrolském stylu, v moderní době obývaná roubená myslivna Radechov. V zámečku pobývali Valdštejnové i členové rakouské císařské rodiny, např. korunní princ Rudolf. Po druhé světové válce byl využíván ministry zemědělství. Říká se, že sloužil i jako \"domácí vězení\" ženy prezidenta K. Gottwalda. Dříve zde prý stávala i dřevěná rozhledna, ta však časem zanikla a není po ní dnes ani stopy. V horních partiích rostou květnaté a kyselomilné bučiny, po obvodu borové porosty. Z kopce není žádný rozhled, výhled na hrad Bezděz již zarostl. Menší neovulkanické vrchy se nalézají i v blízkém okolí, např. 1,5 km severozápadně leží Malý Radechov (357 m n. m.) či 2,2 km jihovýchodně Kozí hřbet (306 m n. m.).\n\nRozsáhlý úpatní podstavec tvořený křídovými vápnitými pískovci je proražen žilou olivinického čediče. Pod vrcholem jsou podložní horniny překryty jizerskou štěrkopískovou terasou, ve které se často nacházejí valouny křemene a chalcedonu. Na několika místech jsou, dnes zatopené, malé opuštěné lomové jámy, zejména oba vrcholy jsou těžbou významně narušeny.\n\nVrch spadá do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nAutomobilem lze po silnici Bělá pod Bezdězem – Dolní Krupá přijet ke zpevněné odbočce, odtud pokračovat pěšky na okružní cestu či na vrcholy.\n"}
{"id": "894386", "url": "https://cs.wikipedia.org/wiki?curid=894386", "title": "Eugenie Bouchardová", "text": "Eugenie Bouchardová\n\nEugenie „Genie“ Bouchardová, rodným jménem Eugenie Bouchard (* 25. února 1994 Montréal) je kanadská tenistka, která na profesionální okruh vstoupila v roce 2009. Ve své dosavadní kariéře vyhrála na okruhu WTA Tour jeden singlový turnaj, když triumfovala na květnovém Nürnberger Versicherungscup 2014. K tomu přidala jednu deblovou trofej. Z dvouhry odešla třikrát, a ze čtyřhry jedenkrát, jako poražená finalistka. V rámci okruhu ITF získala šest titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v říjnu 2014 na 5. místě a ve čtyřhře pak v srpnu 2013 na 103. místě. Hlavním tréninkovým centrem je floridská Tenisová akademie Nicka Savianiho. Trénuje ji Michael Joyce. V sezóně 2017 byl koučem bývalý americký tenista Harold Solomon. Od června 2011 se na její přípravě také podílela bývalá francouzská finalistka Wimbledonu Nathalie Tauziatová, která ukončila spolupráci v roce 2013. Stejný rok ji trénoval Portugalec António van Grichen. V sezóně 2014 se jejím koučem stal Nick Saviano a mezi únorem a srpnem 2015 ji vedl Francouz Sam Sumyk. V závěru sezóny 2016 se podruhé jejím koučem stal Thomas Högstedt.\n\nNa nejvyšší grandslamové úrovni se probojovala nejdále do finále londýnského Wimbledonu 2014, v němž hladce podlehla Petře Kvitové. Stala se tak vůbec první Kanaďankou v historii, která prošla do finále dvouhry seniorského Grand Slamu. Na dvou předcházejících majorech vypadla v semifinále. Na Australian Open 2014 do něj postoupila po třísetové výhře nad bývalou světovou jedničkou Anou Ivanovićovou. Po krajance Carling Bassettové-Segusové se tak stala druhým kanadským tenistou v otevřené éře tenisu, včetně mužů, který postoupil do této fáze majoru. Mezi poslední čtveřicí hráček pak nestačila na Číňanku Li Na. Na antukovém French Open 2014 ji ve stejné fázi vyřadila Maria Šarapovová.\n\nV kanadském fedcupovém týmu debutovala v roce 2011 dubnovým utkáním baráže druhé Světové skupiny proti Slovinsku, v němž nejdříve podlehla Hercogové a poté vyhrála nad Zecovou Peškiričovou. V roli týmové jedničky byla hlavní strůjkyní historicky prvního kanadského postupu do Světové skupiny, když v baráži 2015 proti Slovensku získala dva body. Do roku 2018 v soutěži nastoupila k devíti mezistátním utkáním s bilancí 10–4 ve dvouhře a 1–0 ve čtyřhře.\n\nKanadu reprezentovala na Letních olympijských hrách 2016 v Riu de Janeiru, kde v ženské dvouhře vypadla ve druhém kole, když nestačila na pozdější stříbrnou medailistku Angelique Kerberovou. Do ženské čtyřhry nastoupila s Gabrielou Dabrowskou. Soutěž opustily po prohře ve druhé fázi od později bronzového páru Lucie Šafářová a Barbora Strýcová.\n\nTenis začala hrát v pěti letech. Trénuje v Národním tenisovém centru Kanady v Montréalu.\n\nV juniorské kategorie získala tři Grand Slamy. Singlový titul si připsala na travnatém Wimbledonu 2012 poté, co ve finále porazila Ukrajinku Elinu Svitolinovou. Stala se tak vůbec prvním kanadským tenistou, včetně kategorie dospělých, který vyhrál grandslamovou dvouhru. Po tomto triumfu dosáhla maxima na světovém juniorském žebříčku ITF, když jí patřilo 2. místo.\n\nVe Wimbledonu 2012 přidala se spoluhráčkou Taylor Townsendovou titul z juniorské čtyřhry, což znamenalo obhajobu deblové trofeje z Wimbledonu 2011, kdy do vítězné soutěže nastoupila s Američankou Grace Minovou.\n\nV úvodu února dosáhla na první titul profesionální kariéry, když triumfovala na australském turnaji okruhu ITF s dotací 25 000 dolarů Burnie International. Ve finále zdolala 16letou Číňanku Čeng Saj-saj 6–4 a 6–3. Obě hráčky postoupily do hlavní soutěže z kvalifikace. V dubnu si připsala druhou trofej z události ITF s dotací 10 000 dolarů v chorvatském Šibeniku. V rozhodujícím zápasu uštědřila debakl kvalifikantce Jessice Ginierové 6–2 a 6–0. Zranění ji vyřadilo z French Open. Premiérovou finálovou účast ve čtyřhře zaznamenala po boku Megan Moultonové-Levyové na turnaji ITF s rozpočtem 50 000 dolarů WOW Tennis Challenger v kanadském Waterloo, kde nestačili na pár Američanek Alexandra Muellerová a Asia Muhammadová po výsledku 3–6, 6–3, [7–10].\n\nNa konci července porazila na Citi Open 114. tenistku světa Alison Riskeovou 6–3 a 6–2. Vítězství znamenalo její první vyhraný zápas v hlavní soutěži turnaje okruhu WTA Tour. Následně ji však zastavila druhá nasazená a pozdější vítězka Naděžda Petrovová po dvousetovém průběhu 2–6 a 2–6. V srpnu obdržela divokou kartu na torontský Canada Masters, kde ji v úvodním kole vyřadila Němka Andrea Petkovicová poměrem 2–6 a 2–6.\n\nDebutový titul ze čtyřhry přišel na dubnovém turnaji ITF s dotací 50 000 dolarů v alabamském Dothanu, když s Američankou Jessicou Pegulaovou ve finále zdolaly kanadskou dvojici Sharon Fichmanová a Marie-Ève Pelletierová 6–4, 4–6 a [10–5]. V květnu následovala třetí singlová trofej ITF z turnaje dotovaného 10 000 dolary ve švédském Båstadu, kde v závěrečném zápase přehrála Katharinu Lehnertovou po setech 7–6 a 6–0. Vítěznou sérii prodloužila na události ITF s dotací 10 000 dolarů opět na båstadské antuce. Ve finále na ni nestačila Milana Špremová ze Srbska 6–3, 6–0.\n\nNa konci července slavila další triumf na okruhu ITF. Turnaj s rozpočtem 25 000 dolarů v quebeckém Granby ovládla poté, co krajanka a obhájkyně titulu Stéphanie Duboisová finálový duel za stavu 6–2 a 5–2 skrečovala. Další týden obdržela divokou kartu na washingtonský Citi Open. Poprvé v kariéře se na okruhu WTA Tour probojovala až do čtvrtfinále, v němž jí stopku vystavila Sloane Stephensová 4–6 a 4–6. Na kanadském Rogers Cupu v úvodu vyřadila bývalou světovou jedenáctku Šachar Pe'erovou z Izraele 3–6, 6–2 a 7–5. ve druhém kole nenašla recept na favorizovanou Li Na výsledkem 4–6 a 4–6. Premiérové finále turnaje ITF s dotací 50 000 dolarů si zahrála v kanadském Saguenay, v němž ji po setech 4–6 a 2–6 zdolala Madison Keysová. Na počátku listopadu si připsala první titul ITF s rozpočtem 50 000 dolarů z torontské události Tevlin Women's Challenger, kde hladce porazila krajanku Sharon Fichmanovou 6–1 a 6–2.\n\nNa začátku sezóny se pokoušela kvalifikovat do hlavní soutěže Apia International Sydney, ale neuspěla, když v úvodním kole kvalifikace podlehla Storm Sandersové 6–7, 6–7. V další kvalifikační soutěži Australian Open nestačila ve druhé fázi na Darju Gavrilovovou poté, co nezvládla koncovky setů 6–7 a 6–7.\n\nHlavní soutěž si zahrála na kalijském turnaji Copa Bionaire ze série WTA 125K. Na úvod přehrála Lauru Thorpeovou 7–5, 6–2, aby ji ve druhém kole vyřadila Ruska Alexandra Panovová 3–6, 7–5, 6–7. Na další události Copa Colsanitas odehrála opět kvalifikaci. Po výhře nad Richèl Hogenkampovou 6–4, 6–0, však do turnaje nepronikla, když byla nad její síly Arantxa Parraová Santonjaová výsledkem 4–6, 5–7. První kolo turnaje Abierto Mexicano Telcel v Acapulcu zvládla. Po výhře nad Evou Birnerovou ve dvou sadách 7–6, 6–3, ji ve druhé fázi stopku vystavila obhájkyně titulu a nejvýše nasazená Italka Sara Erraniová výsledkem 6–7 a 2–6. Na miamském Sony Open Tennis obdržela od pořadatelů divokou kartu. V prvním utkání zdolala Izraelku Šachar Pe'erovou 4–6, 6–1 a 6–4, aby následně podlehla favorizované světové dvojce Marii Šarapovové. Pokračování americké série následovalo na Family Circle Cup. Po úspěšně zvládnuté kvalifikaci porazila Nastassju Burnetovou 6–2, 6–3. Poté přešla přes 42. hráčku žebříčku Laurua Robsonovou ve třech setech. Jednalo se o její první výhru nad tenistkou elitní padesátky v kariéře. Dobrá forma se projevila v dosud největším vítězství profesionální dráhy nad Samanthou Stosurovou, která však za stavu 6–1 a 2–0 pro Kanaďanku skrečovala. Ve čtvrtfinále turnaje kategorie Premier nenašla recept na Srbku Jelenu Jankovićovou, na níž uhrála jen tři gamy 2–6, 1–6. Bodový zisk však znamenal premiérový průnik do elitní stovky žebříčku WTA.\n\nBěhem přípravy na Roland Garros odehrála Internationaux de Strasbourg, kde dosáhla dosavadního maxima. Na cestě do semifinále ji nedokázaly vzít žádný set Sílvia Solerová Espinosová, Camila Giorgiová ani Anna Tatišviliová. Mezi poslední čtyřkou byla nad její síly Francouzka Alizé Cornetová po třísetové bitvě 5–7, 7–6 a 3–6 . Pařížský French Open představoval první účast v hlavní soutěži grandslamu. po výhře nad Bulharkou Cvetanou Pironkovovou však podruhé v roce narazila na obhájkyni titulu Marii Šarapovovou, která ukončila její účinkování výsledkem 2–6, 4–6.\n\nNa úvod travnatého Wimbledonu zdolala kazašskou kvalifikantku Galinu Voskobojevovou v těžkém třísetovém klání. Ve druhém kole zaznamenala překvapivé vítězství na centrálním dvorci nad světovou dvanáctkou Anou Ivanovićovou 6–3, 6–3. Ve třetím však vypadla se Španělkou Carlou Suárezovou Navarrovou 5–7 a 2–6.\n\nV srpnu se na amerických betonech probojovala do premiérového finále okruhu WTA Tour, když po boku Američanky Taylor Townsendové prošly do boje o titul na washingtonském Citi Open. Z něho po výsledku 3–6 a 3–6 odešly poraženy japonsko-ruským párem Šúko Aojamová a Věra Duševinová. Další týden postoupila podruhé v řadě do druhého kola Rogers Cupu, kde ji vyřadila obhájkyně titulu Petra Kvitová 3–6 a 2–6.\n\nNa navazující události WTA Premier 5 Western & Southern Open v Cincinnati startovala jako kvalifikantka. V prvním kole ji výsledkem 6–4, 2–6 a 2–6 zastavila světová jednička Serena Williamsová. Na závěrečném grandslamu US Open skončila ve druhé fázi na raketě deváté tenistky světové klasifikace Angelique Kerberové 4–6, 6–2 a 3–6.\n\nPodruhé si semifinále zahrála na québeckém Challenge Bell uprostřed září. V něm ji zdolala pozdější vítězka Lucie Šafářová po třísetovém průběhu 6–3, 3–6, 2–6. Na turnaji kategorie Premier 5 Toray Pan Pacific Open vyřadila Portoričanku Mónicu Puigovou, aby si ve druhém zápasu poradila s devátou nasazenou Sloane Stephensovou. Následně oplatila porážku turnajové šestce Jeleně Jankovićové ve dvou setech. Jednalo se o její druhý vítězný zápas nad hráčkou elitní světové desítky. V celkově čtvrtém čtvrtfinále kariéry ji však po setech 3–6, 7–6 a 3–6 zastavila Američanka Venus Williamsová po více než třech hodinách.\n\nNa pekingské události Premier Mandatory China Open skončila ve druhém kole po výsledku 1–6, 6–1 a 4–6 se Sloane Stephensovou. Začátek října pro ni znamenal první singlové finále na okruhu WTA Tour, do něhož se probojovala na japonském HP Open. V tomto ohledu se stala první Kanaďankou ve finále od Rebeky Marinové a jejího boje o titul na Memphis Cupu 2011. Podlehla v něm 6–3, 5–7 a 2–6 australské favoritce Samanthě Stosurové. Na evropském BGL Luxembourg Open odehrála poslední turnaj roku. V úvodním kole ji vyřadila Němka Andrea Petkovicová 6–2, 5–7 a 1–6.\n\nOrganizace WTA ji v závěru sezóny vyhlásila nováčkem roku, a to jako první Kanaďanku od roku 1983, kdy toto ocenění připadlo Carling Bassettové-Segusové.\n\nSezónu rozehrála po boku Milose Raonice jako reprezentantka Kanady na Hopman Cupu. V základní skupině A se Kanaďané umístili na druhé příčce za Polskem, což byl pro zemi javorového listu historicky nejlepší výsledek na perthském turnaji.\n\nNa sydneyském Apia International podlehla v prvním kole Američance Bethanie Mattekové-Sandsové poměrem 4–6 a 3–6. Další týden vstoupila do Australian Open, poprvé jako nasazená hráčka na grandslamu. V roli turnajové třicítky si na úvod poradila s čínskou hráčkou startující na divokou kartu Tchang Chao-čchen 7–5 a 6–1. Poté vyřadila Italku Virginii Razzanovou poměrem 6–2, 7–6. Ve třetí fázi bez potíží zdolala Lauren Davisovou 6–2 a 6–2, aby ji ani v osmifinále nezastavila Australanka Casey Dellacquová, proti níž otáčela průběh utkání 6–7, 6–2 a 6–0. Poprvé v kariéře tak postoupila do čtvrtfinále Grand Slamu. Stala se první Kanaďankou v této fázi soutěže od Patricie Hy-Boulaisové, která mezi posledních osm pronikla na US Open 1992. Následně si poradila s Anou Ivanovićovou a po Carling Bassettové-Segusové se stala druhým kanadským tenistou v otevřené éře tenisu, který se probojoval do semifinále turnaje velké čtyřky. V něm však nestačila na pozdější vítězku Li Na po dvousetové prohře. Bodový zisk ji však v následném vydání žebříčku WTA posunul na dosavadní maximum, když 27. ledna figurovala na 19. místě, poprvé mezi elitní dvacítkou hráček.\n\nV únoru nastoupila k mezistátnímu utkání 2. světové skupiny Fed Cupu proti Srbsku. K prvnímu postupu Kanaďanek do baráže o účast ve Světové skupině od roku 2004 pomohla dvě výhrami, když zdolala Jovanu Jakšićovou a Vesnu Doloncovou.\n\nV březnu zdolala ve druhém kole Indian Wells Masters zástupkyni čínského tenisu Pcheng Šuaj a poté potřetí porazila členku elitní desítky žebříčku WTA výhrou nad Sarou Erraniovou. V osmifinále však nenašla receptna rumunskou světovou sedmičku Simonu Halepovou.\n\nZ pozice turnajové šestky pronikla do semifinále dubnového Family Circle Cupu, jediné události konané na zelené antuce. Po volném losu na její raketě skončila ve druhém kole ruská hráčka Alla Kudrjavcevová, poté Venus Williamsová a konečně ve čtvrtfinále osmá hráčka světové klasifikace Jelena Jankovićová ze Srbska. V semifinále však nestačila na německou turnajovu čtrnáctku a pozdější vítězku Andreu Petkovicoou.\n\nV květnu vyhrála první titul na okruhu WTA Tour, když nenašla přemožitelku na antukovém Nürnberger Versicherungscupu, do něhož vstupovala v roli druhé nasazené. Událost se konala v týdnu před pařížským grandslamem. Na cestě pavoukem na její raketě postupně skončily Barbora Záhlavová-Strýcová, Anastasia Rodionovová – oběma udělila „kanára“, Jaroslava Švedovová, která nezvládla dva tiebreaky, a v semifinále pak Italka Karin Knappová. V boji o titul si poradila s českou hráčkou Karolínou Plíškovou po třísetovém průběhu. Stala se tak první kanadskou vítězkou dvouhry na turnaji WTA Tour od titulu Aleksandry Wozniakové na Bank of the West Classic 2008 a šestou reprezentantkou „země javorového listu“, které se tento výkon podařil.\n\nNa grandslamu French Open postoupila do osmifinále přes Šachar Pe'erovou, Julii Görgesovou a Johannu Larssonovou. Za 52 minut pak vyřadila devátou nasazenou Němku Angelique Kerberovou, což znamenalo páté vítězství nad hráčkou elitní desítky. Ve čtvrtfinále si poradila se španělskou antukářkou Carlou Suárezovou Navarrovou. Probojovala se tak do druhého grandslamového semifinále za sebou, v němž nestačila na světovou osmičku a vítězku turnaje Marii Šarapovovou po třísetovém průběhu. V následné pondělní klasifikaci WTA z 9. června se posunula na své dosavadní maximum, když jí patřilo 12. místo. \n\nJako vůbec první Kanaďanka v historii se probojovala do finále dvouhry seniorského Grand Slamu, když v roli třinácté nasazené vyhrála šest zápasů v řadě na travnatém Wimbledonu. Na cestě pavoukem do posledního střetnutí neztratila žádný set. Ve čtvrtfinále zdolala německou turnajovou devítku Angelique Kerberovou a poté zůstala na její raketě světová trojka Simona Halepová.\n\nVe finále uhrála pouze tři gamy proti turnajové šestce a šampiónce z roku 2011 Petře Kvitové. V následném vydání žebříčku WTA ze 7. července pronikla poprvé v kariéře do elitní světové desítky, když jí patřilo 7. místo. Stala se tak nejvýše postavenou Kanaďankou v historii, když překonala 8. příčku krajanky Carling Bassettové-Segusové. V rámci „cesty do Singapuru“, žebříčku pro osm hráček kvalifikovaných na Turnaj mistryň 2014, se posunula z 8. pozice na 3. místo.\n\nLetní US Open Series měla rozehrát na washingtonském Citi Open, z něhož se odhlásila pro zranění pravého kolena. Poprvé od wimbledonského finále se objevila na Rogers Cupu, konaném v jejím domovském Montréalu. Jako nasazená pětka obdržela volný los, aby ve druhém kole překvapivě podlehla americké kvalifikantce Shelby Rogersové po třísetovém průběhu, když od málo zkušené soupeřky obdržela dva „kanáry“.\n\nJako turnajová sedmička vstoupila druhým kolem do Cincinnati Masters, v němž nenašla recept na Světlanu Kuzněcovovou. Ztráta formy pokračovala na Connecticut Open, kde v roli třetí nasazené skončila ve druhé fázi na raketě Samanthy Stosurové. Během srpnové série tak na amerických betonech nevyhrála ani jeden zápas. Na poslední grandslam sezóny US Open vstupovala v roli sedmé nejvýše postavené hráčky. Ve třetím kole přehrála turnajovou třicítku Barboru Záhlavovou-Strýcovou ve třech setech, aby ji v osmifinále vyřadila sedmnáctá nasazená Ruska Jekatěrina Makarovová, když nezvládla koncovky obou setů.\n\nAsijskou část rozehrála premiérovým ročníkem Wuhan Open, kde v roli šesté nasazené prošla do svého prvního finále turnaje z kategorie Premier 5. Po volném losu na ni cestou pavoukem nestačily Mona Barthelová, Alison Riskeová, Alizé Cornetová a v semifinále světová sedmička Caroline Wozniacká. V repríze wimbledonského finále ji přehrála světová trojka Petra Kvitová, když za hodinu a dvacet minut prohrála 3–6 a 4–6. Na navazující povinné události China Open v Pekingu získala jako wuchanská semifinalistka volný los do druhého kola. V něm však nestačila na Sabinu Lisickou. \n\nPoprvé v kariéře se 2. října kvalifikovala na závěrečný Turnaj mistryň, premiérově hraný v Singapuru. V červené skupině ženské dvouhry však utržila tři hladké porážky od Sereny Williamsové, Any Ivanovićové a Simony Halepové, na níž uhrála nejvíce – pět gamů. Skončila na poslední čtvrté příčce.\n\nSezónu zakončila na 7. místě žebříčku WTA a byla vyhlášena hráčkou s největším zlepšením za rok 2014. Na konci listopadu pak ukončila po 8 letech spolupráci s americkým trenérem Nickem Savianim.\n\nNovou sezónu zahájila jako reprezentantka Kanady na Hopmanově poháru, kde startovala po boku Vaska Pospisila. Hned své první utkání v soutěži nezvládla, když nestačila na Češku Lucii Šafářovou, které podlehla hladce poměrem 0–6 a 4–6 a i díky tomu spolu s Pospisilem prohráli v sérii s Čechy 1–2 na zápasy. Poté v sérii se Spojenými státy zdolala světovou jedničku Serenu Williamsovou, zatímco Pospisil porazil Johna Isnera, díky čemuž zajistil Kanadě první vítězství v sérii na turnaji. V posledním utkání pak Bouchardová zdolala v souboji s Itálií i Flavii Pennettaovou, ale i přes vítězství v sérii 2–1 na zápasy skončili na druhém místě skupiny A za Spojenými státy a tak na turnaji skončili. Na prvním grandslamu sezóny melbournském Australian Open obhajovala semifinále a byla nasazené jako turnajová sedmička. Na úvod zdolala Němku Annu-Lenu Friedsamovou, ve 2. kole potom Kiki Bertensovou z Nizozemska, následně si poradila s Francouzkou Caroline Garciaovou a v osmifinále i s rumunskou tenistkou Irinou-Camelií Beguovou. Nad její síly byla až ve čtvrtfinále pozdější finalistka a hráčka nasazena v turnaji jako číslo dvě Maria Šarapovová, které podlehla po dvou sadách 3–6 a 2–6.\n\nZačátkem února si našla nového trenéra, jímž se stal uznávaný francouzský trenér Sam Sumyk, který předtím vedl Viktorii Azarenkovou.\n\nPo Australian Open startovala na obnoveném turnaji BNP Paribas Fortis Diamond Games v belgických Antverpách, který byl součástí kategorie WTA Premier. V turnaji plnila roli nejvýše nasazené hráčky, ale i přes volný los v 1. kole nestačila v další části na německou hráčku Monu Barthelovou.\n\nV březnu pak startovala na Indian Wells Masters, kde měla jakožto 6. nasazená tenistka v 1. kole volný los. Následně prošla přes Lucii Hradeckou a Coco Vandewegheovou do osmifinále, v němž nestačila na kvalifikantku a reprezentantku Ukrajiny Lesju Curenkovou. O týden později v Miami – kde měla opět pro 1. kolo volný los – byla ve 2. kole vyřazena jinou kvalifikantkou Tatjanou Mariovou ze Slovinska po výsledku 0–6 a 6–7.\n\nAntukovou sezónu zahájila na dubnovém Family Circle Cupu v Charlestonu, jediném turnaji ženské sezóny hraném na zelené antuce. Jakožto turnajová jednička měla pro první kolo volný los, avšak hned v následném kole nestačila na nenasazenou Američanku Lauren Davisovou, které podlehla ve dvou setech. Kanadu pak reprezentovala v baráži Světové skupiny Fed Cupu proti Rumunsku, ale oba její singlové zápasy prohrála, když nejprve podlehla Alexandře Dulgheruové, aby následně prohrála i s Andreeou Mituovou. Kanada i díky porážkám Bouchardová prohrála v sérii 2–3 a spadla tak do Světové skupiny II. Ještě před úvodním klání však odmítla na předzápasovém losování podat dle tradice ruku soupeřce Dulgheruové, čímž způsobila menší rozruch.\n\nV rámci přípravy na French Open zamířila do Španělska, kde se rozhodla startovat na turnaji Mutua Madrid Open. Hned v prvním utkání však nestačila na českou tenistku Barboru Strýcovou, které sice v 1. setu dala kanára, ale v dalších dvou sadách tahala za kratší konec provazu. Neúspěch navíc znamenal pro Bouchardovou už šestý prohraný zápas v řadě. Další týden na italském klání Rome Masters vyhrála svůj první zápas od března, poté, co přehrála ve druhém kole Zarinu Dijasovou z Kazachstánu, avšak hned v příštím kole podlehla ve třech setech pozdější finalistce domácí Carle Suárezové Navarrové. Na French Open, kam přijížděla jako obhájkyně semifinále, nestačila hned v 1. kole na Francouzku Kristinu Mladenovicovou, jíž podlehla dvakrát 4–6. S výjimkou kvalifikace, tak byla vůbec poprvé na nějakém z Grand Slamu vyřazena už po prvním kole.\n\nPrvním turnajem na trávě se pro Bouchardovou stal podnik v nizozemském Rosmalenu, kde byla nasazena jako hráčko číslo jedna. V úvodním kole však nepřešla přes kazašskou tenistku Jaroslavu Švedovovou, když jí podlehra ve třech setech, i přesto, že ve třetí sadě vedla už 4–0. Série porážek pro Kanaďanku pokračovala dál, když nezvládla přejít přes přes druhé kolo, poté, co dostala na turnaji Aegon Classic v Birminghamu od Mladenovicové ve třetím setu kanára (v 1. kole měla jakožto nasazená hráčka volný los). Své první utkání na trávě vyhrála až na turnaji v Eastbourne, když dokázala ve druhém kole zdolat ve dvou setech specialistku na tento povrch Alison Riskeovou ze Spojených států. Nicméně, kvůli zranění břišního svalu musela skrečovat následné utkání proti švýcarské teenagerce a pozdější vítězce celého podniku Belindě Bencicové. Své zranění pak po utkání komentovala: „\"Nebylo by rozumné pokračovat v zápase a riskovat, že se vyřadím ze hry na delší dobu. Je to druh zranění, který potřebuje okamžitou péči.\"“ Po turnaji zamířila jakožto světová hráčka číslo 12 do Wimbledonu, kde měla obhajovat finálovou účast z předešlého roku. Hned v prvním kole však prohrála s čínskou kvalifikantkou a 117. ženu žebříčku Tuan Jing-jing. Na pozápasové tiskové konferenci pak přiznala, že i kvůli nataženým břišním svalům nemohla pořádně servírovat: „\"Ale není to výmluva, protože jsem se rozhodla hrát. Nebylo to nejchytřejší rozhodnutí, ale nemohla jsem vzdát Wimbledon. Byla jsem zatejpovaná. Cítila jsem se dobře. Snažila jsem se nemyslet, ale moc jsem netrénovala.\"“ Porážka ji sešoupla na 26. místo žebříčku WTA, čímž vypadla z TOP 20, poprvé od svého semifinálového vystoupení na Australian Open 2014.\n\nPo nepřesvědčivých výkonech v průběhu sezóny ukončila po šesti měsících spolupráci s koučem Samem Sumykem.\n\nPrvním turnajem po více než měsíci se stal pro ní domácí srpnový Rogers Cup odehrávající se v torontském areálu Rexall Centre. V 1. kole nestačila ve třech setech na pozdější finalistku Belindu Bencicovou. V Cincinnati pak po téměř dvou měsících zvítězila, když zdolala ukrajinskou kvalifikantku Katerynu Bondarenkovou dvakrát 7–6. Poté však byla vařazena další Ukrajinkou Elinu Svitolinovou, jež na turnaji došla do semifinále. Na Connecticut Open v americkém New Havenu podlehla v 1. kole drtivě výsledkem 1–6 a 0–6 Robertě Vinciové z Itálie a prohrála tak už patnáctý z posledních osmnácti zápasů.\n\nPřed US Open se na její přípravě podílel bývalý americký tenista Jimmy Connors. Na turnaji pak přešla v prvním kole přes domácí Alison Riskeovou, následně i přes Slovinku Polonu Hercogovou, kterou udolala po třech sadách a poprvé v sezóně od březnového Indian Wells zvládla zvítězit ve 2 utkáních na jednom turnaji. Ve 3. kole, po bezmála třech hodinách boje udolala poměrem 7–6, 4–6 a 6–3 Slovenku Dominiku Cibulkovou a postupem do osmifinále vyrovnala svůj nejlepší výsledek z předchozího roku. Poprvé od Australian Open (po skoro osmi měsících) vyhrála víc jak dva zápasy po sobě. Na turnaji se vracela do původní formy, když se jí dařilo i v ženské a smíšené čtyřhře. Den před osmifinálovým utkáním s Robertou Vinciovou však utrpěla otřesu mozku, který si přivodila krátce po zápase mixu s Australanem Nickem Kyrgiosem, když podklouzla v šatně na čerstvě vytřené podlaze a praštila se do hlavy. Kvůli zranění se musela odhlásit z několika následujících turnajů a po incidentu se jejím prvním zápasem stalo utkání s Andreou Petkovicovou na China Open v Pekingu, kde však musela ve druhém setu zápas skrečovat poté, co trpěla závratěmi, které byly způsobeny následky po otřesu mozku. O několik dní později se rozhodla zažalovat americkou tenisovou asociaci (USTA) kvůli svému pádu v šatnách během US Open. Federaci vinila z nedbalosti a požadovala finanční odškodnění. Žalobu podala u soudu v Brooklynu a nacházelo se v ní žeː \"cizí kluzká a nebezpečná látka na podlaze\" způsobila její pád, kvůli kterému utrpěla \"vážná poranění hlavy, včetně – ale nejen to – otřesu mozku\"\n\nPo více než třech měsících od svého posledního zápasu zahájila sezónu 2016 dvěma vítězstvími v prvních dvou kolech v čínském Šen-čenu, když zdolala Chorvatku Donnu Vekićovou, respektive Američanku Nicole Gibbsovou. Ve čtvrtfinále však byla nad její síly maďarská hráčka Tímea Babosová. Následující týden na Hobart International zaznamenala téměř po roce nejvíce vítězství na turnaji, když v 1. kole ztratila pouhé tři hry s americkou tenistkou Bethanie Mattekovou-Sandsovou a následně si ve dvou setech poradila s Alison Van Uytvanckovou z Belgie. Po následných výhrách nad Camilou Giorgiovou a Dominikou Cibulkovou postoupila do svého prvního finále od turnaje v čínském Wu-chan v září roku 2014. Ve finále však nestačila na Francouzku Alizé Cornetovou, která zvítězila výsledkem 6–1 a 6–2.\n\nNa prvním grandslamu sezóny Australian Open v Melbourne na úvod zdolala Srbku Aleksandru Krunićovou. Ve 2. kole však podlehla ve dvou setech Agnieszke Radwańské z Polska. Na únorovém Qatar Total Open postoupila do 3. kola, kde nezvádla utkání s čínskou tenistkou Čeng Saj-saj. Začátkem března v Kuala Lumpur postoupila až do finále, když z turnaje postupně vyřadila Čang Ling, Kurumi Narovou, Çağla Büyükakçay a v semifinále i nenasazenou Britku Naomi Broadyovou. V něm po velké bitvě podlehla po výsledku 7–6, 4–6 a 5–7 Elině Svitolinové z Ukrajiny.\n\nNásledně startovala na Indian Wells Masters, kde jakožto nenasazená ve 3. kole prohrála se švýcarskou hráčkou Timeou Bacsinszkou. O týden později v Miami ztroskotala v úvodním kole na Češce Lucii Hradecké, se kterou tak ze ze čtyř vzájemných zápasu prohrála potřetí.\n\nPo oboustranné dohodě ukončila spolupráci s Thomasem Hogstedtem a jejím trenérem se před začátkem antukové sezóny stal opět Nick Saviano, pod jehož vedením dosáhla na největší úspěchy. Na turnajích Mutua Madrid Open a Internazionali BNL d'Italia se ji moc nedařilo, když v prvním případě skončila hned v úvodním kol na raketě Iriny-Camelie Beguové, a ve druhém ve dvou sadách podlehla Češce Barboře Strýcové, když v utkání uhrála pouhý jeden gem. Na French Open, vrcholu antukové sezóny, postoupila přes Němku Lauru Siegemundovou do druhého kola, ale tam opět ve dvou sadách prohrála s Timeou Bacsinszkou, přestože vedla v prvním setu 4–1. Po zápase veřejně připustila, že její utkání v předchozím sezóně dosti ovlivňoval stres, kvůli němuž nemohla jíst: „\"Před zápasy jsem byla hodně nervózní a měla jsem před nimi problém jíst. A to nejen před nimi, to se mi dělo i během jiných jídel ve dnu\".“ To rozvířilo debatu, že si poruchu příjmu potravy vyvolala sama, což však záhy popřela.\n\nTravnatou sezónu zahájila na turnaji v nizozemském 's-Hertogenboschi, kde se jako sedmá nasazená nečekaně rychle poroučela, když po výsledku 2–6 a 0–6 podlehla dvacetileté belgické kvalifikantce Elise Mertensové. Na novém travnatém turnaji ve španělské Mallorce byla vyřazena ve 2. kole Anastasiji Sevastovovou z Lotyšska. Na AEGON Classic v Birminghamu pak po vítězstvích nad americkou hráčkou Varvarou Lepčenkovou a Irinou-Camelií Beguovou ztroskotala ve 3. kole na Agnieszke Radwańské. Ve Wimbledonu, třetím Grand Slamu sezóny, na úvod ve dvou setech porazila Slovenku Magdalénu Rybárikovou. Následně si po třísetovém utkání poradila s domácí Johannou Kontaovou, aby ji po výsledku 4–6 a 3–6 z turnaje vyřadila jiná Slovenka Dominika Cibulková.\n\nPo travnaté části sezóny odcestovala do Severní Ameriky, kde na washingtonském Citi Open skončila jako pátá nasazená v úvodním kole na raketě Camily Giorgiové. V kanadském Montréalu, podniku kategorie Premier 5, zvládla ve třech setech 1. kolo proti Češce Lucii Šafářové. Ve druhém kole oplatila porážku z Wimbledonu Dominice Cibulkové, když ji v celém utkání povolila pouhé dva gemy. Ve 3. kole však byla nad její síly další slovenská tenistka a 121. hráčka světa Kristína Kučová, se kterou prohrála za téměř dvě a půl hodiny po výsledku 6–3, 4–6 a 3–6.\n\nV roli nenasazené tenistky odehrála srpnový olympijský turnaj v brazilském Riu de Janeiru. V singlové části se přes Sloane Stephensovou z USA dostala do 2. kola, kde vypadla s pozdější německou finalistkou Angelique Kerberovou. Šanci měla ještě v deblovém pavouku, kde však spolu s Gabrielou Dabrowskou skončila ve stejné části jako ve dvouhře, když podlehly českému páru Lucie Šafářová a Barbora Strýcová. Po hrách se přesunula opět do Severní Ameriky, kde na americkém turnaji Western & Southern Open v Cincinnati musela kvůli nízkému žebříčkovému postavení zdárně absolvovat kvalifikaci. V úvodním kole však podruhé v sezóně nestačila na Barboru Strýcovou. Výhrou načala podnik v New Havenu, kde si ve dvou setech poradila s německou hráčkou Annikou Beckovou. V další fázi ji vystavila stopku Češka Petra Kvitová, s níž prohrála skórem 3–6 a 2–6 a ani ve čtvrtém vzájemném utkání ji nedokázala vzít set. Navíc vypadla z posledního grandslamu sezony US Open hned v 1. kole, kdy po výsledku 3–6, 6–3 a 2–6 nestačila na další českou tenistku Kateřinu Siniakovou.\n\nV polovině září pak startovala v kanadském Québecu, kde ji pořadatelé přidělili pozici nejvýše nasazené hráčky. V 1. kole si poradila ve dvou setech s Lucemburčankou Mandy Minellaovou. V další fázi však podlehla hladce po skóre 2–6 a 3–6 Alle Kudrjavcevové z Ruska. Na turnajích v rakouském Linzi a v lucemburském Lucemburku skončila vždy v úvodním kole, když v prvním případě nestačila na Anett Kontaveitovou z Estonska a ve druhém na Češku Denisu Allertovou. Tento turnaj byl také jejím posledním v sezóně, kterou nakonec zakončila na 47. pozici.\n\nPřed začátkem nové sezóny angažovala jako staronového trenéra Švéda Thomase Hogstedteta, který jí před tím vedl osm měsíců do dubna 2016. Sezónu pak zahájila prohrou v úvodním kole na turnaji Brisbane International v australském Brisbane, když ve třech setech nestačila na americkou tenistku Shelby Rogersovou.\n\n\n"}
{"id": "894387", "url": "https://cs.wikipedia.org/wiki?curid=894387", "title": "Marie-Laure Brunetová", "text": "Marie-Laure Brunetová\n\nMarie-Laure Brunetová, nepřechýleně Marie-Laure Brunet (* 20. listopadu 1988, Lannemezan, Francie), je francouzská biatlonistka, několikanásobná medailistka z mistrovství světa a zimních olympijských her. Na mistrovství světa 2009 v Pchjongčchangu získala s reprezentačními kolegy zlatou medaili ve smíšené štafetě a bronzovou medaili v ženské štafetě. Na mistrovství světa 2011 v Chanty-Mansijsku se zasloužila o zisk stříbrné medaile pro ženskou štafetu a bronzové medaile pro smíšenou štafetu. V indidividuálních závodech na mistrovství světa se prosadila v roce 2012 v Ruhpoldingu, kde získala stříbrné medaile ve vytrvalostním závodě, závodě s hromadným startem a také v ženské štafetě. Se smíšenou štafetou přidala další stříbrnou medaili na mistrovství světa 2013 v Novém Městě na Moravě. Mezi její další úspěchy patří zisk bronzové medaile ve stíhacím závodě a zisk stříbrné medaile v ženském štafetovém závodě na Zimních olympijských hrách 2010 ve Vancouveru.\n\n"}
{"id": "894394", "url": "https://cs.wikipedia.org/wiki?curid=894394", "title": "Monilinia", "text": "Monilinia\n\nMonilinia je rod hub z čeledi hlízenkovitých. Roste především na jaře, na opadavých částech hlohu (\"Crataegus monogyna\"). Velikost plodnice se pohybuje přibližně kolem 10-30 mm a klobouku 5-20 mm. Klobouk je kalichovitého tvaru a světle hnědé barvy, okraj klobouku je jemně brvitý. Třeň se pohybuje okolo velikosti 0,5-1,5×10-20 mm a má stejnou barvu jako plodnice. Směrem ke klobouku se třeň jemně rozšiřuje. Dužnina je chrupavčitá, bez výrazné chuti či zápachu. Houba bývá často zaměňována za jiné druhy hlízenek, ale růst na starých plodech hlohu ji jednoznačně určuje.\n\nExistuje asi třicet známých hub tohoto druhu. Většina studií se zaměřuje na jejich patogenní účinky na jablka, hrušky, třešně a jiné plody. Choroba je v podobě hnědé hniloby a je označována jako Monilióza.\n\nMonilia je v Japonsku používána v medicíně.\n\nNěkdy nemoci bývá přezdíváno hnědá hniloba nebo monilionová spála.\nVýtrusy houby Monilinia způsobují velké zráty na úrodě. Parazitují především na čeledích růžovitých (\"Rosaceae\") a vřesovcovitých (\"Ericaceae\") a napadají hlavně jejich plody. Někdy ale mohou napadat i jejich květy a z květů se pak choroba šíří na plody. V některých případech napadá i listy nebo dřevo. Po napadení houba vniká do pletiv svými houbovými vlákny - hyfy a tvoří podhoubí (tzv. mycelium). Z místa napadení se poté uvolňují konidie. Původcem této choroby je ve většině případech monilia fructicola.\nPlody postižené touto chorobou pevně drží na větvích po celou zimu a na jaře bývají prvotním důvodem napadení nových plodů. Choroba se šíří jak přímo, tak větrem, proto je nejlepší ihned postižené plody a květy likvidovat.\n\n"}
{"id": "894400", "url": "https://cs.wikipedia.org/wiki?curid=894400", "title": "Wimbledon 2010 – dvouhra juniorek", "text": "Wimbledon 2010 – dvouhra juniorek\n\nDo soutěže dvouhry juniorek ve Wimbledonu 2010 nastoupilo šedesát čtyři tenistek. Obhájkyní titulu byla thajská hráčka Noppawan Lertcheewakarnová, která již v juniorské kategorii nemohla startovat pro věkové omezení.\n\nVítězkou se stala devátá nasazená Češka Kristýna Plíšková, která ve finále porazila japonskou turnajovou desítku Sačie Išizuovou po třísetovém průběhu utkání 6–3, 4–6 a 6–4. Získala tak premiérový grandslamový titul.\n\n\n\n"}
{"id": "894413", "url": "https://cs.wikipedia.org/wiki?curid=894413", "title": "Alfred Tysoe", "text": "Alfred Tysoe\n\nAlfred Ernest Tysoe (21. března 1874, Padiham – 26. října 1901, Blackpool) byl britský atlet, běžec na střední a dlouhé tratě, dvojnásobný olympijský vítěz.\n\nPrvní sportovní úspěchy zaznamenal v roce 1896, když vyhrál mistrovství severních hrabství Anglie v bězích na 1000 yardů a jednu míli. O rok později se stal anglickým přeborníkem v běhu na 1 a 10 mil. V letech 1899 a 1900 získal titul v běhu na 880 yardů.\n\nKrátce před olympiádou v Paříži v roce 1900 vytvořil světový rekord v běhu na 800 metrů časem 1:57,8. Na olympiádě startoval proto jako favorit. Nezklamal a zvítězil s jasným náskokem před druhým Johnem Creganem z USA. Druhý olympijský titul získal v soutěži družstev v běhu na 5000 metrů jako člen smíšené štafety (kromě něj byli jejími členy Britové Charles Bennett, John Rimer, Sidney Robinson a Australan Stanley Rowley).\n\nRok po olympijském vítězství zemřel Alfred Tysoe na zápal plic.\n\n"}
{"id": "894419", "url": "https://cs.wikipedia.org/wiki?curid=894419", "title": "Vivienne Balla", "text": "Vivienne Balla\n\nVivienne Balla (* 24. června 1986) je maďarská umělecká a módní fotografka. Vystudovala na univerzitě Moholyho-Nagye umění a designu. Kromě uměleckých projektů se věnuje módní fotografii. Jejím cílem je vložit osobní zprávu do svých módních fotografií, a smazat tak bariéru mezi svými uměleckými a módními projekty. Pravidelně publikuje v předních maďarských módních časopisech a rozvíjí reklamní kampaně pro řadu módních návrhářů. Po získání diplomu jí trvalo pouze dva roky k získání titulu Módní fotograf roku (Fashion Photographer of the Year).\n\n\n\n2012\n2011\n\n2012\n2011\n2010\n2009\n2008\n\nVogue (UK), Harper's Bazaar Arabia, Harper's Bazaar Qatar, Condé Nast Traveller (Middle-East), VIVA, Indulge (Middle-East), Marie Claire Arabia, Marie Claire Lower Gulf, Marie Claire Hungary, Cosmopolitan, Glamour, InStyle, Shape, Joy, D-journal, Nők Lapja Évszakok, Nők Lapja, Maxima, Éva Magazine, Fashion Issue, Maxima, Fashion Issue, Fotóművészet Magazin, Balkon, Szellemkép, Munkácsi Magazin, Overseas Living (UK), Life Magazin, Where Budapest Magazine, Új Művészet Magazin, PEP! Magazin, Elite Magazin, MOHA Magazin, 2beMAG (ES), Kismet Magazine (US), mashKulture Juicy, HG.hu, Le Cool Budapest, Spottr.hu, Fan the Fire Magazine (UK), Design You Trust, Le Journal Graphic, Looks Like Good Design, Bedroom Genius, Design Corner.\n\nGiorgio Armani, Emporio Armani, Armani Junior, Nike, Samsung, Honda, L'oréal, M.A.C. Cosmetics, Clinique, Marks & Spencer, Vodafone, bet365, Viva TV, Attitude, Katti Zoób, Árkád\n\n\n"}
{"id": "894421", "url": "https://cs.wikipedia.org/wiki?curid=894421", "title": "Tommaso Buscetta", "text": "Tommaso Buscetta\n\nTommaso Buscetta (13. července 1928 Palermo, Sicilie, Itálie – 2. dubna 2000, Florida, Spojené státy americké) byl sicilský mafián, únosce, obchodník s drogami a zločinec.\n\nByl nejmladším ze 17 dětí vychovávaný v chudé oblasti Palerma. S trestnou činnosti započal již v mladém věku. V roce 1945 se zapletl s mafií a následující rok byl již plnoprávným členem rodiny \"Porta Nuova\". Jeho první šéf byl \"Giuseppe \"Pippo\" Calo\". Jeho první prácí bylo většinou pašování cigaret.\n\nPo masakru v Ciaculli v roce 1963 uprchl do Spojených států amerických, kde mu místní zločinecká rodina pomohla v podnikání s prodejem pizzy. V roce 1968 byl odsouzen v nepřítomnosti za dvojnásobnou vraždu a následně v roce 1970 zatčen v New Yorku. Vzhledem k tomu, že italské orgány nepožádaly o jeho vydání, byl propuštěn. Ihned se přesunul do Brazílie, kde znovu začal s organizováním zločinu, založením obchodní sítě s drogami. V roce 1972 tam byl zatčen a následně vydán do Itálie, kde byl odsouzen na doživotí za dvojnásobnou vraždu v minulých letech. V roce 1980 při krátkém propuštění utekl znovu do Brazílie, kde byl v roce 1983 opět zatčen a poslán zpět do Itálie, kde se pokusil o sebevraždu. Když se mu to nepodařilo, rozhodl se opustit mafii. Požádal o rozhovor s bojovníkem proti mafii Giovanni Falconem a stal se jeho informátorem.\n\nV roce 1970 vyšel ve Spojených státech amerických zákon, který se měl stát zbraní proti mafii. Umožňoval podání žaloby i v případě, kdy byla osoba jen v podezření, že patří k nějaké kriminální organizaci. V současnosti porušuje mnoho mafiánů pravidlo omerty, když vypovídá proti svým společníkům, což usnadňuje vyšetřování a usvědčení pachatelů. Nejznámějším mafiánem v tomto směru se stal právě Tommaso Buscetta.\n\nZemřel v Floridau na rakovinu v roce 2000, ve věku 71 roků. Poslední roky žil v míru a v ústraní v USA.\n"}
{"id": "894423", "url": "https://cs.wikipedia.org/wiki?curid=894423", "title": "Akobo", "text": "Akobo\n\nAkobo je město v Jižním Súdánu.\n\nAkobo se nachází ve státě Jonglei, v severovýchodní části Jižního Súdánu, blízko hranic s Etiopií. Je vzdáleno asi 450 km po silnici od hlavního města Džuby. Městem protékají dvě řeky – Pibor a Akobo.\n\nAkobo bylo dějištěm masakru v srpnu roku 2009, při němž zemřelo 185 žen a dětí.\n\nV červenci 2011 byl počet obyvatel přibližně 1 000.\n\nZ města Akobo vedou dvě severozápadní cesty, a to do Fadobi a Waatu. Ostatní cesty vedou do Tong Tong a Piboru. V Akobu je také letiště.\n"}
{"id": "894424", "url": "https://cs.wikipedia.org/wiki?curid=894424", "title": "Patricia Churchlandová", "text": "Patricia Churchlandová\n\nPatricia Smith Churchlandová (* 16. červenec 1943) je kanadská filozofka, představitelka analytické filozofie a tzv. neurofilozofie stojící na rozhraní neurovědy a filozofie. Je emeritní profesorkou na University of California v San Diegu. Jejím manželem je filozof Paul Churchland, s nímž sdílí řadu východisek a jsou někdy vnímáni jako dvojice myslitelů – roku 1998 vydali i společnou práci \"On the Contrary\". V oblasti filozofie mysli je řazena k tzv. eliminativnímu materialismu (či eliminativismu), který odmítá přisoudit fakticitu těm psychickým stavům, které nelze spojit s odpovídajícími a měřitelnými jevy na neurologické úrovni (přání, vědomí apod.).\n\n\n\n"}
{"id": "894425", "url": "https://cs.wikipedia.org/wiki?curid=894425", "title": "Jim Matheson", "text": "Jim Matheson\n\nJim Matheson (celým jménem James David Matheson; * 21. března 1960 Salt Lake City, Utah, USA) je americký demokratický politik. V letech 2001−2013 byl členem Sněmovny reprezentantů Spojených států amerických za druhý obvod státu Utah a od roku 2013 je prvním členem sněmovny za jeho čtvrtý obvod.\n\nVystudoval Harvard College, kde získal titul A.B., a následně i UCLA Anderson School of Management s titulem M.B.A.\n\nJeho otec Scott M. Matheson byl v letech 1977−1985 guvernérem Utahu.\n"}
{"id": "894426", "url": "https://cs.wikipedia.org/wiki?curid=894426", "title": "Isabela z Croy", "text": "Isabela z Croy\n\nIsabela z Croy a Dülmenu (27. února 1856, Dülmen – 5. září 1931, Budapešť) byla rakouská arcivévodkyně a těšínská kněžna, manželka arcivévody Bedřicha Rakousko-Těšínského.\n\nNarodila se jako dcera vévody Rudolfa z Croye a princezny \"Natálie z Ligne\".\n\nSvatba s arcivévodou Bedřichem se konala v roce 1878 v Hermitage v Belgii. Bedřich byl v té době jedním z nejbohatších Habsburků díky dědictví po svém strýci a zároveň adoptivním otci Albrechtu Fridrichovi. Manželé měli devět dětí z nichž se jako poslední narodil jejich jediný syn Albrecht. Po roce 1918 se Isabela snažila dosadit svého syna na maďarský trůn. Pohřbena je ve farním kostele v Mosonmagyarováru v Maďarsku.\n\n\n\n"}
{"id": "894427", "url": "https://cs.wikipedia.org/wiki?curid=894427", "title": "Grand prix Gobert", "text": "Grand prix Gobert\n\nGrand prix Gobert je cena Francouzské akademie, která je každoročně udělována za díla o historii Francie. Byla založena nadací barona Napoléona Goberta (1807–1833), syna generála Jacquese Nicolase Goberta.\n\n"}
{"id": "894431", "url": "https://cs.wikipedia.org/wiki?curid=894431", "title": "Another Day on Earth", "text": "Another Day on Earth\n\nAnother Day on Earth je studiové album britského hudebníka Briana Eno. Album poprvé vyšlo 13. června 2005 u vydavatelství Hannibal Records.\n\nČásti skladeb „Going Unconscious“ a „The Demon of the Mines“ byly použity ve filmu \"Svěrací kazajka\" z roku 2005. Skladbu „How Many Worlds“ předělala Marianne Faithfull a vydala ji na svém albu \"Easy Come, Easy Go\" z roku 2008.\n\nAutorem hudby i textů je Brian Eno, pokud není uvedeno jinak.\n"}
{"id": "894437", "url": "https://cs.wikipedia.org/wiki?curid=894437", "title": "Erik Lesser", "text": "Erik Lesser\n\nErik Lesser (* 17. května 1988, Suhl, Durynsko, Německá demokratická republika, dnes Spolková republika Německo) je německý biatlonista a mistr světa. Na mistrovství světa 2013 v Novém Městě na Moravě vybojoval spolu se Simonem Schemppem, Andreasem Birnbacherem a Arndem Peifferem bronzovou medaili v mužském štafetovém závodě. Na Mistrovství světa v biatlonu 2015 ve finském Kontiolahti získal zlatou medaili ve stíhacím závodě. Na stejném šampionátu pak ještě opanoval s německým týmem štafetu. Na šampionátu v roce 2016 v norském Oslu vybojoval s německou štafetou stříbrné medaile.\n\nVe štafetových závodech se umístil několikrát na stupních vítězů také ve světovém poháru. V sezóně světového poháru 2012/13 obsadil v celkovém hodnocení konečné 16. místo.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n"}
{"id": "894439", "url": "https://cs.wikipedia.org/wiki?curid=894439", "title": "Günther Anders", "text": "Günther Anders\n\nGünther Anders, rodným jménem Günther Siegmund Stern (12. července 1902, Vratislav – 17. prosince 1992, Vídeň), byl rakouský filozof a spisovatel.\n\nByl židovského původu a narodil se na území dnešního Polska (tehdy Německého císařství).Byl synem psychologa Williama Sterna, bratrancem filozofa Waltera Benjamina a manželem filozofky Hannah Arendtové v letech 1929–1937. Byl žákem Edmunda Husserla. Roku 1992 získal Cenu Sigmunda Freuda za vědeckou prózu, roku 1983 Cenu Theodora Adorna, roku 1985 odmítl Cenu Andrease Gryphia. Jeho filozofické eseje zkoumaly především změny, které v člověku a ve světě vyvolává moderní technologie či masová média. Známé jsou jeho texty o atomové bombě, kterou viděl jako ústřední symbol propasti, která se rozprostřela mezi ničivostí techniky a schopností člověka si tuto ničivost představit. Jeho přístup k filozofii bývá označován za antropologický. Psal i prózu.\n\n\n"}
{"id": "894440", "url": "https://cs.wikipedia.org/wiki?curid=894440", "title": "1. česká národní hokejová liga 1988/1989", "text": "1. česká národní hokejová liga 1988/1989\n\n1. česká národní hokejová liga v sezóně 1988/1989 byla 20. ročníkem jedné ze skupin československé druhé nejvyšší hokejové soutěže.\n\nVšech 12 týmů se nejprve utkalo dvoukolově každý s každým (celkem 22 kol), následně se týmy na sudých pozicích utkaly dvoukolově s týmy na lichých pozicích (12 kol). Všech 34 kol se počítalo do základní části. Nejlepších 8 týmů následně postoupilo do play off, které se hrálo na dva vítězné zápasy. Hrálo se i o konečné umístění (např. poražení čtvrtfinalisté hráli skupinu o 5. až 8. místo). Dva nejlepší týmy play off postoupily do prolínací soutěže o nejvyšší soutěž.\n\nNejhorší 4 týmy po základní části se zúčastnily skupiny o udržení. V ní se utkal čtyřkolově každý s každým (12 kol), přičemž výsledky ze základní části se nezapočítávaly (týmy za umístění v základní části dostaly pouze bonifikační body). Poslední tým skupiny o udržení sestoupil do 2. ČNHL.\n\n\n\n\nNehrálo se. Vítěze určily výsledky ze vzájemných soubojů TJ Zetor Brno - TJ DS Olomouc v prolínací soutěži o nejvyšší soutěž.\n\nBodová bonifikace za umístěni v základní části: Slavia Praha 3 body, Hradec Králové 2, Ingstav Brno 1, Litoměřice 0.\n\nVTJ Litoměřice sestoupily do 2. ČNHL. Z 2. ČNHL postoupily celkem 2 týmy vzhledem k postupu Zetoru Brno do vyšší soutěže.\n\n"}
{"id": "894441", "url": "https://cs.wikipedia.org/wiki?curid=894441", "title": "Olivier de Bacquehem", "text": "Olivier de Bacquehem\n\nOlivier de Bacquehem, též Olivier Marquis de Bacquehem (25. srpna 1847 Opava – 22. dubna 1917 Vídeň), byl rakousko-uherský, respektive předlitavský státní úředník a politik, v letech 1886–1893 ministr obchodu Předlitavska, v období let 1893–1895 ministr vnitra Předlitavska.\n\nVystudoval právo a pak působil ve státních službách, zpočátku jako soudní úředník a úředník ministerstva kultu a vyučování, později v systému místodržitelství. V roce 1882 se stal zemským prezidentem (místodržícím) Slezska.\n\n16. března 1886 se stal ministrem obchodu Předlitavska ve vládě Eduarda Taaffeho. Ministerstvo vedl do 11. listopadu 1893. V následující vládě Alfreda Windischgrätze zastával od 12. listopadu 1893 do 19. června 1895 post ministra vnitra Předlitavska. Jako ministr obchodu pokračoval v zestátňování některých železničních drah a výstavbě nových tratí. Za jeho působení v rezortu byl přijat další zákon o lokálních drahách. Pomocí státních subvencí podporoval i lodní říční dopravu a námořní dopravu.\n\nV roce 1895 po odchodu z vládních postů nastoupil na pozici místodržícího Štýrska. Z funkce odešel v roce 1898 kvůli nevoli, kterou vzbudila Badeniho jazyková nařízení. Proti nim se ve Štýrském Hradci konaly masové demonstrace, proti nimž nasadil vojsko. Roku 1900 přešel do správního soudu, kterému později předsedal. Byl členem Panské sněmovny (jmenovaná horní komora Říšské rady).\n\nZemřel v dubnu 1917 po krátké nemoci na následky chřipky.\n"}
{"id": "894444", "url": "https://cs.wikipedia.org/wiki?curid=894444", "title": "Fridrich II. Habsburský", "text": "Fridrich II. Habsburský\n\nFridrich II. Habsburský ( \"Friedrich II. von Habsburg\", 10. února 1327 – 11. prosince 1344) byl prvorozený syn rakouského, štýrského a korutanského vévody Oty Veselého a Alžběty Dolnobavorské.\n\nNarodil se jako první Habsburk nastupující generace. Na jeho počest byl založen cisterciácký klášter Neuberg v Neubergu na řece Mürz. Jeho matka zemřela již tři roky po jeho narození v roce 1330. Poté vyrůstal i se svým mladším bratrem Leopoldem u své tety Anežky v Königsfeldenu. V osmi letech byl připravován na svatbu s anglickou princeznou Janou, která nakonec nebyla uskutečněna. \n\nRoku 1339 zemřel Fridrichův otec Ota. Poručníkem obou sirotků se stal strýc Albrecht Chromý. Oba chlapci byli následníky vévodského trůnu ihned po strýci, kterému se narodil vytoužený syn po mnohaletém manželství až v listopadu 1339. Fridrich patřil mezi první případné následníky Albrechta II. Jeho mladší bratr Leopold neočekávaně zemřel v srpnu 1344 a sedmnáctiletý Fridrich ho v prosinci téhož roku následoval. Podle současníků byli oba bratři otráveni. Fridrich byl pohřben po boku bratra a rodičů v klášteře v Neubergu.\n"}
{"id": "894446", "url": "https://cs.wikipedia.org/wiki?curid=894446", "title": "Itaú Unibanco", "text": "Itaú Unibanco\n\nItaú Unibanco je brazilská banka, která byla založena v roce 2008 sloučením bankovních domů Banco Itaú a Unibanco. Tímto spojením vznikla největší finanční skupina na jižní polokouli a 10. největší banka na světě podle tržní hodnoty. Sídlem firmy je São Paulo.\n\n"}
{"id": "894448", "url": "https://cs.wikipedia.org/wiki?curid=894448", "title": "Henrietta Szoldová", "text": "Henrietta Szoldová\n\nHenrietta Szoldová (21. prosince 1860, Baltimore – 13. února 1945, Jeruzalém) byla americká sionistická vůdkyně a zakladatelka ženské sionistické organizace Hadasa. V roce 1942 v britské mandátní Palestině spoluzaložila politickou stranu Ichud, která podporovala dvounárodnostní řešení, tedy vizi trvalé existence arabsko-židovského etnicky smíšeného státu.\n\nNarodila se v Baltimoru ve státě Maryland, jako nejstarší z osmi dcer rabína Benjamina Szolda, duchovního vůdce baltimorské kongregace Temple Oheb Shalom. V roce 1877 dokončila studia na střední škole Western Female High School. Následně patnáct let učila na škole Miss Adam a náboženské škole Oheb Shalom, a vedla kurzy historie a náboženství pro dospělé. Za účelem rozšíření svého vzdělání navštěvovala veřejné kurzy na Johns Hopkins University a Peabody Institute.\nV Baltimoru založila první americkou večerní školu pro rusko-židovské přistěhovalce, která poskytovala výuku angličtiny a pracovních dovedností. Od roku 1893 pracovala dvacet let jako literární editorka v Jewish Publication Society, kde pomáhala překládat a vydávat různá evropská díla s židovskou tematikou. V roce 1902 nastoupila do kurzu židovských studií pro pokročilé v židovském teologickém semináři. Jeho rabínská škola však byla vyhrazena pouze pro muže, a tak musela uprosit ředitele školy, Solomona Schechtera, aby mohla studovat, k čemuž svolil pod podmínkou, že nebude usilovat o to, aby se stala rabínkou. V semináři si vedla velmi dobře a získala si uznání od studentů i pedagogů.\n\nJejí pouto k sionismu umocnila cesta do Palestiny v roce 1909. O tři roky později založila ženskou sionistickou organizaci Hadasa a až do roku 1926 byla její prezidentkou. V roce 1933 přesídlila do britské mandátní Palestiny a pomáhala s alijou mládeže, při níž bylo zachráněno na 30 tisíc dětí z nacistického Německa.\n\nNikdy se nevdala a ke svému velkému smutku nikdy neměla dítě. Jako čtyřicátnice měla neopětovaný vztah s talmudickým učencem, rabínem Louisem Ginzbergem, který byl o patnáct let mladší a její city opětoval pouze platonicky. Když jejich vztah skončil, prohlásila: „Před čtyřmi měsíci bylo zabito mé jediné štěstí.“ O několik let později řekla: „Dala bych všechno na světě za vlastní dítě.“ Dne 13. února 1945 zemřela ve věku 84 let v nemocnici Hadasa v Jeruzalémě, kterou sama pomáhala vybudovat. Je pohřbena na hřbitově na Olivové hoře v Jeruzalémě.\n\nV roce 1896, jeden měsíc předtím, než Theodor Herzl vydal své dílo \"Der Judenstaat\", popsala svou vizi židovského státu v Palestině, coby místa shromáždění diasporního židovstva a obrody židovské kultury. O dva roky později byla zvolena jedinou ženskou členkou výkonného výboru Federace amerických sionistů.\n\nV roce 1909 ve svých 49 letech poprvé cestovala do Palestiny, kde objevila svou životní misi: zdravotnictví, vzdělávání a sociální péči o jišuv (palestinskou židovskou komunitu). Spolu s šesti dalšími ženami založila sionistickou organizaci Hadasa, která mezi americkými Židovkami získávala podporovatelky pro rozvoj zdravotnictví v Palestině. Prvním projektem organizace byl program opatrovnic v Jeruzalémě po vzoru amerického systému. Dále financovala výstavbu nemocnic, lékařských škol, zubařských a rentgenových klinik, dětských institucí, jídelen a dalších služeb pro židovské i arabské obyvatelstvo. Své kolegyně přesvědčila o tom, že otevřenost programu pro všechny je zásadní pro židovské přežití v Palestině. V roce 1927 byla zvolena první ženou ve výkonném vedení Světové sionistické organizace.\nVe 20. a 30. letech podporovala politickou organizaci Brit šalom, jejímž cílem byla arabsko-židovská jednota a dvounárodní řešení arabsko-izraelského konfliktu. V roce 1942 byla jednou ze zakladatelek strany Ichud, která zastávala stejný program.\n\nJejí jméno nese na její počest řada míst jak v Izraeli, tak i v zahraničí. V Horní Galileji existuje například kibuc Kfar Szold. Ještě před vznikem Izraele po ní pojmenovaly úderné oddíly Palmach jednu z uprchlických lodí, a to především kvůli jejímu angažmá v aliji mládeže. Loď \"Henzietta Szold\" převážela 536 dětí z athénského sirotčince Kiffisia. Vyplula 30. července 1946 z přístavu Pireus a do mandátní Palestiny dorazila 12. srpna. Byla však zadržena britským námořnictvem a převezena na Kypr, kde děti skončily v internačním táboře.\n\nV Jeruzalémě dále funguje Institut Henrietty Szoldové, Národní institut pro výzkum behaviorálních věd. V New Yorku naproti tomu nese její jméno školy na manhattanské čtvrti Lower East Side.\n\nV roce 2007 byla uvedena do americké Národní ženské síně slávy ().\n\nV Izraeli je Den matek slaven v den její smrti, to jest 30. den měsíce ševat.\n\n"}
{"id": "894450", "url": "https://cs.wikipedia.org/wiki?curid=894450", "title": "Třída Falaj 2", "text": "Třída Falaj 2\n\nTřída Falaj 2 je třída pobřežních hlídkových lodí stavěných italskou loděnicí Fincantieri pro Námořnictvo Spojených arabských emirátů. Plavidla se vyznačují širokým uplatněním technologií stealth, vysokou flexibilitou nasazení a silnou výzbrojí (prakticky na úrovni raketových člunů). Třídu tvoří dvě jednotky, zařazené do služby roku 2013.\n\nStavba dvou hlídkových lodí této třídy byla objednána v lednu 2010 u italské loděnice Fincantieri v Muggianu v rámci programu Falaj 2. Součástí kontraktu byla opce na další dvě hlídkové lodě téže třídy, stavěných přímo v domácích loděnicích Etihad Shipbuilding (opce zahrnuje i transfer technologí). Stavba probíhá v loděnici Muggiano ve městě La Spezia. První pár plavidel byl do služby zařazen roku 2013.\n\nJednotky třídy \"Falaj 2\":\nKonstrukce třídy vychází z italských hlídkových lodí třídy \"Diciotti\". Plavidla jsou vybavena bojovým řídícím systémem IPN-S, systémem řízení palby Selex Sistemi Integrati NA 30S a radary KRONOS 3D a SIR-M.\n\nPlavidla této třídy se vyznačují pokročilou konstrukcí s širokým využitím prvků stealth. Hlavňovou výzbroj tvoří jeden 76mm kanón OTO Melara Super Rapid ve speciálně tvarované dělové věži na přídi a dva 12,7mm kulomety v dálkově ovládaných věžích Oto Melara Hitrole-G. Údernou výzbroj tvoří dvě dvojnásobná vypouštěcí zařízení protilodních střel MM.40 Exocet Block III s dosahem 180 km umístěná za hlavní nástavbou. Na zádi se nachází rovněž dvě trojnásobná vertikální vypouštěcí sila pro protiletadlové řízené střely krátkého dosahu VL MICA. Na palubě se dále nachází jeden rychlý člun RHIB a dva záchranné čluny.\n\nPohonný systém tvoří dva diesely MTU 16V 4000 M90 a čtyři dieselgenerátory MTU S60. Lodní šrouby jsou dva. Nejvyšší rychlost je 20 uzlů. Dosah činí 1500 námořních mil při rychlosti 14 uzlů.\n"}
{"id": "894454", "url": "https://cs.wikipedia.org/wiki?curid=894454", "title": "Třída Abu Dhabi", "text": "Třída Abu Dhabi\n\nTřída Abu Dhabi je třída protiponorkových korvet stavěných italskou loděnicí Fincantieri pro Námořnictvo Spojených arabských emirátů. Jejich hlavním úkolem je hlídkování ve výlučné námořní ekonomické zóně země. Plavidla se vyznačují širokým uplatněním technologií stealth. Objednány jsou čtyři jednotky této třídy.\n\nStavba čtyř korvet této třídy, vyvinutých na základě italských hlídkových lodí třídy \"Comandanti\", byla objednána roku 2010 u italské loděnice Fincantieri. Stavba probíhá v loděnici Muggiano ve městě La Spezia.\n\nJednotky třídy \"Abu Dhabi\":\nPlavidla této třídy se vyznačují pokročilou konstrukcí s širokým využitím prvků stealth. Jsou vybavena trupovým sonarem Thales KINGKLIP UMS 4132 a vlečným sonarem s měnitelnou hloubkou ponoru Thales CAPTAS 2.\n\nHlavňovou výzbroj tvoří jeden 76mm kanón OTO Melara Super Rapid v dělové věži na přídi, dva 30mm kanóny v dálkově ovládaných věžích Oto Melara Marlin a dva 12,7mm kulomety v dálkově ovládaných věžích Oto Melara Hitrole-G. Údernou výzbroj tvoří dvě dvojnásobná vypouštěcí zařízení protilodních střel MM.40 Exocet Block III s dosahem 180 km. K ničení ponorek slouží lehká protiponorková torpéda. Loď je rovněž vybavena dvěma rychlými čluny RHIB. Na její zádi se nachází přistávací paluba a hangár pro jeden vrtulník.\n\nPohonný systém tvoří dva diesely. Lodní šrouby jsou dva. Nejvyšší rychlost je 25 uzlů. Dosah činí 3000 námořních mil při rychlosti 14 uzlů.\n"}
{"id": "894455", "url": "https://cs.wikipedia.org/wiki?curid=894455", "title": "Rekové (národ)", "text": "Rekové (národ)\n\nRekové jsou etnickou skupinou žijící v Jižním Súdánu. Patří do etnika Dinků, čili do skupiny Nilotů, a hovoří jihozápadní dinkštinou zvanou také rekština. Jejich počty se odhadují na 500 000 lidí, většinou Křesťanů.\n\nV roce 2008 obdrželi Rekové 30 tisíc výtisků Nového zákona ve vlastní řeči, do té doby měli k dispozici pouze Bible psané súdánskou arabštinou. Slavnostní předávání se uskutečnilo 20. dubna ve Wau za přítomnosti místního guvernéra a zástupce Státního zákonodárného shromáždění.\n\n"}
{"id": "894457", "url": "https://cs.wikipedia.org/wiki?curid=894457", "title": "Karin Oberhoferová", "text": "Karin Oberhoferová\n\nKarin Oberhoferová, nepřechýleně Karin Oberhofer (* 3. listopadu 1985), je italská biatlonistka, bronzová medailistka ze Zimních olympijských her 2014 ve smíšeném štafetovém závodě. Na mistrovství světa 2013 v Novém Městě na Moravě vybojovala spolu s Dorotheou Wiererovou, Nicole Gontierovou a Michelou Ponzaovou bronzovou medaili v ženském štafetovém závodě. Na Mistrovství světa v biatlonu 2015 ve finském Kontiolahti nejprve obhájila s ženskou štafetou bronzové medaile a poté ještě přidala v závodu s hromadným startem medaili stejného kovu. Ve světovém poháru nikdy nevybojovala žádný titul, v individuálním závodě obsadila nejlépe druhé místo. Itálii reprezentovala také na Zimních olympijských hrách 2010 ve Vancouveru, kde se ale medailově neprosadila.\n\nVe světovém poháru skončila individuálně nejlépe na 2. pozici ve sprintu v rakouském Hochfilzenu v sezóně 2014/15. Spolu s Italkami Lisou Vittozziovou, Federicou Sanfilippovou a Dorotheou Wiererovou dokázala během podniku světového poháru v rakouském Hochfilzenu v sezóně 2015/16 zvítězit v ženské štafetě.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n\n"}
{"id": "894462", "url": "https://cs.wikipedia.org/wiki?curid=894462", "title": "1. česká národní hokejová liga 1987/1988", "text": "1. česká národní hokejová liga 1987/1988\n\n1. česká národní hokejová liga (ČNHL) 1987/1988 byla 19. ročníkem jedné ze skupin československé druhé nejvyšší hokejové soutěže.\n\nVšech 12 týmů se nejprve utkalo dvoukolově každý s každým (celkem 22 kol), následně se týmy na sudých pozicích utkaly dvoukolově s týmy na lichých pozicích (12 kol). Všech 34 kol se počítalo do základní části. Nejlepších 8 týmů následně postoupilo do play off, které se hrálo na dva vítězné zápasy. Hrálo se i o konečné umístění (např. poražení čtvrtfinalisté hráli skupinu o 5. až 8. místo). Vítěz finále postoupil do kvalifikace o nejvyšší soutěž, ve které se utkal v sérii na tři vítězné zápasy s vítězem 1. SNHL.\n\nNejhorší 4 týmy po základní části se zúčastnily skupiny o udržení. V ní se utkal čtyřkolově každý s každým (12 kol), přičemž výsledky ze základní části se nezapočítávaly (týmy za umístění v základní části dostaly pouze bonifikační body). Poslední tým skupiny o udržení sestoupil do 2. ČNHL.\n\n\n\n\n\nTJ Vítkovice postoupily do kvalifikace o celostátní ligu, ve které porazily tým Plastika Nitra 3:0 na zápasy (2:1, 4:2, 6:3) a postoupily tak do nejvyšší soutěže.\n\nBodová bonifikace za umístěni v základní části: Ingstav Brno 3 body, Třinec 2, Mladá Boleslav 1, Ústí nad Labem 0.\n\nTJ Slovan NV Ústí nad Labem sestoupil do 2. ČNHL. Z 2. ČNHL postoupil celek VTJ Litoměřice .\n\n"}
{"id": "894464", "url": "https://cs.wikipedia.org/wiki?curid=894464", "title": "Denisa Grossmanová", "text": "Denisa Grossmanová\n\nDenisa Grossmanová (* 18. dubna 1993 Praha) je česká modelka. Pochází z Prahy. Zde také studuje na všeobecném gymnáziu, kde bude v roce 2013 maturovat. Ovládá angličtinu a němčinu. Od dětství se věnovala aktivně závodnímu tenisu.\n\nV roce 2012 se přihlásila do soutěže krásy Miss Junior a stala se \"Miss Junior Sympatie\". V roce 2013 se zúčastnila České Miss a probojovala se až do finále.\n\n"}
{"id": "894466", "url": "https://cs.wikipedia.org/wiki?curid=894466", "title": "Siegmund Conrad von Eybesfeld", "text": "Siegmund Conrad von Eybesfeld\n\nSiegmund Conrad von Eybesfeld (11. srpna 1821 zámek Kainberg u Kumbergu ve Štýrsku – 9. července 1898 Štýrský Hradec) byl rakousko-uherský, respektive předlitavský státní úředník a politik, v letech 1880–1885 ministr kultu a vyučování Předlitavska.\n\nVystudoval Vídeňskou univerzitu a Univerzitu ve Štýrském Hradci, získal titul doktora práv. Od roku 1841 působil ve státních službách. V roce 1852 se stal vedoucím okresního hejtmanství v Leibnitz, potom v Mariboru. Roku 1853 byl jmenován místodržitelským radou v Temešvár, v roce 1854 v Miláně a roku 1857 usedl na post dvorního rady a zástupce chorvatského bána. V roce 1861 přešel na pozici zástupce místodržícího v Terstu, v roce 1866 v Benátkách. V roce 1867 se stal zemským prezidentem (místodržícím) Kraňska, v období let 1871–1872 byl místodržícím Horních Rakous (zde i předsedou zemské školské rady), následně až do roku 1880 místodržícím Dolních Rakous. Byl rovněž předsedou různých komisí a organizací.\n\n16. února 1880 se stal ministrem kultu a vyučování Předlitavska ve vládě Eduarda Taaffeho. Ministerstvo vedl do 5. listopadu 1885.\n\nVe volbách do Říšské rady roku 1885 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Suceava, Rădăuți atd. v korunní zemi Bukovina.. Na poslanecký mandát rezignoval, protože byl po odchodu z ministerské funkce povolán za doživotního člena Panské sněmovny (nevolená horní komora Říšské rady).\n\nZemřel v červenci 1898.\n"}
{"id": "894468", "url": "https://cs.wikipedia.org/wiki?curid=894468", "title": "Somma Lombardo", "text": "Somma Lombardo\n\nSomma Lombardo je italská obec v provincii Varese v oblasti Lombardie. V katastru obce se nachází letecké muzeum Volandia (objekt bývalé továrny Caproni, výrobce letadel), nedaleko milánského mezinárodního letiště Malpensa.\n\nK 31. prosinci 2011 zde žilo 17 704 obyvatel.\n\nArsago Seprio, Cardano al Campo, Casorate Sempione, Castelletto sopra Ticino (NO), Ferno, Golasecca, Pombia (NO), Samarate, Varallo Pombia (NO), Vergiate, Vizzola Ticino\n"}
{"id": "894472", "url": "https://cs.wikipedia.org/wiki?curid=894472", "title": "Vysokorychlostní trať Čchin-chuang-tao – Šen-jang", "text": "Vysokorychlostní trať Čchin-chuang-tao – Šen-jang\n\nVysokorychlostní trať Čchin-chuang-tao – Šen-jang () je 404 kilometrů dlouhá vysokorychlostní trať v Čínské lidové republice spojující Čchin-chuang-tao v provincii Che-pej s Šen-jangem v provincii Liao-ning. Jedná se o nejstarší vysokorychlostní trať v Čínské lidové republice. Stavba začala 16. srpna 1999 a trať byla otevřena 12. října 2003. Stavba stála 16 miliard jüanů. Původně byla maximální traťová rychlost jen 200 km/h, ale v roce 2007 byla zvýšena na 250 km/h. V roce 2002 zde v rámci pokusů dosáhla jednotka DJJ2 \"Čínská hvězda\" rychlosti 321 km/h, čínského železničního rychlostního rekordu.\n"}
{"id": "894474", "url": "https://cs.wikipedia.org/wiki?curid=894474", "title": "Colette Beaune", "text": "Colette Beaune\n\nColette Beaune (* 1943, Chailles, Loir-et-Cher) je francouzská historička, emeritní profesorka Université Paris X - Nanterre. Je považována za jednoho z největších odborníků na téma Johanky z Arku.\n\nStudovala na lycée Molière. Později se specializovala na dějiny pozdního středověku. Její dizertační práce v roce 1984 byla na téma \"Naissance de la nation France\".\n\nPřednášela na Sorbonně a stala se profesorkou na univerzitě Paříž X-Nanterre (1992-2005). \n\nV roce 2004 získala Prix du Sénat du livre d'histoire za dílo \"Jeanne d'Arc\" a v roce 2012 Grand prix Gobert.\n\n\n"}
{"id": "894475", "url": "https://cs.wikipedia.org/wiki?curid=894475", "title": "Útok v Nahariji (1979)", "text": "Útok v Nahariji (1979)\n\nJako útok v Nahariji (útočníky označován jako operace Násir) se označuje teroristický útok ze dne 22. dubna 1979, který v severoizraelské Nahariji podnikla Palestinská osvobozenecká fronta. Skupina pod vedením šestnáctiletého Samira Kuntara, která dále sestávala z Abdela Madžída Asslana, Mhanna Sálima al-Muajeda a Ahmeda al-Abrase, se na malém motorovém člunu přeplavila z libanonského města Týros do izraelského města Naharija. Zde útočníci zastřelili policistu a pokusili se o únos izraelské rodiny. Při něm zastřelili otce rodiny, a jeho 4letou dceru zabili tím, že jí rozbili hlavu o kámen a pažbu zbraně. Nepřímo měli na svědomí i smrt druhé 2leté dcery, kterou její matka při ukrývání nešťastnou náhodou udusila, když se snažila zamezit jejímu pláči. Dva z pachatelů, Kuntar a al-Abras, byli zajati, postaveni před soud a odsouzeni k několikanásobnému doživotnímu odnětí svobody. Oba však byli později propuštěni v rámci výměny vězňů; al-Abras v roce 1985 a Kuntar v roce 2008. Útok v Nahariji je v izraelských, amerických, britských a kanadských médiích označován za nejbrutálnější teroristický útok v dějinách Izraele.\n\nDne 22. dubna 1979 se z Libanonu do Izraele vydala skupina čtyř příslušníků Palestinské osvobozenecké fronty. Vedl ji šestnáctiletý Samir Kuntar (* 1962), kterého dále doprovázeli Abdel Madžíd Asslan (* 1955), Mhann Sálim Al-Muajed (* 1960) a Ahmed al-Abras (* 1949). Čtveřice vyplula od břehů jiholibanonského města Týros na gumovém člunu s motorem o výkonu 55 koňských sil s maximální rychlostí 88 km/h. Jejím cílem bylo zaútočit v severoizraelském městě Naharija, která se nachází 10 kilometrů od izraelsko-libanonské hranice. Tam skupina dorazila kolem půlnoci.\n\nPo příjezdu se řídili instrukcemi, které obdrželi v Bejrútu – prvním cílem bylo vyhledání a zabití policisty. Útočníci tak začali bušit do dveří zdejších domů a do interkomů hovořili arabsky, čímž chtěli dosáhnout toho, aby vystrašení obyvatelé zavolali policii. Na místo posléze dorazil policejní důstojník Elijahu Šachar, kterého čtveřice zastřelila. Podle pozdější policejní rekonstrukce byl Šachar zabit poté, co dorazil na místo a vypálil dva varovné výstřely do vzduchu. Na to Kuntarova skupina zareagovala hromadnou střelbou. Kuntar sám se vychloubal, že vypálil třicet ran.\n\nÚtočníci poté vnikli do bytového domu v Žabotinského ulici č. 61 s plánem zajmout dvě až tři osoby a odvést je zpět do Libanonu. Při pokusu o násilné vniknutí do jednoho z bytů zabil jeden z místních obyvatel Abdela Madžida Asslana. Následně Kuntarova skupina narazila na Moše Sasona, dalšího obyvatele bytového domu, který se pokoušel dostat do krytu se svými dvěma malými dcerami, které nesl v podpaží. Kuntar do Sasona vrazil a praštil jej zbraní zezadu do hlavy. Tomu se však podařilo uprchnout, když náhle zhaslo osvětlení v hale a ukryl se za zaparkovaným autem. Tři zbývající teroristé vpadli do bytu rodiny Haranů. Zajali 31letého otce rodiny Dannyho Harana a jeho čtyřletou dceru Ejnat. Manželce Smadar Haranové se podařilo ukrýt do prostoru nad ložnicí spolu s dvouletou dcerou Ja'el a sousedkou paní Sasonovou.\n\nKuntarova skupina posléze odvlekla Dannyho Harana a jeho dceru Ejnat na pláž, kde následně vypukla přestřelka mezi nimi, policisty a vojenskou jednotkou z elitního komanda Sajeret Golani, kteří mezitím dorazili. Podle očitých svědků následně Kuntar, když skupina zjistila, že byl jejich člun poškozen střelbou, z blízka střelil Dannyho Harana do zad před jeho dcerou, a následně jej utopil v moři, aby se ujistil, že je mrtvý. Následně, podle forenzních důkazů a očitého svědectví, Kuntar zabil čtyřletou Ejnat tím, že jí rozmlátil hlavu o skálu pažbou své zbraně. Smadar Haranová nešťastnou náhodou udusila svou dvouletou dceru Ja'el, když se pokoušela utišit její pláč, který by mohl prozradit místo jejich úkrytu.\n\nMhanna Salim Al-Muajed byl zabit při přestřelce na pláži. Kuntar a Ahmed Assad Abras byli zajati.\n\nPři útoku v Nahariji zahynuli celkem čtyři Izraelci. Byli jimi:\n\nSamir Kuntar a Ahmed Al-Abras byli izraelským soudem v roce 1980 usvědčeni z vraždy čtyř osob a odsouzeni ke čtyřem doživotním trestům odnětí svobody a dalším 47 letům za způsobená zranění.\n\nDne 13. července 2008 byl po téměř třiceti letech utajení zveřejněn spis číslo 578/79, obsahující důkazy a svědectví z Kuntarova procesu. Podle tohoto spisu dokládaly důkazy předložené patologem v průběhu případu, že Ejnat Haranová byla zabita násilně tupým předmětem – pravděpodobně pažbou zbraně. Zpráva patologa též dokládala, že Ejnatina mozková tkáň byla nalezena na Kuntarově zbrani.\n\nBezprostředně po svém zajetí Kuntar doznal, že Ejnat Haranovou umlátil pažbou své zbraně. Později u soudu však obvinění popřel. Ve svém svědectví Kuntar tvrdil, že Danny Haran byl zabit palbou izraelských vojáků, a že neví co se stalo jeho dceři, neboť omdlel v důsledku ztráty krve po pěti střelných zranění, které při přestřelce utrpěl. Vysvětlil, že cílem skupiny bylo přivést do Libanonu rukojmí, a tak zajal čtyřletou dívku, aby policii zabránil ve střelbě na jeho skupinu.\n\nPodle některých zdrojů byli Kuntar a Al-Abras odsouzeni k pětinásobnému trestu odnětí svobody a zabili dva policisty.\n\nDen po útoku prohlásil vůdce Palestinské osvobozenecké fronty Abú Abbás v Bejrútu, že teroristický útok v Nahariji byl proveden „na protest proti podepsání dohod z Camp Davidu“ o rok dříve. Tyto dohody mezi Egyptem a Izraelem vedly k uzavření egyptsko-izraelské mírové smlouvy.\n\nVdova Smadar Haranová se v roce 1980 provdala za klinického psychologa Ja'akova Kaisera, který byl vážně raněn v jomkipurské válce o sedm let dříve. Společně mají dvě dcery. Smadar se stala psychoterapeutkou s magisterským diplomem v oboru sociální práce. Podle Leonarda A. Colea vedla v Izraeli kampaň za uctění památky obětí terorismu podobně, jako se v uctívá památka padlých vojáků. V roce 1997 byla na Jom ha-zikaron na vojenském hřbitově na Herzlově hoře odhalena pamětní zeď obětí terorismu. Vražda její dcery Ejnat je v izraelských, amerických, britských a kanadských médiích označována za jeden z nejbrutálnějších teroristických útoků v dějinách Izraele.\n\nAhmed al-Abras byl v květnu 1985 propuštěn na základě Džibrílské dohody. V roce 2003 Izrael zprostředkovaně jednal s Hizballáhem o výměně ostatků tří izraelských vojáků, které libanonské hnutí zajalo v roce 2000 a propuštění Elchanana Tannenbauma, izraelského podnikatele a plukovníka izraelské armády v záloze, kterého uneslo z Dubaje. Ačkoli vůdce Hizballáhu Hasan Nasralláh trval na propuštění Samira Kutnara, izraelský ministr zahraničních věcí Silvan Šalom a premiér Ariel Šaron jej odmítli propustit a prohlásili, že „vražda rodiny je v Izraeli neodpustitelná.“ Nakonec Nasralláh ustoupil a Kuntar v rámci výměny propuštěn nebyl.\n\nSamir Kuntar strávil v izraelském vězení téměř třicet let, než byl 16. července 2008 propuštěn v rámci dohody o výměně vězňů mezi Izraelem a Hizballáhem, kterou zprostředkovala německá Spolková zpravodajská služba. Ta zahrnovala předání ostatků izraelských vojáků Ehuda Goldwassera a Eldada Regeva a informací o osudu izraelského navigátora Rona Arada, který je od roku 1986 nezvěstný v boji poté, co se katapultoval nad jižním Libanonem. Izrael naproti tomu předal Hizballáhu zprávu o osudu 4 íránských diplomatů, kteří v roce 1982 zmizeli v Libanonu (podle této zprávy byli mučeni a následně zabiti křesťanskými falangisty). Dále pak ostatky 199 padlých příslušníků Hizballáhu z druhé libanonské války v roce 2006. Jeho propuštění způsobilo v Izraeli mimořádnou nevoli a kritiku si dohoda vysloužila i od ředitele Mosadu Me'ira Dagana.\n\nKuntar zabití Dannyho Harana a jeho dcery popíral, ačkoli připustil zabití policisty Elijahu Šachara. Nikdy nad svými činy nevyjádřil lítost. V Izraeli je považován za strůjce jednoho z nejbrutálnějších teroristických útoků v dějinách země, zatímco v Libanonu je širokou veřejností považován za národního hrdinu. Zahynul v prosinci 2015 při údajném izraelském leteckém útoku v Damašku.\n"}
{"id": "894478", "url": "https://cs.wikipedia.org/wiki?curid=894478", "title": "Útok v Nahariji", "text": "Útok v Nahariji\n\nÚtok v Nahariji může označovat:\n"}
{"id": "894481", "url": "https://cs.wikipedia.org/wiki?curid=894481", "title": "Jean-Guillaume Béatrix", "text": "Jean-Guillaume Béatrix\n\nJean-Guillaume Béatrix (* 24. března 1988, Saint-Priest, Francie) je francouzský biatlonista. Na mistrovství světa 2012 v Ruhpoldingu vybojoval spolu se Simonem Fourcadem, Martinem Fourcadem a Alexisem Bœufem stříbrnou medaili v mužském štafetovém závodě. Stejnou medaili získal také ve štafetě na mistrovství světa 2013 v Novém Městě na Moravě, která startovala ve shodném složení jako v roce 2012. Na šampionátu ve finském Kontiolahti v roce 2015 vybojoval se smíšenou štafetou stříbrnou medaile. Na Mistrovství světa v biatlonu 2017 v rakouském Hochfilzenu získal s mužskou štafetou stříbrné medaile.\n\nVe štafetových závodech se umístil několikrát na stupních vítězů také ve světovém poháru. V individuálním závodě světového poháru dokázal zvítězit v jednom závodu, když ovládl závod s hromadným startem ve slovinské Pokljuce v sezóně 2015/16. V celkovém hodnocení světového poháru dopadl nejlépe v sezónách 2012/13 a 2013/14, kdy obsadil shodně konečné 13. místo. Je také několikanásobný medailista z juniorských světových šampionátů.\n\n"}
{"id": "894483", "url": "https://cs.wikipedia.org/wiki?curid=894483", "title": "Robert von Benda", "text": "Robert von Benda\n\nRobert von Benda (18. února 1816, Liegnitz \"dnes\" Legnica, Polsko – 16. srpna 1899, Rudow \"dnes\" Berlín - Rudow) byl německý šlechtic, (\"von Benda\"), politik nacionálně-liberální strany a majitel rytířského statku Rudow u Berlína.\n\nByl potomkem české muzikantské rodiny Bendů. Jeho dědečkem byl koncertní mistr a skladatel Karl Hermann Heinrich Benda (1748 – 1836). Jeho otec August Heinrich Benda (1779 – 1860) získal v roce 1825 šlechtický titul.\n\nVystudoval gymnázium v Berlíně, potom studoval práva v Mnichově, kde se stal členem studentského spolku \"Corps Palatia München\". Právnická studia dokončil v Berlíně. Od roku 1849 pracoval ve státních službách, v roce 1853 koupil rytířský (deskový) statek v Rudowě (dnes součást Berlína) a v roce 1858 se stal již natrvalo politikem.\n\nPoslancem dolní komory pruského parlamentu (něm. \"Preußischen Abgeordnetenhaus\") se stal v roce 1859, od roku 1878 byl jeho místopředsedou a zůstal jím až do roku 1898. Do parlamentu byl zvolen jako člen nacionálně-liberální strany Otto von Bismarcka a od roku 1878 patřil k jejímu vedení. Poslancem Sněmu Severoněmeckého spolku se stal v roce 1867 a po vzniku císařství 1871 také poslancem Říšského sněmu. Patřil k přátelům císaře Viléma II., který jej několikrát v Rudowě navštívil.\n\nByl dvakrát ženatý a měl celkem šest dětí. Z prvního manželství s Elisou Honigovou to jsou zejména:\n\nZ druhého manželství s Marií Jonasovou to byl zejména:\n\n"}
{"id": "894486", "url": "https://cs.wikipedia.org/wiki?curid=894486", "title": "Spojené státy americké na Letních olympijských hrách 1968", "text": "Spojené státy americké na Letních olympijských hrách 1968\n\nSpojené státy americké na Letních olympijských hrách v roce 1968 reprezentovalo 357 sportovců, z toho 83 žen a 274 mužů, ve 18 sportech.\n\n"}
{"id": "894488", "url": "https://cs.wikipedia.org/wiki?curid=894488", "title": "O cvrčkovi", "text": "O cvrčkovi\n\nO cvrčkovi je československý koprodukční volný cyklus animovaných filmů z roku 1979 vysílaný v rámci večerníčku v březnu roku 1983. Vyrobily Krátký film Praha, Studio Bratři v triku a Westdeutscher Rundfunk.\n\nNámět a scénář zpracovali J. A. Novotný a Zdeněk Miler, který se současně věnoval režii a zabezpečil i výtvarnou stránku seriálu. Kameramanem byl Emil Strakoň. Hudbu složil Vadim Petrov. Bylo natočeno 7 epizod, v délce cca 5 až 6 minut.\n\nHlavním hrdinou je Cvrček, který se setkává v seriálu se svými přáteli tesaříkem, ježkem, čmelákem, chrobákem, ale i s nepřáteli pavoukem a chroustem…\n\n\n\n"}
{"id": "894493", "url": "https://cs.wikipedia.org/wiki?curid=894493", "title": "Tomáš Holub (cyklista)", "text": "Tomáš Holub (cyklista)\n\nTomáš Holub (* 25. září 1990), je český profesionální cyklista, který závodí za tým AC Sparta Praha cycling.\n\nPředtím, než se zaměřil na cyklistiku, se věnoval lednímu hokeji. V cyklistice v roce 2015 například uspěl ve druhém závodě klání „Táborské okruhy“. K roku 2017 se Holub stal členem cyklistické stáje Topforex-Lapierre, jejíž sportovním ředitelem byl tu dobu někdejší cyklista René Andrle.\n\n\n"}
{"id": "894494", "url": "https://cs.wikipedia.org/wiki?curid=894494", "title": "O človíčkovi", "text": "O človíčkovi\n\nO človíčkovi je československý animovaný televizní seriál z roku 1985 poprvé vysílaný v rámci večerníčku v květnu roku 1987.\n\nNámět připravili Pavel Teisinger a Zdenka Teisingerová. Scénář zpracoval Josef Lamka, podílel se na výtvarném zpracování a současně pracoval jako režisér. Kameramanem byl Jiří Větroň, hudbu zkomponoval Petr Skoumal. Seriál namluvil Jiří Wimmer. Bylo natočeno 13 epizod, v délce cca 8 minut.\n\nHlavním hrdinou je Človíček, který se ničeho nebojí, se vším si poradí a přestože žije v pravěku, který je plný podivných prazvířat a praještěrů, dokáže si najít správné kamarády…\n\nPrvní série byla vyrobena v roce 1985. Druhá série byla vyrobena v roce 1995.\n\n\n\n\n"}
{"id": "894496", "url": "https://cs.wikipedia.org/wiki?curid=894496", "title": "Kalomira", "text": "Kalomira\n\nKalomira Sarantis (řecky Καλομοίρα Σαράντη) \"rozená\" Maria Kalomira Carol Sarantis \"přezdívána\" Kalomira či Kalomoira (* 31. ledna 1985, West Hempstead, New York, USA), je řecko-americká zpěvačka a moderátorka, známá díky účasti v druhé řadě řecké televizní talentové show \"Fame Story\" a reprezentaci Řecka na Eurovision Song Contest 2008 v Bělehradě, kde s písní \"\"Secret Combination\"\" obsadila třetí místo. Do roku 2013 vydala čtyři alba a moderovala několik televizních pořadů.\n\nKalomira Maria \"Carol\" Sarantis se narodila v New Yorku rodičům řeckého původu. Nikolaos a Eleni Sarantis jsou vlastníky restaurace v samosprávné čtvrti West Hempstead.\n\nOd malička Kalomira inklinovala k umění; často se účastnila školních divadelních představení, muzikálů a soutěží. Devět let studovala hru na violu a hrála ve školním orchestru.\nNa rad své sestřenice se zúčastnila hudební soutěže rádia WBLI, v níž skončila na druhém místě. Díky získané popularitě několikrát vystupovala s týmem řady známých amerických umělců (Jessica Simpson, LL Cool J či Jennifer Love Hewitt). Mimo to studovala hudbu na Adelphi University na Long Islandu.\n\nV roce 2003 se Kalomira přihlásila do druhé řady talentové soutěže \"Fame Story\" řecké televize ANT1, která pořádala casting i v New Yorku. Mladá Kalomira se stala jednou ze dvou postupujících a odjela do Řecka. V soutěži zvítězila a obdržela hudební smlouvu s vydavatelstvím Heaven Music.\n\n\nZatímco Kalomira nahrála své debutové album, vystupovala několik týdnů v Thessaloniki. Současně se v Americe objevila v pořadech \"Today Show' a \"Access Hollywood (NBC) či ve Fox News, Washington Post a New York Times.\nPrvního září 2004 bylo vydáno debutové album \"Kalomira\". Zpěvačka jeho prodej podpořila řeckým turné. Nahrávka zanedlouho obdržela zlatou desku. Magazín \"Life & Style\" označil Kalomiru za nejlepší novou umělkyni roku, a ještě si stihla zahrát roličku v řeckém seriálu \"I Lampsi\".\n\nV roce 2005 vydala druhé album \"Paizeis?\", na němž se současně autorsky podílela. Vydání doprovodila vystoupením po boku Constantina Christoforou a dalších umělců v řeckém klubu Piraeus 130. Kromě původních písní zazpívala i hity od Pussycat Dolls či Black Eyed Peas. V dubnu byla speciálním hostem bulharské odnože reality show \"Star Academy\"\n\nModerátorký debut si následně odbyla po boku Grigora Arnaoutoglou v nedělní noční zábavné show \"Pio Poli Tin Kiriaki\" televize Mega Channel. V prosinci pak vydala speciální CD coververzí hitů z klasických řeckých ilmů \"I Kalomira Paei Cinema\".\n\nKoncem roku 2007 byla zpěvačka svým vydavatelstvím nominována do řeckého národního kola Eurovize2008. S řecky znějícím R&B hitem \"\"Secret Combination\"\" 27. února 2008 zvítězila a během března a dubna absolvovala evropskou propagační tour.\n\nNa Eurovizi v Bělehradě nejprve Kalomira 20. května postoupila z prvního semifinálového kola (po zveřejnění plných výsledků se ukázalo, že v něm obsadila první místo), a 24. května ve velkém finále skončila třetí se ziskem 218. bodů. Porazili ji pouze Dima Bilan z Ruska a Ani Lorak z Ukrajin.\nNěkolik dní po evropském finále byla vydána čtvrtá deska \"Secret Combination, The Album\"\", obsahující mimo řeckých a anglických tracků také soutěžní singl.\nPo vydání alba zpěvačka přerušila kariéru, aby se v New Yorku věnovala rodině. Její otec později v rozhovoru pro \"Downtown Magazine\" uvedl, že se Kalomira stala obětí velké neúcty ze strany vydavatelství Heave Music, a možná se již ke zpěvu nevrátí.\nZanedlouho se však zpěvačka vrátila k veřejnému životu, když přijala nabídku moderovat řeckou televizní show \"Big In Japan\".\n\nV roce 2009 trávila čas vystupováním v řeckých klubech v USA a Kanadě.\n\nV lednu 2010 se Kalomira stala mluvčí obchodního řetězce Dominos Pizza. Současně měla moderovat řeckou odnož pěvecké show \"Idol\" na stanici Alpha TV, ale nakonec odmítla.\nNa Twitteru zpěvačka oznámila, že začala pracovat na novém studiovém albu. V březnu přes pochyby obnovila kontrakt s Heaven Music a vydala singl \"\"Please Don't Break My Heart\"\" s rapperem Fatman Scoopem.\n\nOd září 2010 je Kalomira vdaná za řecko-amerického podnikatele George Bousalise.\n14. prosince 2012 porodila dvojčata - chlapce.\n"}
{"id": "894497", "url": "https://cs.wikipedia.org/wiki?curid=894497", "title": "Fyziologická sypavka", "text": "Fyziologická sypavka\n\nFyziologická sypavka je poškození jehličnanů způsobené abiotickými faktory. Náhlé silné oteplení během mrazivého jara může poškodit dřeviny. Dochází k silné transpiraci v období, kdy je půda ještě zmrzlá a rostlina trpí nedostatkem dostupné vody. V důsledku tohoto stavu dochází k poškození usycháním, fyziologickým suchem, které může vést i k úhynu. Poškozeny jsou zejména mladé konce větví. Vážným problémem jsou tato poškození v mladých výsadbách a školkách.\n\nZčervenání až zhnědnutí jehlic, rychlé odumření jehlic. Nejdříve poškozeny jsou nejmladší letorosty.\nPři náhlých a výrazných zimních oblevách nebo při prudkém oteplení výrazně nad nulu a jasném počasí, kdy jsou větve stromů znatelně ohřívány, dochází k relativně silné transpiraci. Ztráty vody přitom nemohou být dostatečně doplněny z půdy, která je při povrchu zmrzlá. Půda je sice dostatečně vlhká, ale fyziologicky suchá. Příjem vody z půdy je limitován jednak nedostatečnou aktivitou dýchání kořenů a jednak odporem pohybu vody v půdě. Obsah vody v pletivech se snižuje pod únosnou míru. Důsledkem této ztráty vody je smrštění obsahu buněk a nasátí vzduchu. Tato situace je označována jako „fyziologická sypavka“ či „zimní vysychání“. \n\n"}
{"id": "894500", "url": "https://cs.wikipedia.org/wiki?curid=894500", "title": "Roland Gehrke", "text": "Roland Gehrke\n\nRoland Gehrke (* 17. ledna 1954 Woldegk) je bývalý východoněmecký zápasník, volnostylař. V roce 1976 na olympijských hrách v Montrealu v kategorii nad 100 kg a v roce 1980 na hrách v Moskvě ve stejné kategorii obsadil čtvrté místo. Jedenkrát vybojoval zlato, dvakrát stříbro, k tomu jedenkrát čtvrté, páté a jedenácté místo na mistrovství světa. Na mistrovství Evropy vybojoval tři druhá, jedno třetí a jedno šesté místo.\n\n"}
{"id": "894501", "url": "https://cs.wikipedia.org/wiki?curid=894501", "title": "O Gulíkovi a Jepince", "text": "O Gulíkovi a Jepince\n\nO Gulíkovi a Jepince je československý animovaný televizní seriál z roku 1969 vysílaný v rámci večerníčku. Poprvé byl uveden v září téhož roku. Bylo natočeno celkem 7 epizod, v délce cca 9 až 10 minut. Byl zpracován černobíle. Byl také vysílán jako Gulík a Jepinka.\n\n\n"}
{"id": "894503", "url": "https://cs.wikipedia.org/wiki?curid=894503", "title": "Třída Murray Jip", "text": "Třída Murray Jip\n\nTřída Murray Jip je třída víceúčelových korvet Námořnictva Spojených arabských emirátů. Jedná se o malá, ale silně vyzbrojená plavidla. Třídu tvoří dvě jednotky postavené německou loděnicí Lürssen jako typ FPB 65 (číslo označuje délku trupu). Obě jsou stále v aktivní službě.\n\nV loděnicích Lürssen byly postaveny dvě jednotky této třídy, pojmenované \"Murray Jip\" (P 6501) a \"Das\" (P 6502). Obě byly do služby zařazeny v roce 1991.\n\nKonstrukce této třídy vznikla zvětšením bahrajnských korvet třídy \"Al Manama\" (FPB 62). Plavidla nesou vyhledávací radar Sea Giraffe 50HC a systém řízen palby DRBC-51C. Hlavňovou výzbroj tvoří jeden 76mm kanón OTO Melara v dělové věži na přídi a jeden 30mm kanón obranného systému Goalkeeper. Údernou výzbroj tvoří dva čtyřnásobné vypouštěcí kontejnery pro protilodní střely MM.40 Exocet. Obranu proti vzdušným cílům představuje osm protiletadlových řízených střel Crotale. Korvety jsou na zádi vybaveny přistávací plochou a hangárem, umožňujícím operace jednoho vrtulníku AS316 B Alouette III. Pohonný systém tvoří čtyři diesely. Lodní šrouby jsou čtyři. Nejvyšší rychlost přesahuje 34 uzlů.\n"}
{"id": "894504", "url": "https://cs.wikipedia.org/wiki?curid=894504", "title": "O Kanafáskovi", "text": "O Kanafáskovi\n\nO Kanafáskovi je český animovaný televizní seriál z roku 2002, jehož první série byla poprvé vysílaná v rámci večerníčku v listopadu roku 2004. Následně byly natočeny další dvě série, druhá v roce 2006 a třetí v roce 2008.\n\nNámět připravila Galina Miklínová. Eva Papoušková a Pavel Šrut zpracovali scénář, přičemž Galina Miklínová zejména po technické stránce. Režii měla na starosti Galina Miklínová. Hudbu zkomponoval Petr Ostrouchov, za kamerou stál Zdeněk Kovář. Seriál namluvil Jaroslav Dušek. Bylo natočeno celkem 26 epizod, v délce mezi cca 9 až 10 minut.\n\nSeriál vypráví příběh o přátelství malého chlapce Jonáše a jeho věrného kamaráda, kterým není nikdo jiný než v noci „oživlá“ peřina Kanafásek…\n\n\n\n\n\n"}
{"id": "894505", "url": "https://cs.wikipedia.org/wiki?curid=894505", "title": "Karel Ludvík Fridrich Bádenský", "text": "Karel Ludvík Fridrich Bádenský\n\nKarel Ludvík Fridrich, německy \"Karl Ludwig Friedrich von Baden\" (8. června 1786, Karlsruhe – 8. prosince 1818, Rastatt) byl od 10. června roku 1811 bádenský velkovévoda. Byl posledním představitelem starší větve rodu Zähringenů.\n\nPozdější velkovévoda se narodil jako druhý syn/šesté dítě ze sedmi potomků prince Karla Ludvíka Bádenského a jeho manželky Amálie Hesensko-Darmstadtské; jako takový byl vnukem Karla Fridricha Bádenského. Jeho starší bratr zemřel jako půlroční kojenec; mezi jeho staršími sestrami byly ruská carevna Jelizaveta Alexejevna, švédská královna Frederika Dorotea Bádenská a bavorská královna Karolína Frederika Vilemína Bádenská, mladší sestrou pak hesenská velkovévodkyně Vilemína Luisa Bádenská.\n\nKarel Ludvík se měl oženit s bavorskou princeznou Augustou Amálií (dcerou bavorského krále Maxmiliána I., avšak plány francouzského císaře Napoleona tomuto sňatku zabránily. Napoleon chtěl vidět Augustu Amálii jako manželku svého pastorka Evžena de Beauharnais a jako kompenzaci nabídl Karlovi Ludvíkovi ruku Evženovy sestřenice Stéphanie de Beauharnais (1789–1860), kterou Napoleon oficiálně adoptoval a udělil jí titul \"princezna Francie\". 8. dubna roku 1806 se s ní Karel Ludvík Fridrich oženil. Svatba a následné svatební oslavy se uskutečnily v pařížských Tuileriích.\n\nManželství, které vzniklo jako politicky motivované spojení, nelze označit za šťastné. Zatímco Stefanie dlela v Mannheimu, trávil její manžel se svým strýcem Ludvíkem I. Bádenským čas orgiemi v Karlsruhe. Stefaniin adoptivní otec, mocný Napoleon Bonaparte, byl velmi rozezlen poměry na bádenském dvoře, přesto však vytvořil nové velké Bádensko. Karel Fridrich Bádenský, vládnoucí bádenský velkovévoda, byl nicméně vyzván k tomu, aby Ludvíka, svého nejmladšího syna z prvního manželství, vykázal ze sídelního města.\nManželé se sblížili teprve po letním pobytu v Baden-Badenu v roce 1810; v červnu roku 1811 pak se narodilo první dítě, dcera. Druhé dítě – syn, narozený v září 1812 – zemřelo měsíc po narození; později se vyskytly klepy, že dítě bylo vyměněno za nemocného kojence, přežilo a roku 1828 se stalo známým pod jménem Kašpar Hauser. Další syn se narodil 1816, ale ve věku jednoho roku zemřel. Z manželství vzešlo celkem pět potomků, dva synové a tři dcery, oba chlapci však v útlém věku zemřeli:\n\nMezi jejich potomky náleží rumunští a belgičtí králové, lucemburští velkovévodové a monacká knížata.\n\nKarel Ludvík se stal v roce 1801 po smrti svého otce bádenského trůnu následníkem bádenského trůnu a deset let poté, po smrti svého děda Karla Fridricha Bádenského, se ve svých 25 letech stal bádenským velkovévodou. Roku 1806 povýšil Napoleon bádenské markrabství na velkovévodství. V letech 1814 – 1815 se Karel Ludvík Fridrich účastnil Vídeňského kongresu, na němž byly Bádensku potvrzena jeho teritoria, jež získalo za napoleonských válek. V roce 1818 vydal novou ústavu.\n\nKarel Ludvík Fridrich Bádenský zemřel 8. prosince roku 1818, aniž by zanechal mužských potomků. Na bádenský trůn tak usedl jeho strýc Ludvík I. Bádenský.\n\n\n"}
{"id": "894506", "url": "https://cs.wikipedia.org/wiki?curid=894506", "title": "Miss VŠE", "text": "Miss VŠE\n\nMiss VŠE je soutěž o nejkrásnější studentku Vysoké školy ekonomické v Praze, pořádaná od roku 2010. \nV současné době probíhá soutěž jednou ročně, na podzim, většinou v listopadu. Od roku 2011 se soutěž koná v klubu SaSaZu, kde 27. listopadu 2013 proběhl pátý ročník. Finálový večer bývá spojen s taneční party a vystoupením DJs a dalších interpretů. \n\nStudentky VŠE, které se chtějí soutěže zúčastnit se musí nejprve přihlásit na casting. Ze všech přihlášených dívek pak na castingu vybere porota složená ze zástupců VŠE, pořadatelů a partnerů 10 finalistek, které mohou následně soutěžit o korunku a další ceny. Casting je také poslední \"štací\", kdy se v hlavní kategorii soutěže objevuje porota. Vítězku a dvě vicemiss pak vybírají hlasováním diváci na finálovém večeru.\n\nV kategorii Miss Sympatie probíhá hlasování předem na internetových stránkách soutěže a to až do finálového večera, kdy jsou hlasy sečteny.\n\nSoutěž má i další kategorie, ať již partnerské nebo \"recesistické\". (V minulosti např. Miss Úsměv, Miss Zlatokopka, apod.)\nJednotlivé části soutěže následují v tomto pořadí:\n\n\n\nVideo z focení v ateliéru, finálová desítka \n\n\n\n\n"}
{"id": "894508", "url": "https://cs.wikipedia.org/wiki?curid=894508", "title": "Suej-čung", "text": "Suej-čung\n\nOkres Suej-čung () je okres v Čínské lidové republice. Leží na západním pobřeží Liaotungské zátoky v jihozápadní části čínské provincie Liao-ning nedaleko hranici s provincií Che-pej a patří k městské prefektuře Chu-lu-tao.\n\nCelý okres má rozlohu 2 765 kilometrů a žije v něm přes 600 000 obyvatel.\n\nJe zde stanice nejstarší čínské vysokorychlostní tratě Čchin-chuang-tao – Šen-jang.\n\n"}
{"id": "894509", "url": "https://cs.wikipedia.org/wiki?curid=894509", "title": "Graham Drinkwater", "text": "Graham Drinkwater\n\nCharles Graham Drinkwater (22. února 1875, Montréal, Québec, Kanada – 27. září 1946) byl kanadský lední hokejista.\n\nNež se stal jedním z prvních profesionálních hokejistů, hrál hokej i americký fotbal. Vstoupil do fotbalového klubu Université McGill v Montréalu, ale v roce 1895 se definitivně rozhodl pro Victorias Montréal, se kterým pětkrát vyhrál Stanley Cup.\n\nPosmrtně, v roce 1950, byl uveden do hokejové síně slávy.\n"}
{"id": "894511", "url": "https://cs.wikipedia.org/wiki?curid=894511", "title": "Šalvěj", "text": "Šalvěj\n\nŠalvěj (\"Salvia\") je rod aromatických bylin, polokeřů či keřů z čeledi hluchavkovitých. Se 700–1100 druhy je tradičně považován za nejpočetnější rod čeledi; fylogenetické studie první a druhé dekády 21. století však prokázaly, že v dosavadním pojetí rod není monofyletický a bude vyžadovat zásadní revizi. Šalvěje jsou kosmopolitně rozšířeny, nejvíce druhů roste ve Střední a Jižní Americe, ve Středomoří a ve východní Asii. Šest druhů se považuje za původní v české květeně, některé odolnější pěstované druhy zde příležitostně zplaňují.\n\nListy a stonky šalvějí jsou obvykle pokryty chlupy. Květy jsou pětičetné, kališní i korunní lístky srostlé, koruna obvykle formuje výrazný dvoupyskatý tvar. Ze čtyř tyčinek jsou dvě jalové. U většiny druhů je vyvinut zajímavý pákový mechanismus tyčinek sloužící k poprášení opylovače pylem. Plodem jsou tvrdky.\n\nPro vysoký obsah účinných látek, především aromatických éterických olejů, je řada druhů po staletí kulturně využívána v léčitelství, kosmetice a gastronomii, jiné se zase pro atraktivní vzhled barevných květů uplatňují v okrasném zahradnictví. Patří též k medonosným rostlinám. Výživná semena šalvěje hispánské jsou známa jako \"chia\".\n\nJméno rodu \"Salvia\" bylo publikováno v roce 1753 v Linného díle \"Species Plantarum\". Pochází z latinského slova \"salvare\", což znamená léčit. Upozorňuje na léčivou moc šalvěje, která byla známa již od starověku. Tento základ přešel i do českého výrazu \"šalvěj,\" a to prostřednictvím staroněmeckého \"Salveie\", resp. \"Salbeie\".\n\nV čeledi hluchavkovitých (\"Lamiaceae\") patří rod šalvěj do její nejrozsáhlejší podčeledi \"Nepetoideae\", bohaté na množství oblíbených aromatických a léčivých bylin. V ní dále spadá do tribu \"Menthae\" a subtribu \"Salviinae\", v němž se nachází mimo jiné společně s meduňkou (\"Melissa\"), rozmarýnem (\"Rosmarinus\"), perovskií (\"Perovskia\") a dalšími několika rody.\n\nCo se týče jednotlivých druhů, jejich udávaný počet se v průběhu doby značně proměňoval vzhledem k množství variant a poddruhů, kterým byla mnohdy dávána samostatná druhová jména. U různých autorů se jejich počet blížil až dvěma tisícům, postupně byl zredukován na méně než jeden tisíc. Gabriel Alziar v jeho \"Catalogue synonymique des\" 'Salvia' \"du monde\" (1989) uvádí na 700 taxonů šalvějí, studie z roku 2017 pak 980 druhů. Lektotypem rodu je šalvěj lékařská (\"Salvia officinalis\").\n\nNa dlouhou dobu respektované systematické pojetí rodu vytvořil v letech 1832–36 George Bentham, který 291 tehdy známých druhů rozdělil do čtyř podrodů a 14 (později pouze 12) sekcí podle morfologie květů, především tyčinek. Podrody \"Salvia\" (obsahující tři sekce) a \"Sclarea\" (taktéž tři sekce) zahrnují v jeho pojetí výhradně šalvěje Starého světa, podrod \"Calosphace\" (jediná sekce) americké šalvěje a podrod \"Leonia\" (pět sekcí) má kosmopolitní rozšíření. Z Benthamovy klasifikace pak s většími či menšími obměnami vycházely i systematické popisy rodu od dalších autorů.\n\nFylogenetické průzkumy konce 20. a počátku 21. století ukázaly, že rod ve stávajícím smyslu není monofyletický, ale parafyletický, a tedy nadále neudržitelný. Skládá se ze čtyř poměrně dobře molekulárně i geograficky vylišených vývojových větví (kladů), které v sobě obsahují i pět menších vnořených rodůː \"Dorystaechas\", \"Meriandra\", \"Perovskia\", \"Rosmarinus\" a \"Zhumeria.\" V různých studiích se pak objevují dva možné legitimní způsoby řešení, jak k rodu nadále přistupovatː\n\n\nNejbližší společný předek všech šalvějí (v širokém pojetí) existoval patrně v pozdním eocénu až středním oligocénu (zhruba před 34–26 miliony let), hlavní diverzifikace v rámci rodu probíhala v období miocénu. Počet chromozómů se liší podle jednotlivých vývojových větví a může nabývat hodnot 2n = 16, 22, 28, 30, 32 nebo 64; vyskytuje se i mnoho polyploidních druhů.\n\nŠalvěje jsou obvykle vytrvalé byliny, polokeře či keře, zřídka též jednoletky nebo dvouletky. Vyskytují se převážně v tropických, subtropických a mírných oblastech Starého i Nového světa. Největší druhové diverzity dosahuje rod v oblasti na jih od Kalifornie, ve Střední a na západě Jižní Ameriky (asi 540 druhů), v eurasijské oblasti od Středomoří po Střední Asii (250 druhů), na východě Asie (Čína, Korea, Japonsko, asi 90 druhů) a v jižní a jihovýchodní Africe včetně Madagaskaru (30 druhů). Menší množství druhů obývá střed a východ Spojených států amerických, mírné klimatické oblasti západní, střední a východní Evropy, severovýchodní Afriku a Arabský poloostrov. Pouze jediný druh (\"Salvia plebeia\") zasahuje svým areálem na Indický subkontinent, do Indonésie a okrajově též na území Austrálie. Přirozeně šalvěje chybí na Sibiři, v Kanadě nebo na Novém Zélandu.\n\nVývojovým centrem rodu je zřejmě oblast Středomoří a jihozápadní Asie; na západ Severní Ameriky a dále na jih přešly druhy zřejmě přes Beringovu šíji, druhy rozšířené na východě Spojených států pak severoatlantickou cestou.\n\nCo do ekologických nároků většinou vyžadují teplá a slunečná stanoviště s dobře propustnými, spíše vysychavými a na živiny chudšími půdami. Jen menší část druhů roste ve stínu nebo ve vlhku. Půdní reakce přitom nesmí být kyselá. Některé polokeřovité a keřovité druhy se kromě pohlavního rozmnožování šíří i vegetativně, zakořeňováním převislých větví (hřížením).\n\nLodyha je obvykle přímá nebo vystoupavá, větvená, na průřezu čtyřhranná, u polokeřovitých druhů dřevnatí. Na nadzemních částech rostlin (listy, stonek) jsou časté jednoduché a/nebo žláznaté chlupy (trichomy). Většinou vstřícně uspořádané listy jsou rozděleny na kratší či delší řapík a listovou čepel. Listy jsou obvykle jednoduché, většinou křižmostojné, se zpeřenou žilnatinou, celokrajné nebo s okrajem zubatým či vykrajovaným; někdy jsou hluboce laločnaté až peřenodílné, mnohdy až vlnatě chlupaté, zřídka lysé. U některých druhů tvoří přízemní růžici. Palisty nejsou vyvinuty.\n\nVzrůst šalvějí se může pohybovat od někdy i méně než 10 cm (drobný polopouštní polokeřík bochánkovitého habitu \"Salvia aegyptiaca\") až po více než dva metry.\n\nKvěty jsou oboupohlavné, někdy se zakrnělými, sterilními tyčinkami (a tedy funkčně samičí). Umístěny jsou buď jednotlivě, nebo (většinou) v chudých či bohatých lichopřeslenech, uspořádaných dále do hroznovitých, klasovitých nebo latovitých květenství. Jejich podpůrné listeny jsou opadavé nebo vytrvalé, zpravidla velmi odlišné od lodyžních listů a mohou být u některých druhů barevně velmi dekorativní. Listence jsou obvykle drobné až stěží rozpoznatelné, stejně tak stopky květů.\n\nCo do tvaru jsou květy souměrné (zygomorfní), pětičetné. Trubkovitý či zvonkovitý kalich je rozeklaný do dvou laloků, horní je dvoj- nebo trojčetně uspořádaný, spodní má dva zuby. Koruna se skládá z pěti srostlých korunních lístků a má pro hluchavkovité typickou dvoupyskatou strukturu (v různých tvarových variacích). Barva květů se pohybuje v odstínech od bílé po žlutou nebo od červené a růžové po fialovou až čistě modrou. Opylovány jsou blanokřídlým hmyzem (včelami nebo čmeláky) nebo i ptáky (například v Jižní Americe kolibříky).\n\nZe čtyř tyčinek jsou dvě spodní přeměněny na jalová staminoidia, která slouží jako pákový mechanismus k poprášení hmyzího opylovače pylem z vrchních fertilních tyčinek. Zajímavostí je, že tento v rámci celé čeledi unikátní jev se u příslušníků rodu vyvinul nezávisle na sobě ve třech vývojových větvích. Tyčinky dozrávají zpravidla dříve než samičí orgány (protandrie). Čnělka pestíku je niťovitá, z květu obvykle daleko vystupující, blizna dvojklaná, semeník svrchní, srostlý ze dvou plodolistů. Plodem jsou tvrdky poltící se na čtyři hladké, lysé, kulovité či vejčité plůdky, které ve vlhku často slizovatí.\n\nŠalvěje obsahují značné množství látek, z nichž nejdůležitější jsou silice, třísloviny, fenolické látky a flavonoidy. Trichomy a žlázy produkují éterické oleje, v nichž bylo nalezeno až 60 komponentů, a to více v listech než v květech. Z nich převažují monoterpeny (thujon, kafr, cineol, borneol, limonen, alfa- a beta-pinen, geraniol, linalool) a seskviterpeny (karyofylen, humulen, salven, viridifol). Dále jsou zde triterpenové kyseliny oleanolová a ursolová a další diterpenické a triterpenické látky (sclareol v šalvěji muškátové, kamfen, antisepticky působící karnozol a řada dalších). Šalvěj divotvorná obsahuje halucinogenní diterpen salvinorin A a pro tyto své vlastnosti byla středoamerickými Indiány využívána k rituálním účelům.\n\nDále se vyskytují flavonoidy (kvercetin, luteolin), hořčiny, třísloviny, fytoestrogeny a různé organické kyseliny (např. kyselina rozmarýnová, kyselina kávová). K použití se sbírají obvykle listy, méně často celá nať.\n\nNejužívanější evropskou šalvějí je pravděpodobně šalvěj lékařská, známá jako léčivka a koření již od starověku. Její listy se využívají při vaření jako koření, především v rámci středomořské kuchyně do omáček, ke grilovaným masům a rybám. Užívá se též jako dochucovadlo do sýrů, bylinkových másel nebo větrových bonbónů. Šalvěj hispánská produkuje jedlá semena zvaná \"chia\", která mají vysoký obsah bílkovin, vápníku, omega-3 mastných kyselin a α-linolenových kyselin (ALA). Drcená semena šalvějí vyskytujících se na jihozápadě USA a v Mexiku (\"Salvia apiana\", \"Salvia columbariae\") jsou přísadou cereální suroviny zvané „pinole“, užívané na výrobu kaší, tortil a jiného pečiva.\n\nListy šalvěje ladné (\"Salvia elegans\") silně voní po ananasu a používají se na ochucování dezertů a aromatizaci vermutů, dezertních a sladkých vín, podobně jako šalvěj muškátová.\n\nŠalvěje patří také mezi významné medonosné rostliny s vysokou produkcí nektaru. Šalvějový med je světlý až bílý, hustý a jemně aromatický, s vysokým obsahem sacharózy a fruktózy, proto pomalu krystalizuje.\n\nLéčivé druhy šalvějí (především šalvěj lékařská, muškátová, křovitá nebo bílá) mají antiseptické účinky, jsou tedy užívány např. na bolesti v krku, angíny a různé záněty v podobě bylinného čaje nebo jako kloktadlo. Působí též jako karminativum proti špatnému zažívání, bolestem žaludku a břicha, proti nadměrné plynatosti, střevům dodává úlevu od bolesti (například po antibiotické terapii). Šalvěj má antioxidační, protikřečové a protimikrobiální účinky. Užívá se tedy i proti nadměrnému pocení, k čištění zubů a osvěžení dechu. Účinná je při hormonálních a klimakterických obtížích, pomáhá při nervovém vypětí a depresích, stimuluje imunitu. Ve větších dávkách může být toxická kvůli obsahu thujonu, nedoporučuje se též při kojení a těhotenství.\n\nŠalvěj muškátová (\"Salvia sclarea\") se používá při ošetřování kůže a je zdrojem tzv. muškátového oleje. Její éterický olej má stimulační účinky na centrální nervový systém, při vyšších dávkách působí euforicky. Jako bylinný všelék je v Mexiku užívána \"Salvia azurea\". Z listů šalvěje levandulolisté (\"Salvia lavandulifolia\") se připravuje povzbuzující odvar a výzkumy prokázaly její pozitivní efekt na paměťové funkce mozku.\n\nEsenciálních olejů mnoha druhů se využívá v aromaterapii a kosmetice. Další jsou využívány jako rituální a očistná vykuřovadla (šalvěj lékařská, šalvěj bílá). Šalvěj divotvorná, řečená též věštecká šalvěj (\"Salvia divinorum\"), se pěstuje pro psychedelické účinky, u indiánského kmene Mazatéků byla intoxikace způsobená žvýkáním listů (méně často kouřením) po tisíciletí součástí rituálních obřadů.\n\nŠalvějová silice získávaná destilací suchých stonků šalvěje lékařské pomocí vodní páry má jemnou, sladce bylinnou, kafrovou vůni a využívá se jako přísada pro pánskou kosmetiku, též do mýdel a ústních vod. Pleťová voda s šalvějí má ozdravné účinky na problematickou pleť, má stahující a dezinfekční schopnosti. Užívá se též k masážím. Podobné, avšak omezenější uplatnění má ostře kořenitě vonící silice šalvěje muškátové.\n\nMnohé druhy a odrůdy jsou pro atraktivní vzhled listů a květů v celé škále barev používány k okrasným účelům. Uplatňují se jednak jako letničky a přenosné květináčové rostliny, jednak jako trvalky. Estetický účinek je u některých druhů ještě zesilován jejich silnou vůní.\n\nJako letnička se v evropských podmínkách pěstuje například šalvěj zářivá (\"Salvia splendens\") s nápadnými zářivě červenými, růžovými nebo fialovými květy; modře kvetou šalvěj pomoučená (\"S. farinacea\") nebo šalvěj odstálá (\"S. patens\") a šalvěj zahradní (\"S. horminum\"), které jsou použitelné i do suchých vazeb. Dvouletá a značně aromatická je šalvěj muškátová, dorůstající značných rozměrů a atraktivní světle lilákovými květy s velkými krémově narůžovělými listeny. K oblíbeným vytrvalým šalvějím patří šalvěj lékařská v mnoha kultivarech (např. s panašovanými nebo červeně zabarvenými listy), šalvěj hajní nebo vlhko vyžadující šalvěj slatinná (\"Salvia uliginosa\"). Unikátní dvoubarevné (červeno-bílé) květy má kultivar 'Hot Lips' šalvěje drobnolisté (\"Salvia microphylla\").\n\nVzhledem k obrovskému množství druhů blížícímu se tisícovce nemůže být následující seznam ani zdaleka vyčerpávající. Uvedeny jsou některé vybrané druhy, s nimiž se můžeme setkat v českém prostředí, v botanických zahradách a literatuře. Pro kompletní soupis druhů viz externí odkaz na Biolib.\n\nPůvodem ze Starého světaː\n\n\nPůvodem z Nového světaː\n\n\n\n\n\n\n \n"}
{"id": "894512", "url": "https://cs.wikipedia.org/wiki?curid=894512", "title": "Grand Prix Malajsie 2013", "text": "Grand Prix Malajsie 2013\n\nGrand Prix Malajsie 2013 (oficiálně 2013 Formula 1 Petronas Malaysia Grand Prix) se jela na okruhu Sepang nedaleko hlavního města Kuala Lumpur v Malajsii dne 24. března 2013. Závod byl druhým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "894517", "url": "https://cs.wikipedia.org/wiki?curid=894517", "title": "Princezna Pampeliška", "text": "Princezna Pampeliška\n\nPrincezna Pampeliška je pohádkově a baladicky laděná divadelní hra Jaroslava Kvapila z roku 1897. \n\n\nPříběh hry je situován kamsi na pomezí středověku a novověku, vypráví o princezně, která je nucena se proti své vůli vdát za španělského prince, což odmítá. Proto uteče z domova do světa, kde se náhodně setká s Honzou. S ním pak dorazí do města Kocourkova, kde jsou oba zajati a uvězněni. Španělský princ přitáhne k s vojskem k městu a vyhrožuje mu válkou a vypálením. O princeznu Pampelišku se začne ucházet purkmistrův syn, který se s Honzou nakonec kvůli tomu popere. Pampeliška přizná kocourkovským svoji identitu a nakonec je i s Honzou vydána španělskému princi. Princ Pampelišku propustí na svobodu a Honzu chce nechat popravit, Honza nakonec těsně před popravou uteče a princ město vypálí. Honza s Pampeliškou prchají pryč, během svého putování trpí nouzí, hladem, nedostatkem a chudobou. Pampeliška je velmi zesláblá, Honza ji nakonec odnese domů do své rodné vesnice ke své matce, která pak neúspěšně oroduje u Pampeliščina otce krále, aby Honzovi udělil milost. Pampeliška je velmi nemocná, začíná se ztrácet před očima. Honza se vydá ke králi se zprávou o princeznině špatném stavu, s tím, že by ji otec král měl ještě jednou vidět. Než však oba dorazí do Honzovy vesnice zesláblou Pampelišku nenávratně odfoukne pryč podzimní vítr.\n\n\n"}
{"id": "894518", "url": "https://cs.wikipedia.org/wiki?curid=894518", "title": "Hašima", "text": "Hašima\n\nOstrov Hašima (端島; -\"šima\" je japonský výraz pro ostrov), pro svůj tvar často zvaný Gunkandžima (軍艦島, \"gunkan\" – bitevní loď), je jeden z 505 neobydlených ostrovů v prefektuře Nagasaki.\n\nOstrov byl obýván mezi roky 1887–1974 jako zařízení pro těžbu uhlí. Nejpozoruhodnějšími rysy ostrova jsou opuštěné původní betonové bytové domy, které obklopuje mořská zeď. Ostrov je od roku 2005 pod správní částí města Nagasaki, předtím byl spravován bývalým městem Takašima.\n\nByl známý pro své uhelné doly a jejich provoz během industrializace Japonska. Koncern Mitsubishi koupil tento ostrov v roce 1890 a začal projekt, jehož cílem bylo dobývání uhlí z mořského dna. V roce 1916 zde byly postaveny první velké betonové stavby (9 pater vysoké) pro uspokojení rozrůstající se řady pracovníků. Beton byl speciálně užívaný na ochranu proti tajfunům.\n\nRoku 1959 dosáhla populace 6,3 hektarového ostrova svého vrcholu – 5 259 lidí s hustotou obyvatelstva 835 osob na hektar (83 500 osob/km, 216 264 osob na čtvereční míli) na celý ostrov nebo 1 391 osob na hektar (139 100 osob na km) pro obytné čtvrti.\n\nKdyž v 60. letech v Japonsku ropa nahradila uhlí a uhelné doly se začaly zavírat po celé zemi, nebyly doly na ostrově Hašima výjimkou. Mitsubishi oficiálně oznámila uzavření dolu v roce 1974 a dnes jsou budovy na ostrově prázdné a pusté, což je důvodem, proč jej nazýváme ostrov duchů. Cesty na ostrov byly znovu otevřeny pro veřejnost 22. dubna 2009, 35 let po uzavření.\n\nV angličtině se ostrovu přezdívá \"Battleship Island\", to vzešlo z překladu japonského gunkandžima (\"gunkan\" – bitevní loď, \"džima\", rendaku pro výraz šima, \"šima\" – ostrov). Ostrov došel k přezdívce kvůli zjevné podobnosti k japonské válečné lodi \"Tosa\". Také je znám jako Ostrov duchů.\n\nOstrov si stále více získává mezinárodní pozornost nejen obecně pro jeho moderní regionální dědictví, ale také pro nerušené bytové komplexy zastupující období Taišó a Šówa. Staly se častým subjektem diskuzí mezi nadšenci po ruinách.\n\nOd doby, co ostrov nebyl udržován, se už mnoho budov zřítilo, jiné jsou zhroucením ohroženy. Proto se bortící se vnější zdi zpevňují betonem.\n\nV roce 2002 byl ostrov dosavadním vlastníkem, koncernem Mitsubishi, předán městu Takašima. Po připojení Takašimy k Nagasaki v roce 2005 je pod správou tohoto města i ostrov Hašima. Malá část ostrova byla znovu otevřena pro cestovní ruch dne 22. dubna 2009. Úplné zpřístupnění ostrova by vyžadovalo velkou investici do zabezpečení budov v havarijním technickém stavu.\n\nDne 23. srpna 2005 bylo povoleno přistávat na ostrově, ale jen pro novináře. Výjev zruinovaných oblastí na ostrově byl vysílán v médiích. V první řadě město Nagasaki plánovalo obnovu mola pro přistávání na duben 2008. Krom toho bylo pro návštěvníky naplánováno vybudování 220 metrů chodníku.\n\nVzhledem ke zpoždění v postupu prací na konci roku 2007 město oznámilo, že možnost přístupu pro veřejnost bude zpožděna asi jeden rok až do jara 2009. Město čelilo obavám o bezpečnost, protože riziko zřícení budov na ostrově je kvůli jejich výraznému stárnutí vysoké.\n\nV létě roku 2013 byl ostrov zdokumentován pro systém Google Street View.\n\nOstrov se objevil ve filmu Skyfall (2012).\n\n"}
{"id": "894519", "url": "https://cs.wikipedia.org/wiki?curid=894519", "title": "Ann Kristin Flatlandová", "text": "Ann Kristin Flatlandová\n\nAnn Kristin Flatlandová, celým jménem nepřechýleně Ann Kristin Aafedt Flatland (* 6. listopadu 1982, Oslo, Norsko), je norská biatlonistka, bronzová medailistka ze ZOH v ruské Soči a několikanásobná medailistka ze světových šampionátů. První velkou medaili získala na mistrovství světa 2007 v Antholzu-Anterselvě, kdy obsadila s ženskou štafetou třetí místo. Stříbrnou medaili získala na mistrovství světa 2010 v Chanty-Mansijsku, kde byla na programu pouze smíšená štafeta. O rok později, na mistrovství světa 2011 v Chanty-Mansijsku, obsadila se smíšenou štafetou první místo. Zlatou medaili v ženském štafetovém závodě přidala také na mistrovství světa 2013 v Novém Městě na Moravě. Norsko reprezentovala také na Zimních olympijských hrách 2010 ve Vancouveru, kde se ale medailově neprosadila. V celkovém hodnocení světového poháru dopadla nejlépe v sezóně 2010/11, kdy obsadila konečné 16. místo. V průběhu sezóny 2013/14 avizovala, že to bude její poslední sezóna a po ní ukončí závodní kariéru. Jejím posledním závodem ve sportovní kariéře byl závod s hromadným startem na dvanáct a půl kilometrů v norském lyžařském středisku Holmenkollenu, kde obsadila konečné 15. místo.\n\nVýsledky ze zimních olympijských her se započítávají do celkového hodnocení světového poháru.\n\nVýsledky z mistrovství světa se započítávají do celkového hodnocení světového poháru.\n\nVítězství v závodech světového poháru.\n\n"}
{"id": "894520", "url": "https://cs.wikipedia.org/wiki?curid=894520", "title": "Boris Berezovskij", "text": "Boris Berezovskij\n\nBoris Abramovič Berezovskij, (23. ledna 1946 Moskva, Sovětský svaz – 23. března 2013 Ascot, Spojené království) byl ruský matematik a podnikatel židovského původu. V 90. letech 20. st. se stal miliardářem, jedním z nejbohatších Rusů. Berezovskij, který měl rovněž vazby na představitele politických elit, tak byl v této době jednou z nejvlivnějších osob veřejného života v Rusku.\n\nVystudoval elektroniku a výpočetní techniku na Lesnickém institutu v Moskvě a poté mechaniku a matematiku. Stal se členem Akademie věd Sovětského svazu. \n\nPozději podnikal v oblasti automobilového průmyslu, televizního vysílání a ropného průmyslu. Během privatizace na přelomu 80. a 90. let 20. století ovládal podíly v několika bankách, ropných a leteckých společnostech a především v médiích (televize ORT a TV6). Byl přítelem tehdejšího ruského prezidenta Borise Jelcina a roce 1996 přesvědčil i další ruské oligarchy, aby sponzorovali znovuzvolení Jelcina. \n\nKdyž Jelcinova „rodina“ hledala jeho nástupce, právě Berezovskij doporučil bývalého důstojníka KGB Vladimira Putina, se kterým občas lyžoval ve Švýcarsku. Berezovskij se dokonce stal poslancem ruské Dumy za Putinovu stranu, ale později rezignoval a Putinovy návrhy na změnu ústavy označil za \"restauraci autoritářského systému\". Berezovskij byl následně zbaven podílu v televizi ORT a když dostal předvolání na prokuraturu, rozhodl se pro exil v Londýně. \n\nV roce 2003 získal ve Velké Británii politický azyl. V Rusku byl stíhán za vytunelování automobilky AvtoVAZ, za což byl v nepřítomnosti odsouzen k 13 letům vězení.\n\nPříčina jeho smrti dosud není známa, jednou z variant je sebevražda. Podle několika známých byl v závěru svého života ve špatném psychickém stavu, zvláště kvůli prohraným soudním bitvám. Podle BBC v roce 2011 přišel o více než 100 milionů liber (přes 3 miliardy korun) při rozvodovém řízení, v roce 2012 zase soud nevyhověl jeho žalobě o 3 miliardy liber (přes 90 miliard korun) proti ruskému majiteli fotbalového klubu Chelsea Romanu Abramovičovi, kterého nařkl z vydírání při sporu o prodej akcií ruské ropné společnosti Sibněfť.\n\n\n"}
{"id": "894522", "url": "https://cs.wikipedia.org/wiki?curid=894522", "title": "Svatojánský most v Litovli", "text": "Svatojánský most v Litovli\n\nSvatojánský most je kamenný most přes řeku Moravu v Litovli v Olomouckém kraji. Dostavěn byl kolem roku 1592 a je jedním z nejstarších dochovaných mostů v České republice a nejstarším na území Moravy. Most stojí na šesti pilířích a je dlouhý 55 metrů. Uprostřed mostu je umístěna socha sv. Jana Nepomuckého od Jana Sturmera.\nMost je chráněn jako kulturní památka České republiky. \n\nPo povodních v roce 1997 byla provedena rozsáhlá rekonstrukce mostu. Vozovka byla zúžena na jeden jízdní pruh, zbylé místo se použilo na chodník pro pěší. Původní chodníky připevněné po stranách mostu byly odstraněny. Kované zábradlí bylo nahrazeno železobetonovým, pokrytým kamennými deskami. \n\n"}
{"id": "894527", "url": "https://cs.wikipedia.org/wiki?curid=894527", "title": "André-Marcel Adamek", "text": "André-Marcel Adamek\n\nAndré-Marcel Adamek (3. květen 1946 – 31. srpen 2011) byl belgický spisovatel píšící francouzsky. Jeho umělecký pseudonym byl mystifikací s českými předky, ve skutečnosti vznikl přesmyčkou autorova skutečného příjmení Dammekens. Pro jeho tvorbu je charakteristická osobitá fantazie a sympatie s outsidery, vycházející z vlastních životních zkušeností: pracoval jako lodník, tiskař, výrobce hraček nebo chovatel koz. Jeho kniha \"Květinová puška\" (\"Fusil a pétales\", 1974) obdržela Cenu Victora Rossela pro nejlepší frankofonní belgickou knihu roku.\n\n\n"}
{"id": "894528", "url": "https://cs.wikipedia.org/wiki?curid=894528", "title": "Baur", "text": "Baur\n\nBaur je německé příjmení:\n\n\n"}
{"id": "894529", "url": "https://cs.wikipedia.org/wiki?curid=894529", "title": "Historie Arsenalu FC (1886-1966)", "text": "Historie Arsenalu FC (1886-1966)\n\nHistorie Arsenalu FC mezi lety 1886 až 1966 zahrnuje období založení klubu, první etapu úspěchu (30. léta a konec 40. let, respektive počátek 50. let) a následný pád do středu tabulky v 60. letech.\n\nArsenal byl založen v roce 1886 jako dělnický klub z Woolwiche, z jihovýchodního Londýna. Posléze se v roce 1891 stal profesionálním klubem. O dva roky později se připojil k tehdejší Football League. Na počátku 20. století, v roce 1904, postoupil do First Division. Následkem finančních potíží v roce 1910 skoro zbankrotoval. Ve stejném roce Arsenal koupil Henry Norris. Aby pomohl po finanční stránce, nechal klub přesunout v roce 1913 na sever Londýna, na Arsenal Stadium. Po první světové válce Norris zařídil za podivných okolností přesun klubu zpět mezi elitu.\n\nNicméně až do jmenování Herberta Chapmana manažerem klubu se Arsenalu nepodařilo vyhrát významnou trofej. Poté nastalo první úspěšné období. Chapman zmodernizoval a přeměnil tréninky s taktikou. Pod ním, a pod jeho nástupcem, Georgem Allisonem, který se klubu ujal po smrti Chapmana v roce 1934, se Arsenalu podařilo ve 30. letech pětkrát vyhrát First Division a dvakrát triumfovat v FA Cupu. Na úspěšné období navázal po druhé světové válce Tom Whittaker, když dvakrát získal titul ve First Division a jeden FA Cup. Po Whittakerovi smrti klubu štěstí nepřálo. Od té doby až do roku 1966 hrál ve středu tabulky. Navíc se mu za 13 let nepodařilo získat žádnou trofej. Kvůli tomu byl klub donucen v roce 1966 vyhodit tehdejšího manažera Billyho Wrighta. Na jeho místo byl dosazen Bertie Mee a s ním se dostavilo další úspěšné období.\n\nArsenal byl založen v roce 1886 jako \"Dial Square\" skupinou pracujících dělníků z Royal Arsenal. Jednalo se o továrnu na zbraně nacházející se ve Woolwichi, v jihovýchodní části Londýna. Hlavními zakládajícími členy byli Skot David Danskin, který mimochodem koupil klubu první míč, a Jack Humble. K nim dále patřil bývalý brankář Nottinghamu Forest Fred Beardsley, jenž později spolu s Morrisem Batesem získal od jeho bývalého klubu sadu červených dresů. Tak vznikly klubové barvy. Na dresech jsou k vidění dodnes.\n\nPrvní zápas odehrál Dial Square 11. prosince 1886 proti Eastern Wanderes. Utkání se hrálo na hřišti v Isle of Dogs a Dial Square vyhrál 6-0. Krátce poté, údajně na Štědrý den, byl klub přejmenován na \"Royal Arsenal\". Zpočátku hrál na Plumstead Common. Brzy ale začal hledat alternativu. Před svým přesunem na Manor Ground v roce 1888 hrál na sousedním sportovním hřišti v Plumsteadu. Jelikož vybavení Manor Ground nebylo dostačující, přestěhoval se klub v roce 1890 na nedaleký Invicta Ground. O tři roky později se vrátil zpět na Manor Ground, protože pronájem za Invicta Ground byl příliš drahý.\n\nBěhem tohoto období začal Royal Arsenal vyhrávat místní soutěže. V ročníku 1889-90 vyhrál jak Kent Senior Cup, tak London Charity Cup. Ve stejném roce si poprvé zahrál FA Cup. O rok později, v sezóně 1890-91, triumfoval v London Senior Cupu. Avšak propast mezi Arsenalem a profesionálními kluby ze severu Anglie se brzy stala evidentní. Klubu nyní hrozilo, že jeho hráči budou „zlanařeny“ na vysoké platy do některého z profesionálích týmů. Důkazem budiž zápas FA Cupu z roku 1891. Arsenal hrál proti Derby County. Jejich zástupci se po odehrání utkání pokusili podepsat se dvěma amatérskými hráči Arsenalu profesionální smlouvy. Rozhodnutí stát se v roce 1891 profesionálním klubem bylo mnoha amatérskými celky z jihu odsuzováno. Londýnská fotbalová asociace jim dokonce zakázala účast v místních soutěžích. Royal Arsenalu tedy zbývaly pouze přátelské zápasy nebo utkání v FA Cupu. Proto se pokusil založit ekvivalent k tehdejší Football League. S tímto pokusem však neuspěl. V roce 1893 se z klubu stala kapitálová obchodní společnost. Tím pádem měl dostatek financí na pořízení Manor Ground. Při této příležitosti se také přejmenoval na Woolwich Arsenal. V roce 1893 byl Woolwich Arsenal pozván do Football League, čímž byl zachráněn. Do té doby to s ním vypadalo chmurně. Arsenal se stal prvním klubem z jihu země, který hrál tehdejší ligu. Začínal v Second Division. V reakci na nastálou situaci klub opustili někteří amatérští hráči. Ti se nechtěli stát profesionály a chtěli zachovat původní dělnický klub. Proto vytvořili alternativní klub Royal Ordnance Factories, jenž ale neměl dlouhého trvání.\n\nWoolwich Arsenal hrál v Second Division jedenáct sezón. Před jmenováním Harryho Bradshawa manažerem v roce 1889 hrál většinou o střed tabulky. Bradshaw přivedl do klubu několik hvězd jako byli brankář Jimmy Ashcroft (první anglický reprezentant hrající za Arsenal) a kapitán Jimmy Jackson. S jejich pomocí v ročníku 1903-04 vyhrál Second Division a postoupil tak do First Division. Nicméně ještě předtím, než Kanonýři odehráli v nejvyšší soutěži jediné utkání, se přesunul v květnu 1904 do Fulhamu. I přes některé dobré výkony předvedené v FA Cupu (semifinále v sezónách 1905-06 a 1906-07) se klubu nedařilo zatím bojovat o titul v lize. Mezi lety 1904 až 1913 se pouze dvakrát umístil lépe jak desátý.\n\nHlavní příčinou tohoto poklesu byly pokračující finanční problémy. Na počátku 20. století zažíval fotbal v Anglii rozmach. Návštěvnost na zápasech Arsenalu byla přesto zejména kvůli zeměpisné izolaci, nacházel se v relativně řídce osídlené oblasti Plumsteadu, malá. To mělo za následek nízké příjmy ze vstupného. Aby byl Woolwich Arsenal konkurenceschopný, musel prodat své největší hvězdy (Jimmy Ashcroft, Tim Coleman, Bert Freeman). Ani to ale nezastavilo postupný pád tabulkou, čímž se finanční problémy ještě zhoršily. Na konci desetiletí byla průměrná návštěva Manor Ground 11 000 diváků. Oproti roku 1904 se jednalo zhruba o polovinu. Klub byl blízko bankrotu. V roce 1910 se dostal do konkursu. Následně byl koupen konsorciem podnikatelů. Největším akcionářem mezi novými majiteli byl realitní magnát sir Henry Norris, jenž byl rovněž předsedou Fulhamu.\n\nZa strádání může podle románu Tonyho Attwooda „Making the Arsenal“ zavření a následný přesun továrny na torpéda do Clyde v roce 1910. Mnoho dělníků totiž údajně přestalo chodit na zápasy Woolwich Arsenalu. Je zde také naznačeno, že poté, co se Norrisovi nepodařilo nalézt dohodu o sloučení s Fulhamem, se snažil, aby Woolwich Arsenal hrál střídavě s Fulhamem na Craven Cottage. Od tohoto plánu bylo nakonec opuštěno, když byl nucen souhlasit s tím, že klub od léta 1910 zůstane na Manor Ground nejméně další dvě sezóny.\n\nNorris si byl vědom problémů spojených s polohou Woolwich Arsenalu a zoufale se snažil zvýšit příjem klubu. Nejdříve se pokusil spojit Woolwich Arsenal s Fulhamem. To Football League nedovolila, a tak chtěl Norris klub přestěhovat. Nakonec vybral pozemek v Highbury, na severu Londýna. Navzdory námitkám jak fanoušků z Woolwiche, tak rezidentů z Highbury, se neunávně snažil přesun prosadit. Za výstavbu stadionu údajně zaplatil 125 000 £. V dnešní době by historická hodnota projektu činila 12 530 000 £, náklady na práci by stály 42 450 000 £ a hospodářské náklady projektu by byly 88 070 000 £. Stadion byl postaven na místě hřiště patřícímu teologické koleji. Navržen byl architektem Archibaldem Leitchem. V roce 1913 se sem klub přestěhoval. Sezónu 1912-13 skončil na posledním místě. Sestoupil tedy zpět do Second Division. V dubnu 1914 došlo ke změně jména klubu. Část „Woolwich“ byla nahrazena slovem „The“. Konečné podoby se název dočkal v listopadu 1919, kdy byl jednoduše zkrácen na „Arsenal“. V tisku byl však nadále používán název „The Arsenal“.\n\nV roce 1919 se klub po kontroverzi připojil k First Division a to navzdory skutečnosti, že ročník 1914-15, poslední sezónu hranou před první světovou válkou, dokončil na šestém místě. Ve skutečnosti však Arsenal skončil o skóre na páté pozici. Football League tuto chybu opravila v roce 1975. Počet týmů hrající First Division byl zvýšen z 20 na 22. Nováčci byli vybráni valnou hromadou Football League. Zajímavostí je, že Chelsea, jenž v lize skončila na 19. místě a měla by sestoupit, dostala šanci hrál další sezónu First Division. Další místo mělo připadnout Tottenhamu (skončil dvacátý), Barnsley nebo Wolverhamptonu, kteří skončili třetí, respektive druzí v Second Division.\n\nMísto toho se představitelé Football League rozhodli pro Arsenal, čímž dali přednost historii před zásluhami. Norris tvrdil, že klub vděčí za postup „dlouhé službě ligovému fotbalu“. Zároveň se z něj stal první tým z jihu Anglie, který hrál nejvyšší soutěž. Vedení Football League soulasilo. Osmnácti hlasy poslalo do First Division Arsenal, když jeho největší rival Tottenham obdržel osm hlasů. Důsledkem toho se dlouhodobá nesnášenlivost mezi oběma kluby prohloubila. Klub byl obviňován, že za postup mezi elitu vděčí zákulisním dohodám nebo dokonce úplatkářství ze strany sira Henryho Norrise. Jeho přítel, John McKenna, předseda Liverpoolu a Football League, doporučil posun Arsenalu valné hromadě.\n\nŽádný přesvědčivý důkaz protiprávního jednání nebyl nikdy nalezen. Ačkoli další aspekty finančních transakcí Norrise, které nesouvisely s postupem do nejvyšší soutěže, tyto spekulace přiživily. V roce 1929 Norris rezignoval na pozici předsedy a z klubu odešel. Příčinou byl fakt, že byl Fotbalovou asociací shledán vinným z finančních nesrovnalostí. Norris zneužil svůj účet, když mu výnos z prodeje klubového autobusu šel přímo do kapsy. Bez ohledu na okolnosti postupu mezi nejlepší, je Arsenal od roku 1919 v nejvyšší soutěži dodnes. Jedná se o nejdelší sérii sezón strávenou mezi elitou. Rovněž je to anglický rekord.\n\nPřesun klubu přinesl mnohem vyšší návštěvnost. Při první sezóně na Highbury činila průměrná návštěva 23 000 diváků, což oproti Manor Ground, kam v průměru přišlo na zápas 11 000 diváků, byl značný rozdíl. V roce 1919, kdy Arsenal postoupil do nejvyšší soutěže, návštěvnost dále rostla. Během finanční krize naopak zase klesla. Nicméně návrat Arsenalu do First Division nepřinesl ihned úspěch. Pod Lesliem Knightonem klub nikdy neskončil na lepším než devátém místě. V ročníku 1923-24 nechybělo mnoho a Arsenal by sestoupil do Second Division. Tehdy skončil devatenáctý s náskokem jednoho bodu na pásmu sestupu. Následující rok mizérie Arsenalu pokračovala. Skončil na dvacátém místě, ale tentokrát na tom byl paradoxně lépe. Měl sedm bodů náskok na pásmo sestupu. Tento neúspěch již byl pro Norrise poslední kapkou. V květnu 1925 vyhodil Knightona a na jeho místo přivedl dosavadního manažera Huddersfield Town, Herberta Chapmana.\n\nChapman coby manažer změnil několik praktik. Nejdříve zmodernizoval tréninkové a rehabilitační metody. V srpnu 1928 nechal na dresy přidat čísla hráčů. Poté v březnu 1933 nechal změnit klubové barvy. Červené dresy doplnil bílými rukávy. Rovněž trval na tom, aby novináři při psaní článků o Arsenalu používali prostý název „Arsenal“, tedy bez určitého členu „The“. Dále vedl úspěšnou kampaň za přejmenování stanice londýnského metra „Gillespie Road“ na „Arsenal“. Současně měl k dispozici velkou sumu peněz vyčleněnou na přestupy. Peníze byly získány ze vstupného z nového stadionu a od Henryho Norrise. Dříve byl Norris velmi opatrným předsedou, ale nyní nařídil, aby byl kádr týmu i za předpokladu velkého utrácení, doplněn o nové posily.\n\nPrvním Chapmanovým příchozím hráčem byl Charlie Buchan, který přišel ze Sunderlandu a v následujících letech hrál významnou roli. Poté, co byl Arsenal v říjnu poražen Newcastlem United 7-0, Buchan navrhl změnu rozestavení. Jednalo se o formaci „WM“, jenž je popisována jako 3–2–5 nebo 3–4–3, nebo přesněji 3–2–2–3. Obrana byla posílena tím, že střední obránci se posunuli více dozadu, zatímco krajní obránci se přemístili na křídlo. Postupem času Chapman toto rozestavení dále rozvinul. Velký důraz kladl na útočnou linii. Křídla přesunul více do středu hřiště. Za nimi vytvořil pozici pro tvořivého záložníka.\n\nV první sezóně pod Chapmanem se Arsenal umístil na druhém místě v lize. V té době šlo zatím o nejlepší umístění v celé historii. Nicméně po několik dalších sezón hrál klub ve středu tabulky. Chapmanovi totiž chvíli trvalo než sestavil tým podle svých představ. Do svého nového systému přivedl hráče jako Joe Hulme, Jack Lambert, Tom Parker a Herbie Roberts. V ročníku 1926-27 se Arsenal probojoval do svého prvního finále FA Cupu. Poté, co brankář Arsenalu Dan Lewis pustil neškodně vypadající střelu za svá záda, podlehl Arsenal Cardiffu City 1-0. Dodnes je Cardiff City jediným klubem mimo Anglii, kterému se podařilo triumfovat v FA Cupu.\n\nChapmana neúspěch neodradil a dále pokračoval ve výstavbě týmu. Do klubu přivedl spolu s budoucím anglickým kapitánem Eddiem Hapgoodem tři výborné ofenzivní hráče - Davida Jacka, Alexe Jamese a Cliffa Bastina. Tvořivý záložník Alex James byl u fanoušků oblíben zejména kvůli své podpoře útočné fáze hry. Později byl označen za motor týmu. V sezóně 1929-30, tři roky po prvním finále FA Cupu, se Arsenal dostal do Wembley znovu. Tentokrát stál proti bývalému Chapmanově klubu, Huddersfieldu Town. Utkání se stalo pozoruhodným, protože v průběhu byli hráči „obtěžováni“ zvukem vydávaným obrovskou německou vzducholodí \"Graf Zeppelin\". Arsenal nicméně zvítězil brankami Jamese a Lamberta 2-0 a získal tak svou první významnou trofej.\n\nDne 30. srpna 1930 se Arsenal podílel na vytvoření rekordu návštěvnosti na domácím stadionu Blackpoolu, Bloomfield Road. Na utkání se přišlo podívat 28 723 diváků. V následujících dvou sezónách znovu přispěl ke zvýšení rekordu, když na jejich utkání přišlo 29 576 a 30 218 lidí.\n\nJejich úspěch v FA Cupu byl pouze začátek dominance v tomto desetiletí. Poprvé Arsenal vyhrál First Division v ročníku 1930-31. Tehdy vedl souboj s Aston Villou nejen o to, který tým vstřelí nejvíc branek, ale hlavně o ligový titul. Dokázal porazit několik klubů rozdílem třídy. Jmenovitě se jednalo o výhry 7-1 nad Blackpoolem, 7-2 nad Leicesterem City a 9-1 nad Grimsby Town. Dodnes je tento počin nepřekonaným klubovým rekordem. Do konce sezóny zbývaly ještě dvě utkání a Arsenal měl již titul jistý. Za celý ročník se mu podařilo vstřelit 127 branek (další klubový rekord), zatímco Aston Ville se povedlo dát 128 gólů. Stále se jedná o rekord nejvíce vstřelených branek v jedné sezóně v nejvyšší soutěži.\n\nNásledující ročník, 1931-32, se Arsenal probojoval do finále FA Cupu znovu. Po kontroverzi podlehl Newcastelu United 2-1. Nejdříve se londýnský klub zásluhou Boba Johna ujal vedení 1-0. Newcastle poté vyrovnal gólem, který neměl být uznán. Míč se dostal ve velkém vápně za brankovou čáru (měl být zahráván odkop od branky), ale hra po zpětné přihrávce krajního záložníka Newcastelu Jimmyho Richardsona pokračovala a na malém vápně již Jack Allen neměl problém za Magpies vyrovnat. Allen dokonal obrat ve druhém poločase, kdy se mu podařilo skórovat znovu. Frustrace Arsenalu byla ještě podtržena ztrátou ligového titulu. Slabý začátek Arsenalu znamenal, že své soupeře po většinu sezóny doháněl. Nakonec prohrál souboj o titul o dva body s Evertonem.\n\nNásledující sezónu se nicméně Arsenal vrátil zpět na vrchol, když vyhrál svůj druhý titul v lize. Úvod sezóny byl ze strany londýnského klubu rozpačitý, ale poté dokázal zvítězit několikrát v řadě. Tím se dotáhl na svého konkurenta v ligovém boji, Aston Villu. Doma na Highbury ji v dubnu porazil 5-0 a zajistil si tak triumf v lize. V té době již někteří hráči, jenž přivedl do klubu Chapman zestárli, a tak s vidinou budoucnosti Champan přesunul George Malea, který nahradil Toma Parkera, do prvního týmu. Místo Davida Jacka přivedl do klubu Raye Bowdena. Jediná nepříjemnost v celém ročníku byla prohra v FA Cupu s neznámým Walsallem ze třetí divize. Pět hráčů prvního týmu nemohlo do utkání nastoupit z důvodu zranění nebo chřipky. Jejich místa zaujali hráči rezervy a navzdory skutečnosti, že v sestavě bylo šest hráčů prvního týmu Arsenal prohrál 2-0 v jednom z nejvíce překvapujícím zápase FA Cupu všech dob. Jeden z náhradníků, Tommy Black, byl na vině zvlášť kvůli zaviněné penaltě. O týden později ho rozzuřený Chapman prodal do Plymouthu Argyle. Podobně dopadl útočník Charlie Walsh, který byl prodán do Brentfordu týden nato.\n\nArsenal začal sezónu 1933-34 solidně. Avšak v lednu 1934 Herbert Chapman náhle zemřel na zápal plic. Navzdory tomu se Arsenalu pod dočasným manažerem Joem Shawem podařilo obhájit titul. Hulme a James byli po většinu času zranění, takže klub nebyl v útočné fázi tak efektivní jako v předchozím ročníku. Podařilo se mu vstřelit 75 branek, což je oproti minulé sezóně, kdy vstřelil 118 branek, rozdíl.\n\nV létě 1934 se pozice manažera ujal bývalý ředitel klubu George Allison. Brzy přivedl do klubu novou krev. Chapman zahájil jednání o přestupu Jacka Craystona a Wilfa Coppinga, která Allison dokončil po jeho jmenování manažerem. Dále do klubu přišel útočník Ted Drake. S novými tvářemi Allison dokončil v sezóně 1934-35 ligový hattrick. Klub patřil, co se týče útočné hry, k nejlepším. Drake vstřelil rekordních 42 ligových branek. Arsenal zaznamenal řadu jednoznačných výher tak, jako v ročníku 1930-31, když porazil 7-0 Wolverhampton, 8-1 Liverpool a dvakrát si připsal výhru 8-0 nad Leicesterem City a Middlesbrough. V listopadu 1934 dosahovala útočná síla Arsenalu takových rozměrů, že sedm hráčů kádru nastoupilo za Anglii proti tehdejším mistrům světa z Itálie v zápase zvaném „Bitva o Highbury“. Anglie zvítězila 3-2 a dodnes se jedná o nejvyšší počet hráčů z jednoho klubu, který kdy nastoupil k zápasu národního týmu.\n\nÚspěch Arsenalu do ochozů stadionu přiváděl stále více příznivců. Highbury bylo kompletně přestavěno. Původní tribuny navržené Archibaltem Leitchem z roku 1913 byly zbourány. Na jejich místo byly postaveny nové tribuny ve stylu Art deco, jejichž části jsou k vidění dodnes. Fasáda tribuny East Stand má status druhého stupně na seznamu budov zvláštního architektonického nebo historického významu. Proto spolu s fasádou protější tribuny nebyly zbourány, nýbrž jsou součástí bytového komplexu, který na Highbury vznikl po přestěhování na Emirates. Na tribuny North Bank a Clock End byla nainstalována střecha. Nejvyšší návštěva na novém stadionu byla naměřena 9. března 1935 v zápase proti Sunderlandu. Utkání tehdy vidělo 73 295 diváků.\n\nDominance Arsenalu v tomto desetiletí byla podtržena druhým triumfem v FA Cupu. V ročníku 1935-36 porazil Arsenal Drakeovou brankou Sheffield United 1-0. Po triumfu v lize v sezóně 1934-35 se klub začal postupně propadat. Za následek je to přičítáno zejména odchodu Alexe Jamese do fotbalového důchodu, jehož vedení nebylo schopno adekvátně nahradit, a dlouhodobým zranění hráčů jako Herbie Roberts a Joe Hulme. Nicméně v ročníku 1937-38 Arsenal získal svůj pátý ligový titul, když v posledním ligovém kole porazil Wolverhampton a dovršil tak své úspěšné období.\n\nBrzy po vypuknutí druhé světové války v roce 1939 byl veškerý profesionální fotbal v Británii pozastaven. Sezóna 1939-40 byla proto Football League anulována. Highbury bylo zabaveno a používáno jako stanice ARP. Za Clock Endem působila letka balónů. Během Blitzu byla tribuna North Bank poškozena bombardováním. Byla zničena střecha a šrot, jenž se nacházel na tribuně, zachvátil požár. Protože bylo Highbury uzavřeno, hrál Arsenal svá domácí utkání na White Hart Lane, což je domácí stánek jeho největšího rivala, Tottenhamu Hotspur. Zápasy hrané v období války se do oficiálních statistik nepočítají. Soutěže se často hrály na regionální úrovni a týmy celou sezónu ani nedokončily. Důvodem byla skutečnost, že mnoho fotbalistů sloužilo v armádě jako trenéři a instruktoři. Po dlouhou dobu tedy byli mimo své kluby. Běžně byli tito hráči k vidění jako hostující v jiných týmech. V sezóně 1942-43 Arsenal zvítězil ve Football League War Cupu. V letech 1939-40, 1941-42 a 1942-43 vyhrál tituly z London League nebo Southern League. Účast v London league vedla v roce 1941 spolu s dalšími čtrnácti kluby k vyhnání z Football League. V dubnu 1942 byli po projevení lítosti a zaplacení deseti liber přijati zpět.\n\nV listopadu 1945 byla ligová soutěž stále pozastavena, a tak byl Arsenal jedním z týmů, které si zahrály přátelské utkání proti Dynamu Moskva na jeho turné po Británii. Mnoho hráčů Arsenalu stále sloužilo v armádě různě po světě. Proto z důvodu nedostatku hráčů klub využil služby jiných šesti fotbalistů jako byli například Stanley Matthews a Stan Mortensen. To vedlo Dynamo k prohlášení, že hráli proti Anglii, přestože tři hráči v sestavě Arsenalu byli ve skutečnosti z Walesu. Dynamo mělo zase v týmu Vsevoloda Bobrova, jenž hostoval z CSKA Moskva. Výkop zápasu proběhl za silné mlhy na White Hart Lane a technicky zdatnější Dynamo vyhrálo 4-3 poté, co Arsenal o poločase vedl 3-1.\n\nI když na výsledku zápasu byla nalezena shoda, informace o jeho průběhu se již rozcházejí. Dokonce i totožnost střelců gólů je sporná. Podle zpráv z Anglie hrálo Dynamo zápas v jednu chvíli s dvanácti hráči v poli. Na rozhodčího vyvolávali tlak, aby utkání ukončil. To se dělo, když Dynamo prohrávalo. Na oplátku Sověti obvinili Arsenal z přetrvávající nečestné hry a obvinili George Allisona z toho, že si na výsledek zápasu vsadil. Později toto prohlášení Dynamo odvolalo. Zahořkost vzniklá po utkání inspirovala v roce 1945 George Orwella k napsání sloupku „The Sporting Spirit“, v němž se slavně vyjádřil k povaze sportu. Podle jeho názoru se jednalo o „válku bez střílení“. Jelikož po většinu zápasu byla na trávníku mlha, která bránila pohledu na všechny akce, nemluvě o jazykové bariéře a počátku Studené války, je dnes velmi nepravděpodobné, že se na tuto věc někdy objeví nezaujatý pohled.\n\nVálka si vyžádala životy devíti hráčů prvního týmu Arsenalu. Jednalo se o ztrátu nejvyššího počtu hráčů jakéhokoli klubu hrající nejvyšší soutěž. Zároveň válka zkrátila kariéry hráčům, jako byli Bastin a Drake. Kromě toho dluhy vzniklé výstavbou Highbury a jeho opravou válečných škod vznikla klubu velká finanční zátěž. Proto měl Arsenal po znovu zahájení nejvyšší soutěže v roce 1946 problémy. Ve dvou hraných zápasech třetího kola FA Cupu v sezóně 1945-46 prohrál celkovým skóre 6-1 s West Hamem United. V lize v ročníku 1946-47 skončil na třináctém místě, což bylo nejhorší umístění za posledních 17 let. Na konci této sezóny se George Allison rozhodl odejít z fotbalu. Jeho místo zaujal bývalý Allisonův asistent Tom Whittaker. Whittaker byl dlouhodobým zaměstnancem klubu. Trénoval již pod Chapmanovým vedením.\n\nPod Whittakerem nastal okamžitý úspěch. Arsenal vyhrál ligový titul v ročníku 1947-48 o sedm bodů. Největší zásluhu na tom měl kapitán Joe Mercer, který byl prvotřídním obráncem, a Reg Lewis s Ronniem Rookem, od nichž přicházela spousta branek. Od října až do vyvrcholení sezóny se potom klub nacházel na první pozici. Vzhledem ke stáří několika hráčů (Rookeovi a Mercerovi bylo přes třicet let stejně jako Denisovi a Lesliemu Comptonovi) nebyl dlouhodobý úspěch možný. V reakci na to přivedl Whittaker do klubu několik mladších hráčů jako byli Doug Lishman, Alex Forbes a Cliff Holton. Přesto se Arsenal nebyl sto v ligovém boji udržet. Nicméně v sezóně 1949-50 se mu již s novými hráči podařilo triumfovat v FA Cupu. Arsenal porazil Liverpool 2-0, když obě branky vsítil Reg Lewis.\n\nV ročníku 1951-52 moc nechybělo k tomu a klub se mohl radovat z vítězství Doublu. Nakonec však zůstal s prázdnýma rukama. Za to mohla série zranění a nabitý program. Poslední dva ligové zápasy totiž klub prohrál, včetně přímého souboje s největším konkurentem v boji o titul, s Manchesterem United. Na Old Trafford mu podlehl v posledním ligové kole. Prohra 6-1 znamenala konečné třetí místo. Před Arsenal se ještě o skóre dostal jeho úhlavní rival Tottenham Hotspur. O týden později hrál klub finále FA Cupu proti Newcastelu United. Do prvního týmu se vrátilo pár ne úplně zotavených hráčů. Walley Barnes musel v 35. minutě odejít kvůli problému s kolenem ze hřiště (tehdy nebylo povoleno žádné střídání), a tak Arsenal pokračoval v deseti lidech. Další zranění na sebe nenechala dlouho čekat. Holton, Roper a Daniel utrpěli rovněž zranění. Arsenal tedy dohrával se sedmi zdravými hráči v poli. Zejména proto Newcastle vyhrál brankou George Robledoa 1-0.\n\nNavzdory zklamání z předchozích sezón Arsenal vyhrál v sezóně 1952-53 svůj sedmý ligový titul. Jednalo se o jeden z vůbec nejtěsnějších soubojů. Preston North End měl na konci ročníku stejný bodový zisk jako Arsenal, ale prohrál o skóre. Poté, co Arsenal prohrál v předposlením kole s Prestonem na Deepdale 2-0, to vypadalo, že titul získá Preston. Avšak v posledním zápase sezóny porazil Burnley 3-2, když prohrával, a stal se tak mistrem. Tento úspěch byl po dalších 17 let poslední trofejí, kterou získal. Po náhlém úmrtí Toma Whittakera v říjnu 1956 se klub začal propadat.\n\nJelikož již klub nebyl tak úspěšný, přivést do týmu hvězdy byl náhle problém (velšský reprezentační brankář Jack Kelsey budiž výjimkou). Hráči jako David Herd odcházeli do úspěšnějších klubů. Jack Crayston a George Swindin, oba bývalí hráči, pokračovali ve Whittakerově práci, ale nedokázali zopakovat jeho úspěch. Arsenal obvykle obsazoval místa uprostřed tabulky, takže třetí místo ze sezóny 1958-59 a dvě pátá místa z let 1955-56 a 1956-57, mohou být považována za úspěch té doby. Stejně tak neměl mnoho štěstí v FA Cupu. V sezóně 1951-52 se probojoval do finále. Od té doby až do ročníku 1970-71 se dál než do čtvrtfinále nedostal. A aby byla situace pro klub ještě horší, jeho největší rival Tottenham Hotspur vyhrál v ročníku 1960-61 Double.\n\nV roce 1962 učinil Arsenal smělý, nýbrž neúspěšný krok, když na pozici manažera jmenoval bývalého anglického reprezentanta a bývalého kapitána Wolverhamptonu Billyho Wrighta. Wright měl jen velmi malé zkušenosti s trénováním a v podstatě žádnou zkušenost s prací v klubu jakým byl Arsenal. Stejně jako jeho dva předchůdci, ani Wright nebyl nijak úspěšný. Nicméně pod jeho vedením klub debutoval na evropské scéně. V ročníku 1963-64 absolvoval Veletržní pohár. Kvalifikoval se do něj o rok dříve, když v lize skončil na sedmé pozici. Ve Wrightově poslední sezóně, 1965-66, se Arsenal umístil na čtrnáctém místě, což bylo nejhorší umístění za 36 let. K tomu ještě byla 5. května 1966 na Highbury naměřena nejnižší návštěva vůbec. Na utkání proti Leedsu United se přišlo podívat 4 554 diváků. Jediným hráčem Arsenalu, jenž se podílel na vítězství Anglie na mistrovství světa v roce 1966 byl George Eastham. Ten navíc nehrál v každém utkání Anglie v turnaji. Vedení Arsenalu v létě 1966 propustilo Wrighta a na jeho místo přivedlo fyzioterapeuta Bertieho Meea. To, že je Mee fyzioterapeut, vedení v té době nevědělo. Během následujících pěti let Mee dovedl klub k úspěchu jak v Evropě, tak na domácí scéně.\n\n\n"}
{"id": "894530", "url": "https://cs.wikipedia.org/wiki?curid=894530", "title": "Getter Jaani", "text": "Getter Jaani\n\nGetter Jaani (* 3. února 1993, Tallinn, Estonsko) je estonská popová zpěvačka. V květnu 2011 reprezentovala Estonsko na Eurovision Song Contest 2011 v Düsseldorfu, kde s písní \"\"Rockefeller Street\"\" obsadila přes masivní favorizaci médií 24. místo ve finále.\n\nGetter Jaani se narodila v Tallinnu, kde vystudovala gymnázium Kristiine Gümnaasiumis a následně se vyučila v oboru stylistka-krejčí. Pod vedením Kaari Sillamaa na místní umělecké škole studovala herectví.\n\nZnámou v rodném Estonsku se stala díky účasti ve třetí sérii tamější odnože reality-show \"Pop Idol\", \"Eesti otsib superstaari\". Zde obsadila čtvrté místo a následně podepsala smlouvu s hudebním vydavatelstvím \"Moonwalk\".\n\nV roce 2010 následně ztvárnila roli Sharpay Evans v tallinnské produkci High School Musical a zahrála nejprve titulní roli ve filmu \"Popelka\" a následně sebe samou v populárním televizním seriálu \"Riigimehed\".\n\nDne 26. února 2011 zvítězila ve finále národního kola do Eurovision Song Contest 2011, \"Eesti Laul\". Píseň \"\"Rockefeller Street\"\" z pera Svena Lõhmuse, který je mimo jiné autorem soutěžní písně dívčí skupiny Urban Symphony na Eurovision Song Contest 2009, postoupila do superfinále, kde se ziskem 62% porazila soutěžní singl skupiny Outloudz.\n\nV mezinárodním kole Eurovision Song Contest 2011 v Düsseldorfu Estonsko patřilo k největším favoritům a 12. května postoupilo z druhého semifinálového kola. O dva dny později však ve finále obsadila až předposlední 24. místo se ziskem 44 bodů.\nKrátce před Eurovizí vydala debutové album \"Rockefeller Street\".\n\nKoncem roku se zúčastnila estonské verze taneční show celebrit \"Tantsud tähtedega\", kterou v České republice ČT vysílala pod názvem \"StarDance... když hvězdy tančí\".\nV roce 2012 vyhlašovala výsledky hlasování Estonska na Eurovision Song Contest v Baku.\n\nV roce 2013 ztvárnila roli Sandy v muzikále \"Grease\". Koncem roku 2014 vydala pod vydavatelstvím \"Moonwalk Records\" své třetí studiové album s názvem \"DNA\".\n\nBěhem příprav vystoupení na Eurovizi estonská média zveřejnila informace o jejím vztahu s tanečníkem Eghert-Sörenem Nõmmem, který ji na soutěži doprovázel.\n\nPo půl roce se pár rozešel kvůli jejímu pracovnímu vytížení.\n\n\n\n"}
{"id": "894531", "url": "https://cs.wikipedia.org/wiki?curid=894531", "title": "1. slovenská národní hokejová liga 1992/1993", "text": "1. slovenská národní hokejová liga 1992/1993\n\n1. slovenská národní hokejová liga 1992/1993 byla 24. a zároveň posledním ročníkem jedné ze skupin československé druhé nejvyšší hokejové soutěže. Po rozpadu Československa soutěž plynule přešla v 1. hokejovou ligu SR.\n\nVšech 12 týmů se v základní části utkalo čtyřkolově každý s každým (celkem 44 kol). Nejlepších 6 týmů přímo postoupilo do nově vzniklé Slovenské extaligy. Zbylých 6 týmů se účastnilo 1. hokejové ligy SR 1993/1994, do které navíc postoupily 4 nejlepší týmy 2. SNHL.\n\n\n\n"}
{"id": "894535", "url": "https://cs.wikipedia.org/wiki?curid=894535", "title": "Římskokatolická farnost Čučice", "text": "Římskokatolická farnost Čučice\n\nŘímskokatolická farnost Čučice je územní společenství římských katolíků s farním kostelem svatého Jakuba Staršího v děkanátu Rosice. Do farnosti spadají obce Čučice, Ketkovice a Sudice.\nPro dějiny Čučic a okolí byl důležitý objev zakládající listiny třebíčského kláštera, ze které vyplývá, že Čučice byly mezi původními statky darovány klášteru v roce 1101. Jádro farního kostela zřejmě pochází ze středověku. V roce 1707 chrám vyhořel, o rok později bylo vybudováno současné pravoúhle zakončené kněžiště, ke kterému v roce 1748 byla přistavěna na západní straně barokní loď a na východní straně věž.\n\nAdministrátorem excurrendo byl od 1. září 2007 do srpna 2013 R. D. Mgr. Petr Hošek z farnosti Oslavany. Od 1. září 2013 do října 2015 byl administrátorem excurrendo R. D. Mgr. Vít Rozkydal Od 1. listopadu 2015 byl ustanoven administrátorem excurrendo R. D. Mgr. Jaromír Gargoš.\n\nNáboženství se vyučuje na ZŠ v Ketkovicích. Na 9. května připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 6. listopadu.\n\nVe farnosti se pravidelně koná tříkrálová sbírka. V roce 2015 její výtěžek činil v Čučicích 11 309 korun.\n\n"}
{"id": "894536", "url": "https://cs.wikipedia.org/wiki?curid=894536", "title": "Křemičitan zirkoničitý", "text": "Křemičitan zirkoničitý\n\nKřemičitan zirkoničitý Zr(SiO) je anorganická sloučenina, křemičitan zirkonia a důležitý zdroj tohoto kovu. V přírodě se vyskytuje jako minerál zirkon, který je nejstarším známým minerálem na Zemi, stáří vzorku nalezeného v Jack Hills v Austrálii bylo stanoveno na 4,4 miliard roků.\nJiné studie ovšem toto tvrzení zpochybňují a přisuzují minerálu stáří o plné 4 miliardy let menší. \n\nČistý křemičitan zirkoničitý je bezbarvý, ale příměsi jej často zbarvují do různých barevných odstínů. Je nerozpustný ve vodě, kyselinách, zásadách a lučavce královské. Jeho tvrdost podle Mohsovy stupnice tvrdosti je 7,5.\n\nKřemičitan zirkoničitý se v přírodě vyskytuje jako minerál zirkon. Těží se z přírodních zdrojů a koncentruje se různými metodami. Z písku se odděluje elektrostatickými a elektromagnetickými metodami.\n\nLze jej také vyrobit slučováním SiO a ZrO nebo reakcí zirkoničitých solí s křemičitanem sodným ve vodném roztoku.\n\n Zr(SiO) se používá k výrobě žáruvzdorných materiálů u kterých je potřebná odolnost proti korozi způsobené zásaditými látkami. Také se používá na výrobu některých druhů keramiky a také smaltů a keramických glazur, ve kterých slouží jako kalidlo. Též se může nacházet v některých cementech.\n\nToxicita  Zr(SiO) je poměrně nízká. Je dráždivý pro oči a kůži.\n"}
{"id": "894540", "url": "https://cs.wikipedia.org/wiki?curid=894540", "title": "O Kubovi a Stázině", "text": "O Kubovi a Stázině\n\nO Kubovi a Stázině je československý animovaný televizní seriál z roku 1988 vysílaný v rámci Večerníčku poprvé v prosinci téhož roku. Předlohou seriálu byla knížka Václava Čtvrtka \"Jak ševci zvedli vojnu pro červenou sukni\" z roku 1979.\n\nScénář rozpracoval Jiří Kubíček, výtvarné zpracování dodal Jiří Kalousek. Kameramanem byla Jana Kapustová. Hudbu připravil Miloš Vacek. V seriálu jednotlivé postavy namluvili Václav Postránecký, Michal Pavlata, Veronika Žilková, Jiří Císler, Blažena Holišová, František Filipovský, Josef Dvořák, Luděk Sobota, Jiří Bruder, Naďa Konvalinková, Svatopluk Beneš, Jiří Lír, Jaroslava Adamová a Vladimír Hlavatý. Režisérem byl Karel Trlica. Bylo natočeno 13 epizod, délka se pohybovala mezi cca 9 až 10 minutami.\n\nPohádkové vyprávění o ševcovském tovaryši Kubovi z města Jičína, který musel na vojnu až do Vídně. Dále se bude vyprávět o domýšlivém knížecím správci Kolomajznovi, o vodnících, o samotném císaři pánovi i o Stázině, které tolik slušela červená sukně…\n\n\n\n\n"}
{"id": "894543", "url": "https://cs.wikipedia.org/wiki?curid=894543", "title": "O Markétce", "text": "O Markétce\n\nO Markétce je československý animovaný televizní seriál z roku 1988 vysílaný v rámci večerníčku. Poprvé byl uveden v červenci téhož roku. Bylo natočeno celkem 7 epizod.\n\n\n"}
{"id": "894544", "url": "https://cs.wikipedia.org/wiki?curid=894544", "title": "Římskokatolická farnost Oslavany", "text": "Římskokatolická farnost Oslavany\n\nŘímskokatolická farnost Oslavany je územní společenství římských katolíků s farním kostelem svatého Mikuláše v děkanátu Rosice. Do farnosti patří kromě města Oslavan a jeho části Padochova také sousední obec Nová Ves.\n\nHistorie Oslavan je spojena se vznikem prvního ženského cisterciáckého kláštera na Moravě, který byl založen roku 1225. Roku 1525 přešel klášter do světských rukou a byl přebudován na zámek. Farní kostel je poprvé písemně uváděn v roce 1320, ve druhé polovině 16. století byl přestavěn renesančně. Současná barokní podoba pochází z druhé poloviny 18. století. Z vybavení starého kostela se zachovala gotická socha Panny Marie s Děťátkem pocházející z klášterního kostela – pravděpodobný dar královny Elišky Přemyslovny z roku 1312.\n\n\nFara byla pravděpodobně zřízena klášterem, který ji obsazoval. Často byli probošti kláštera zároveň faráři. Po zániku kláštera do roku 1623 zanikla katolická fara a patronát přešel na světskou vrchnost. Během rekatolizace ve 20. letech 17. století zde působili jezuité. Matriky jsou vedeny od roku 1627. Byly psány střídavě latinsky a česky, v letech 1783 až 1869 německy, poté česky.\n\nFarářem byl od 1. září 2007 do srpna 2013 R. D. Petr Hošek, od 1. září 2013 do 31. října 2015 R. D. Mgr. Vít Rozkydal. Od 1. listopadu 2015 je farářem R. D. Mgr. Jaromír Gargoš. \n\nDne 3. září 2006 měl ve farním kostele primici novokněz Damián Jiří Škoda z Kongregace bratří Nejsvětější svátosti.\n\nOd roku 2002 působí v oslavanské farnosti Dětský chrámový sbor Cecilia, vznikla dětská scholka, každý pátek se schází v klubovně Katolického domu společenství Rybičky (maminky s dětmi), které se věnuje společnému tvoření dekorací z různých materiálů, funguje společenství Modlitby matek.\n\nNa území farnosti se každoročně koná tříkrálová sbírka. V roce 2014 se při ní v Oslavanech vybralo 69 305 korun, v roce 2015 65 927 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. červen. Adorační den připadá na 8. prosince.\n\n"}
{"id": "894554", "url": "https://cs.wikipedia.org/wiki?curid=894554", "title": "Hlívovec ostnovýtrusný", "text": "Hlívovec ostnovýtrusný\n\nHlívovec ostnovýtrusný (\"Rhodotus palmatus\") je houba z čeledi \"Physalacriaceae\", která je v České republice chráněná dle vyhlášky č. 395/92 Sb. zákona 114/92 Sb jako kriticky ohrožený druh. Druh roste vyjma toho i v Severní Americe, severní Africe, zbytku Evropy a Asii. Jeho populace v Evropě jsou v současnosti na ústupu.\n\nTypový druh rodu \"Rhodotus\" původně popsal jako \"Agaricus palmatus\" v roce 1785 francouzský botanik Jean Bulliard; mykolog Elias Magnus Fries jej pod stejným jménem uvedl ve svém díle \"Systema Mycologicum\". Do nově vzniklého rodu \"Rhodotus\" jej v roce 1926 ve své publikaci zařadil francouzský mykolog René Maire.\n\n"}
{"id": "894556", "url": "https://cs.wikipedia.org/wiki?curid=894556", "title": "Baba (Jičínská pahorkatina)", "text": "Baba (Jičínská pahorkatina)\n\nBaba (363 m n. m.) je vrch v okrese Mladá Boleslav Středočeského kraje. Leží mezi obcemi Bakov nad Jizerou, Chudoplesy, Kosmonosy, Horní Stakory, na jejich katastrálních územích. Vrch je chráněn jako přírodní rezervace \"Vrch Baba u Kosmonos\". Je to nejvyšší bod Mladoboleslavské kotliny.\n\nBaba není jednotlivý vrch, ale tvoří souvrší, skupinu tří vrcholů. Kromě nejvyššího vrcholu \"Baba\", který dal své jméno i rezervaci, ji tvoří též o 260 metrů východněji ležící \"Dědek\" (358 m n. m.). Tato dvojice vrcholů leží ve východní části rezervace a jsou součástí jednoho hřbetu. 630 metrů na jihozápad od vrcholu Baba leží, při pohledu ze západu mnohem nápadnější, třetí vrchol zvaný \"Brejlov\" (349 m n. m.), což je plošina s osadou Brejlov postavenou v 18. století. Na úbočích Baby je několik vrstevních pramenů, které napájejí i rybníčky, např. \"Panský rybník\" na jihu nebo rybníček u \"Husovy studánky\" v severní části rezervace. Na neovulkanitech rostou teplomilné doubravy, na svazích dubohabřiny, bučiny, lípy a menší borové a smrkové porosty.\n\nOhraničení rezervace víceméně kopíruje hranice souvislého zalesnění vrchu. Nejlepší výhled je z Dědka (Pojizeří, Český ráj, Ještědsko-kozákovský hřbet). Velmi omezený výhled díky vzrostlým stromům je pak z Baby, z Brejlova není žádný.\n\nZápadní stranu vrchu těsně obepíná dálnice D10, na jejímž odpočívadle při severním okraji rezervace stojí vysloužilé letadlo Iljušin Il-18, sloužící dříve jako restaurace, později jako kavárna a prodejna.\n\nSouvrší je tvořeno vypreparovanými třetihorními sopečnými komíny Dědka a Baby. Ty jsou tvořeny čedičem (olivinický nefelinit) a komínovými brekciemi, které prorážejí okolní svrchnokřídové slínovce. Oba vrcholy jsou narušeny četnými trhlinami a starou těžbou. Uprostřed vulkanického tělesa je asi 100 m dlouhá a někde jen metr široká soutěska. Zde je možno pozorovat sérii hornin – kompaktní žíly olivinického nefelinitu se zrny olivínu, místy se rozpadající v pravidelných šestibokých sloupcích, dále brekcie, složené z ostrohranných úlomků vulkanických a slínovcových hornin, tufy, vzniklé spečením vulkanického popela. Zajímavostí jsou i porcelanity vzniklé přeměnou původních slínovců v kontaktu se žhavou lávou. V okolí jsou četná kamenná moře, na svazích sesuvy. Třetí vrchol Brejlov představuje další mocnou ložní žílu, která ale zatím nebyla odkryta. Souvrší Baba je podstatnou součástí podokrsku Kosmonoská výšina. Tuto výšinu dále tvoří čedičová žíla s bradleckou plošinou pod obcemi Kosmonosy a Bradlec.\n\nVrch náleží do celku Jičínská pahorkatina, podcelku Turnovská pahorkatina, okrsku Mladoboleslavská kotlina a podokrsku Kosmonoská výšina, jehož je nejvyšším vrcholem.\n\nPřes vrch prochází modrá turistická trasa spojující Horní Stakory s Bakovem nad Jizerou a pouze na Brejlov vede žlutě značená trasa ze stakorské silnice přes bývalou hájovnu \"Brejlov\".\n\n"}
{"id": "894565", "url": "https://cs.wikipedia.org/wiki?curid=894565", "title": "Emil Chertek", "text": "Emil Chertek\n\nEmil Chertek, též Emil von Chertek (1835 Salzburg – 7. října 1922 Prein an der Rax), byl rakousko-uherský, respektive předlitavský státní úředník a politik, v letech 1879–1880 ministr financí Předlitavska.\n\nV roce 1858 vstoupil do státních služeb. Působil dlouho v politické správě v Chorvatsku. Na ministerstvo financí ho přivedl ministr Sisinio de Pretis. 24. června 1879 byl jmenován sekčním šéfem ministerstva financí, přičemž při zdůvodnění jeho povýšení de Pretis uvedl hlavně Chertekovy zásluhy o přijetí novely pozemkové daně. Politicky se profiloval jako spojenec německorakouských liberálů.\n\n13. srpna 1879 (podle jiného zdroje 19. srpna) se stal ministrem financí Předlitavska ve vládě Eduarda Taaffeho. Ministerstvo vedl do 16. února 1880.\n\nOd září 1890 působil jako generální ředitel Nejvyššího privátního a rodinného fondu (\"Allerhöchsten Privat- und Familienfond\"), který spravoval osobní majetek císaře. V roce 1910 odešel do penze (ve věku 77 let). Zemřel roku 1922.\n"}
{"id": "894571", "url": "https://cs.wikipedia.org/wiki?curid=894571", "title": "Koralmský tunel", "text": "Koralmský tunel\n\nKoralmský tunel je úpatní železniční tunel, který je ve výstavbě v Rakousku pod pohořím Koralpe. Bude 32,9 km dlouhý, leží až 1250 m pod povrchem. Je součástí 130 km dlouhé Koralmské dráhy, která má spojovat Štýrský Hradec s Klagenfurtem. Koralmský tunel se skládá ze dvou paralelně umístěných tubusů, v každém má být jedna provozní kolej. Tubusy budou spojeny spojeny každých 500 metrů. Zde bude možné nouzové zastavení vlaku v tunelu. Tunel je ve výstavbě od roku 2010, očekává se, že bude dostavěn do roku 2025.\n"}
{"id": "894573", "url": "https://cs.wikipedia.org/wiki?curid=894573", "title": "Třída Mubarraz", "text": "Třída Mubarraz\n\nTřída Mubarraz je třída raketových člunů Námořnictva Spojených arabských emirátů. Třídu tvoří dvě jednotky postavené německou loděnicí Lürssen jako typ FPB 44 (číslo označuje délku trupu). Obě jsou stále v aktivní službě.\n\nV loděnicích Lürssen byly postaveny dvě jednotky této třídy, pojmenované \"Mubarraz\" (P 4401) a \"Makasib\" (P 4402). Obě byly do služby zařazeny v roce 1991.\n\nPlavidla nesou vyhledávací radar Sea Giraffe 50HC a systém řízení palby BEAB 9LV200. Hlavňovou výzbroj tvoří jeden dvouúčelový 76mm kanón OTO Melara v dělové věži na přídi. Údernou výzbroj tvoří čtyři protilodní střely MM.40 Exocet. Obranu proti vzdušným cílům představuje šestinásobné vypouštěcí zařízení Sadral pro protiletadlové řízené střely velmi krátkého dosahu Mistral. Pohonný systém tvoří dva diesely MTU. Lodní šrouby jsou dva. Nejvyšší rychlost přesahuje 33 uzlů.\n"}
{"id": "894574", "url": "https://cs.wikipedia.org/wiki?curid=894574", "title": "Adolf Kriegs-Au", "text": "Adolf Kriegs-Au\n\nAdolf Kriegs-Au nebo Adolf von Kriegs-Au, uváděn též \"Adolf Kriegsau\" (13. prosince 1819 Vídeň – 30. října 1884 Vídeň), byl rakousko-uherský, respektive předlitavský spisovatel, státní úředník a politik, v roce 1880 ministr financí Předlitavska.\n\nVystudoval právo na Vídeňské univerzitě. V roce 1841 vstoupil do státních služeb jako správní úředník v Dolních Rakousích. Během revoluce roku 1848 patřil mezi radikály a podílel se na vyhlašování ústavy ve Vídni. Během následujících měsíců se ale názorově proměnil. Jako tajný kurýr udržoval komunikaci s budoucím císařem Františkem Josefem I. Od roku 1849 byl pracovníkem ministerstva vnitra a do roku 1854 působil v Sedmihradsku. Roku 1856 se stal dvorním radou při Místodržitelství v Pešti. V roce 1859 byl úředníkem v Prešpurku. Díky působení ve východní části monarchie se naučil maďarsky a získal kontakty na uherskou šlechtu.\n\nKdyž v roce 1860 byla v Rakousku obnovena ústavní vláda a skončila éra bachovského neoabsolutismu, byl dočasně propuštěn ze státních služeb a po tři roky neměl stálé profesní uplatnění. Navíc mu tehdy zemřela žena. Věnoval se péči o děti a studiu. Od roku 1863 pracoval na místodržitelství v Dolních Rakousech a pak v Horních Rakousech. Zde se osobně seznámil se spisovatelem Adalbertem Stifterem. Sám působil jako spisovatel. Roku 1865 se stal sekčním šéfem na státním ministerstvu, kde vedl odbor kultu a vyučování. následujícího roku se zapojil do úřednických struktur rakouské armády a podílel se posléze na řízení komise pro likvidaci válečných škod. Později zasedal ve vedení Dunajské paroplavební společnosti.\n\n16. února 1880 se stal ministrem financí Předlitavska ve vládě Eduarda Taaffeho. Ministerstvo vedl do 26. června 1880. Jako ministr řešil zejména otázku zlaté půjčky. Musel také řešit opozici ze strany německorakouských liberálů, kteří ho vnímali jako názorově nepřátelskou a nekompetentní osobu. Liberál Ernst von Plener ho označil za člověka působího \"zcela bezmocně\".\n\nNásledně se profiloval jako publicista. Napsal cestopis ze svého zájezdu do Egypta i do Ameriky a pravidelně přispíval do Wiener Zeitung. V roce 1883 napsal i román \"Moderne Größen\". Zemřel náhle na nemoc během příprav na cestu do Indie.\n"}
{"id": "894577", "url": "https://cs.wikipedia.org/wiki?curid=894577", "title": "Michael Oakeshott", "text": "Michael Oakeshott\n\nMichael Joseph Oakeshott (11. prosince 1901 – 19. prosince 1990) byl anglický filozof a politický teoretik. Zaobíral se filozofií dějin, náboženství, práva a estetikou. Je považován za představitele konzervatismu.\n\n\n\n"}
{"id": "894578", "url": "https://cs.wikipedia.org/wiki?curid=894578", "title": "Okres Piotrków", "text": "Okres Piotrków\n\nOkres Piotrków (polsky \"Powiat piotrkowski\") je okres v polském Lodžském vojvodství. Rozlohu má 1 428,77 km² a v roce 2011 zde žilo 91 417 obyvatel. Sídlem správy okresu je město Piotrków Trybunalski, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "894581", "url": "https://cs.wikipedia.org/wiki?curid=894581", "title": "Padlí jabloňové", "text": "Padlí jabloňové\n\nPadlí jabloňové je houbová choroba rostlin způsobená houbou Podosphaera leucotricha, napadající především jabloně. Je to velmi častá choroba jabloní. Některé odrůdy (Idared, Jonathan, Průsvitné letní) jsou k padlí silně náchylné, na jiných se vyskytuje zřídka. Způsobuje bělavý povlak na listech na koncích letorostů. Padlí prakticky nenapadá plody a když už jsou plody napadené způsobuje jim spíš estetické poškození - rzivost slupky. Pravidelně silně napadené stromy mají malé přírůstky dřeva i sníženou plodnost. Padlí jabloňové může způsobit výrazné snížení výnosů. Při dlouhodobějším zanedbání ochrany dochází k tvorbě malých listů, redukci přírůstků, zmenšení velikosti plodů a zejména u náchylných odrůd k silnému zasychání větví a postupnému chřadnutí celých stromů.\nPo vyrašení pupenů letorosty zakrňují, listy jsou úzké, mírně ztlustlé a lodičkovitě prohnuté. Vytváří se na nich bílý povlak, vypadají jako pomoučené. Jsou pokryty myceliem, které se rychle vyvíjí. Takto napadené části stromy se dále nevyvíjejí a mohou i uschnout. Sekundárně infikované listy již nemění tvar, ale jsou pokroucené a infikovaná místa mají nádech do fialova. Silněji napadené části hnědnou a zasychají. Symptomem padlí jabloňového jsou výhony pokryté bělavým popraškem a bezlisté. Takzvané svícovité výhony. \n\nNapadené květní pupeny jsou deformované pomoučené a kvetení se opožďuje. Korunní i kališní lístky jsou ztloustlé, korunní listy zelenavé, tyčinky srůstají, pyl neklíčí, květy zasychají a opadávají. Pokud je infikována stopka nebo základ plůdku, dochází k šíření infekce na plody. Mladé rozvíjející se plody mohou být rovněž pokryty bělavým povlakem. Choroba se u náchylných odrůd projevuje hnědnutím buněk. Na plodu se vytváří korkovitá síť (mramorovitá korkovitost, rzivost), takto poškozená pletiva mohou praskat a deformovat se. \n\nHouba přezimuje myceliem v pupenech, ze kterých se v následujícím roce šíří. Mycelium prorůstá infikovanými pupeny a ve stádiu růžového poupěte vytváří na povrchu listů spóry které jsou roznášeny na další listy a plody a způsobují vznik primární infekce. Infekce většinou začíná od období 7–10 dnů před květem a končí v červenci. Pro rozvoj infekce je třeba vyšší teploty a vyšší nebo kolísavé vzdušné vlhkosti. Sekundární infekce pokračuje přes léto dokud pokračuje růst terminálního pupenu. Při sekundární infekci vyvinutých listů vznikají světle zelené neohraničené skvrny, obvykle jen s nenápadným porostem podhoubí. V závěru léta, zejména za teplého počasí, se v porostech podhoubí vytvářejí tmavá, kulatá, 0,1 mm velká kleistotecia s jedním vřeckem a askosporami. Pro přezimování a další šíření choroby nemají podstatný význam.\n\nPoužívat rezistentní odrůdy. Některé odrůdy rezistentní proti strupovitosti jsou náchylné na padlí. Je doporučeno provádět pravidelný průklest, vybrat vhodné stanoviště (ne vlhké a se sníženým pohybem vzduchu) a dbát o správnou a vyváženou výživu, zejména nepřehnojovat dusíkem.\n\nAplikací fungicidů lze léčit pouze letorosty a základy plůdků, které se vyvíjí ze zdravých pupenů. Nejúčinnější ochranou je odstranění infikovaných výhonů. Chemickou ochranu provádíme prvně 1-2 týdny před květem a poté podle přípravku a intenzity výskytu několikrát opakujeme až do července.\n\n"}
{"id": "894584", "url": "https://cs.wikipedia.org/wiki?curid=894584", "title": "Josef Krofta (divadelník)", "text": "Josef Krofta (divadelník)\n\nJosef Krofta (30. března 1943, Uherské Hradiště – 18. března 2015, Hradec Králové) byl český režisér loutkového divadla a vysokoškolský pedagog.\n\nPocházel z Uherského Hradiště. Studoval na střední škole v Nymburce a poté byl učněm-mechanikem v Praze. Zde se přihlásil ke studiu Divadelní fakulty Akademie múzických umění. Roku 1966 absolvoval obor režie-dramaturgie na Katedře loutkářství. Podle vlastních slov mu však chyběla obhajoba diplomové práce. Kvůli označení za politicky nežádoucího tak získal vysokoškolský titul až dodatečně v roce 1989.\n\nPři studiích v 60. letech a krátce poté pracoval v Československém rozhlase. Pak nastoupil základní vojenskou službu ve vojenském uměleckém souboru v Bratislavě. Po návratu z vojny roku 1968 přešel do rozhlasového studia v Českých Budějovicích.\n\nJako režisér působil od roku 1968 v Malém divadle v Českých Budějovicích. O tři roky později začal režírovat v Divadle Drak v Hradci Králové, kde se roku 1981 stal uměleckým šéfem. Souběžně režijně působil i v pražském Divadle Spejbla a Hurvínka, v hradeckém Studiu Beseda i v dánském Odense Theatre.\n\nMezi jeho nejvýznačnější díla na prknech hradeckého divadla patří inscenace \"Enšpígl\", \"Šípková Růženka\", \"Petruška\", \"Unikum – dnes naposled!\", \"Píseň života\", \"Sen noci svatojánské\", \"Prodaná nevěsta\" nebo \"Pinokio\". Jako své loutkářské vzory v rozhovoru pro Reflex uvedl Matěje Kopeckého. Ve svých inscenacích přesouval důraz z literární složky díla na jevištní výrazové prostředky a funkčně využíval souhry loutky s živým hercem. „Možná jsem měl štěstí, že jsem se klasické loutkové divadlo nestačil naučit,“ zdůvodnil to v dokumentárním cyklu České televize \"Evropané\".\n\nV březnu 2013 mu Herecká asociace udělila Cenu Thálie 2012 za dlouholeté mistrovství v oboru loutkové divadlo. Stal se tak historicky prvním laureátem této ceny (spolu s Divadlem Spejbla a Hurvínka), neboť v této kategorii byla udělena vůbec poprvé.\n\nV roce 1990 byl na DAMU habilitován docentem oboru „Dramatická umění – režie“ a od téhož roku zde působil jako pedagog a vedoucí Katedry alternativního a loutkového divadla. V roce 1994 získal profesuru. V letech 1993–1998 byl i proděkanem DAMU pro zahraniční záležitosti. Pedagogicky působil také ve Francii a Norsku.\n\nRoku 1993 založil v Hradci Králové Mezinárodní institut figurativního divadla.\n\nZa koncepci a realizaci projektu Katedry alternativního a loutkového divadla DAMU obdržel v roce 1991 jako historicky první laureát cenu UNIMA od Českého střediska Mezinárodní loutkářské unie UNIMA.\n\nV roce 2010 se stal náměstkem primátora města Hradce Králové pro kulturu, sport a cestovní ruch jako nestraník kandidující za Volbu pro město.\n\nByl ženatý, měl dvě dospělé děti a čtyři vnoučata. Syn Jakub Krofta rovněž studoval na DAMU a později s otcem spolupracoval např. na inscenaci cirkusového muzikálu Pinokio.\n\n"}
{"id": "894589", "url": "https://cs.wikipedia.org/wiki?curid=894589", "title": "Koralmská dráha", "text": "Koralmská dráha\n\nKoralmská dráha (německy Koralmbahn) je 127 km dlouhá dvoukolejná železniční trať, elektrifikovaná, vysokorychlostní železnice, která je ve výstavbě. Dráha propojí rakouská města Štýrský Hradec (německy Graz) a Klagenfurt. Stavba byla zahájena v roce 2001 a celá železniční trať by měla být funkční do roku 2025. Rychlost bude až 250 km/h.\n\nAčkoli stavba se protáhne až do 2025, části trati jsou již otevřeny; popřípadě budou kvůli zvýšení kvality místních služeb příměstské železniční dopravy otevřeny dříve. Železnice je primárně postavena pro intermodální nákladní dopravu, ale budou ji také používat osobní vlaky jedoucí rychlostí až 250 km/h. Doba jízdy z Klagenfurtu do Grazu se sníží ze tří hodin na jednu. První nový traťový úsek byl uveden do provozu v roce 2010, celá stavba by měla být dokončena v roce 2025.\n\nJádrem nové železnice je 33 km Koralmský tunel pod pohořím Koralpe, podle kterého má dráha své jméno. Projekt je v současné době největší stavbou, který rozšiřuje rakouskou železniční síť s rozpočtem několika miliard eur, a spojuje hlavní města sousedních spolkových zemí Štýrska a Korutan. Spojení je v současné době tvořeno třemi hodinami cesty vlakem přes Bruck an der Mur. V kombinaci s projektovaným a raženým 27 km dlouhým Semmerinským úpatním tunelem Koralmská dráha odstraní překážky v rakouské nákladní a osobní železniční infrastruktuře (zejména průsmyk Semmering a Neumarkt Sattel). Spolu s již existujícími italskou \"Pontebbanskou železniční tratí\" mezi Tarvisio a Udine bude částí toho, co se označuje jako \"Baltsko-jaderský koridor\" – dopravní osa spojující polské přístavní město Gdaňsk a italské město Bologna. V říjnu 2011 Evropská komise navrhla zařadit koridor do jádrové Trans-evropské dopravní sítě.\n\n"}
{"id": "894590", "url": "https://cs.wikipedia.org/wiki?curid=894590", "title": "Hotel Polesí", "text": "Hotel Polesí\n\nHotel Polesí ( \"Готе́ль Полісся\", \"Гостиница Полесье\") je jedna z nejvyšších budov v opuštěném městě Pripjať na Ukrajině, který byl poznamenán černobylskou katastrofou. Byl postaven v 70. letech 20. století pro ubytování delegací a pro návštěvníky Černobylské jaderné elektrárny, později zde byli při odstraňování následků nehody ubytováni likvidátoři.\n\nV roce 2012 se objevily zprávy o úmyslu zbourat připjaťskou zástavbu včetně hotelu Polesí. Tyto plány však nebyly realizovány a budovy včetně hotelu se stále nachází v dezolátním stavu. Nachází se na Leninském náměstí spolu s palácem kultury Energetik (Энергетик).\n\nZa hotelem a podnikem Energetik se nachází proslulé velké ruské kolo.\n\nHotel Polesí se spolu s dalšími scenériemi z města Pripjať objevil ve videohře a v modifikaci do počítačové hry Battlefield 2 zvané Point of Existence 2 nebo ve filmu Chernobyl Diaries (česky: Černobylské deníky, roku 2012).\n"}
{"id": "894593", "url": "https://cs.wikipedia.org/wiki?curid=894593", "title": "Jiří Kladníček", "text": "Jiří Kladníček\n\nJiří Kladníček (* 19. října 1932, Zlín, Československo) je bývalý komunální politik. V roce 1990 byl předsedou MěNV Zlín.\n\nPřed rokem 1989 pracoval jako bezpečnostní technik na generálním ředitelství Českých závodů gumárenských a plastikářských. Do funkce předsedy Městského národního výboru ve Zlíně byl jako nestraník zvolen dne 9. ledna 1990. Za jeho působení začaly do samosprávy Zlína znovu pronikat demokratické principy a začala postupná obměna zaměstnanců úřadu. Dne 24. listopadu 1990 se konaly řádné komunální volby, jimiž celostátně skončila téměř půlstoletá činnost národních výborů všech stupňů a obnovila se činnost městských a obecních úřadů. Funkční období posledního předsedy MěNV Zlín skončilo zvolením prvního zlínského primátora dne 11. prosince 1990.\n"}
{"id": "894594", "url": "https://cs.wikipedia.org/wiki?curid=894594", "title": "Okres Tomaszów Mazowiecki", "text": "Okres Tomaszów Mazowiecki\n\nOkres Tomaszów Mazowiecki (polsky \"Powiat tomaszowski\") je okres v polském Lodžském vojvodství. Rozlohu má 1 024,79 km² a v roce 2011 zde žilo 121 206 obyvatel. Sídlem správy okresu je město Tomaszów Mazowiecki.\n\nMěstská:\n\nVesnické:\n"}
{"id": "894597", "url": "https://cs.wikipedia.org/wiki?curid=894597", "title": "Geologický kompas", "text": "Geologický kompas\n\nGeologický kompas je nástroj, který využívá geolog pro měření orientací strukturních prvků v terénu. Typickou úlohou řešenou pomocí geologického kompasu je zjištění směru (azimutu) a úhlu sklonu určité plochy (například ramena vrásy). Data se zpravidla vynáší do spodní polokoule Schmidtovy sítě. Rozlišujeme kompasy analogové a digitální. Vzhledem k vysokým pořizovacím částkám a zároveň jednoduchosti těchto zařízení je výhodné a nikterak složité si geologický kompas vyrobit.\n\n"}
{"id": "894600", "url": "https://cs.wikipedia.org/wiki?curid=894600", "title": "Rudolf Dominik Zafouk mladší", "text": "Rudolf Dominik Zafouk mladší\n\nRudolf Dominik Zafouk mladší (narozený 10. prosince 1830, zemřel po roce 1890) byl rakouský sochař, řezbář a modelér česko-německého původu. \n\nNarodil se jako syn řezbáře Rudolfa Dominika Zafouka staršího z Berouna a synovec tamního sochaře a modeléra Dominika Zafouka. Vystudoval sochařství na vídeňské Akademii. Stylově se přiklonil k neorenesanci a realismu.\n\nV 50.-60. letech 19. století pro nedostatek jiné práce praktikoval v železárnách železné litiny jako modelér a formíř figurální plastiky pro železnou litinu. Pro Komárov vytvořil například reliéfní verzi \"Poslední večeře Páně\" podle obrazu Leonarda da Vinci, jejíž exempláře se dochovaly v Národním technickém muzeu v Praze a v dalších sbírkách. V Salmovských železárnách v Blansku vytvořil bustu Franze von Sonnenfelse pro městský hřbitov v Mikulově. \n\nRoku 1871 získal první velkou zakázku na sochu vojevůdce Jana Jiskry z Brandýsa pro vestibul Vojenského muzea ve Vídni; sochu v mírně nadživotní velikosti vytesal z karrarského mramoru. Pro děkanský kostel Panny Marie v Jindřichově Hradci vytvořil oltářní plasiky, tamže vyřezal dva oltáře v Černínské kapli.\n\n"}
{"id": "894601", "url": "https://cs.wikipedia.org/wiki?curid=894601", "title": "Podivuhodné příběhy a dobrodružství Jana Kornela", "text": "Podivuhodné příběhy a dobrodružství Jana Kornela\n\nPodivuhodné příběhy a dobrodružství Jana Kornela jak je zažil na souši i na moři, mezi soldáty, galejníky, piráty, Indiány, lidmi dobrými i špatnými, sám vždy věren svému srdci (1954) je dobrodružný historický román pro mládež od českého spisovatele Miloše Václava Kratochvíla odehrávající se v posledním období třicetileté války a po ní. Celkově román vyznívá jako protest proti válkám, otroctví a rasovému útlaku.\n\nJan Kornel je vesnický chasník z Polabí, který je lstí a násilím naverbován do císařského vojska. Když odhalí podvody lajtanta Tajfla ve vyplácení žoldu, je se svým přítelem odsouzen za údajnou vzpouru k smrti. Plukovník však rozhodne, že jeden dostane milost, a to ten, který hodí více v kostkách. Jan sice vyhraje, ale ani jeho přítel není popraven, protože se blíží nepřátelské vojsko. Po krvavé bitvě u Jankova (6. března 1645) Jan se svými přáteli ze strachu před Taiflem dezertuje. Společně se dostanou až do Durynska a zde se zúčastní selské rebelie. Po její porážce jsou polapeni a donuceni vstoupit do saského regimentu. Roku 1648 se v Osnabrücku po uzavření Vestfálského míru potká s Jane Amosem Komenským. Janovy naděje na to, že se konečně dostane domů, jsou zmařeny novým setkáním s Tajflem, který ho nechá jako zběha zatknout a pak ho prodá na galeje, tj. jako veslaře na španělskou galéru. \n\nPři plavbě přes Atlantik je galéra přepadena piráty, potopí se a Jan se s několika druhy zachrání na provizorním voru z prken ze dna galéry. Když je zachrání španělská loď, její kapitán je prodá na tři roky do otroctví na tabákové plantáže na Espaňole. Podaří se mu uprchnout a dostane se do skupiny bukanýrů, kteří se živí lovem divokých prasat. Při stahování zastřeleného kance se ale zraní nožem do levé ruky, dostane otravu krve a ruka mu musí být amputována. Poté je přijat na francouzskou pirátskou loď a pod vedením Françoise Lolonoise se zúčastní dobytí města Maracaiba roku 1666. Jan je z drancováním města znechucen a tak si za podíl na kořisti a za odškodné za zranění do nohy koupí cestu z Tortugy do Evropy a po dvaceti letech se vrátí domů do válkou poničených rodných Mlčechvost. \n"}
{"id": "894602", "url": "https://cs.wikipedia.org/wiki?curid=894602", "title": "Elitserien 2012/2013", "text": "Elitserien 2012/2013\n\nSezóna 2012/2013 byla 38. sezónou nejvyšší švédské ligy ledního hokeje. Vítězem se stal tým Skellefteå AIK. Nejlepším hráčem playoff se stal Švéd Linus Persson z týmu Luleå HF, brankářskou statistiku ovládl Švéd brankář Linus Ullmark z týmu MODO Hockey.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nPoznámka : před čtvrtfinále si 1. tým po základní části vybere soupeře mezi týmy, které skončily na 5-8. místě, 2. tým si vybere ze zbývajících třech na 5-8 místě, 3. tým si vybere ze zbývajících dvou na 5-8 místě a poslední dva týmy, které zbyly budou hrát proti sobě.\n\n\n\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nKvalserien se zúčastnilo šest týmů: poslední dva celky Elitserien, nejlepší tři týmy po základní části Hockeyallsvenskan 2012/2013 a vítěz Förkvalserien (tj. předkola baráže, kterého se zúčastnil 4. až 7. tým základní části Hockeyallsvenskan). Týmy se utkaly dvoukolově každý s každým. Do Svenska hockeyligan 2013/2014 postoupily týmy Örebro HK a Leksands IF.\n\n██Nominovali se do Svenska hockeyligan 2013/2014\n\n██Hráli v Hockeyallsvenskan 2013/2014\n\n Oficiální stránky ligy\n"}
{"id": "894608", "url": "https://cs.wikipedia.org/wiki?curid=894608", "title": "Julian Dunajewski", "text": "Julian Dunajewski\n\nJulian Antoni Dunajewski, též Julian von Dunajewski (4. července 1822 Nowy Sącz – 27. prosince 1907 Nowy Sącz nebo Krakov), byl rakousko-uherský, respektive předlitavský ekonom a politik polského původu z Haliče, v letech 1880–1891 ministr financí Předlitavska.\n\nVystudoval právo na Vídeňské univerzitě, Lvovské univerzitě a Univerzitě v Krakově. Na posledně jmenovanou nastoupil roku 1852 jako pedagog v oboru politické vědy a statistiky. V roce 1855 se stal učitelem na právní akademii v Prešpurku. Od roku 1860 vyučoval národohospodářství na Lvovské univerzitě, od roku 1861 státovědu na Univerzitě v Krakově.\n\nOd roku 1870 zasedal jako poslanec na Haličském zemském sněmu, v letech 1873–1891 byl poslancem Říšské rady, kde působil i jako předseda Polského klubu. Zvolen sem byl v prvních přímých volbách do Říšské rady roku 1873 (městská kurii v Haliči, obvod Biała, Nowy Sącz, Wieliczka atd.). Slib složil 5. listopadu 1873. Mandát zde obhájil i ve volbách do Říšské rady roku 1879 a volbách do Říšské rady roku 1885 (opět za městskou kurii, obvod Biala, Nowy Sącz atd.).\n\n26. června 1880 se stal ministrem financí Předlitavska ve vládě Eduarda Taaffeho. Ministerstvo vedl do 2. února 1891.\n\nVe funkci ministra setrval přes deset let a byl tak nejdéle sloužícím šéfem rezortu financí v době předlitavských vlád. Jeho nástup do Taaffeho kabinetu byl součástí širší rekonstrukce vlády, při které z ní odešli poslední zástupci německorakouských liberálů a jejich místa zaujali vesměs konzervativní politici. Byl stoupencem federalistické koncepce rakouského státu a tedy protivníkem centralistických německorakouských liberálů. Jako ministr usiloval o vyrovnaný rozpočet (poprvé se mu podařilo sestavit přebytkový rozpočet v roce 1889), zaváděl nové nepřímé daně (novou daň z petroleje dokázal v parlamentu prosadit i přes značný odpor liberálů, podobně uspěl při výrazném zvýšení daně na lihoviny nebo cukerné daně) a provedl reformu pozemkové daně. Z daňových důvodů odmítal rozšíření administrativních hranic Vídně. Pro vliv, kterým ve vládě disponoval se kabinetu někdy přezdívalo \"Ministerium Taaffe-Dunajewski\". Čelil značné kritice za opožděné řešení otázky zdanění nejbohatších vrstev, zejména burzovních spekulantů, na čemž svou kritiku založila zejména nastupující skupina německých antisemitských nacionálů. Dunajewski rovněž nepřikročil k zavedení progresivní daně z příjmu. Jeho rozpočtová sanace tak byla z větší části provedena na úkor chudších vrstev.\n\nSvou misi ve vládě obhajoval roku 1885 před německorakouskými liberály následovně: „\"Dokázali jsme, že v Rakousku není žádná strana sama o sobě, která by dokázala vést stát odpovídajícím směrem, že v Rakousku není možné panství žádné strany ani národa. Ukázali jsme koneckonců, že žádný národ nebo strana nemá monopol na panství, dokázali jsme, že lze vládnout a spravovat potřeby státu sice ne proti vám, o to nám nešlo, ale – a o tom jste vy vždy pochybovali – bez vás\".“ Historik Otto Urban se domnívá, že Dunajewského demise počátkem roku 1891 zároveň signalizovala erozi původní pozice Taaffeho vlády a nutnost, aby si zformovala v parlamentu novou většinu.\n\nV Říšské radě se profiloval jako významný řečník polských poslanců. Důvodem bylo i to, že Kazimierz Grocholski dlouholetý předseda Polského klubu nebyl dobrým rétorem a Dunajewski navíc uměl bezvadně německy. V roce 1891 odešel z Říšské rady a stal se členem Panské sněmovny.\n"}
{"id": "894615", "url": "https://cs.wikipedia.org/wiki?curid=894615", "title": "Horka (Dolnojizerská tabule)", "text": "Horka (Dolnojizerská tabule)\n\nHorka (290 m n. m.) je vrch v okrese Mladá Boleslav Středočeského kraje, ležící jeden kilometr východně od obce Mečeříž, ve stejnojmenném katastrálním území.\n\nU vrcholu stojí památný strom – borovice lesní, o které se tvrdí, že jí v roce 1992 bylo 400 let. Jinak je vrch nezalesněný, a proto je z něj pěkný kruhový rozhled do kraje. Spolu s dvěma podobnými pahorky v okolí, Černavou (287 metrů) a Vinicí (285 metrů), tvoří Horka jednu přímku.\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Mečeřížská tabule.\n\nAutomobilem lze přijet nejblíže do Mečeříže a odtud dojít po některé z polních cest pěšky na vrchol. Obcí prochází naučná stezka Krajinou Rudolfa II.\n"}
{"id": "894616", "url": "https://cs.wikipedia.org/wiki?curid=894616", "title": "The Fringe", "text": "The Fringe\n\nThe Fringe je šestá epizoda druhé série amerického televizního seriálu \"Smash\" a v celkovém pořadí dvacátá první epizoda. Napsala ji Julia Brownell a režíroval ji Dan Lerner. Poprvé se vysílala ve Spojených státech dne 12. března 2013 na televizní stanici NBC.\n\nV této epizodě Derek dojde ke svému zlomovému bodu a opouští \"Bombshell\". Kyle a Jimmy se potýkají s problémy související s uvedením \"Hit Listu\" na místním divadelním festivalu (Fringe Festival) a Ivy se odváží říci Terrymu, co si doopravdy myslí o \"Liasons\".\n\nEileen (Anjelica Huston) si vybrala Tomovu (Christian Borle) a Jerryho (Michael Cristofer) verzi scénáře pro \"Bombshell\" a Derek (Jack Davenport) s Juliou (Debra Messing) jsou na ní proto naštvaní. Když Tom přijde s novou verzí pro píseň Never Give All the Heart s Karen, tak to Derek již nevydrží, dojde ke zlomovému bodu a odchází od muzikálu.\n\nMezitím Jimmy (Jeremy Jordan), Kyle (Andy Mientus), Ana (Krysta Rodriguez) a Karen (Katharine McPhee) tvrdě pracují na tom, aby mohl být \"Hit List\" uveden na místním divadelním festivalu (Fringe Festival). Karen se musí vzdát účasti v muzikálu na premiéře, protože jí producent Jerry ( řekne, že nemůže dělat jiný muzikál, když pracuje na \"Bombshell\". Premiéra dopadne špatně a Jimmy a Kyle se kvůli tomu pohádají. Karen zariskuje, druhý den vystoupí v muzikálu a s Jimmym zpívá duet Heart Shaped Wreckage, který dav zbožňuje. Po představení za nimi přijde Scott (Jesse L. Martin) a nabízí pro muzikál prostor na svém manhattanském divadelním workshopu. Když se ptá na režiséra inscenace, tak se za něj Derek sám prohlásí.\n\nIvy (Megan Hilty) se snaží vyrovnat s nesmírně otravným Terrym (Sean Hayes). Rozhodne se jít proti proudu a svou píseň na zkoušce před novináři zazpívá komediálním způsobem, což plně zastíní Terryho před novináři. Terry se rozhodne její píseň vyřadit a Ivy se kvůli tomu rozpláče. Terry ji nalezne naštvanou a mají společně velmi upřímný rozhovor. Ivy ho přesvědčí, že inscenace je velmi špatná a musí se provést změny. Ten se pak zeptá i ostatních herců na jejich názory a oni mu konečně řeknou, že je představení špatné. Terry jim řekne, že tomu rozumí a všichni se rozhodnou pracovat na změnách v muzikálu.\n\nSara Brady ze serveru \"Television Without Pity\" hodnotila epizodu známkou 3+ (C+) .\n\nEpizodu v den vysílání sledovalo 2,9 milionů amerických diváků a získala rating a podíl na trhu 0,9/3 ve věkovém okruhu od osmnácti do čtyřiceti devíti let .\n\n"}
{"id": "894617", "url": "https://cs.wikipedia.org/wiki?curid=894617", "title": "Průmyslová fotografie", "text": "Průmyslová fotografie\n\nPrůmyslová fotografie (industriální fotografie) je fotografický žánr, který zachytává průmyslové objekty jako jsou závody, továrny a s tím související prostory. Kromě fotografií míst zahrnuje také téma výrobního procesu, přímou výrobu výrobku nebo jeho detail. A samozřejmě také fotografie personálu, hotových výrobků, částí výrobků, různých strojů, materiálů a všeho, co je potřeba pro katalogy, brožury, letáky nebo internetové stránky. Blízko k průmyslové fotografii má fotografie interiéru, architektury a reportážní fotografie. Fotograf, který se specializuje na tento žánr se označuje jako průmyslový fotograf.\n\nGeorge M. Bretz (1842 - 1895, USA) byl známý svými fotografiemi uhelných dolů v severovýchodní Pensylvánii a horníků. Sbírka jeho původních negativů na skleněných deskách z uhelného dolu Kohinoor v městečku Shenandoah v Pensylvánii byly nedávno nově objevené v Národním muzeu americké historie. Bretz je pořídil asi v roce 1884 a jedná se o jedny z prvních fotografií s umělým osvětlením fotografované v podzemním dolu. Tyto fotografie byly vystaveny v roce 1884 na World Cotton Centennial v New Orleans a znovu v roce 1893 na světové výstavě World’s Columbian Exposition v Chicagu. Bretz je také známý svými fotografiemi členů hnutí Molly Maguires, radikálních horníků, kteří byli proti nekalým praktikám práce v uhelných dolech.\n\nAmeričan Lewis Hine (1874 – 1940) od roku 1905 systematicky fotografoval imigranty a dělníky v továrnách. Ve dvacátých a začátkem třicátých let nafotil Hine sérii „pracovních portrétů“, které zdůrazňovaly přínos člověka modernímu průmyslu. V roce 1930 byl Lewis Hine pověřen zdokumentovat stavbu Empire State Building. Hine fotografoval dělníky v nebezpečných pozicích, když zabezpečovali kovové a ocelové nosné konstrukce budovy, přičemž riskoval stejně jako oni. Za účelem pořídit ty nejpřínosnější snímky se Hine houpal ve speciálně vytvořeném koši ve výšce více než 300 metrů nad Pátou Avenue. Působil také jako vrchní fotograf pro \"Works Progress Administration’s (WPA)\", národní výzkumný projekt, který zkoumal změny v průmyslu a jejich dopad na zaměstnanost. Rovněž dokumentoval dětskou práci – jeho snímky pomohly prosadit zákon o zákazu práce dětí. Fotografie tak poprvé vstoupila do role společenského argumentu a sociologie ji mohla využívat jako dokumentační nástroj. Snímek malé přadleny pořídil Lewis Hine v továrně v Jižní Karolíně v roce 1908.\n\nNěmečtí fotografové Bernd a Hilla Becherovi jsou mezinárodně známí a uznávaní díky svým černobílým fotografiím průmyslových krajin. Věnovali pozornost industriálním stavbám jako jsou těžní věže, vysoké pece, zásobníky na uhlí, pracovní haly, plynové zásobníky, doly a hutě, vysoké pece, plynojemy, vodojemy, vápenky a obilní sýpky. Za 40 let seskupili ucelený soubor industriální krajiny. Považují se za průkopníky konceptuální fotografie a z fotografického hlediska ve smyslu pořizování sérií zařazována k Nové věcnosti.\n\nEugen Nosko (1938, Německo) má jako základní téma svých prací lidi a technologie v průmyslovém prostředí NDR. Jeho série fotografií se věnují převážně tématům hornictví, metalurgie, strojírenství, stavebnictví a doprava. Kromě toho je autorem také velkého počtu městských scenérií. V roce 1998 obsahovalo oddělení Deutsche Fotothek ze SLUB Dresden přibližně 11 000 jeho středoformátových fotografií průmyslu. V roce 2008 získal Fotothek asi 26 000 záběrů východoněmeckého průmyslu, měst ve východním Německu, kabaretů a varieté. Asi 3000 snímků s tématem průmyslové fotografie ve Spolkové republice Německo z let 1986 až 1995 jsou v portfoliu Deutsche Fotothek od roku 2008.\n\nAlbert Renger-Patzsch\n\nUnited States Office of War Information (OWI) – americký Úřad válečných informací byla vládní americká agentura pro šíření informací a válečné propagandy během druhé světové války. Vznikla přejmenováním instituce Farm Security Administration, která byla vytvořena v roce 1935 v rámci New Deal.\n\nAlfred Palmer byl americký válečný fotograf; sloužil pro americkou vládu během druhé světové války v agentuře Farm Security Administration, kde spolu s kolegy vytvořili přibližně 1600 barevných fotografií, které zachycují život ve Spojených státech, včetně Portorika a Panenských ostrovů. FSA pomocí plakátů pracovala na podpoře vlastenectví, varovala cizí vyzvědače a pokoušela se získat ženy, aby pracovaly pro válku. Alfred Palmer byl pozoruhodný jeho portrétista mužů a žen při práci v průmyslu. Používal přirozené osvětlovací systémy, při kterých se zaměřil na osobu v jejím prostředí - někdy vznikaly až extrémní kontrasty.\n\nMargaret Bourke-White (1904 – 1971, USA)\n\n\n\n\n\n\n\n"}
{"id": "894618", "url": "https://cs.wikipedia.org/wiki?curid=894618", "title": "Železniční stanice Janov (Pripjať)", "text": "Železniční stanice Janov (Pripjať)\n\nŽelezniční stanice Janov ( \"Железнодорожная станция Янов\", kód ЕСР 347103) leží na úseku železniční trati mezi městy Černihiv – Ovruč poblíž města Pripjať v oblasti Polesí na Ukrajině. Osada a stanice Janov daly počátek městu Pripjať.\n\nStanice byla uvedena do provozu v roce 1925. Stanice a následně založená obec Janiv dala vzniknout městu Pripjať. Až do havárie elektrárny Černobyl patřila pod správu Jihozápadní dráhy Ukrajinských železnic. Stanice sloužila pro dopravu osobní, tak nákladní a byla s propojena přilehlými příjezdovými cestami, střediskem paliv a dalšími podniky v centru Pripjatě.\n\nStanice Janov je spravována státním podnikem Černobylservis (ukr. Чорнобильсервіс). Na hlavním nádraží jsou tři přijímací/odjezdové cesty a zařízení pro manipulaci s nákladem. V západní části stanice je stožár, který dodával vodu pro lokomotivy.\n\nV průběhu roku 1986 došlo k rekonstrukci traťového úseku Černihiv – Janov, která měla za cíl poskytnout služby zaměstnanců Černobylu a dodavatelům. V letech 1986–1987 byla trať procházející stanicí elektrifikována.\n\nJedna z cest, která prochází stanicí Janov, byla rekonstruována a v současné době je využívána k konstrukčním pracím při stavbě nového sarkofágu Černobylské jaderné elektrárny, který má nahradit ten stávající.\n\n\n"}
{"id": "894623", "url": "https://cs.wikipedia.org/wiki?curid=894623", "title": "Tomaszów Mazowiecki", "text": "Tomaszów Mazowiecki\n\nTomaszów Mazowiecki je polské město v Lodžském vojvodství, hlavní město okresu Tomaszów Mazowiecki. Tvoří samostatnou městskou gminu, sídlí zde též správa vesnické gminy Tomaszów Mazowiecki\n\nV roce 2011 zde žilo 65 998 obyvatel.\n\nNa okraji města se nachází přírodní rezervace „Modré prameny“ (\"Rezerwat przyrody Niebieskie Źródła\") a muzeum pod širým nebem řeky Pilica s umělými písečnými jeskyněmi (\"Groty Nagórzyckie\").\n"}
{"id": "894624", "url": "https://cs.wikipedia.org/wiki?curid=894624", "title": "Spojené státy americké na Letních olympijských hrách 1964", "text": "Spojené státy americké na Letních olympijských hrách 1964\n\nSpojené státy americké na Letních olympijských hrách v roce 1964 reprezentovalo 346 sportovců, z toho 79 žen a 267 mužů, ve 19 sportech.\n\n"}
{"id": "894627", "url": "https://cs.wikipedia.org/wiki?curid=894627", "title": "Alžběta Falcká (1381–1408)", "text": "Alžběta Falcká (1381–1408)\n\nAlžběta Falcká (27. října 1381, Amberg – 31. prosince 1408, Innsbruck) byla falcká princezna a hraběnka tyrolská.\n\nNarodila se jako dcera římskoněmeckého krále Ruprechta III. Falckého a jeho ženy Elišky Norimberské. V roce 1406 se ve svých pětadvaceti letech v Innsbrucku provdala za tyrolského vévodu Fridricha IV. Habsburského. Zemřela dva roky po svatbě při porodu dcery Alžběty, která též zemřela. Byla pohřbena v tzv. fridrichovské hrobce v klášteře Stams na horním Innu.\n\n"}
{"id": "894629", "url": "https://cs.wikipedia.org/wiki?curid=894629", "title": "Černý korzár", "text": "Černý korzár\n\nČerný korzár (1899, Il Corsaro Nero) je dobrodružný román italského spisovatele Emilia Salgariho odehrávajících se v 17. století v Karibiku.\n\nV románu se na pozadí bojů námořních lupičů a korzárů proti španělským kolonistům rozvíjí příběh, ve kterém Černý korzár, ve skutečnosti italský šlechtic Emilio di Roccanero, mstí smrt svých statečných bratří Zeleného a Rudého Korzára, bojuje za svou lásku i za ochranu své rodiny. Pronásleduje svého úhlavního nepřítele van Goulda, odpovědného za zkázu své rodiny i do Maracaiba, kde je guvernérem. Při přepadení španělské lodi zajme krásnou plavovlásku, do které se zamiluje, přičemž netuší, že je to van Gouldova dcera. A tak se dostane do tragického rozporu mezi povinností a láskou.\nPo úspěchu románu napsal pak Salgari ještě čtyři další pokračování, takže celý cyklus se skládá z těchto pěti románů:\n\n\n\n"}
{"id": "894633", "url": "https://cs.wikipedia.org/wiki?curid=894633", "title": "Liao-čung", "text": "Liao-čung\n\nOkres Liao-čung () je okres v Čínské lidové republice. Leží zhruba ve středu provincie Liao-ning a je součástí subprovinčního města Šen-jang, jehož centrum se od něj nachází ve vzdálenosti bezmála 70 kilometrů na severovýchod. Rozloha celého okresu Liao-čung je 1 670 čtverečních kilometrů a žije v něm zhruba půl milionu obyvatel.\n\nJe zde stanice nejstarší čínské vysokorychlostní tratě Čchin-chuang-tao – Šen-jang.\n"}
{"id": "894635", "url": "https://cs.wikipedia.org/wiki?curid=894635", "title": "1. slovenská národní hokejová liga 1991/1992", "text": "1. slovenská národní hokejová liga 1991/1992\n\n1. slovenská národní hokejová liga 1991/1992 byla 23. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Tým na první pozici postoupil do kvalifikace o nejvyšší soutěž, ve které se utkal s vítězem 1. ČNHL v sérii na tři vítězné zápasy. Vítěz této série postoupil přímo do nejvyšší soutěže. Poražený hrál baráž na tři vítězné zápasy proti předposlednímu týmu nejvyšší soutěže.\n\nTým na poslední pozici sestoupil do 2. SNHL.\n\n\n\n"}
{"id": "894637", "url": "https://cs.wikipedia.org/wiki?curid=894637", "title": "Třída Baniyas", "text": "Třída Baniyas\n\nTřída Baniyas je třída raketových člunů Námořnictva Spojených arabských emirátů. Třídu tvoří šest jednotek postavených německou loděnicí Lürssen jako typ TNC 45 (číslo označuje délku trupu). Všechny jednotky jsou stále v aktivní službě.\n\nV loděnicích Lürssen bylo postaveno šest jednotek této třídy, pojmenovaných \"Banyas\" (P 4501), \"Marban\" (P 4502), \"Rodqum\" (P 4503), \"Shaheer\" (P 4504), \"Saqar\" (P 4505) a \"Tarif\" (P 4506). Do služby byly zařazeny v letech 1980–1981. V letech 1996-2000 byly všechny jednotky modernizoávány – například dostaly nový navigační radar Scout a zaměřovací systémy.\n\nPlavidla po dokončení nesla vyhledávací radar Sea Giraffe 50, navigační radar TM 1226 a systém řízení palby BEAB 9LV200. Hlavňovou výzbroj tvoří jeden dvouúčelový 76mm kanón OTO Melara v dělové věži na přídi. Údernou výzbroj tvoří čtyři protilodní střely MM.40 Exocet. Obranu proti vzdušným cílům tvoří 40mm dvojkanón na zádi. Výzbroj doplňují dva 7,62mm kulomety. Pohonný systém tvoří čtyři diesely. Lodní šrouby jsou čtyři. Nejvyšší rychlost přesahuje 41,5 uzlu.\n"}
{"id": "894639", "url": "https://cs.wikipedia.org/wiki?curid=894639", "title": "Malá Haná (řeka)", "text": "Malá Haná (řeka)\n\nMalá Haná je řeka v Jihomoravském kraji v České republice. Má délku 18,6 km, napájí vodní nádrž Opatovice a jejím soutokem s řekou Velkou Hanou v obci Dědice u Vyškova vzniká Haná.\n\nPramení na Drahanské vrchovině severně od obce Krásensko, blízko radiotelevizního vysílače Kojál na stejnojmenném vrchu. Protéká Krásenskem, probíhá lesnatou oblastí jižně VVP Březina. Jižně obce Pařezovice se na km 4,27 opouští vodní nádrž Opatovice, která je zdrojem pitné vody pro Bučovicko a Vyškovsko. Po průtoku obcí Opatovice vytváří v Dědicích u Vyškova společně s řekou Velká Haná, která přitéká zleva, řeku Haná.\n\n"}
{"id": "894641", "url": "https://cs.wikipedia.org/wiki?curid=894641", "title": "Hrabovec nad Laborcom", "text": "Hrabovec nad Laborcom\n\nHrabovec nad Laborcom je obec na Slovensku, v okrese Humenné v Prešovském kraji. V roce 2011 zde žilo 565 obyvatel. Leží v Nízkých Beskydech v údolí horního Laborce. Mírně zvlněný až členitý povrch katastru tvoří flyšové souvrství a říční náplavy. V katastru Polonka se nachází i sirný pramen. Rozloha obce je 1347 ha. Střed obce je 212 m n.m., katastr 200-500 m n.m. Podnebí obce je mírné.\n\nPodnebí a vegetace podmiňují faunu a flóru v obcí a okolí. Dominantní jsou listnaté stromy, převládá lesní porost buku a břízy, ale v okolních lesích se nacházejí i jehličnaté stromy. Okolní lesy byly v minulosti bohaté na divokou zvěř, vyskytují se zde např. divočáci, vlci, lišky, srnčí zvěř a králíci, z ptactva pak mj. jestřábi.\n\nObec se poprvé vzpomíná v roce 1463, patřila několika pánům. Do 17. století to bylo panství Izbugyaiovcov. V 19.-20. století vlastnili zdejší majetky Dessewffyovci. V roce 1715 měla vesnice mlýn a 16 domácností. V obecní kronice se z vyprávění starých lidí vzpomíná existence židovských koupelí a synagogy, avšak tyto informace nejsou podložené.\n\nNázev obce prošel mnoha změnami. V roce 1463 Hrab, Felsewhrab, 1773 Zbucky Hrabowecz, 1920 Zbudský Hrabovec, 1927 Hrabovec, 1946 Hrabovec nad Laborcom, maďarsky Izbugyahrabóc.\n\nO historii názvů se dozvídáme pouze z ústního podání starousedlíků. Přívlastek Zbudský údajně pochází od jména Zbudza. Okolní lesy a majetky byly určitou dobu ve vlastnictví hraběte Jegyho ze Zbudza. Jméno Hrabovec zas odůvodňují takto: v Nižním Hrabovci, který je starší usedlostí, sídlil hrabě Malaway, který měl velkostatek na místě nynějšího Hrabovce nad Laborcom. Protože pán pocházel z Nižného Hrabovca, jmenovali jej na okolí Hrabovský a tak pojmenovali jeho velkostatek Hrabovec. Tento název pověřenectvo SNR pro vnitřek v Bratislavě přejmenovalo v prosinci roku 1946 osobitou vyhláškou v Úředním nevolníku na Hrabovec nad Laborcom.\n\nV období před druhou světovou válkou byla v obci organizována Hlinkova garda, která měla asi 30 členů. Informace o průběhu války a jejích dopadech na život obce nejsou známy. V místní kronice se píše až o prvních partyzánech: „V obci se poprvé objevili v srpnu 1944. Přišel jeden partyzán - Rus k Josefu Židzikovi, obecnímu komisaři a prosil o chléb. Oni mu dali, ale jen s velkým strachem, neboť v obci byli ubytováni Němci a často spali i v jejich stodole. Podruhé přišli k Jánovi Katanymu - němému. Tam pak chodili často. A pak se k nim připojil i jeho syn, také Ján Katana, ale jen tehdy když už se mělo obyvatelstvo evakuovat. On pak vydržel až do přechodu fronty.“ V kronice se uvádějí i tyto nepříjemné události: „Jednou přišli z Vyšnej Radvaně dva Němci rabovat do potravinového družstva. Partyzánům to lidé oznámili a tito pak Němce v družstvu zajali. Museli při tom vhodit do místnosti družstva ruční granát, protože Němci se nechtěli vzdát. Jednou také jednoho německého zvěrolékaře zabili partyzáni u Juháse ve dvoře. Pustili na něj palbu z kulometu. Spadl z koně a kůň zůstal živý.“\n\nO povstání se v obci mnoho nevědělo. Evakuace v obci byla nařízena 26. října 1944. Lidé neevakuovali podle nařízení, ale utíkali do hor a do sousední obce Hrubov. Poprvé do vesnice přišli Němci 15. listopadu 1944. Na okraj obce postavili kulomety, obec vyrabovali a sousední Hrubov vypálili. Evakuace postupovala směrem k Humennému. Tam každý evakuant dostal evakuační legitimaci, která byla vystavena až do Ružomberka. Evakuanti postupovali směrem přes Vranov k Prešovu, ale někteří šli dále přes Spiš až na Liptov. Mnozí odešli až na dolní Oravu, k Ružomberku a okolí. Obec se prakticky kompletně vylidnila.\n\nV roce 1945, po úspěšném postupu ruské armády, se začalo do obce evakuované obyvatelstvo vracet. V roce 2015 přišli vojáci s pomocí radaru zachycovat ukrajinské pašeráky v letadlech.\n\nNynější lovecké sdružení obhospodařuje 2820 ha půdy, z toho 830 ha lesa. Patří mezi nejlepší v okrese.\n\nJejí počátky sahají do roku 1950, kdy byl ve vesnici založen MS Sokol. Měl kolem 50 členů. Jako první byl založen fotbalový oddíl, později lyžařský a volejbalový. Ve stejném roce bylo založeno fotbalové hřiště u řeky.\n\nV roce 1974 se tělovýchovná jednota s názvem TJ Slovan změnila na TJ Družstevník Krosna. Fotbalisté v tomto roce dosáhli největší úspěch v historii obce. Dorostenci se umístili na 1. místě a postoupili do II. třídy.\n\n10. července 1977 bylo slavnostně otevřeno nové fotbalové hřiště \"Pod břehem\".\n\nÚspěšně si vedli i lyžaři. Tělovýchovná jednota byla pověřena Krajským výborem Československého svazu tělesné výchovy provedením I. kola krajských kvalifikačních závodů dorostu. Lyžařský oddíl v současnosti již neexistuje.\n\nTenisový oddíl v ročníku 1976-77 skončil na prvním místě a byl jasným favoritem na postup do krajské soutěže, což se však neuskutečnilo. Jeho činnost byla ukončena v roce 2006.\n\nNejlepším lyžařům v historii lyžařského oddílu TJ Hrabovec nad Laborcom byl Pavel Duda, který patřil k běžecké špičce východoslovenského kraje. V roce 1981 a 1982 byl vyhlášen za nejlepšího sportovce humenského okresu.\n\nV roce 1980 si tělovýchovná jednota připomněla 30. výročí svého založení. Měla tři oddíly: fotbalový, lyžařský a stolního tenisu.\n\nV roce 1983 se poprvé obecním fotbalistům podařilo probojovat do krajské soutěže. Fotbalisté se umístili na 6. místě. V pozdějším období bylo fotbalové mužstvo účastníkem páté ligy krajské soutěže, ale pro nedůstojné chování bylo z této soutěže vyloučeny. V současnosti (2007) v obci působí fotbalový oddíl v druhé třídě okresní soutěže, ale umísťuje se na posledních příčkách.\n"}
{"id": "894643", "url": "https://cs.wikipedia.org/wiki?curid=894643", "title": "Jančík", "text": "Jančík\n\nJančík/Jančíková je české příjmení, patří více osobám:\n\n\n"}
{"id": "894647", "url": "https://cs.wikipedia.org/wiki?curid=894647", "title": "Janček", "text": "Janček\n\nJanček je slovenské příjmení, patří více osobám:\n\n\n"}
{"id": "894648", "url": "https://cs.wikipedia.org/wiki?curid=894648", "title": "Město malomocného krále", "text": "Město malomocného krále\n\nMěsto malomocného krále (1904, La citta del re lebbroso) je dobrodružný román italského spisovatele Emilia Salgariho z prostředí siamského dvora poloviny 19. století.\n\nKrálovský ministr a generál Lakon-tay, pověřený péčí o posvátné bílé slony, upadne v královu nemilost, když v jediném měsíci zahyne sedm slonů. Král uvěří podlému našeptávačovi, královskému katovi Mien-Mingovi a odmítnutému nápadníkovi Lakon-tayovy dcery Len-Pry, který se chce pomstít, a vyšle ministra pro zlatý bodec na slony, který je podle jedné dávné pověsti ukryt v dalekých zříceninách opuštěného města malomocného krále (s pomocí tohoto bodce chce pak král získávat nové bílé slony).\n\nLen-Pra se rozhodne, že pojede se svým otcem. Doprovází je italský lékař Roberto Galeno, který miluje Len-Pru a ta jeho lásku opětuje. Mien-Ming sežene bandu domorodých zloduchů, která se neštítí ničeho. Přesto ministr, který věnoval slonům všechnu péči a je nevinen, pachatele násilné smrti posvátných zvířat odhalí. Mien-Ming je nakonec zajat a při pokusu probodnout krásnou Len-Pru i zastřelen. Siamský král generála omilostní a doktor Galeno si vezme generálovu dceru za ženu…\n\n"}
{"id": "894650", "url": "https://cs.wikipedia.org/wiki?curid=894650", "title": "Jančák", "text": "Jančák\n\nJančák je české příjmení, patří více osobám:\n\n\n"}
{"id": "894654", "url": "https://cs.wikipedia.org/wiki?curid=894654", "title": "Emil Steinbach", "text": "Emil Steinbach\n\nEmil Steinbach (11. června 1846 Mariahilf, dnes součást Vídně – 26. května 1907 Purkersdorf) byl rakousko-uherský, respektive předlitavský státní úředník a politik, v letech 1891–1893 ministr financí Předlitavska.\n\nByl synem židovského otce, který ale konvertoval ke křesťanství. Emil Steinbach se původně vzdělával doma, pak nastoupil na střední školu a roku 1863 maturoval na Akademickém gymnáziu ve Vídni. Vystudoval právo na Vídeňské univerzitě. V roce 1869 získal titul doktora práv a působil jako advokát. Od roku 1873 vyučoval na vídeňské Obchodní akademii. V roce 1874 nastoupil na ministerstvo spravedlnosti, kde se jako úředník podílel na přípravě legislativy na ochranu dělníků a pojištění zaměstnanců. V roce 1887 se stal sekčním šéfem tohoto ministerstva.\n\n2. února 1891 se stal ministrem financí Předlitavska ve vládě Eduarda Taaffeho. Ministerstvo vedl do 11. listopadu 1893. Jako ministr provedl významné změny (ačkoliv předtím neměl s tímto rezortem žádné zkušenosti), například přechod ze stříbrného na zlatý měnový standard, zavedení Rakousko-uherské koruny místo dosavadních zlatých a příprava zavedení daně z příjmu. V závěru svého vládního působení se zasazoval o volební reformu, přičemž vzniklé rozpory nakonec vedly k pádu celé Taaffeho vlády. Steinbach totiž na jednáních vlády prosazoval, aby kabinet výrazně rozšířil volební právo. Výsledkem mělo být oslabení stávajících opozičních stran, fragmentace politického spektra a potenciál snazšího nalezení nové vládní většiny, přičemž vláda spolu s císařským dvorem by mohla posílit svou roli nadstranického arbitra. Když Taaffe na tyto argumenty přistoupil a ohlásil skutečně záměr zavedení nové kurie, s prakticky všeobecným volebním právem mužů, reakcí ovšem byl ostrý nesouhlas stávajícího parlamentu, kde se okamžitě zformovala protivládní většina (německorakouských konzervativců i liberálů stejně jako Polského klubu) a ukončila existenci Taaffeho vlády.\n\nSteinbach po odchodu z vlády nastoupil na pozici soudce Nejvyššího soudního dvora. Roku 1899 se stal viceprezidentem tohoto soudu a v roce 1904 prezidentem. Mezitím se také stal členem Panské sněmovny.\n"}
{"id": "894657", "url": "https://cs.wikipedia.org/wiki?curid=894657", "title": "Wilhelm von Benda", "text": "Wilhelm von Benda\n\nAugust Heinrich Wilhelm Benda, od roku 1825 Wilhelm von Benda zu Krotoschin (2. ledna 1779 Berlín – 7. ledna 1860 Berlín), byl báňský inženýr a právník, povýšený do šlechtického stavu.\n\nWilhelm von Benda byl členem česko-německé muzikantské rodiny Bendů. Jeho otcem byl koncertní mistr a skladatel Karl Hermann Heinrich Benda. \n\nStudoval práva a montanistické vědy. V roce 1793 vstoupil do pruské státní služby jako úředník Báňského úřadu ve Vratislavi. Zúčastnil se bojů proti Napoleonovi a po skončení napoleonských válek se stal vládním radou v Poznani. Proto byl pověřen převést do majetku bavorského knížete Karla Alexandra Thurn-Taxis několik státních slezských statků, jako pruskou kompenzaci knížecí rodině za zrušený poštovní monopol. Tuto záležitost vyřídil pečlivě a rychle a spokojený kníže Thurn-Taxis mu nabídl místo centrálního ředitele svých panství se sídlem v Krotoszynu, které Benda přijal. \n\nNa doporučení knížete byl roku 1825 bavorským králem Maxmiliánem I. povýšen do dědičného šlechtického stavu. Knížecí statky vedl von Benda až do roku 1846, pak odešel na odpočinek do Berlína, kde roku 1860 zemřel.\n\nWilhelm von Benda byl dvakrát ženatý. Ovdověl jako bezdětný a z druhého manželství s Luisou von Mühlenfels se narodilo šest dcer a jediný syn, Karl Friedrich Wilhelm Robert von Benda, německý politik.\n\nPro hudební badatele je významné jeho doplnění autobiografie Františka Bendy o další historii rodiny. Práci dokončila Marie Benda-Jonas, druhá žena jeho syna.\n\n"}
{"id": "894660", "url": "https://cs.wikipedia.org/wiki?curid=894660", "title": "HSBC", "text": "HSBC\n\nHSBC Holding plc (známá jako HSBC) je nadnárodní instituce poskytující bankovní a finanční služby se sídlem v Londýně. Založila si ji v roce 1991 společnost The Hongkong and Shanghai Banking Corporation jako novou mateřskou společnost celého holdingu. Celá skupina ovšem pochází z roku 1865, kdy byly založeny první pobočky v Hongkongu a Šanghaji.\n\nKe konci roku 2012 měla HSBC celková aktiva ve výši 2,693 bilionu dolarů, z toho asi polovinu v Evropě, na Středním východě a v Africe, čtvrtinu v Asii a Tichomoří a čtvrtinu v Severní a Jižní Americe. V roce 2012 byla HSBC největší bankou na světě podle množství aktiv a šestou největší veřejně obchodovatelnou společností podle souborného hodnocení časopisu Forbes.\n\nHSBC má kolem 7200 poboček v 85 zemích světa, v Africe, Evropě, Severní i Jižní Americe a obsluhuje přes 89 milionů zákazníků.\nŠvýcarská větev banky HSBC podle zjištění evropských novinářů vytvářela pro své klienty systém umožňující masové daňové úniky. Mezi majiteli zkoumaných účtů jsou například herec Christian Slater, fotbalista Diego Forlán, modelka Elle McPhersonová nebo pilot formule 1 Fernando Alonso.\n"}
{"id": "894662", "url": "https://cs.wikipedia.org/wiki?curid=894662", "title": "Peter Schreyer", "text": "Peter Schreyer\n\nPeter Schreyer je německý automobilový designér a šéf designérské kanceláře automobilky Kia od roku 2006. 28. prosince roku 2012 byl jmenován prezidentem Kia motors. O tři týdny později se stal šéfdesignérem i sesterské automobilky Kie, tedy Hyundaie.\n\nDnes patří k nejvýznamnějším postavám automobilového designu. Před 17 lety se podílel na vzniku tehdy velmi originálního vozu Audi TT.\n\nRoku 2006 označil internetový magazín Car Design News design Audi TT jako \"nejvlivnější automobilový design poslední doby\".\n\nSchreyer se narodil v roce 1953 ve městečku Bad Reichenhall, které leží ve spolkové zemi Bavorsko, v západním Německu. Studovat začal v roce 1975 na Univerzitě aplikovaných věd v Mnichově. Nejdříve začal pracovat, ještě jako student, pro Audi roku 1978. Promoval roku 1979 s titulem Průmyslový design. Následně dosáhl stipendia Audi pro studium na Královské škole umění v Londýně, kde pobyl v letech 1979 - 1980 jako student dopravního designu.\n\nRoku 1980, Schreyer začal pracovat s Audi na exteriéru, interiéru a koncepčním designu. V roce 1991 se přesunul do designového studia Audi v Kalifornii, USA. Vrátil se do Evropy v roce 1992 a již o rok později, 1993, přešel do designového oddělení exteriéru automobilky Volkswagen. V roce 2006 převzala Schreyera Kia a postavila ho na post šéfa designérské kanceláře celé automobilky.\n\nPeter Schreyer je znám pro nošení černého oblečení, doplňovaného černými brýlemi z dílen francouzského designéra Phillipa Starcka a pro jeho \"soutěživou, vynalézavou a analytickou\" povahu.\n\nV roce 2005, když se Kia začala zaměřovat na Evropský obchod s automobily, byl Peter Schreyer pověřen prací na kompletním restylingu vzhledu tehdejšího portfolia vozů Kia a dohlížení na designérské počiny jednotlivých center ve Frankfurtu, Los Angeles, Tokyu a Namyang Design Centru v Koreji.\n\nSchreyer se v jednom rozhovoru z roku 2007 zmínil, že před jeho příchodem měla Kia velmi neutrální design.\n\n„\"V minulosti byly automobily značky Kia velmi neutrální. Když jste nějaké zahlédli na silnici, opravdu jste nedokázali odlišit, které je korejské a které japonské. Myslím si, že je velmi důležité abyste poznali automobil Kia na první pohled.\"“\n\nSchreyer požadoval, aby nové vozy Kia disponovaly při nejmenším snadno rozpoznatelným svalnatým designem - od toho typický \"Tygří čumák\" na všech novějších vozech Kia.\n\n"}
{"id": "894667", "url": "https://cs.wikipedia.org/wiki?curid=894667", "title": "1. slovenská národní hokejová liga 1990/1991", "text": "1. slovenská národní hokejová liga 1990/1991\n\n1. slovenská národní hokejová liga 1990/1991 byla 22. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Tým na první pozici přímo postoupil do dalšího ročníku nejvyšší soutěže.\n\nTým na poslední pozici sestoupil do 2. SNHL.\n\n\n\n"}
{"id": "894668", "url": "https://cs.wikipedia.org/wiki?curid=894668", "title": "Řád johanitů (Braniborská bailiva)", "text": "Řád johanitů (Braniborská bailiva)\n\nBraniborská bailiva (balej či bailivik) byla provincie katolického rytířského Řádu johanitů (maltézských rytířů), která později roku 1530 přijala reformaci a stala se samostatným nekatolickým řádem. Užívá názvu Řád johanitů (německy \"Johanniterorden\"), oficiální celý název zní Braniborská bailiva rytířského řádu jeruzalémských špitálníků sv. Jana (\"Balley Brandenburg des Ritterlichen Ordens Sankt Johannis vom Spital zu Jerusalem\"). Řád byl zrušen v letech 1810–1811 a jeho obnovení roku 1852 nebylo bezvýhradně akceptováno. Od roku 1961 je součástí Aliance sv. Jana. Jejich symbolem je původní znak johanitů – stříbrný (tj. bílý) osmihrotý (maltézský) kříž v červeném poli. \n\nOznačení balej, bailiva či bailivik (\"Ballei\", \"Balley\") je termín používaný od 13. století pro provincii rytířského řádu, které obvykle podléhá řada poboček (tzv. komend). Počátky johanitů v Braniborsku jsou spojeny se jménem markraběte Albrechta I. Medvěda, který v letech 1158–1159 podnikl poutnickou výpravu do Jeruzaléma a po návratu založil v městě Werben kostel zasvěcený sv. Janu Křtiteli a první komendu. Ta byla původně správním střediskem johanitů nejen pro Braniborsko, ale také pro velkou část tehdejšího severního Německa: Sasko, Pomořansko a tzv. Wendland. Později zde vznikla hlavní středisko braniborského bajliviku. \n\nKdyž v roce 1538 přestoupil braniborský kurfiřt Jáchym II. k luterství, postavil se tehdejší braniborský řádový představený (něm. \"Herrenmeister\") Veit von Thümen k tomuto jeho kroku skepticky. Masivní tlak markraběte ale vedl pruské johanity k rozhodnutí neklást jeho iniciativě odpor a zdejší členové řádu se po jistém váhání přiklonili k evangelické víře. Díky tomu zůstal řád johanitů v Braniborsku zachován, byť se musel přizpůsobit novým poměrům. Jeho členové tak byli (na rozdíl od maltézských rytířů) zproštěni slibů čistoty a chudoby a nemuseli dodržovat celibát. Původní organizační struktura zůstala víceméně zachována. Po vestfálském míru roku 1648 řád přišel o většinu svých majetků na protestantských územích.\n\nRoku 1763 pruský král Fridrich II. navázal styky s Maltézským řádem, protože se na dobytém území Slezska nacházelo několik katolických johanitských komend. Přestože papež byl toho názoru, že pruský Řád johanitů je kacířskou organizací, která nemá s původním řádem nic společného, navázali pruští johanité s maltézskými rytíři dobré vztahy, které přetrvaly dodnes.\nZásadní zlom v historii řádu znamenal počátek 19. století. Po porážce Pruska Napoleonem I. totiž byla země na základě tylžského míru povinna vyplatit vítězi velké finanční odškodné. Nedostatek prostředků přiměl krále Fridricha Viléma III. k rozhodnutí sekularizovat veškeré majetky pruských johanitů. Ediktem z 30. října 1810 a listinou z 23. ledna 1811 proto Braniborskou balej zrušil a její majetky zabavil. Řád jako takový nezanikl, přišel však o své majetky a bylo zakázáno přijímat další členy.\n\nNásledně, 23. května 1812, král založil jako připomínku zaniklé Braniborského bajliviku královský pruský Řád sv. Jana (\"Königlich Preußische St. Johanniter-Orden\"). Řád byl zřízen jako všeobecně záslužný odlišoval se však korporativním charakterem. V jeho čele stál velmistr z rodu pruských Hohenzollernů, počet členů (rytířů) řádu pak nebyl omezen. O půlstoletí později, kabinetním nařízením z 15. října 1852, král Fridrich Vilém IV. Braniborskou balej (Řád johanitů) obnovil a všichni nositelé pruského Řádu sv. Jana se stali jejími členy. Jejich práva ale byla výrazně omezena a oni sami označováni jako „čestní rytíři“ (\"Ehrenritter\"). Plné výsady řádových rytířů totiž náležely pouze jedincům, kteří se stali členy řádu před jeho zrušením roku 1810 a nově přijatým členům (rytířům podle práva, něm. \"Rechtsritter\"). \n\nZa války s Dánskem roku 1864 a prusko-rakouské války roku 1866 se johanité významně podíleli na organizování sanitní služby. Péče o nemocné a raněné se od té doby stala jednou z hlavních náplní činnost řádu. Od roku 1885 byl řád rozšířen i o ženské členy (\"Johanniter-Schwesternschaft\"), jejichž úkolem byla též charitativní činnost. Na počátku 20. století, za řádového představeného prince Albrechta Pruského (1886–1906), jinak též regenta Brunšvického vévodství, johanité provozovali již 52 nemocnic s téměř 3000 lůžky.\n\nOd počátku 20. století měl Řád johanitů charakter spolku podle starého práva (něm. Altrechtlicher Verein) a přeměnu Německa ze spolku monarchií v republiku přežil bez větší úhony. Mj. se těšil podpoře ze strany říšského prezidenta Paula von Hindenburg. Řád coby organizace úzce spjatá s protestantskou církví, jejímiž členy byla řada předních aristokratů, nacistům trnem v oku, a mnoho rytířů sympatizujících s NSDAP proto ještě před Hitlerovým převzetím moci z řádu vystoupilo. \n\n29. listopadu 1935 výnosem říšského a pruského ministra vnitra bylo další jmenování rytířů zakázáno a 2. července 1938 vyhlásil zástupce Adolfa Hitlera Rudolf Hess, že členství v řádu je neslučitelné se členstvím v NSDAP. Pro vystoupení z řádu se ale rozhodlo jen asi 10 procent členů. 14 rytířů řádu bylo popraveno v důsledku podílu na neúspěšném puči po atentátu na Adolfa Hitlera 20. července 1944.\n\nPo roce 1945 mohl řád plně obnovit svou činnost. V důsledku sovětského obsazení východních území Německa a nové hranice na Odře a Nise ale ztratil většinu svého majetku. Hlavní řádové centrum bylo přeloženo z Berlína do Bonnu (dnes je opět v Berlíně, resp. v Postupimi). S obnovou řádu bylo započato roku 1947 a následujícího roku začal řád přijímat i nešlechtice. V roce 1952 řád rozšířil svou činnost o tzv. \"Johanniter-Unfall-Hilfe\", dnes známou spíše pod názvem \"Die Johanniter\", jejímž cílem bylo poskytování první pomoci při stále častějších automobilových nehodách a převoz raněných do nemocnic. Roku 1974 tato organizace působí též v Rakousku. Po sjednocení Německa roku 1990 se řád opět vrátil i do východních spolkových zemí. \n\nOd roku 1961 je Řád johanitů součástí Aliance sv. Jana, katolických a evangelických větví řádu johanitů, které se navzájem uznávají.\n\nToto půlstoletí trvající přerušení souvislé linie dějin johanitského řádu v Prusku bylo důvodem, proč byla z některých stran napadána historická kontinuita tohoto řádu, resp. že byl řád vzniklý resp. obnovený po roce 1852 označován jako novodobý či dokonce samozvaný. Šlo o podobný vývoj, jako u Řádu sv. Lazara či Řádu sv. Konstantina (resp. Konstantinova řádu sv. Jiří). V roce 1863 však byli členové Řádu sv. Jana přítomni při založení Červeného kříže, což je v mezinárodním měřítku legitimizovalo. \n\nPo pádu Německého císařství se řád stal plně nezávislým a dnes má nezávislé pobočky ve Finsku, Francii, Maďarsku a Holandsku. Jde však jen o soukromoprávní subjekty, protože německý ústavní soud zamítl stížnost johanitů, kteří požadovali uznání svého postavení coby veřejnoprávní korporace resp. obdoba církve.\n\n\n"}
{"id": "894673", "url": "https://cs.wikipedia.org/wiki?curid=894673", "title": "Mission: Impossible – Ghost Protocol", "text": "Mission: Impossible – Ghost Protocol\n\nMission: Impossible – Ghost Protocol je americký film z roku 2011 režírovaný Bradem Birdem. Snímek představuje pokračovaní série \"\".\n\nHlavní postavu agenta IMF Ethana Hunta ztvárnil, jako v předchozích filmech Tom Cruise.\n\nNatáčelo se v Moskvě, Dubaji, Praze, Mladé Boleslavi, Bombaji a ve Vancouveru.\n\nAgent Ethan Hunt operuje v Kremlu. Poté, co ho jeho tým dostane z ruského vězení, je nasazen do mise, v rámci které má zajistit odpalovací kódy k jaderným hlavicím a identitu jednoho ruského špióna.\n\nAmerický prezident se ovšem od této operace distancuje, a tak Ethan operuje pouze s týmem, který ho dostal z vězení a spolupracuje s šéfanalytikem, kterého ztvárnil Jeremy Renner. Ten přežil útok na kolonu ministra zahraničí.\n\nUkáže se, že na šéfanalytika je příliš dobrý. Dříve také působil v aktivní službě, ale bylo nutno provést šedou operaci a došlo k jeho přeřazení. Zajištění odpalovacích kódu se však zvrtne a tak je nutno rakety znefunkčnit jinak…\n\n"}
{"id": "894674", "url": "https://cs.wikipedia.org/wiki?curid=894674", "title": "Moritz von Streit", "text": "Moritz von Streit\n\nMoritz von Streit, též Moriz von Streit, rodným jménem Moritz Frey (20. května 1826 Praha – 22. března 1890 Vídeň), byl rakousko-uherský, respektive předlitavský politik, v letech 1880–1881 ministr spravedlnosti Předlitavska.\n\nNarodil se jako Moritz Frey, jméno Streit získal až při povýšení do šlechtického stavu, přičemž ho přijal po své manželce na přání svého tchána, který neměl mužské dědice a přál si proto přenést na svého zetě titul a rodovou linii. Dlouhodobě působil jako státní úředník, nejprve v justici v Uhersku, pracoval u vrchního soudu v Košicích. V roce 1872 se stal dvorním radou u nejvyššího soudního dvora ve Vídni a pak předsedou zemského vrchního soudu v Brně.\n\nDne 26. června 1880 se stal ministrem spravedlnosti Předlitavska ve vládě Eduarda Taaffeho. Ministerstvo vedl do 14. ledna 1881. Z vlády odešel po relativně krátké době, protože měl názorově blízko k centralistickým ústavověrným německým liberálům, přičemž ve vládě postupně převládly spíše síly federalistické a konzervativní.\n\nPo odchodu z ministerské funkce byl jmenován prezidentem vrchního zemského soudu ve Vídni a důchodkového vrchního soudu tamtéž.\n\nJeho tchánem byl soudce a politik Ignaz Streit.\n"}
{"id": "894679", "url": "https://cs.wikipedia.org/wiki?curid=894679", "title": "Seznam hlavních penitenciářů Apoštolské penitenciárie", "text": "Seznam hlavních penitenciářů Apoštolské penitenciárie\n\nToto je seznam hlavních penitenciářů Apoštolské penitenciárie\n\n"}
{"id": "894680", "url": "https://cs.wikipedia.org/wiki?curid=894680", "title": "Australian Open 2010 – dvouhra juniorek", "text": "Australian Open 2010 – dvouhra juniorek\n\nDo soutěže dvouhry juniorek na Australian Open 2010 nastoupilo šedesát čtyři tenistek. Obhájkyní titulu byla ruská hráčka Xenia Pervaková, která již danou sezónu v juniorské kategorii nestartovala.\n\nVítězkou se stala šestá nasazená Češka Karolína Plíšková, která ve finále porazila britskou tenistku Lauru Robsonovou po dvousetovém průběhu utkání 6–1 a 7–6. Získala tak premiérový grandslamový titul.\n\n\n"}
{"id": "894684", "url": "https://cs.wikipedia.org/wiki?curid=894684", "title": "Friedrich Schönborn", "text": "Friedrich Schönborn\n\nFriedrich Schönborn, v českojazyčných dobových pramenech též Bedřich Schönborn nebo Bedřich Ervín Schönborn (10. září 1841 Praha-Malá Strana – 21. prosince 1907 Vídeň), byl rakousko-uherský, respektive český šlechtic a předlitavský politik, v letech 1888–1895 ministr spravedlnosti Předlitavska.\n\nPocházel z početné a vlivné šlechtické rodiny (otec Ervín Damián Hugo Schönborn (1812–1881), bratr František Schönborn (1844–1899) byl pražským arcibiskupem, další bratr Vojtěch Schönborn (1854–1924) byl českým zemským politikem). V letech 1864–1872 vystudoval právo na Karlo-Ferdinandově univerzitě v Praze. Studijní vysokoškolské práce publikoval v obou zemských jazycích. Roku 1872 získal titul doktora práv.\n\nNázorově byl konzervativcem se silným katolickým přesvědčením. Odmítal liberální ekonomické a sociální postoje. Odmítal etnický nacionalismus. V 70. letech publikoval několik veřejných spisů na státoprávní tematiku a podporoval české státoprávní ambice a federalistické pojetí rakouského státu. V 80. letech 19. století publikoval v listu \"Das Vaterland\", který byl názorovou platformou konzervativních šlechticů z českých zemí. Od roku 1871 byl prezidentem Jednoty pro dostavbu svatovítské katedrály v Praze. V roce 1880 neúspěšně kandidoval na Plzeňsku do Říšské rady. Téhož roku pak nastoupil do státního soudního dvora. Od ledna 1881 byl doživotním členem Panské sněmovny. Od listopadu 1881 do roku 1888 zastával funkci místodržícího Moravy. Čelil kritice za ovlivňování procesu s podvodníkem Williamem svob. pánem von Pawel-Remmingenem a etničtí Němci z Moravy mu vyčítali dosazování českých úředníků na významné posty a čechizaci veřejné správy. V roce 1884 se stal poslancem Moravského zemského sněmu za obvod venkovských obcí na Uherskohradišťsku. Brzy ale mandát složil kvůli kontroverzím ohledně regulérnosti voleb. V roce 1886 se nezúčastnil opakované volby.\n\n11. října 1888 se stal ministrem spravedlnosti Předlitavska ve vládě Eduarda Taaffeho. Post si udržel i v následující vládě Alfreda Windischgrätze. Ministerstvo vedl do 19. červen 1895. Do čela rezortu nastoupil přesto, že neměl předchozí zkušenost v justiční úřednické službě. Nedostatek zkušeností si vynahrazoval jmenováním odborníků na vysoké posty ve vedení ministerstva (zejména Emil Steinbach a Franz Klein). Rozvinul zejména reformy procesního řízení. Odmítal přílišné omezování svobody tisku.\n\nV roce 1890 se podílel na plánu česko-německého vyrovnání (takzvané punktace). Když na základě tohoto složitě dojednaného kompromisu přikročil okamžitě ke změnám v organizaci soudnictví v převážně německy mluvících oblastech Čech, což bylo výrazným českým ústupkem, aniž by začal implementovat i pro českou stranu výhodnější body dohody, stal se on i punktace jako takové terčem kritiky mladočechů. Součástí dohody byl i Schönbornův neoficiální příslib zavedení češtiny coby vnitřního jazyka úřadů v etnicky české části Čech. Když opozice proti punktacím na české politické scéně sílila, pokusil se hlavní architekt punktací, staročeský předák František Ladislav Rieger, o urgentní jednání s Schönbornem, zda by tuto možnost mohl urychleně realizovat a tak otupit kritiku ze strany mladočechů. Tato takzvaná Schönbornova jazyková nařízení ale nebyla vydána a ministr nadále počítal s uchováním němčiny coby jazyka vnitřního úřadování státních institucí, zejména soudů v Čechách. Celá záležitost vedla k otřesům v české politice i k přeskupení vládních a protivládních sil. Mladočeši, nyní již jasně opoziční, dokonce v roce 1892 navrhovali v parlamentu žalobu na Schönborna kvůli tomu, že nechal zřídit ministerským nařízením nový soudní okres Teplice nad Metují a přeřadit obec Hony do okresu Broumov, přičemž tak fakticky pokračoval v realizaci proněmeckých bodů punktací, ačkoliv česká strana nyní punktace odmítala.\n\nPo odchodu z vlády se v roce 1895 stal prezidentem Správního soudního dvora. Působil také jako člen rozhodčího soudu v Haagu. Byl aktivní v četných uměleckých spolcích a angažoval se pro zákaz duelů.\n\n"}
{"id": "894685", "url": "https://cs.wikipedia.org/wiki?curid=894685", "title": "Mark Huizinga", "text": "Mark Huizinga\n\nMark Huizinga (* 10. září 1973 Vlaardingen, Nizozemsko) je bývalý nizozemský zápasník–judista, olympijský vítěz z roku 2000.\n\nS judem začínal ve čtyřech letech v rodném Vlaardingenu pod vedením Roba Heina a Marjolein van Unenové a později v Schiedamu pod vedením Gerarda Vroegha. Od trenéra Vrogha odešel v 15 letech do Rotterdamu k trenéru Chrisy de Kortovi pod jehož vedením se připravoval až do konce své sportovní kariéry.\n\nOd juniorských let se datuje jeho rivalita s krajanem Maartenem Arensem. V roce 1996 v nominaci na olympijské hry v Atlantě Arense porazil. Los mu však přidělil v úvodním kole mistra světa ve střední váze Čon Ki-jonga, se kterým prohrál na praporky. V opravách však ukázal výbornou připravenost, všechny své soupeře porazil před časovým limitem a získal bronzovou olympijskou medaili. V roce 2000 startoval na olympijských hrách v Sydney jako jeden z favoritů na zlatou olympijskou medaili. Dokázal se vypořádat s náročným losem, který mu v úvodním kole přidělil jeho neoblíbeného soupeře Kubánce Yosvani Despaigna. Ve čtvrtfinále takticky vyřadil Rumuna Adriana Croitoru a ve finále si počkal na uči-matu Brazilce Carlose Honorata, kterou okotroval technikou uči-mata-gaeši na ippon. Získal zlatou olympijskou medaili.\n\nPo olympijských hrách v Sydney mu přípravu na velké turnaje zněpříjemňovala vleklá zranění kolen. Na mistrovství světa se mu nedařilo ladit formu a jeho noční můrou byla střetnutí s urostlým, dobře bránícím Kubáncem Yosvani Despaignem. V roce 2004 startoval na olympijských hrách v Athénách. Ve druhém kole nestačil na úřadujícího mistra světa Korejce Hwang Hui-teho. Z opravách se probjoval do boje o třetí místo, ve kterém technikou ura-nage hodil Brita Winstona Gordona a získal bronzovou olympijskou medaili.\n\nV roce 2005 vybojoval svojí jedinou medaili z mistrovství světa v egyptské Káhiře. V roce 2006 a 2007 již na nejlepší střední váhy ve finálových kolech nestačil. V roce 2008 se vrátil v dřívější formě a na mistrovství Evropy v Lisabonu získal v 35 letech pátý titul mistra Evropy. Na olympijských hrách v Pekingu ho však opět nepodržel los. V úvodním kole nastoupil proti Iliasu Iliadisovi z Řecka a s pomocí tehdy velice benevolentního posuzovaní ipponů ho vyřadil technikou uči-mata. Ve druhém kole však nestačil na taktiku Švýcara Sergeie Aschwandene. Vzápětí ukončil sportovní kariéru. Věnuje se trenérské a funkcionářské práci. Je výborným motivátorem a uznávaným specialistou na evropské judo.\n\nMark Huizinga byl primárně levoruký, komplexně vybavený judista. Tato jeho všestrannost, kdy na vysoké úrovni zvládal jak klasické judo tak zápasnické chvaty činila jeho judo obtížně čitelným. Techniky prováděl jak z pravé tak z levé strany a doplňoval je precizním bojem na zemi (techniky submise). Nepatřil mezi silové typy judistů a právě siloví judisté mu čas od času znepříjemňovali pobyt na tatami, zvláště v obdobích kdy neměl kvůli vleklým zraněním natrénováno.\n\n\n"}
{"id": "894692", "url": "https://cs.wikipedia.org/wiki?curid=894692", "title": "Jan Łukasiewicz", "text": "Jan Łukasiewicz\n\nProf. Jan Łukasiewicz (21. prosince 1878, Lvov, Polsko – 13. února 1956, Dublin, Irsko) byl polský logik, matematik, filozof, rektor Varšavské univerzity.\n\nNarodil se ve Lvově v polské intelektuální rodině. Absolvoval I. gymnázium ve Lvově a poté filozofii na Lvovské univerzitě, kde získal v roce 1902 doktorát. V letech 1902-1905 pracoval v Knihovně Lvovské univerzity. Další studia absolvoval na Berlínské univerzitě a Univerzitě v Lovani. Habilitoval v roce 1906 na Lvovské univerzitě. \n\nRektor Varšavské univerzity byl v letech 1922-23. Je jedním ze zakladatelů polské matematické školy (lvovsko-varšavská škola). Během německé okupace Polska se podílel na tajném vyučování. Od roku 1944 byl v emigraci. Jeho práce \"O principu rozpornosti u Aristotela\" zahájila rozvoj matematické logiky. Je autorem tříhodnotové logiky, první neklasické logiky, na jejímž základě vznikla např. modální logika. Je tvůrcem polské notace (1920), jež je základem obrácené polské notace, což je v informatice široce používaný způsob zápisu aritmetických výrazů.\n"}
{"id": "894693", "url": "https://cs.wikipedia.org/wiki?curid=894693", "title": "US Open 2010 – dvouhra juniorek", "text": "US Open 2010 – dvouhra juniorek\n\nDo soutěže dvouhry juniorek na US Open 2010 nastoupilo šedesát čtyři tenistek. Obhájkyní titulu byla britská hráčka Heather Watsonová, která již v juniorské kategorii nemohla startovat pro věkové omezení.\n\nVítězkou se stala nejvýše nasazená Ruska Darja Gavrilovová, která ve finále porazila krajanku Julii Putincevovou po dvousetovém průběhu utkání 6–3 a 6–2.\n\n\n"}
{"id": "894695", "url": "https://cs.wikipedia.org/wiki?curid=894695", "title": "Dustin Brown (tenista)", "text": "Dustin Brown (tenista)\n\nDustin Brown (* 8. prosince 1984 Celle) je jamajský profesionální tenista, který od sezóny 2010 reprezentuje Německo, kde se narodil. Ve své dosavadní kariéře vyhrál na okruhu ATP World Tour dva turnaje ve čtyřhře. Na challengerech ATP a okruhu Futures získal do března  2013 sedm titulů ve dvouhře a dvacet devět ve čtyřhře.\n\nNa žebříčku ATP byl ve dvouhře nejvýše klasifikován v lednu 2011 na 89. místě a ve čtyřhře pak v květnu 2012 na 43. místě. K roku 2013 neměl již několik let osobního trenéra.\n\nNa nejvyšší grandslamové úrovni se ve dvouhře nejdále probojoval do třetího kola ve Wimbledonu 2013, když zdolal bývalou světovou jedničku Lleytona Hewitta a ve čtyřhře pak do třetí fáze pařížského French Open 2011. Premiérový titul na okruhu ATP Tour si připsal na zářijovém Open de Moselle 2010 ve francouzských Metách, kde spolu s Nizozemcem Rogierem Wassenem zdolali ve finále brazilský pár Marcelo Melo a Bruno Soares 6–3, 6–3. Druhý triumf vybojoval na dubnovém turnaji Grand Prix Hassan II 2012, hraném v marocké metropoli Casablanca. V boji o titul společně s Australanem Paulem Hanleym přehráli italskou dvojici Daniele Bracciali a Fabio Fognini ve dvou setech 7–5 a 6–3.\n\nV jamajském daviscupovém týmu debutoval v roce 2003 utkáním základního bloku 3. skupiny Americké zóny proti Bolívii, v němž vyhrál nad Albertem Sottocornem. Do roku 2013 v soutěži nastoupil k pěti mezistátním utkáním s bilancí 4–1 ve dvouhře a 3–0 ve čtyřhře, když odehrál jediný ročník, Davisův pohár 2003.\n\nV červnu 2010 tenista oznámil, že vzhledem k nedostatečné podpoře ze strany Jamajského tenisového svazu, uvažuje o získání britského občanství a reprezentování Velké Británie. Jeho prarodiče z otcovy strany jsou Britové. V říjnu 2010 se však rozhodl nastupovat za Německo, kde se narodil a žil do srpna 1996, než se přestěhoval na Jamajku, kde zahájil tenisovou kariéru. Rozhodnutí reprezentovat německý stát potvrdil na svém facebookovém profilu. Prvním turnajem, který Brown odehrál v německých barvách, byl Bauer Watertechnology Cup 2010 v Eckentalu.\n\n"}
{"id": "894697", "url": "https://cs.wikipedia.org/wiki?curid=894697", "title": "Greatest Hits (album, Kylie Minogue)", "text": "Greatest Hits (album, Kylie Minogue)\n\nGreatest Hits je první kompilace australské zpěvačky Kylie Minogue, vydané v srpnu 1992. Obsahuje devatenáct singlů z jejího alba \"Kylie\", \"Enjoy Yourself\", \"Rhythm of Love\" a \"Let's Get to It\", stejně jako tři nové písně.\n\nVšechny písně napsané a produkované Mike Stockem, Mattem Aitkenem a Pete Watermanem, pokud není uvedeno jinak.\n"}
{"id": "894698", "url": "https://cs.wikipedia.org/wiki?curid=894698", "title": "Římskokatolická farnost Křoví", "text": "Římskokatolická farnost Křoví\n\nŘímskokatolická farnost Křoví je územní společenství římských katolíků v rámci velkomeziříčského děkanátu brněnské diecéze.\n\nPrvní písemná zmínka o obci pochází z roku 1371. Před tím, než byl v roce 1808 postaven tzv. nový kostel, tak na jeho místě stával kostel mnohem menší, stál určitě již v době po husitských válkách. Od roku 1673 se v kostele konaly bohoslužby každou čtvrtou neděli, dojížděl farář z farnosti Velká Bíteš a od roku 1785 pak existovala farnost Křoví. Ten byl mezi lety 1807 a 1808 zbořen.\n\nNový kostel byl postaven v roce 1808, vysvěcen pak byl 29. června 1809.\nFarnost je v současné době administrována ex currendo z farnosti Deblín v tišnovském děkanství. Administrátorem excurrendo je od srpna 2011 R. D. Mgr. Petr Papoušek.\n\nDnem vzájemných modliteb farností za bohoslovce a bohoslovců za farnosti brněnské diecéze je 2. květen. Adorační den připadá na 17. února.\n\nNa území farnosti se pravidelně koná Tříkrálová sbírka. Při sbírce v roce 2018 se vybralo jen ve Křoví 27 044 korun.\n\n"}
{"id": "894701", "url": "https://cs.wikipedia.org/wiki?curid=894701", "title": "Purifikatorium", "text": "Purifikatorium\n\nPurifikatorium (z latinského \"purificatio\", očista) je bílý obdélný šátek používaný při katolické bohoslužbě. Skládá se na šest dílů do podoby úzkého pruhu, který se vkládá mezi kalich a pallu. Ve střední části mívá vyšitý malý křížek, při užších stranách může být ozdoben výšivkou. Po většinu bohoslužby spočívá na kalichu, při \"bohoslužbě Oběti\" je umístěn na korporálu. \n\nPurifikatorium se začalo používat v 16. století a má připomínat látku, do které bylo osušeno mrtvé tělo Krista, omyté po ukřižování před pohřbem. Při liturgii se používá k osušení úst přijímajícího po přijetí Krve Kristovy, po svatém přijímání se používá k vytření kalicha po jeho vymytí vodou (tedy po abluci).\n\n\n"}
{"id": "894703", "url": "https://cs.wikipedia.org/wiki?curid=894703", "title": "Petr Podzemský", "text": "Petr Podzemský\n\nPetr Podzemský (* 29. listopadu 1974) je český fotbalista, obránce.\n\nV československé a české lize hrál za Duklu Praha, FC Marila Příbram a FC Viktoria Plzeň. Nastoupil celkem ve 150 utkáních a dal 2 góly. Dále hrál na Islandu za KR Reykjavík a Breidablik. V sezoně 2013/2014 nastupuje za celek SK Chyňava.\n\n"}
{"id": "894707", "url": "https://cs.wikipedia.org/wiki?curid=894707", "title": "Antigona (Sofoklés)", "text": "Antigona (Sofoklés)\n\nAntigoné (též Antigona) je tragédie starořeckého dramatika Sofokla, poslední díl \"Thébské trilogie\", spolu s tragédiemi Král Oidipus a Oidipus na Kolónu. Vypráví tragický příběh thébské princezny Antigony, dcery bývalého thébského krále Oidipa, která přes zákaz nového krále Kreonta pohřbila mrtvé tělo svého bratra Polyneika.\n\n\nKoná se v Thébách před královským palácem za doby mytické. \n\nThébský král Oidipus nevědomky zabil svého otce a oženil se se svou matkou, čímž naplnil věštbu. Když to zjistil, vzdal se vlády, sám se oslepil a odešel z Théb. Jediným, kdo ho neopustil a provázel ho, byla jeho dcera Antigoné (Oidipus měl se svou manželkou-matkou celkem čtyři děti: Dcery Antigoné a Isméné a syny Eteokla a Polyneika). Mezi bratry však vznikl boj o vládu v Thébách a Polyneikés proti městu poštval jiná města (toto tažení se nazývá \"Sedm proti Thébám\"). Théby se ubránily, přesto v boji padli oba bratři.\n\nNový thébský král Kreón nechal Eteokla pohřbít jako obránce vlasti. Polyneikovo tělo zakázal coby tělo zrádce pohřbít. Tento zákaz Antigoné porušila a bratrovo tělo pohřbila. Za to ji Kreón nechal uvěznit ve skalní kobce. Antigonin snoubenec Haimón, Kreontův syn, naléhal na otce, aby tak nečinil, ale marně. I věštec Teiresiás se snažil králi vysvětlit zlá znamení upozorňující na jeho špatné rozhodnutí, ale král zůstal neoblomný. Když král vstoupil do kobky, našel tam oběšenou Antigonu, jejíž mrtvé tělo objímal Haimón.\n\nSyn pohlédl naň zrakem divokým,<br>pln pohrdání v tváři, neděl nic<br>a dvojsečný svůj meč naň vytasil.<br>Však otec prchl pryč, i chybil se.<br>Tu rozzuřil se proti sobě sám,<br>svá prsa nastavil, až do půli<br>si vrazil do nich meč; již v mrákotách,<br>však dosud při rozumu, k dívce své<br>se přivine svou paží zemdlenou<br>a chroptě chrlí na bělostnou tvář<br>své dívky krvavý déšť krůpějí. \n\nKreón propadl výčitkám svědomí a přišel s mrtvolou syna. Mezitím ale spáchala sebevraždu jeho manželka Eurydiké. Proklála si hruď před oltářem a svého manžela proklela. \n\nRoku 1827 přeložil a uveřejnil ukázky ze Sofoklových dramat Filoktetes, Antigona a Aias František Šír (\"Výbor ze spisovatelů řeckých\", 2. díl). Dále překládali Josef Hanačík (ukázky ve Výročních zprávách brněnského gymnasia, 1857 - 1859), Karel Veselík (Brno 1880), Josef Končinský (Výroční zprávy gymnasia v Hradci Králové 1880, 1882, v Třeboni 1886, 1887, v Německém Brodě 1891), Ladislav Brtnický a Václav Škaloud. Kompletní překlad Antigony uveřejnil František Šohaj v Praze roku 1851. V cyklu Tragoedie Sofokleovy Timotheje Hrubého vyšla kompletní Antigoné v Praze roku 1891. Dále ji přeložil Josef Král (1906), kterou po úpravě nově vydal Karel Hrdina (Praha, 1930). Roku 1927 vyšel překlad Antigony od Ferdinanda Stiebitze. \n\nSofoklova Antigoné byla v Národním divadle uvedena pětkrát, vždy pod názvem \"Antigona\". \n\n\n\n\n\n\nDále byla v roce 1968 uvedena scénická kantáta Iši Krejčího a v roce 2006 opera Josefa Myslivečka \"Antigona\".\n\n"}
{"id": "894709", "url": "https://cs.wikipedia.org/wiki?curid=894709", "title": "Kazimír Mrozek", "text": "Kazimír Mrozek\n\nKazimír Mrozek (* 12. února 1950) je bývalý český fotbalista, brankář.\n\nV československé lize hrál za TŽ Třinec v letech 1970-1976, nastoupil ve 42 utkáních.\n"}
{"id": "894710", "url": "https://cs.wikipedia.org/wiki?curid=894710", "title": "Oidipus na Kolónu", "text": "Oidipus na Kolónu\n\nOidipus na Kolónu je třetí díl \"Thébské trilogie\", spolu s tragédiemi Antigona a Král Oidipus, jejímž autorem je Sofoklés. Vznikla krátce před Sofoklovou smrtí v roce 406 př. n. l., představena byla jeho vnukem (který se rovněž jmenoval Sofoklés) na dionýsiích v roce 401 př. n. l.\n\nKdyž thébský král Oidipos získal nezvratné důkazy o tom, že jeho manželka je jeho matka a že svého otce sám zavraždil, oslepil se a chtěl odejít ze země. Jeho švagr Kreón mu v tom však dlouho bránil a teprve když Oidipos svému osudu uvykl a po odchodu přestal toužit, vyhnal jej. Oidipos proto se svou dcerou Antigonou opustil Théby. Po dlouhé cestě došli na chlum poblíž Athén, jménem Kolonos (podle sochy hrdiny Kolona). Zde děj tragedie začíná. \n\nOidipos potká starce, od nichž se dozví, že je na svatém místě. Novina, že Oidipos je poblíž Athén, se mezitím rychle roznesla po zemi a donesla se až k athénskému králi Théseovi. Ten se za Oidipem vydá a potká jej jako starého, vyčerpaného a sešlého slepého starce. Oidipos mu svěří své proroctví. Tvrdí, že i když ho jeho synové z Théb vyhnali, Kreón se nyní bude v zájmu vlastního prospěchu snažit o jeho návrat, v Thébách se totiž schyluje k válce. V boji o trůn se ho na svou stranu budou snažit dostat i jeho synové. Oidipos proto Thésea prosí, aby ho bránil a nechal ho zemřít ve své zemi, za to mu slibuje, že se jemu i celé zemi odvděčí. Theseus mu na to dá své slovo. \n\nOidipovo proroctví se brzy vyplnilo, jeho švagr Kreón přijde na Kolonos, aby jej nejprve po dobrém, později po zlém přemluvil k návratu do Théb. Oidipos se proti návratu hájí tím, že když prosil, aby byl vyhnán, nechali ho trápit se, ale když se konečně smířil se svým osudem, vyhnali ho. Aby Kreón starce k návratu donutil, unese jeho dceru,Theseus jí ovšem přivede zpět. Za Oidipem následně přijde jeho prvorozený syn Polyneikés a prosí otce, aby se jej zastal v boji o trůn, protože jako prvorozený má na trůn největší právo. Oidipos mu však vyčte, že s ním nebyl, když ho Kreón z Théb vyhnal a prokleje ho: jeho osudem bude zemřít v boji s vlastním bratrem.\n\nZanedlouho Oidipos pocítí, že přichází jeho smrt. Zavolá tedy Thesea, aby mu sdělil, že místo jeho smrti je potřeba chránit a udržet v tajnosti: kdyby na něj totiž vstoupili lidé nebo vojska, potkala by zemi pohroma. Zároveň Theseovi svěří do opatrování svou dceru. Potom Oidipa k sobě zavolá Bůh (symbolizovaný ve hře hlasem),otevře se země a Oidipa pohltí. Truchlící dcera chce sice po Theseovi znát místo otcovy smrt, avšak Theseus jej podle slibu neprozradí.\n\nVzhledem k pochmurnému vyznění hry – stařec zklamaný světem se v ní chystá na smrt, avšak ani před smrtí nemá klid od své rodiny – najdeme slavný citát v Schopenhauerově hlavním díle: \"Svět jako vůle a představa\". Schopenahuer jej používá jako jeden z mnoha k doložení skutečnosti, že tento svět není nejlepší z možných (jak tvrdil Leibniz), ale nejhorší z možných. \"Nezrodit se vůbec\"\"je pak moudrost největší;\"\"kdo na svět přijde však, je druhá výhoda\"\"co nejrychleji se vrátit\" \"tam zas, odkud vzešel.\" \n"}
{"id": "894712", "url": "https://cs.wikipedia.org/wiki?curid=894712", "title": "Aiás (Sofoklés)", "text": "Aiás (Sofoklés)\n\nAiás je tragédie, jejímž autorem je Sofoklés. Vznikla v 5. století př. n. l. Datum prvního uvedení hry Aiás není znám, ale mnoho učenců ji považuje za Sofoklovo rané dílo, které mohlo vzniknout mezi lety 450 až 430 př. n. l. Pojednává o válečníkovi jménem Aiás.\n\n"}
{"id": "894713", "url": "https://cs.wikipedia.org/wiki?curid=894713", "title": "Trachiňanky", "text": "Trachiňanky\n\nTrachiňanky je starověká řecká tragédie, jejímž autorem je Sofoklés.\nPopisuje závěrečnou fázi života bájného řeckého hrdiny Hérakla, který se vrací ke své ženě Déinateiře. Ta kdysi získala od umírajícího kentaura prostředek, který jí měl zajistit manželovu přízeň. V okamžiku, když má pocit, že by mohla o manžela přijít, protože si prý našel milenku, rozhodne se tento kouzelný prostředek použít. Do krve kentaura namočí oděv, který Hérakla usmrtí. Nešťastná nad jeho úmrtím si sama vezme život. Takto byla naplněna věštba, která měla přinést hrdinovi klid po dlouhých útrapách.\n\n"}
{"id": "894715", "url": "https://cs.wikipedia.org/wiki?curid=894715", "title": "Alžběta Františka Marie Habsbursko-Lotrinská", "text": "Alžběta Františka Marie Habsbursko-Lotrinská\n\nAlžběta Františka Marie Habsbursko-Lotrinská (německy \"Elisabeth Franziska Maria von Österreich\") (17. ledna 1831 Budín – 14. února 1903 Vídeň) byla rakouská arcivévodkyně, sňatky princezna modenská a těšínská\n\nByla dcerou uherského palatina Josefa Habsbursko-Lotrinského a jeho třetí ženy Marie Dorotei Württemberské. Jejím dědečkem byl císař Leopold II.\n\nJako šestnáctiletá se roku 1847 provdala za bratrance 2. stupně Ferdinanda Karla Viktora, syna modenského vévody Františka IV. V roce 1849 však 28letý Ferdinand Karel Viktor zemřel. Z manželství trvajícího pouhé dva roky se narodila jedna dcera.\n\nPoté byla vyhlédnuta jako nevěsta mladého císaře Františka Josefa. Císařova matka Žofie Frederika Bavorská však byla proti všemu uherskému a svatba se neuskutečnila.\n\nRoku 1854, týden před svatbou císaře, se Alžběta Františka provdala za svého bratrance Karla Ferdinanda Rakousko-Těšínského, s nimž měla šest dětí. Karel Ferdinand zemřel po dvaceti letech manželství roku 1874. S výchovou dětí pomáhal švagrové Albrecht Rakousko-Těšínský, který syny svého zesnulého bratra adoptoval a ustanovil je svými dědici.\nAlžběta Františka se zajímala o hudbu a podporovala různá sociální zařízení. Zemřela v roce 1903 a byla pohřbena v Badenu u Vídně.\n"}
{"id": "894716", "url": "https://cs.wikipedia.org/wiki?curid=894716", "title": "Élektra (Sofoklés)", "text": "Élektra (Sofoklés)\n\nÉlektrá (též Élektra, či Elektra) je tragédie starořeckého dramatika Sofokla vyprávějící o mykénské princezně Élektře, dceři jednoho z nejslavnějších řeckých hrdinů z Trójské války - krále Agamemnóna. Datum vzniku je neznámé, ale podle různých stylistických podobností se hrami Filoktétés (409 př. n. l.) a Oidipus na Kolónu (401 př. n. l.) se předpokládá, že ji autor napsal spíše na konci své kariéry.\n\n\nKoná se za doby mytické v Mykénách před královským palácem. \n\nKlytaimnéstra společně se svým milencem a pozdějším manželem Aigisthem zavraždila svého manžela krále Agamemnóna poté, co se vrátil z Trójské války domů. Důvodem bylo, že obětoval jejich dceru Ífigeneiu v Aulidě, aby usmířil bohyni Artemidu. Agamemnón sice tento krutý čin provést nechtěl, hnusil se mu totiž, ale neodolal nátlaku svého bratra spartského krále Meneláa, který chtěl už konečně doplout k Tróji a vyvrátit ji.\n\nÉlektrá touží pomstít svého otce. Z vyhnanství se nepoznán vrací její bratr Orestés, se kterým později zabijí svou matku i jejího nového manžela. Nejdříve zabijí matku Klytaimnéstru a na závěr dramatu Aigistha. \n\nSofoklés vykreslil Élektru jako zcela nesmiřitelnou a i za cenu vlastního sebezničení jednající odvážnou dívku, která se nehodlá srovnat s tím, že by vrazi jejího otce nebyli potrestáni. Élektřina sestra Chrýsothemida prohlašuje, že otcovy smrti také želí, ale, jak tvrdí, podřizuje se nutnosti situace; čímž ovšem, nedovolujíc si proti matce a nevlastnímu otci nic říct, zároveň těží z takových okolností osobní prospěch, a je obviňována Élektrou, že její nečinnost nepochází z nutnosti, ale prospěchu. Sofoklés dal velký důraz na popis Klytaimnéstřiny zlé povahy, která by se v případě nouze neštítila ani vraždy svého dítěte (k té nedojde, ale náznaků, že by jí byla schopna, je v dramatu několik). Orestés s Élektrou nemají pro svou matku nejmenší pochopení a celou situaci vnímají jako spravedlivý trest.\n\nÉLEKTRÁ k \"Orestovi\"<br>\nProbůh, nenechej<br>\nho dále mluvit, rozváděti řeč!<br>\nCo nejrychlej ho usmrť, usmrť ho<br>\na předhoď hrobařům, jichž hoden je,<br>\npryč z našich očí! To jen může mi<br>\nbýt někdejších mých strastí úlevou. <br>\n\n\nVšichni tři hvězdní dramatici \"Aischylos\" - \"Sofoklés\" - \"Eurípidés\" se pověstem kolem Agamemnóna věnovali:\n\n\n\n\nNárodní divadlo v Praze Élektru nikdy neuvedlo (stav k roku 2013), čtyřikrát však uvedlo stejnojmennou operu Richarda Strausse, která ze Sofokla čerpá. Opera byla hrána v letech 1910 - 1912, 1933 - 1935, 1961 - 1964 a v roce 1995. \n"}
{"id": "894719", "url": "https://cs.wikipedia.org/wiki?curid=894719", "title": "Filoktétés (Sofoklés)", "text": "Filoktétés (Sofoklés)\n\nFiloktétés je tragédie, jejímž autorem je Sofoklés. Vznikla během peloponéské války. Poprvé byla uvedena na dionýských slavnostech v roce 409 př. n. l., kde získala první cenu. Odehrává se na ostrově Lémnu během trojské války.\n\nKoná se na pustém pobřeží ostrova Lémnu v desátém roce Trójské války. V pozadí na výšině je jeskyně s dvojím vchodem. \n\nFiloktétés vedl proti Tróji sedm lodí. Ovšem na ostrově Chrýse byl uštknut hadem a jeho bolest byla tak veliká, že svým nářkem (podle některých teorií puchem vycházejícím z rány) natolik rušil ostatní vojáky, že byl proti své vůli (na rozkaz vůdce Řeků Agamemnónem) vysazen na ostrově Lémnu, kde devět let (čili většinu Trójské války) bojoval o holý život. Měl však Hérakléův luk a šípy, které nikdy neminuly cíl. Když Řekové zajali Priamova syna Helena, který byl vynikajícím věštcem, tak ten jim oznámil, že nelze porazit Tróju bez Filoktéta. Proto se Odysseus s Neoptolemem vypravili na Lémnos. \n\nLstivý a Sofoklem nepříliš hezky popsaný Odysseus se s Neoptolemem pokusí lstí dostat Filoktéta k Tróji kvůli Helenově věštbě. Odysseus je po většinu hry skryt, protože ví, že ho Filoktétés nesnáší a nešel by s ním. Neoptolemos pomocí lži vymámí z chromého Filoktéta jeho luk se zázračnými šípy, ale hne se v něm svědomí a vrátí ho. V té chvíli se objeví Odysseus a snaží se tomu zabránit. Oba muži se snaží přesvědčit Filoktéta, aby odešel dobrovolně. U bran Tróje prý bude uzdraven od svých neduhů s nohou a navíc získá velkou slávu. Odpovědí je jim ale razantní odmítnutí, Filoktétés by raději zemřel, než by šel za Odysseem a Agamemnónem, dvěma muži, které z hloubi duši nenávidí. Na samý závěr hry se mu však na nebi zjeví Héraklés, který mu předpoví uzdravení a slávu. A v podstatě mu přikáže odplout s Odysseem a Neoptolemem. Filoktétés tak učiní. \n\nHÉRAKLÉS<br>\nAž s tímto mužem přijdeš k městu trójskému,<br>\npak prvním z vojska budeš zvolen pro chrabrost,<br>\na Parida, jenž strastí těch je původcem,<br>\nsám těmi mými šípy zbavíš života;<br>\nhrad trójský rozboříš a zbraně odňaté<br>\n(tu kořist za statečnost přijmeš od vojska)<br>\nhned pošleš otci domů v rodnou oitskou pláň. <br>\n\n"}
{"id": "894734", "url": "https://cs.wikipedia.org/wiki?curid=894734", "title": "Dmitrij Malyško", "text": "Dmitrij Malyško\n\nDmitrij Malyško, celým jménem Dmitrij Vladimirovič Malyško ( , * 19. března 1987, Sosnovyj Bor, Sovětský svaz, dnes Rusko), je ruský biatlonista. V sezóně světového poháru 2012/13 zaznamenal svá první vítězství a v celkovém hodnocení světového poháru obsadil konečné osmé místo. Během sezóny obsadil několikrát místa na stupních vítězů jak v individuálních závodech, tak ve štafetových závodech. Startoval také na mistrovství světa 2013 v Novém Městě na Moravě, kde obsadil čtvrté místo ve stíhacím závodě a páté místo ve sprintu.\n\nVítězství v závodech světového poháru.\n\n"}
{"id": "894739", "url": "https://cs.wikipedia.org/wiki?curid=894739", "title": "Vjačeslav Moše Kantor", "text": "Vjačeslav Moše Kantor\n\nVjačeslav Moše Kantor (Rusky: \"Вячеслав Моше Кантор\", * 8. září 1953 v Moskvě) je ruský podnikatel, miliardář a filantrop. V současnosti působí jako předseda Evropského židovského kongresu (EJC). \n\nNarodil se v Moskvě. Zde také strávil své mládí a získal zde v roce 1976 titul v Leteckém Institutu. V roce 1981 obhájil dizertační práci na téma Vesmírné automatizované kontrolní systémy a získal titul PhD. \n\nVede veřejně obchodovatelnou společnost Acron Group, která provádí výrobu a distribuci minerálních hnojiv. První aktiva společnosti Acron Group koupil v roce 1993. Byla to státní továrna na výrobu hnojiv na bázi kyseliny dusičné v Rusku (dříve známá jako Azot). V roce 2012 odhadl Forbes jeho jmění na 2,3 miliardy dolarů, což ho činí 39 nejbohatším podnikatelem v Rusku a 546 nejbohatším podnikatelem na světě dle žebříčku Forbes. \n\nKantor je ženatý, má tři syny a dceru.\n\nJe předsedou Evropského židovského kongresu (EJC) a angažuje se v boji proti antisemitismu a rasismu. Přispěl k revitalizaci židovského života v Evropě i mimo ni. Spolupředsedá Evropské radě pro toleranci a usmíření (European Council on Tolerance and reconciliation – ECTR) a snaží se posilovat vzájemnou toleranci v současném světě. Předsedá Mezinárodnímu lucemburskému fóru pro prevenci jaderných katastrof a zapojuje se do hledání cest jak zabránit šíření jaderných zbraní.\n\nStojí v čele mnoha komunálních a občanských společností. Přispěl k rozvoji \"konceptu evropského modelu Národního statutu pro podporu tolerance\". Podporou tohoto konceptu dal podnět ke vzniku \"Evropského akademického centra,\" které se věnuje výzkumu a studiu netolerance.\n\nPodporou tolerance a usmíření, lidských práv a mezináboženského dialogu a bojem proti antisemitismu a rasismu získal řadu ocenění od hlav evropských států. Mezi ně patří Velkokříž řádu za zásluhy (2013) Je to nejvyšší ocenění, které může v Itálii získat příslušník jiného národa. Také získal prestižní francouzské ocenění Řád čestné legie (2014).\n\nOd roku 2007 byl předsedou Evropského židovského kongresu. Znovu byl zvolen v letech 2008 a 2012. Evropský židovský kongres je světská organizace, která reprezentuje zájmy dvouapůl milionu evropských židů napříč Evropou. Zastupuje zájmy čtyřicetidvou národních židovských komunit.\n\nAngažuje se v šíření vědomostí o holokaustu. Jeho cílem je zachovat vzpomínky na tragické události dvacátého století. Založil a vede \"Světové fórum holokaustu\" (World Holocaust Forum – WHF) a \"Evropský židovský fond\" (EJF).\n\nJako předseda nadace WHF inicioval a organizoval připomínkovou akci, která se konala v den 65. výročí od osvobození vyhlazovacího tábora Auschwitz-Birkenau 27. ledna 2005 v Krakově. Akce nesla příznačný název \"Let My People Live!\" (nech můj lid žít). Tohoto celosvětového fóra se účastnilo více než 40 hlav států a oficiálních delegací.\n\nV důsledku angažmá v podpoře židovského života se stal zakladatelem a předsedou \"Evropského židovského fondu\" (EJF), který podporuje židovský život napříč Evropou a vytváří podpůrné programy k posílení židovské identity a hrdosti. Zaměřuje se na spojení mladých lidí se židovským kulturním dědictvím. Je také předsedou Yad Vashem v Jerusalému a byl zvolen předsedou \"Politické rady Světového židovského kongresu.\"\n\nJe zapojen do podpoy a prosazování tolerance a usmíření v Evropě. V roce 2008 založil Evropskou radu pro toleranci a usmíření (ECTR), které spolupředsedal s bývalým členem komunistické Polské sjednocené dělnické strany a prezidentem Aleksandrem Kwaśniewskim. ECTR je nevládní organizace, složená z bývalých hlav evropských států, laureátů Nobelovy ceny míru a dalších světově uznávaných jednotlivců v oblasti prosazování tolerance. ECTR bylo založeno s cílem bojovat proti xenofobii, extremismu a antisemitismu a monitoruje snahu evropských států přiklánět se k principům tolerance. ECTR rozvíjí praktické iniciativy a přichází s doporučeními pro prosazování vzájemného pochopení mezi kulturami. ECTR povzbuzuje státy k důslednému dohledu nad \"netolerantními\" osobami.\n\nV roce 2007 byl zvolen prezidentem Mezinárodního lucemburského fóra pro zabránění jaderným katastrofám\",\" což je mezinárodní nevládní organizace, která sjednocuje světově uznávané experty na nešíření jaderných zbraní, materiálu a nosných zařízení. Aktivity lucemburského fóra se zaměřují na diskusi o jaderné bezpečnosti a nešíření jaderných zbraní, a na tvorbu návrhů a doporučení politikům a diplomatům. Tato doporučení zahrnují posílení jaderné bezpečnosti. Fórum se také snaží zabránit zevšedňování jaderné hrozby v současném světě a poskytuje věrohodné informace o současné sitauci ve státech a regionech, kterých se tato hrozba týká nejvíce (Blízký východ, Korejský poloostrov, jižní Asie).\n\n\n\nJe předsedou \"muzea avantgardního umění\" (MAGMA), které sám založil v roce 2001. Muzeum disponuje největší a nejvýznamnější světovou soukromou sbírkou ruského avantgardního umění 20. století. Tento umělecký proud byl znám v letech 1890 až 1930. Sbírka obsahuje díla autorů jako je Marc Chagall, Chaim Soutine a Mark Rothko.\n\n\"V tomto článku byly použity informace z článku na anglické Wikipedii\".\n"}
{"id": "894750", "url": "https://cs.wikipedia.org/wiki?curid=894750", "title": "Římskokatolická farnost u kostela Matky Boží před Týnem Praha-Staré Město", "text": "Římskokatolická farnost u kostela Matky Boží před Týnem Praha-Staré Město\n\nŘímskokatolická farnost u kostela Matky Boží před Týnem v Praze na Starém Městě je jedno z územních společenství římských katolíků v historickém jádru hlavního města České republiky v I. pražském vikariátu s farním kostelem Matky Boží před Týnem na Staroměstském náměstí a několika dalšími historicky významnými kostely, které dříve tvořily samostatné farní obvody. Kostel sv. Jakuba náležející ke klášteru otců minoritů má potom svou vlastní na diecézní farnosti nezávislou duchovní správu. Při kostele sv. Havla působí dále bratři karmelitáni z konventu v Praze Liboci.\n\nDůležitost Týnské farnosti je dána již samotnou polohou v centru Starého Města pražského, které se ve středověku postupně stává jádrem metropole Českého království, a nedaleko hlavního náměstí. Tu podtrhuje i postavení samotného farního kostela, který je považován po katedrále za nejvýznamnější pražský kostel. Vzhledem k demografickému vývoji v historickém centru Prahy a celkovému úbytku věřících byly k tomuto kostelu, který byl původně v rámci farnosti jediný, postupně připojeny další původně farní kostely (sv. Havel, sv. Haštal, sv. Jakub), čímž se území farnosti rozrostlo. Dějiny farnosti se tak dnes skládají z dějin několika původně samostatných farních obvodů.\n\nJádro dnešní farnosti tvoří území v okolí Týnského chrámu východně od Staroměstského náměstí. První románský předchůdce dnešního kostela zasvěcený Panně Marii vzniká na začátku 12. století při špitále patřícího k Týnskému dvoru. První písemná zmínka se váže k roku 1135 a patronátní právo ke kostelu podle ní náleželo Vyšehradské kapitule. V průběhu 13. století se stává kostelem farním a záhy se řadí mezi nejvýznamnější farní osady, podle kterých se dělila Praha. Vzhledem k důležité poloze a postupné emancipaci farní obce, kterou tvořili nejbohatší občané, zejména kupci částečně německé národnosti, propuká na sklonku 13.století spor o podací právo ke kostelu mezi farníky a kapitulou, které je vyřešeno smírem až ve 20. letech 14. století. Kapitula sice měla i nadále rozhodovat o dosazování faráře střídavě s farníky, do dění kolem kostela však postupně zasahovat přestala. Již na přelomu 13. a 14. století nahradil románskou stavbu raně gotický trojlodní kostel. V polovině 14. století potom farníci přistoupili k zahájení novostavby dnešní vrcholně gotické monumetální baziliky, která se stala jedinečnou architektonickou dominantou Starého Města. Vzhledem k válečným událostem a celkové náročnosti projektu došlo k dokončení výstavby až na počátku 16. století.\n\nKostel se poměrně záhy přiklonil na proreformní stranu Husových přívrženců. Po vypuknutí husitských bouří patří v Praze mezi přední kostely strany podobojí a tím zůstává až do Bělohorské bitvy. Na týnské faře působily některé významné osobnosti utrakvismu v roli faráře, např. Jan Rokycana volený ale nikdy nepotvrzený pražský arcibiskup. Roku 1621 se farnost stává opět katolickou, kterou zůstala kromě krátké přestávky roku 1632, až dodnes.\n\n\n"}
{"id": "894751", "url": "https://cs.wikipedia.org/wiki?curid=894751", "title": "Římskokatolická farnost Jedlka", "text": "Římskokatolická farnost Jedlka\n\nŘímskokatolická farnost Jedlka je územní společenství římských katolíků v Jedlce a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nFarnost byla založena v roce 1234, v pozdější době zanikla. Kostel byl rozšiřován v roce 1460, a v roce 1588 prošel rekonstrukcí. V letech 1716-1723 byl částečně upraven v barokním slohu. Ve 20. století kostel zchátral, a začátkem 21. století byl rekonstruován. 22. září 2012 proběhlo jeho požehnání po opravě litoměřickým biskupem Janem Baxantem.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Jedlka, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n"}
{"id": "894753", "url": "https://cs.wikipedia.org/wiki?curid=894753", "title": "Josef Loutocký", "text": "Josef Loutocký\n\nJosef Loutocký (31. března 1868, Hnojice – 7. ledna 1931, Olomouc) byl český reformní pedagog a spisovatel.\n\nAbsolvoval české gymnázium v Olomouci a učitelský ústav v Příboře, poté působil jako učitel na obecných školách v Nákle (1887–1891), Laškově (1891–1895), Želechovicích (1895–1910) a v Troubelicích (1910–1926), kterou pomáhal založit a jejímž se stal ředitelem. Byl také okresním školním inspektorem a od roku 1927 žil na penzi v Olomouci.\n\nPůsobil v různých učitelských organizacích a v Národní jednotě pro východní Moravu, byl též jedním z prvních propagátorů české turistiky na severní Moravě, např. v letech 1922–1924 byl předsedou jesenické župy KČST. Podporoval zakládání českých škol v obcích s převahou Němců, v roce 1918 dokonce přebíral do československé správy převážně německé město Uničov. Některé jeho učebnice se používaly na nižších školách v celé první Československé republice, napsal také několik divadelních her pro děti. Jeho literární práce celkově usilovala o reformu elementárního učení, zvláště počtů a čtení.\n\n"}
{"id": "894758", "url": "https://cs.wikipedia.org/wiki?curid=894758", "title": "Nagyatád", "text": "Nagyatád\n\nNagyatád je město v Maďarsku v župě Somogy. Je centrem okresu Nagyatád.\n\nV roce 2011 zde žilo 10 887 obyvatel.\n\n"}
{"id": "894761", "url": "https://cs.wikipedia.org/wiki?curid=894761", "title": "1. slovenská národní hokejová liga 1989/1990", "text": "1. slovenská národní hokejová liga 1989/1990\n\n1. slovenská národní hokejová liga 1989/1990 byla 21. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Týmy na prvních dvou pozicích postoupily do kvalifikace o nejvyšší soutěž.\n\nTým na poslední pozici měl sestoupit do 2. SNHL, ale vzhledem k postupu dvou týmů do nejvyšší soutěže nakonec nesestoupil nikdo.\n\n\n\n"}
{"id": "894769", "url": "https://cs.wikipedia.org/wiki?curid=894769", "title": "Cena Ď", "text": "Cena Ď\n\nCena Ď je česká výroční cena určená mecenášům a dobrodincům v oblasti kultury, charity, vědy, vzdělávání a morálních hodnot v ČR, udělovaná od roku 2001.\n\nPrvní ročník se konal v Národním divadle 11. června 2001. Tak, jak jde letopočet, v souladu s ním postupuje i pořadí konaných ročníků. V roce 2018 se 7. června konal 18. ročník. Ceremonie ceny Ď mají svou tradiční (často účastníky popisovanou jako neopakovatelnou) atmosféru, která je založena na tom, že v hledišti jsou ti, kterých se přímo myšlenka akce dotýká a celý projekt je organizován od krajských kol po finálový ceremoniál se srdcem na dlani (slova pořadatele R. Langera). Ceremoniál je založen na mluveném slově, spontánnosti, příbězích nominovaných a oceněných. Cíleně není pompézní, ale lidský a přesto si drží podle ohlasů nominovaných vysokou prestiž. Výjimečný je ceremoniál také tím, že bývá moderován autorem projektu 2 hodiny zcela zpaměti (na 200 informací, údajů, jmen apod.), čímž je prokazována úcta aktérům této akce.\n\nAutor projektu každoročně zaznamená ohlasy od účastníků ceny Ď ve smyslu, že prožili životní zážitek. Dokladem může být také e-mail z roku 2012, který mu zaslal učitel ze ZŠ T.G.M. v Opavě pan Vít Lazecký poté, co navštívil s žáky finálovou ceremonii ceny Ď v Národním divadle: \"Když jsme vyšli z Národního divadla, dvanáctiletá školačka mi řekla - pane učiteli, klidně mne můžete zabít, nejkrásnější den svého života jsem právě prožila!\"\n\nAutorem projektu je Richard Langer (celý život působí na volné noze v oblasti kultury). Pro pořadatele měla cena Ď za úkol ukázat, že ani mecenáš to nemá jednoduché: \"\"Mnozí si myslí, že je jeho povinnost dávat ze svých zisků potřebným a tudíž mu zase až tak nahlas děkovat není třeba - což je omyl! Mecenášovi jen tak také nikdo nepomůže, když mu byznys zrovna nejde... A když jde, má tisíc lákadel, za co zisk svobodně utratit, na což má právo. Každý, kdo dá dobrovolně ze svého majetku, nebo času, nebo umu něco druhým, zaslouží poděkování. A každý, kdo neumí nahlas poděkovat, ať přehodnotí, zda si skutečně další pomoc zaslouží.\"\"\n\nCenu Ď pořádal v letech 2001 až 2018 Richard Langer, za pomoci rodiny, za pomoci kamaráda Františka Lamberta a to vše ve spolupráci s Národním divadlem. Finále projektu produkuje Jitka Langerová.\n\nMezi nejzásadnější osobnosti, které kdy ceně Ď v její historii pomohly, také patří ředitelé Národního divadla, kteří ceně Ď vždy vstřícně umožnili konat ceremoniál na půdě Národního divadla, Stavovského divadla nebo Státní opery Praha. Zásluhu v tomto smyslu má Jiří Srstka, který se zasadil o konání prvního ročníku ceny Ď v Národním divadle dne 11. června 2001 a nastávající ředitelé, kteří ve spolupráci pokračovali: Daniel Dvořák, Ondřej Černý, Václav Pelouch a Jan Burian. \n\nNa cenu Ď může nominovat své mecenáše a dobrodince každý subjekt z oblasti kultury, charity, vědy, školství apod., případně i občan ČR, města či obce. Pořadatel sám kontaktuje tyto subjekty a vyzývá je k nominování, případně prostřednictvím médií informuje o této možnosti. Na webu ceny Ď je v době \"nominační kampaně\" ke stažení \"nominační tabulka\". Každoročně je přihlášeno více než 100 nominací. Poslední roky to bývá okolo 300 nominací / ročník.\n\nOd roku 2001 do roku 2010 se konalo finále v Praze. Pro stále větší počet nominací a pro stále menší šanci získat jednu z každoročních přibližně 15 celostátních cen Ď, vznikla od roku 2011 krajská předkola, neboli krajská šance navíc. Ještě před tím, než všechny nominace z jednotlivých krajů postoupí do finále, kde jsou roztříděné do různých kategorií (mecenášové a dobrodinci divadel, muzeí, hradů, zámků, škol, zoo, nadací, dětských domovů, domovů pro seniory, soc. ústavů apod.), jsou bez ohledu na kategorie dohromady posuzovány v jednotlivých krajích ČR.\n\nV každém ze čtrnácti krajů hlasuje \"Kolegium daného kraje\", tvořené z osobností, které dobrovolně přijaly čestnou roli člena Kolegia. V každém kraji tak získá jeden nominovaný \"cenu Ď daného kraje\", která je předána na speciální akci v každém kraji ČR. Vítěz krajského kola postupuje do finále v Národním divadle do hlavní kategorie \"GRAND PRIX Ď\", kdy v závěru ceremonie na scénu Národního divadla vystoupí najednou všech 14 krajských vítězů a jeden obdrží GRAND PRIX Ď (originál obraz malíře Martina Vavryse, který je současně aktuální předlohou pro logo ročníku ceny Ď - letící písmeno Ď.\n\nStalo se tradicí, že u předávání této ceny je přítomný kromě představitelů Národního divadla i kardinál Dominik Duka, který poděkuje všem přítomným a zdůrazní, že cena je jen symbol, že význam setkání všech přítomných je daleko důležitější. Nominace, které nevyhrály krajskou cenu Ď také postupují do finále v Národním divadle - nejsou jen ve hře o hlavní GRAND PRIX Ď, ale mají šanci získat jednu z mnoha celostátních cen v různých kategoriích a to bez ohledu na výsledky a posuzování v krajském kole, neboť v Národním divadle zasedá \"celostátní Kolegium\", které se rozhoduje jen na základě svého úsudku. Každý člen celostátního Kolegia dostane 2 týdny dopředu seznam všech nominací k nastudování a poté, tři hodiny před ceremonií v Národním divadle toto Kolegium hlasuje.\n\nOd roku 2012 začala přibývat jako místní šance k ocenění navíc ještě před konáním krajských kol a finále i kola městská ve městech, kde je zájem tyto akce spolupořádat. V daných městech fungují místní Kolegia.\n\nCenu Ď například převzal prezident Václav Havel, kardinál Dominik Duka, norský premiér a dnes také generální tajemník NATO Jens Stoltenberg, který na cenu reagoval slovy: \"Je mi ctí převzít cenu Ď\". Kromě mecenášů a dobrodinců z běžného života, cenu Ď také oficiálně přijaly tyto osobnosti: paní Věra Čáslavská, RNDr. Antonín Holý, DrSc., kardinál Dominik Duka. Cenu Ď přijalo i mnoho významných firem. Na druhé straně cenu Ď převzala malá holčička \"Nina Rambová\" za podporu chovu hada v zoo a třeba manželé Šislerovi za 17 let nezištné pomoci umírajícím v hospici. Na scéně ND se takto potkají \"miliónoví a obyčejní mecenášové a dobrodinci\" vedle sebe a sobě si rovní.\n\nV letech 2001 až 2018 bylo uděleno kusů cen Ď:\n\nCílem pořadatelů je, aby tato setkání byla nesmírně lidská, citlivá, intenzivní a přestože je ceremoniál založen na obyčejném slově \"děkuji\", má mít spád, sílu, emotivní náboj, příběh, lásku, pokoru a neokázalou, ale o to větší atraktivitu.\n\n"}
{"id": "894770", "url": "https://cs.wikipedia.org/wiki?curid=894770", "title": "Pawala Valley Ridge", "text": "Pawala Valley Ridge\n\nPawala Valley Ridge (347 m n. m.) je kopec na Pitcairnově ostrově v jižním Pacifiku. Jedná se o nejvyšší bod ostrova i celého britského zámořského území Pitcairnovy ostrovy.\n\n"}
{"id": "894772", "url": "https://cs.wikipedia.org/wiki?curid=894772", "title": "1. slovenská národní hokejová liga 1988/1989", "text": "1. slovenská národní hokejová liga 1988/1989\n\n1. slovenská národní hokejová liga 1988/1989 byla 20. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Týmy na prvních dvou pozicích postoupily do kvalifikace o nejvyšší soutěž.\n\nTýmy na posledních dvou pozicích sestoupily do 2. SNHL.\n\n\n\n"}
{"id": "894775", "url": "https://cs.wikipedia.org/wiki?curid=894775", "title": "Marián Tibenský", "text": "Marián Tibenský\n\nMarián Tibenský (* 26. září 1966) je bývalý slovenský fotbalista, záložník.\n\nHrál za Spartak Trnava, FC Union Cheb, SK Dynamo České Budějovice, FK Viktoria Žižkov, MŠK Žilina a FC Karviná. V československo a české lize nastoupil ve 141 utkáních a dal 15 gólů.\n"}
{"id": "894776", "url": "https://cs.wikipedia.org/wiki?curid=894776", "title": "Filip Zaleski", "text": "Filip Zaleski\n\nFilip Zaleski, plným jménem Filip Krzysztof Artur Zaleski, též Filip Krzysztof hrabia Zaleski z Otoka (28. června 1836 Truskavec – 24. září 1911 Lvov), byl rakousko-uherský, respektive předlitavský státní úředník a politik polského původu z Haliče, v letech 1888–1893 ministr pro haličské záležitosti.\n\nByl nositelem šlechtického erbu Dołęga. Vystudoval právo na Vídeňské univerzitě. Od roku 1857 nastoupil do státních služeb, nejprve jako úředník na místodržitelství v Dolních Rakousích. Po čtyřech letech se vrátil do Haliče. Zde zastával v letech 1867–1869 funkci starosty města Čortkiv a pak od roku 1869 do roku 1871 ve městě Berežany. V letech 1883–1887 zastával funkci místodržícího Haliče. Ve funkci místodržitele řešil otázku snížení železničních tarifů pro Halič i ochranu lesního bohatství této země. Kromě toho se musel zabýval i národnostními požadavky haličských Ukrajinců.\n\nV období 1881–1907 (podle jiných údajů jen do roku 1905) byl poslancem Haličského zemského sněmu. Působil i jako poslanec vídeňské Říšské rady (celostátního parlamentu). Nastoupil do ní 30. ledna 1889 místo Stanisława Starzyńského. Reprezentoval velkostatkářskou kurii v Haliči. Mandát obhájil ve volbách do Říšské rady roku 1891 a setrval zde do konce funkčního období sněmovny, tedy do roku 1896. Od února 1894 zastával funkci místopředsedy, po dvou měsících dosáhl dokonce postu předsedy Polského klubu. Na funkci rezignoval v roce 1896, oficiálně ze zdravotních důvodů (zhoršující se sluch). K rezignaci přispěla i kritika od členů Polského klubu z Krakova, kteří ho považovali za příliš měkkého a málo energického předáka jejich poslanecké frakce. Byl členem mnohých hospodářských a kulturních organizací v Haliči. Roku 1897 byl jmenován doživotním členem Panské sněmovny\n\n11. října 1888 se stal ministrem pro haličské záležitosti Předlitavska ve vládě Eduarda Taaffeho. Na ministerském postu setrval do 11. listopadu 1893. Podle jiného zdroje funkci ve vládě držel jen do února 1893, přičemž rezignoval již 12. listopadu 1892. Jako ministr se zasloužil od odpis haličského dluhu.\n\nPo odchodu vlády se nadále angažoval na parlamentní úrovni, i jako předseda několika výborů sněmovny.\n\nJeho synem byl Wacław Zaleski, jenž se rovněž politicky angažoval.\n"}
{"id": "894780", "url": "https://cs.wikipedia.org/wiki?curid=894780", "title": "Murray Hill", "text": "Murray Hill\n\nMurray Hill (356 m n. m.) je kopec na Vánočním ostrově ve východní části Indického oceánu. Jedná se o nejvyšší bod ostrova i celého stejnojmenného australského externího teritoria. Ostrov byl poprvé popsán v roce 1857, i když byl objeven už v roce 1615. Jeho rozloha je asi 135 km².\n\nNáhorní plošina kolem vrcholu je hustá a stále zelená, i když biodiverzita stromů je ve srovnání s podobnými oblastmi kontinentálního deštného pralesa omezena. Murray Hill je nedílnou součástí národního parku Vánočního ostrova, který se rozkládá na ploše 85 km² v jihozápadním výběžku ostrova.\n\nVánoční ostrov byl objeven v roce 1615 Johnem Milwardem, kapitánem východoindické společnosti a v roce 1643 byl pojmenován na Vánoční ostrov kapitánem Williamem Mynosem, protože se kolem něj plavil 25. prosince. Až v roce 1887 byl na ostrově proveden topografický a geologický průzkum malou skupinou z lodi HMS Egerie. A také tato skupina poprvé vystoupila na vrchol Murray Hill a určila jej nejvyšším. Na ostrově byly nalezeny bohaté zásoby fosfátů. V roce 1888 byl anektován Velkou Británií a byl spravován ze Singapuru.\n\n"}
{"id": "894781", "url": "https://cs.wikipedia.org/wiki?curid=894781", "title": "SM-liiga 2012/2013", "text": "SM-liiga 2012/2013\n\nSezóna 2012/2013 byla 38. sezónou finské nejvyšší hokejové soutěže – SM-liiga. Základní část vyhrál tým Jokerit Helsinky. Titul obhajoval tým JYP Jyväskylä. Vítězem se stal tým Ässät Pori. Základní část začala 13. září 2012 a skončila 12. března 2013. Play off začalo 14. března 2013. Nejlepším hráčem playoff se stal kanadský hráč Justin Azevedo z týmu Lukko Rauma, brankářskou statistiku ovládl finský brankář Antti Raanta z týmu Ässät Pori.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\n\n\n\nPoznámka : Hraje se pouze jeden zápas\n\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nPoznámka : V báraži se utkali poslední tým ze SM-liigy a vítěz Mestisu. Série byla na čtyři vítězné zápasy. Vítězem se stal tým Ilves, který se udržel v SM-liize\n\n\n Oficiální stránky ligy\n"}
{"id": "894782", "url": "https://cs.wikipedia.org/wiki?curid=894782", "title": "Alfons Bébar", "text": "Alfons Bébar\n\nP. Alfons Bohumil Bébar, OSA (5. května 1881 Moravské Zborovice – 26. února 1940 Domažlice), byl český římskokatolický duchovní, člen augustiniánského řádu, převor kláštera v Domažlicích.\n\nNarodil se v Moravských Zborovicích v roce 1881, vstoupil do augustiniánského řádu, a v roce 1906 přijal kněžské svěcení. Jeho působištěm se stal klášter v Domažlicích, kde byl ustanoven převorem, kde působil celý svůj kněžský život.\n\nProslul jako příkladný a laskavý kněz. Byl rovněž velkým podporovatelem chudých. Za svou činnost byl oceněn titulem biskupského notáře a konzistorního rady českobudějovické diecéze.\n\n\n"}
{"id": "894785", "url": "https://cs.wikipedia.org/wiki?curid=894785", "title": "Gandolph von Kuenburg", "text": "Gandolph von Kuenburg\n\nGandolph von Kuenburg (12. května 1841 Brantice – 2. března 1921 Salzburg) byl rakousko-uherský, respektive předlitavský politik, v letech 1891–1892 německý ministr-krajan Předlitavska.\n\nJeho otcem byl soudce a politik Amand von Kuenburg (1809–1886), dlouholetý zemský hejtman Slezska.\nGandolph vystudoval právo na Karlo-Ferdinandově univerzitě v Praze a na Vídeňské univerzitě. Od roku 1863 působil jako státní úředník v soudní oblasti. V roce 1892 se stal předsedou soudního senátu na nejvyšším soudním dvoře. V roce 1874 se stal poslancem Hornorakouského zemského sněmu ve velkostatkářské kurii za Stranu ústavověrného velkostatku.\n\nRoku 1888 se stal poslancem Říšské rady (celostátní zákonodárný sbor), kde zastupoval městskou kurii, obvod Linec, Urfahr atd. Do parlamentu nastoupil 25. ledna 1888 místo Moritze Eignera. Mandát obhájil za týž okrsek i ve volbách roku 1891 a ve vídeňském parlamentu setrval do konce funkčního období sněmovny, tedy do roku 1897.\n\nNa Říšské radě zastupoval koncem 80. let německý liberálně národovecký klub Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\n2. února 1891 se stal německým ministrem-krajanem ve vládě Eduarda Taaffeho. Ve vládě setrval do 27. listopadu 1892. Byl prvním německým ministrem-krajanem. Šlo o nový vládní post bez portfeje, jehož držitel v kabinetu reprezentoval zájmy německojazyčné části obyvatelstva monarchie (podobně jako český ministr-krajan nebo polský ministr pro haličské záležitosti).\n\nOd roku 1897 byl doživotním členem Panské sněmovny. V Linci a Salzburgu se rovněž angažoval v četných kulturních organizacích. Byl dlouholetým prezidentem nadace Internationale Stiftung Mozarteum.\n"}
{"id": "894786", "url": "https://cs.wikipedia.org/wiki?curid=894786", "title": "Petr Kraut", "text": "Petr Kraut\n\nPetr Kraut (* 7. března 1967), rodným jménem Petr Krautwurst, je bývalý český fotbalový záložník.\n\nV československé a české lize hrál za FC Vítkovice a Bohemians Praha. Nastoupil celkem ve 114 utkáních a dal 5 gólů. Ve druhé lize nastoupil v 78 utkáních a dal 11 gólů. Ve druhé lize hrál za FK Baník Havířov a Fotbal Třinec, nastoupil v 65 utkáních a dal 5 gólů. V roce 1989 se oženil a příjmení si zkrátil.\n"}
{"id": "894791", "url": "https://cs.wikipedia.org/wiki?curid=894791", "title": "Rottenburg an der Laaber", "text": "Rottenburg an der Laaber\n\nRottenburg an der Laaber je město v německé spolkové zemi Bavorsko, v zemském okrese Landshut ve vládním obvodu Dolní Bavorsko.\n\nV roce 2011 zde žilo 7 587 obyvatel.\n"}
{"id": "894792", "url": "https://cs.wikipedia.org/wiki?curid=894792", "title": "Karel Antonín Hohenzollernský", "text": "Karel Antonín Hohenzollernský\n\nKníže Karl Anton Joachim Zephyrin Friedrich Meinrad von Hohenzollern-Sigmaringen (7. září 1811, Krauchenwies – 2. června 1885, Sigmaringen) byl německý kníže z rodu Hohenzollern-Sigmaringen, poslední vládce stejnojmenného knížectví. Jako pruský premiér (německy \"Ministerpräsident\") (1858-1862) prováděl výrazně liberální politiku.\n\nKarel Anton se narodil jako druhé dítě/první syn a následník knížete Karla von Hohenzollern-Sigmaringen (1785–1853, kníže od 1831 do 1848) a jeho manželky princezny Antoinette Murat (1793–1847), neteře napoleonského maršála Joachima Murata.\n\nStudoval právo v Ženevě a univerzitu v Tübingen a v Berlíně, odkud psal mnoho dopisů plných stesku po domově. V knížectví Hohenzollern-Sigmaringen byl posléze činný ve státní správě.\n\nV roce 1848 se otec Karla Antona zřekl vlády v synův prospěch, o rok později však byl Karel Anton přinucen předat knížectví svému vzdálenému bratranci Fridrichu Vilémovi IV., který jej připojil k Pruskému království. V letech 1858 – 1862 byl Karel Anton ministerským předsedou Pruska, poté, co mezi králem a parlamentem vznikly problémy kvůli finančním otázkám, byl nucen odstoupit; na jeho místo nastoupil Otto von Bismarck.\n\nKarel Anton se 21. října roku 1814 v Karlsruhe oženil s bádenskou princeznou Josefínou (1813–1900), dcerou velkovévody Karla Ludvíka Fridricha Bádenského a jeho manželky Stéphanie Louise de Beauharnais, hraběnky von Beauharnais.\nZ jejich manželství vzešlo šest potomků, čtyři synové a dvě dcery:\n\n\nKarel Anton zemřel v Sigmaringen jako čtyřiasedmdesátiletý 2. června 1885. Jeho manželka ho o patnáct let přežila, zemřela v Sigmaringen roku 1900 v požehnaném věku 86 let.\n"}
{"id": "894793", "url": "https://cs.wikipedia.org/wiki?curid=894793", "title": "1. slovenská národní hokejová liga 1987/1988", "text": "1. slovenská národní hokejová liga 1987/1988\n\n1. slovenská národní hokejová liga 1987/1988 byla 19. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nTým na poslední pozici sestoupil do 2. SNHL.\n\n\n\n"}
{"id": "894794", "url": "https://cs.wikipedia.org/wiki?curid=894794", "title": "Rottenburg", "text": "Rottenburg\n\nRottenburg může být:\n\n"}
{"id": "894795", "url": "https://cs.wikipedia.org/wiki?curid=894795", "title": "Spojené státy americké na Letních olympijských hrách 1960", "text": "Spojené státy americké na Letních olympijských hrách 1960\n\nSpojené státy americké na Letních olympijských hrách v roce 1960 reprezentovalo 292 sportovců, z toho 51 žen a 241 mužů, ve 17 sportech.\n\n"}
{"id": "894797", "url": "https://cs.wikipedia.org/wiki?curid=894797", "title": "Miroslav Dunčko", "text": "Miroslav Dunčko\n\nMiroslav Dunčko (* 30. května 1964) je bývalý slovenský fotbalový záložník. Po skončení aktivní kariéry trénuje v nižších soutěžích na Slovensku.\n\nV československé lize hrál za TJ Vítkovice. Nastoupil ve 22 utkáních a dal 3 góly. Hrál také za Spišskou Novou Ves a ZŤS Košice.\n\n"}
{"id": "894799", "url": "https://cs.wikipedia.org/wiki?curid=894799", "title": "Hrabě Olaf", "text": "Hrabě Olaf\n\nHrabě Olaf je hlavní záporná postava knižní série Řada nešťastných příhod. Ve všech knihách pronásleduje sirotky Baudelairovy za účelem zisku jejich dědictví.\n\nDá se poznat podle toho, že má srostlé obočí a na kotníku tetování ve tvaru oka (toto oko je znakem D.P., do kterého Olaf před rozkolem patřil). Tato poznávací znamení ale hrabě Olaf zakrývá svými převleky. \n\nHrabě Olaf byl členem D.P., ale při rozkolu se přidal na stranu \"těch, kteří požáry zakládají\". Je také sirotek, ačkoli okolnosti smrti jeho rodičů nejsou jednoznačně určeny, prý s jejich smrtí mají něco společného otrávené šipky, rodiče Baudelairovi a opera La forza del destino (=Síla osudu). \n\nV knize Zlý začátek byl hrabě Olaf poručníkem sirotků Baudelairových. Choval se k nim hrozně a nechával je dělat veškeré domácí práce. Nakonec nutil Violet Baudelairovou, aby s ním uzavřela sňatek (za účelem získání jejích peněz) pod pohrůžkou, že nechá Sunny spadnout z věže. Celý jeho plán byl překažen a sourozencům Baudelairovým byl přidělen jiný poručník. \n\nV knize Temné terárium se převlekl za Stephana, asistenta nového opatrovníka sourozenců, strýčka Montyho. Otrávil strýčka Montyho hadím jedem a svaloval to na uštknutí hadem. Pak plánoval se sirotky odplout do Peru, kde by se jich mohl lépe zbavit. Violet Baudelairová v jeho kufru objevila důkazy, které hraběte Olafa usvědčily z vraždy. Hrabě Olaf s jeho kumpánem ale v poslední chvíli uprchli. \n\nV knize Široké okno byl hrabě Olaf převlečen za kapitána Shama. Donutil Josephine Anwhisleovou, tetu a poručnici sirotků Baudelairových, aby sepsala dopis na rozloučenou (ve kterém bude chtít předat děti hraběti Olafovi) a spáchala sebevraždu. Teta Josephine ale uprchla a místo svého úkrytu zašifrovala do svého dopisu na rozloučenou. Sourozenci Baudelairovi místo úkrytu rozluštili a odpluli odsud se svou tetou na jachtě ukradené od kapitána Shama. Zaútočily na ně ale pijavice za Slzavého jezera. Hrabě Olaf sourozence Baudelerovy zachránil pro své nekalé účely, ale tetu Josephine nechal napospas pijavicím. \n\nV knize Ohavná pila kumpánka hraběte Olafa doktorka Georgina Orwellová zhypnotizovala Klause a ten proto málem zabil kotoučem pily Charlese, což byl společník majitele pily. Doktorka Orwellová ovšem nakonec udělala jeden krok dozadu a ocitla se přímo v dráze kotouče pily. Hrabě Olaf se poté pokoušel zajistit, aby byly sirotci Baudelairovi předáni do jeho opatrovnictví. \n\nV pátém díle Strohá akademie hrabě Olaf převlečený za trenéra Čingize nutí sirotky běhat Běžecké otužovací lekce (B. O. L.), aby neměli čas na učení a byli ze školy vyloučeni. Jeho plán se ale nevydařil a hrabě Olaf unesl pouze dvě z trojčat Quagmireových. \n\nV díle nazvaném Nouzový výtah v převlečení za majitele aukční síně Günthera společně s Esmé Squalorovou shodí sirotky Baudelairovy do výtahové šachty, ve které je síť. Pokusí se prodat dvě z trojčat Quagmireových ukryté v soše ryby muži s háky na rukou. Sourozenci Baudelairovi uniknou, ovšem sirotky Quagmireovy odveze hrabě Olaf. \n\nV knize nazvané Zpustlá vesnice hrabě Olaf zavraždí Jacquesa Snicketa, který má také na kotníku oko a vesničané si myslí, že je to hrabě Olaf. Poté v převlečení za detektiva Dupina svalí vinu na sirotky Baudelairovy. Sourozenci uniknou z vězení a cestou zachrání i sirotky Quagmireovy, kteří byli ukryti v kašně. Quagmireovi uprchnou na Hectorově nezávislém horkovzdušném balónovém obydlí a Baudelairovi přes planinu okolo Dědiny Ptactva. \n\nV osmém díle Zákeřná nemocnice chtěl hrabě Olaf najít v Heimlichově nemocnici Snicketovu složku, aby mohl zničit důkazy o svých zločinech. Kumpáni hraběte Olafa se na jeho nařízení pokusili provést kranioektomii (odstranění hlavy). Pacientkou měla být Violet. Po neúspěchu hrabě Olaf nemocnici zapálil, ale sirotci Baudelairovi stihli utéct v kufru jeho auta. \n\nV deváté knize Masožravý lunapark Baudelairovi zjistí, jak je hrabě Olaf vždy dokázal najít. Využíval totiž madam Lulu, falešnou věštkyni, která se místo do křišťálové koule dívala do svého archivu novinových výstřižků. Hrabě Olaf zviditelní její lunapark uvedením představení, ve kterém lvi žerou zrůdy z Domu zrůd. V prvním představení při zmatku spadne do jámy se lvy madam Lulu a plešatý chlap s dlouhým nosem (Olafův komplic). Hrabě Olaf lunapark vypálí a zrůdy (mezi nimi i převlečené sirotky Baudelairovy) vezme s sebou. Violet a Klause, kteří jsou taženi za nimi v maringotce pustí dolů z příkrého srázu. \n\nV díle nazvaném Ledová stěna hrabě Olaf u sebe drží Sunny, protože na získání dědictví mu stačí jeden sirotek. Sunny Baudelairová od něj zaslechne, kde je poslední bezpečné místo D.P. Muž s vousy ale bez vlasů a Žena s vlasy ale bez vousů mu donesou Snicketovu složku a pokusí se s ním provést plán na nábor nových členů. Violet a Klaus Baudelairovi, kterým se podařilo zastavit maringotku řítící se s nimi ze srázu, si Sunny proti Olafově vůli vezmou a utečou. \n\nV díle Ponurá sluj zajal sirotky Baudelairovy a Fionu na ponorce nazvané Carmelita (Carmelita Spatsová totiž hraběte Olafa donutila nazvat ponorku jejím jménem). Hrabě Olaf a jeho přítelkyně Esmé se v tomto díle často smějí odporným \"ďábelským\" smíchem. Fiona zjistí, že muž s háky na rukou je její bratr a nechá sirotky z ponorky Carmelita utéct na ponorce Kvíkveg. \n\nV knize Předposlední utkání plánoval spolu se svou přítelkyní Esmé Squalorovou jistý koktejlový večírek, jehož účastníky by pravděpodobně okradli. Sirotci Baudelairovi však byli s ním předvoláni k soudu (hlavní soudci byli Muž s vousy ale bez vlasů a Žena s vlasy ale bez vousů), kde se rozešel s Esmé Squalorovou. Hrabě Olaf odtud uprchl a na radu Sunny zapálil hotel (nejprve ho ale chtěl zamořit medúzovitým myceliem, to ale nestihl). Utekl spolu se sourozenci Baudelairovými na člunu. \n\nV poslední knize nazvané Konec ztroskotal s Baudelairovými na ostrově. Zdejší obyvatelé ho mezi sebe nepřijali, později ho zavřeli do klece. Odtud utekl, byl střelen, čímž se rozstřelila přilba s medúzovitým myceliem (které používal do převleku za těhotnou ženu), které nakazilo všechny na ostrově. Od sirotků Baudelairových získal protijed a spolu s nimi šel pomoci Kit Snicketové při porodu (ukázalo se, že ji hrabě Olaf miloval). Poté ovšem zemřel na následky postřelení harpunou. Hrob má na tomto ostrově. \n\nHrabě Olaf je herec a pod pseudonymem Al Funcoot (přesmyčka z Count Olaf) píše hrozné hry, v nichž se vychvaluje. V jedné z jeho her s názvem Úžasná Svatba nutil hrát Violet Baudelairovou, aby sňatkovým podvodem získal její dědictví. Herci hrající v jeho divadle jsou většinou jeho spolupracovníci. Sem patří Muž s háky na rukou, Plešatý chlap s dlouhým nosem, Podivný tvor, u něhož se nedá určit pohlaví a Dvě ženské s neustále napudrovanými obličeji. \n"}
{"id": "894805", "url": "https://cs.wikipedia.org/wiki?curid=894805", "title": "Antraknóza rybízu", "text": "Antraknóza rybízu\n\nAntraknóza rybízu je houbová choroba rostlin rovněž nazývaná pakustřebka rybízová. Je způsobená houbou \"Drepanopeziza ribis\", napadající především rod meruzalka (\"Ribes\") včetně okrasných druhů (Ribes alpinum, Ribes sanquineum), ale i křížence ( např. jostu) a z významných druhů tohoto rodu také srstky. Choroba může způsobit vážné škody, ovšem různé kultivary rybízu jsou různě intenzivně napadány. Některé dostupné zdroje popisují, že k choroba se vyskytuje nejčastěji u červeného rybízu. Většina v současné době pěstovaných odrůd rybízu je k antraknóze odolná. Antraknóza rybízu může způsobit opad listů během vegetace a pokles nebo zničenou sklizeň. \nChoroba se vyskytuje hlavně ve vlhkých letech.\n\nOd konce jara se vyskytují na listových čepelích zřejmé příznaky. Ačkoliv bývají napadány i listové řapíky, letorosty a stopky květů a plodů nejčastěji symptomy nákazy lze najít na listech. Listy bývají posety žlutozelenými 1 až 3 mm velké skvrnami. Tkáň se skvrnami během léta odumírá. Skvrny lze ovšem již od počátku snadno pozorovat, protože symptomatická tkáň je ostře ohraničena světlezeleným okrajem. množství skvrn se postupem vegetace zvyšuje. Silněji napadené listy, u nichž dochází k spojování skvrn, pak žloutnou, hnědnou, opadávají a nezřídka dochází k úplné defoliaci, což může ovlivnit mrazuvzdornost celé rostliny. Na napadené rostlině obvykle plody špatně zrají.\n\nNa jaře, v plodnicích, během období kvetení rybízu, zrají askospory, které přezimovaly v opadaných listech a v pupenech. Na listech se projeví symptomy, hnědé až načernalé skvrny. Během vegetace se onemocnění dále rozšiřuje konidiemi.\n\nLikvidace (spálení) spadaného listí. Výsadba na vhodné vzdušné stanoviště s dostatečným sponem. \n\nPrvní ošetření se doporučuje před květem, další jedno až dvě ošetření (podle nebezpečí šíření a zejména průběhu počasí) pak po odkvětu v intervalech 1 až 2 týdny. Za trvale suchého počasí neošetřovat. \n\nPodle agromanual.cz\nTyto přípravky jsou současně účinné i proti septoriové skvrnitosti rybízu. Podle atlasu chorob by měl být účinný postřik \n"}
{"id": "894807", "url": "https://cs.wikipedia.org/wiki?curid=894807", "title": "Eustach Cihelka", "text": "Eustach Cihelka\n\nEustach Cihelka (1. května 1874, Mokré Lazce – 25. listopadu 1947, Opava) byl český podnikatel a umělec.\n\nVyučil se zámečníkem. V roce 1900 si pořídil v Háji ve Slezsku strojírnu se slévárnou a vyráběl pumpy všeho druhu. Firma \"Pumpy Cihelka Háj\" pokračovala ve výrobě i po předání synovi Oldřichovi v roce 1936. Oldřich pokračoval v rodinném podnikání až do roku 1948, kdy byl podnik znárodněn a už nikdy nebyl rodině Cihelkových navrácen.\n\nEustach Cihelka se od malička pohyboval v prostředí českých vlastenců a přesvědčených Čechů, což utvářelo jeho národní cítění. Spolupracoval s Maticí Opavskou a byl spoluorganizátorem Tábora lidu na Ostré Hůrce 22. září 1918. V jeho dílnách byly připravovány letáky a plakáty s protihabsburskou tematikou a s výzvou na vytvoření ČSR.\n\nVýznamně se podílel na kulturním a politickém dění v Háji ve Slezsku; byl spoluzakladatelem Sokola, sboru dobrovolných hasičů a Ochotnického divadla. Častým hostem u něj býval Petr Bezruč i akademický sochař profesor Josef Wagner, autor památníku povstání na Ostré Hůrce ve Slezsku.\n\n\n"}
{"id": "894812", "url": "https://cs.wikipedia.org/wiki?curid=894812", "title": "Johannes Schwarzenberg", "text": "Johannes Schwarzenberg\n\nDr. Johannes Nepomuk Schwarzenberg, (německy \"Johann von Nepomuk zu Schwarzenberg\", 31. ledna 1903, Praha, Rakousko-Uhersko – 26. května 1978, Città della Pieve, Perugia, Itálie) byl rakouský velvyslanec.\n\nNarodil se v Praze 31. ledna 1903 a byl pokřtěn jako Jan Nepomuk Erkinger Alfred Josef Petr ze Schwarzenbergu. Jeho rodiči byli Karel Bedřich ze Schwarzenbergu a jeho manželka Ida z Hoyos-Stichsensteinu. \n\nV roce 1921 ukončil v Praze studium maturitou a následně studoval práva na univerzitě ve Vídni, která ukončil v roce 1926 promocí. V roce 1927 ve Vídni vstoupil do rakouských státních služeb jako policejní komisař. V roce 1928 složil prakticko-politickou zkoušku u zemské vlády Dolního Rakouska a v roce 1930 složil diplomatickou zkoušku a přešel na ministerstvo zahraničí. Od roku 1930 do roku 1933 pracoval jako atašé v oddělení zahraničních záležitostí kanceláře spolkového kancléře. Od roku 1933 do roku 1936 byl legačním sekretářem v Římě. Od roku 1936 do roku 1938 byl legačním sekretářem v Berlíně a od 11. března 1938 zastával tutéž funkci v Bruselu.\n\nPo anšlusu Rakouska utekl do Ženevy a zde získal švýcarské občanství pod jménem \"Jean-Etienne Schwarzenberg\" a od roku 1940 do roku 1945 byl ředitelem a delegátem Mezinárodního červeného kříže. Koncem roku 1942 převzal agendu civilních vězňů a židů. Byl členem \"ICRC Governing Boards\". Od března 1944 vedl \"Division d'Assistance spéciale\" (DAS),\n\nOd roku 1947 byl zástupce rakouské vlády v Římě. V roce 1955 přešel na post velvyslance ve Velké Británii a od roku 1966 byl velvyslancem u Svatého stolce, dále byl předsedou \"Apelačního výboru\" FAO a vedl delegaci FAO do Sýrie, Egypta a Jordánska po šestidenní válce, aby zařídil pomoc ve prospěch arabských a palestinských uprchlíků vyhnaných z obsazených území. V roce 1969 odešel do důchodu.\n"}
{"id": "894815", "url": "https://cs.wikipedia.org/wiki?curid=894815", "title": "Retičela", "text": "Retičela\n\nRetičela (z ital.: \"reticella=šitá síť\") je šitá krajka s geometricky tvarovanými vzory. \nRetičela vznikla v 15. století v Itálii. Nejstarší druhy se vytvářely na plátně, ze kterého se vystřihovala část nití tak, že vznikla síť k obšívání a vyplňování ozdobnými motivy. Na okrajích výplně se tvořily kontury z šitých smyček.\n\nPozdější způsob zhotovení krajky byly tzv. „stehy ve vzduchu“ (\"punto in aria\"). Podklad byl sešitý dohromady ze 2-3 vrstev tkaniny a papíru s nakresleným vzorem, vlastní krajka se tvořila nad podkladem v rámci kontury ze silnější niti. Po dokončení se pak krajka od podkladu odstřihla. \n\nV 17. století vznikla tzv. \"benátská krajka\" vynikající plastičností a bohatými květinovými motivy, která se někdy považuje za další stupeň vývoje retičely. \nNa základě historických vzorů se zhotovují (zpravidla amatérsky) varianty retičely i v 21. století. Jsou to často drobnější předměty (šperky, ozdoby na kabelky apod.), šité také z dvoubarevných nití (z mulinky). \n\nAsi jediná varianta vyráběná ve větším množství i na prodej je pažská krajka (\"Paška čipka\") z chorvatského ostrova Pag. Typické pro vzorování pažské krajky jsou např. trojúhelníčky s řídkou výplní a s mnoha drobnými pikotkami. V maloobchodě se prodává (v roce 2013) např. kulatá dečka o průměru 10 cm za 1650-1700 Kč. \n"}
{"id": "894817", "url": "https://cs.wikipedia.org/wiki?curid=894817", "title": "Zápas o titul mistryně světa v šachu 1986", "text": "Zápas o titul mistryně světa v šachu 1986\n\nČtrnáctý zápas o titul mistryně světa v šachu byl třetí obhajobou titulu ze strany Maji Čiburdanidzeové a zároveň jediným zápasem Jeleny Achmylovské v roli vyzývatelky. Zápas se uskutečnil uskutečnil v roce 1986 ve dvou etapách. První proběhla od 2. do 25. září v Sofii v Bulharsku a druhá od 2. do 18. října v Bordžomi v Sovětském svazu. Hlavním rozhodčím byl Rudolf Marič z Jugoslávie, sekundanti Čiburdanidzeové Gennadij Kuzmin a Igor Polovodin a sekundanti Achmylovské Jurij Anikajev a Albert Kapengut. První polovina zápasu prakticky rozhodla, když obhájkyně čtyři partie vyhrála a čtyři remizovala. Vyzývatelka vyhrála sice první partii v Bordžomi, ale posledních pět partií již skončilo remízou. Zápas tedy skončil výhrou Čiburdanidzeové 8,5:5,5.\n\n\n"}
{"id": "894826", "url": "https://cs.wikipedia.org/wiki?curid=894826", "title": "1. česká národní hokejová liga 1986/1987", "text": "1. česká národní hokejová liga 1986/1987\n\n1. česká národní hokejová liga 1986/1987 byla 18. ročníkem jedné ze skupin československé druhé nejvyšší hokejové soutěže.\n\nVšech 12 týmů se nejprve utkalo dvoukolově každý s každým (celkem 22 kol), následně se týmy na sudých pozicích utkaly dvoukolově s týmy na lichých pozicích (12 kol). Všech 34 kol se počítalo do základní části. Nejlepších 8 týmů následně postoupilo do play off, které se hrálo na dva vítězné zápasy. Hrálo se i o konečné umístění (např. poražení čtvrtfinalisté hráli skupinu o 5. až 8. místo). Vítěz finále postoupil do kvalifikace o nejvyšší soutěž, ve které se utkal v sérii na tři vítězné zápasy s vítězem 1. SNHL.\n\nNejhorší 4 týmy po základní části se zúčastnily skupiny o udržení. V ní se utkal dvoukolově každý s každým (6 kol), přičemž výsledky ze základní části se nezapočítávaly (týmy za umístění v základní části dostaly pouze bonifikační body). Poslední tým skupiny o udržení sestoupil do 2. ČNHL.\n\n\n\n\n\nTJ Poldi SONP Kladno postoupilo do kvalifikace o celostátní ligu, ve které porazilo tým Plastika Nitra 3:0 na zápasy (5:3, 4:1, 8:3) a postoupilo tak do nejvyšší soutěže.\n\nBodová bonifikace za umístěni v základní části: Karviná 3 body, Vimperk 2, Ústí nad Labem 1, Mladá Boleslav 0.\n\nTJ Baník ČSA Karviná sestoupil do 2. ČNHL. Z 2. ČNHL postoupil celek VTJ Tábor .\n\n"}
{"id": "894830", "url": "https://cs.wikipedia.org/wiki?curid=894830", "title": "1. česká národní hokejová liga 1985/1986", "text": "1. česká národní hokejová liga 1985/1986\n\n1. česká národní hokejová liga 1985/1986 byla 17. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se utkal v sérii na tři vítězné zápasy s vítězem 1. SNHL.\n\nNejhorší tým po základní části sestoupil do 2. ČNHL.\n\nTJ Vítkovice postoupily do kvalifikace o celostátní ligu, ve které porazily tým VTJ Michalovce 3:0 na zápasy (4:0, 8:4, 6:2) a postoupily tak do nejvyšší soutěže.\n\nTJ Stadion PS Liberec sestoupil do 2. ČNHL. Z 2. ČNHL postoupil celek TJ TŽ VŘSR Třinec .\n\n"}
{"id": "894833", "url": "https://cs.wikipedia.org/wiki?curid=894833", "title": "1. slovenská národní hokejová liga 1986/1987", "text": "1. slovenská národní hokejová liga 1986/1987\n\n1. slovenská národní hokejová liga 1986/1987 byla 18. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nTým na poslední pozici sestoupil do 2. SNHL.\n\n\n\n"}
{"id": "894836", "url": "https://cs.wikipedia.org/wiki?curid=894836", "title": "1. česká národní hokejová liga 1984/1985", "text": "1. česká národní hokejová liga 1984/1985\n\n1. česká národní hokejová liga 1984/1985 byla 16. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, které se účastnil i vítěz 1. SNHL a poslední tým nejvyšší soutěže.\n\nNejhorší tým po základní části sestoupil do 2. ČNHL.\n\nTJ Poldi SONP Kladno postoupilo do kvalifikace o nejvyšší soutěž, ve které uspělo a postoupilo tak do nejvyšší soutěže.\n\nTJ Lokomotiva Meochema Přerov sestoupil do 2. ČNHL. Z 2. ČNHL postoupil celek TJ Stadion PS Liberec .\n\n"}
{"id": "894838", "url": "https://cs.wikipedia.org/wiki?curid=894838", "title": "1. slovenská národní hokejová liga 1985/1986", "text": "1. slovenská národní hokejová liga 1985/1986\n\n1. slovenská národní hokejová liga 1985/1986 byla 17. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nTým na poslední pozici sestoupil do 2. SNHL.\n\n\n\n"}
{"id": "894840", "url": "https://cs.wikipedia.org/wiki?curid=894840", "title": "Slovenská extraliga ledního hokeje 2012/2013", "text": "Slovenská extraliga ledního hokeje 2012/2013\n\nTipsport extraliga 2012/13 byla 20. sezónou slovenské hokejové extraligy. Titul z minulé sezony obhajuje tým HC Slovan Bratislava, který ale tuto sezónu začal hrát KHL. Vítězem se stal tým HKm Zvolen.\n\nSystém je stejný jako v minulé sezóně 2011/2012. Tým Slovan Bratislava od této sezóny začal hrát KHL a nahradil ho finalista 1. ligy z minulé sezóny ŠHK 37 Piešťany.\n\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\n\n\n\n\n"}
{"id": "894843", "url": "https://cs.wikipedia.org/wiki?curid=894843", "title": "Kyselina myristová", "text": "Kyselina myristová\n\nKyselina myristová (systematický název kyselina tetradekanová) je běžná nasycená mastná kyselina se vzorcem CH(CH)COOH. Její soli a estery se nazývají myristáty (systematicky tetradekanoáty).\n\nKyselina myristová je pojmenována podle svého výskytu v muškátovém oříšku (rostlina muškátovník vonný, ze které muškátový oříšek pochází, má odborný název \"Myristica fragrans\").\n\nV „másle“ z muškátového oříšku je obsaženo asi 75 % trimyristinu, triglyceridu kyseliny myristové.<br>Tato mastná kyselina je rovněž přítomna v palmojádrovém oleji, kokosovém oleji, v másle a v menších množstvích také v mnoha živočišných tucích.\n\nIsopropylmyristát, ester kyseliny myristové s isopropylalkoholem se používá v kosmetických přípravcích, kde se očekává dobrá absorpce kůží. Redukcí této kyseliny vzniká myristylaldehyd a myristylalkohol.\n"}
{"id": "894847", "url": "https://cs.wikipedia.org/wiki?curid=894847", "title": "Stefanie Scott", "text": "Stefanie Scott\n\nStefanie Noelle Scott (* 6. prosince 1996, Chicago, Illinois, USA) je americká zpěvačka a herečka. Nejvíce se proslavila rolí Lexi Reed v seriálu Farma R.A.K. vysílaným stanicí Disney Channel a rolí ve filmu \"Má mě rád, nemá mě rád,\" za kterou v roce 2011 získala cenu Young Artist Award.\n\nNarodila se Chicagu v Illinois. Má dva starší bratry Troye a Trenta. Navštěvovala Holy Trinity Episcopal Academy, než začala být vyučována doma.\n\nPoprvé se objevila v roce 2008 v roli \"Katie\" ve filmu \"Beethoven: Velký trhák\". Poté hrála v celovečerním filmu režiséra \"Roba Reinera\" \"Má mě rád, nemá mě rád\" a ve filmu s názvem \"Hlavně nezávazně\". Objevila se v roce 2009 v srpnovém vydání časopisu \"Girls Discovery\". Nadabovala hlas \"Emmy\" v animovaném televizním seriálu \"Superagent\" \"Oso\" vysílaný na Disney Channel. Hostující roli si zahrála v seriálu \"Táta k pronajmutí\" na stanici FOX a roli Sarah v seriálu \"Chuck\" na stanici NBC.\n\nV roce 2011 začala hrát jednu z hlavních postav Lexi Reed v seriálu Farma R.A.K vysílaném stanicí Disney Channel. V první sérii sloužila také jako druhá asistentka režiséra. Ten samý rok vydala písničku \"Girl I Used to Know\". Hudební video mělo premiéru 26. října.\n\nV roce 2013 se objevila v patnácté sérii seriálu \"\" jako Clare Wilson. Jako Maybelle se objevila v Disneyovském seriálu \"Jessie\". V roce 2004 se začala soustředit na filmy. Natočila čtyři filmy: \"Caught\", \"\", \"Jem and the Holograms\" a \"Life at These Speeds.\"\n\n"}
{"id": "894848", "url": "https://cs.wikipedia.org/wiki?curid=894848", "title": "Zdeněk Štengl", "text": "Zdeněk Štengl\n\nZdeněk Štengl (* 5. září 1965 Chrudim) je český politik, od března 2013 do března 2014 předseda Strany Práv Občanů - ZEMANOVCI, v letech 2012 až 2016 zastupitel Pardubického kraje, od roku 2014 zastupitel obce Vysočina na Chrudimsku.\n\nVystudoval obor sociální patologie a prevence na Pedagogické fakultě Univerzity Hradec Králové a obor management a psychologie na Univerzitě Jana Amose Komenského v Praze. Přes dvacet let pracoval u kriminální policie, z toho sedm let byl vedoucím kriminální policie obecné kriminality v Chrudimi. U policie skončil v roce 2006. V listopadu 2005 založil s Romanem Doležalem společnost Spirus, která se zabývá vymáháním pohledávek. V prosinci 2012 svůj podíl Romanu Doležalovi prodal a opustil post jednatele.\n\nV listopadu 2010 byl zvolen prvním místopředsedou SPOZ, v říjnu 2012 byl v krajských volbách zvolen za SPOZ do Zastupitelstva Pardubického kraje. Od prosince 2012 je zaměstnán na odboru dopravy Krajského úřadu Pardubického kraje, kde se věnuje evropským fondům týkajícím se silniční dopravy a je koordinátorem dopravní obslužnosti. V březnu 2013 byl zvolen předsedou SPOZ. Funkci vykonával rok do března 2014.\n\nVe volbách do Poslanecké sněmovny PČR v roce 2013 kandidoval v Pardubickém kraji jako lídr SPOZ, ale neuspěl. V krajských volbách v roce 2016 obhajoval z pozice člena SPO na kandidátce subjektu \"\"Osobnosti Pardubického kraje\"\" (tj. SPO, HOK a PPL) mandát zastupitele Pardubického kraje, ale rovněž neuspěl.\n\nV komunálních volbách v roce 2014 byl jakožto člen SPO lídrem kandidátky \"\"Sdružení pro obec Vysočinu ČSSD, SPO, NK\"\" v obci Vysočina na Chrudimsku a stal se obecním zastupitelem.\n\nŠéf SPOZ Štengl: O našich sponzorech nic nevím, měl jsem na starosti hostesky\n"}
{"id": "894850", "url": "https://cs.wikipedia.org/wiki?curid=894850", "title": "Zelený marketing", "text": "Zelený marketing\n\nZelený marketing je také nazýván jako environmentální, ekologický nebo green marketing. Tento pojem je chápán jako propagace nebo reklama výrobků či služeb s environmentálními charakteristikami, ale má i širší význam. Jako zelený marketing označujeme také druh marketingu založený na principech tradičního marketingu, ale je zaměřen na ekologické výrobky. Zelený marketing zahrnuje také myšlenky, metody a procesy, které umožňují naplňování cílů podniku. Hnací silou je zde poptávka spotřebitelů, tzv. „zelená potřeba“. Ta vede firmu k ochraně životního prostředí a efektivnímu využití přírodních zdrojů. Na tuto potřebu se také vážou další činnosti a aktivity, které souvisejí s úpravou výrobku, změnami ve výrobním procesu, změnami v balení, distribučním procesu nebo při prodeji a recyklaci výrobků, ale i změnami celé firemní komunikační strategie.\n\nKořeny zeleného marketingu sahají až do období 70. let 20. století, kdy jeho vznik úzce souvisel s rostoucí vlnou obav o stav životního prostředí v důsledku extrémní průmyslové výroby v problematických odvětvích. Už v roce 1975 se konal první seminář na téma „ekologický marketing“ uspořádaný Americkou marketingovou asociací AMA. Seminář AMA se pokusil spojit odborníky z více oblastí, aby přezkoumali dopad ekologicky orientovaného marketingu na životní prostředí. Na tomto semináři byl ekologický marketing definován jako studium pozitivních a negativních aspektů marketingových aktivit na znečištění, spotřebu energie a spotřebu neenergetických zdrojů. Od té doby prošel koncept zeleného marketingu rozsáhlým vývojem a dodnes je především odpovědí na aktuální environmentální hnutí, zaměření na uspokojování vznikajících potřeb spotřebitelů a hledání příležitostí k efektivnímu zpracování ekologických principů do marketingových činností.\nV posledních letech se význačnost otázek životního prostředí značně zvýšila. Velmi silným impulsem byl Den země a s ním spojené aktivity v dubnu 1990 v USA. Tato událost vyústila v explozi produktů a marketingových programů, jež jsou ekologicky neškodné. Firmy se pak snažily využít zvýšené citlivosti spotřebitelů vůči otázkám životního prostředí.\n\nSe zeleným marketingem úzce souvisí společenská zodpovědnost firem. Společenská zodpovědnost firmy a etika v marketingovém ponětí představuje hlavní úlohu tehdy, kdy zákazníci začnou projevovat o tato témata zájem. V případě zeleného marketingu tak jde o reakci na větší zájem o dopady na životní prostředí, technologické hrozby a rizika, pociťovaná neúčinnost používaných politických, právních, ekonomických a etických nástrojů k zamezení globálních změn, nedostatečná ochrana jednotlivých složek životního prostředí, vysoká surovinová náročnost, nevyvážený rozvoj osídlených oblastí, nízké vzdělání obyvatel v oblasti ekologie.\n\nZelený marketing je stejně jako společenská zodpovědnost firem hlavním cílem globálního konceptu etického kodexu vytvořeného iniciativou Global Compact, který prosazuje na celém světě devět základních principů podnikání:\n\n\nSpolečenská odpovědnost se snaží k posunu jednostranného záměru společností a to směrem od zisku, tzv. „profit only“ k širšímu pohledu, tzv. „3P“ – People, Planet, Profit.\n\nEnvironmentální politiku v organizaci znázorňuje následující schéma ekologicky orientovaného marketingového mixu, který provází výrobek, respektive službu „od kolébky až do hrobu“.\n\nEkologicky orientovaný marketingový mix obsahuje:\n\n\n\n\n\nV zeleném marketingu se vyskytuje informační asymetrie. Ekologické vlastnosti výrobků není možné pozorovat před, během ani po spotřebě. Jednou z možností jak spotřebitele informovat o vlastnostech produktu ve vztahu k ekologie je umístění značky na obalu. Některé z těchto značek jsou povinné, uvedení jiných je dobrovolné. Problematická je důvěryhodnost označení, způsoby a možnosti ověření uvedených informací spotřebitelem, u kterých tak vznikají pochybnosti o pravdivosti tvrzení a problém také tvoří velké množství označení, které působí nepřehlednost v jejich významu a důležitosti.\n\nSpolečnost se může potýkat při zavedení ekologického marketingu s několika překážkami:\n\nPodle průzkumu začínají na životní prostředí brát ohled i firmy, které byly jeho znečišťovateli, což má pozitivní přínos pro celou společnost. Podle manažerů firem je zelená komunikace důležitá při komunikaci se zákazníky a v budoucnu bude jeho důležitost ještě významnější.\nTři z pěti manažerů je přesvědčeno, že zákazník není ochotný si za ekologicky šetrný výrobek připlatit. Přesto ¾ z nich považuje zelený marketing za nezbytnost a více než polovina z nich považuje značku vybudovanou na ekologických principech jako potenciálně úspěšnou. Je tak s podivem, že pouhá čtvrtina firem oslovených v průzkumu používá na svých výrobcích označení „eko“ a to i přes to, že téměř polovina z nich vnímá zelený marketing jako investici do své image.\nZelený marketing se tak stal spíše módou, nebo pózou, která nemá za úkol primárně zlepšit produkt, ale zvýšit cenu akcií pomocí dobré image firmy.\n\nObjevil se tak také obrat greenwashing označující praktiky, při kterých firmy úmyslně, nebo neúmyslně používají klamné a zavádějící tvrzení o ekologických vlastnostech jejích výrobků, které uvádějí zákazníka v omyl.\nMezi značky, které jsou nejvíce spojeny s ekologickým přístupem patří podle průzkumu IKEA, ČEZ a Škoda Auto, následované Vodafone, Amway, Toyota a OZO Ostrava.\n\nDle dalších průzkumů 71% firem působících v ČR má dlouhodobou strategii v oblasti udržitelného rozvoje, pro 91% respondentů je to také vysoce aktuální téma. Do budoucna je možné říci, že díky narůstajícím ekologickým problémům bude green marketing dále nabývat na důležitosti. V budoucnu by však neměl být pouze jednou ze součástí, ale měl by být integrován do samotné podstaty společností.\n\nProvoz automobilů je z hlediska ochrany životního prostředí velice diskutovaným tématem. Nepříznivý vliv na životní prostředí mají zejména emise oxidu uhlíku a dusíku. Snahu regulovat negativní dopad mají jak vlády, tak i různé vládní i nevládní organizace a to zejména prostřednictvím ekologických daní, emisními normami a propagací šetrnějších ale také levnějších variant pohonu.\nPříkladem inovací v českém automobilovém průmyslu je Škoda Auto sídlící v Mladé Boleslavi. Ta vyvinula sériovou řadu s označením GreenLine, která se vyznačuje ekologičností provozu a klade na ní největší důraz. Do sériové řady Green line, patří všechny stěžejní a nejvíce prodávané modely automobilky, kterými jsou Škoda Superb, Škoda Octavia i Škoda Fabia. Ty se primárně orientují na snížení spotřeby paliva, emisí CO2 a snížení hlukové zátěže z motoru a výfukového potrubí.\nMezi aktivní prvky ochrany životního prostředí patří v automobilech škoda nejmodernější technologie, jako jsou Start-stop systém, který zamezuje chodu motoru naprázdno a jeho činností je možno ušetřit až 0,9l/100km při jízdě po městě. Další inovací je schopnost rekuperace brzdné energie, která pomocí inteligentního alternátoru ukládá vytvořenou tepelnou energii, která se vytváří při brždění a je jinak zbytečně vyzařována do okolí. Tento alternátor energii následně využívá pro snížení zátěže motoru, což vede ke snížení spotřeby paliva a emisí. Podobných efektů má za úkol dosáhnout technologie doporučení zařazení rychlostního stupně, která zvyšuje maximální efekt ekologické jízdy tím, že řidiči radí, kdy, resp. v jakých otáčkách motoru je nejlepší zařadit daný rychlostní stupeň. Nedílnou součástí těchto inovativních změn jsou také vylepšená aerodynamika automobilů, zlepšující odpor vzduchu při jízdě, a dále použití pneumatik s nízkým valivým odporem.\nNapříč světovým automobilovým trhem si také můžeme všimnout použití alternativních, hybridních pohonných jednotek, elektromotorů, u kterých dochází nejen k soustavnému zvyšování výkonu, ale také dojezdové délky automobilů, ve kterých jsou tyto jednotky použity. Za světové představitele využití elektromotorů v automobilovém průmyslu můžeme považovat například společnost Tesla nebo Fisker Karma.\n"}
{"id": "894853", "url": "https://cs.wikipedia.org/wiki?curid=894853", "title": "Ryan Birch", "text": "Ryan Birch\n\nRyan Birch, \"(výslovnost: [Rajn Birč])\", (15. dubna 1969, Kingston upon Hull – 19. březen 2013, Bahamy) byl reprezentant Velké Británie v judu, který zápasil ve střední váhové kategorii. Jeho největším úspěchem byl zisk titulu mistra Evropy.\n\nS judem začal v 8 letech. Trénoval v Machesteru pod vedením Steva Pullena. Po skončení aktivní kariéry po roce 1999 pracoval jako pilot dopravních letadel.\n\nV roce 2013 tragicky zahynul při dopravní nehodě na Bahamách.\n\nV 90. letech patřil mezi stabilní účastníky velkých turnajů. Nejúspěšnější sezónu měl v roce 1994 kdy se stal mistrem Evropy. Na světových podnicích však předního umístění nikdy nedosáhl. Byl znám výborným bojem na zemi (ne-waza).\n\nÚčastnil se dvou olympijských her. Pokaždé vypadl v prvním zápase. V Barceloně 1992 ho porazil jeho velký rival Belgičan Johan Laats na praporky rozhodčích a v Atlantě 1996 Francouz Darcel Yandzi na wazari.\n"}
{"id": "894854", "url": "https://cs.wikipedia.org/wiki?curid=894854", "title": "1. česká národní hokejová liga 1983/1984", "text": "1. česká národní hokejová liga 1983/1984\n\n1. česká národní hokejová liga 1983/1984 byla 15. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, které se účastnil i vítěz 1. SNHL a poslední tým nejvyšší soutěže.\n\nNejhorší tým po základní části sestoupil do 2. ČNHL.\n\nTJ Poldi SONP Kladno postoupilo do kvalifikace o nejvyšší soutěž, ve které neuspělo.\n\nTJ VTŽ Chomutov sestoupil do 2. ČNHL. Z 2. ČNHL postoupil celek ASD Dukla Jihlava B .\n\nTJ Slezan STS Opava byl potrestán odebráním 6 bodů za neoprávněný start útočníka Jiřího Pleváka ve třech utkáních. Hráč měl v daném období schváleno hostování v TJ Vítkovice.\n\n"}
{"id": "894857", "url": "https://cs.wikipedia.org/wiki?curid=894857", "title": "1. slovenská národní hokejová liga 1984/1985", "text": "1. slovenská národní hokejová liga 1984/1985\n\n1. slovenská národní hokejová liga 1984/1985 byla 16. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, které se účastnil i vítěz 1. SNHL a poslední tým nejvyšší soutěže.\n\nPoslední tým po základní části sestoupil do nově vzniklé 2. SNHL.\n\n\n\n"}
{"id": "894868", "url": "https://cs.wikipedia.org/wiki?curid=894868", "title": "1. slovenská národní hokejová liga 1983/1984", "text": "1. slovenská národní hokejová liga 1983/1984\n\n1. slovenská národní hokejová liga 1983/1984 byla 15. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, které se účastnil i vítěz 1. ČNHL a poslední tým nejvyšší soutěže.\n\nPoslední tým po základní části sestoupil do příslušného krajského přeboru.\n\n\n\n"}
{"id": "894887", "url": "https://cs.wikipedia.org/wiki?curid=894887", "title": "Gundaker Wurmbrand-Stuppach", "text": "Gundaker Wurmbrand-Stuppach\n\nGundaker Wurmbrand-Stuppach též \"Guandaccar\" nebo \"Guandackar\" nebo \"Gundacker\", plným jménem hrabě Ladislaus Gundaccar Gregor Alois von Wurmbrand-Stuppach (9. května 1838 Vídeň – 26. března 1901 Štýrský Hradec) byl rakousko-uherský, respektive předlitavský politik, v letech 1893–1895 ministr obchodu Předlitavska.\n\nPůsobil jako vysoký státní úředník. Byl tajným radou. V roce 1877 byl zvolen ve velkostatkářské kurii na Štýrský zemský sněm. Od roku 1884 působil po třináct let jako zemský hejtman Štýrska.\n\nVe volbách do Říšské rady roku 1879 získal i mandát v Říšské radě (celostátní zákonodárný sbor), kde reprezentoval kurii obchodních a živnostenských komor, obvod Štýrský Hradec. Mandát obhájil za stejnou kurii a obvod ve volbách do Říšské rady roku 1885. Poslancem se stal i ve volbách do Říšské rady roku 1891, nyní ovšem za velkostatkářskou kurii ve Štýrsku. Ve vídeňském parlamentu setrval do konce funkčního období sněmovny, tedy do roku 1897.\n\nPo volbách roku 1879 je řazen mezi ústavověrné poslance. Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\n12. listopadu 1893 se stal ministrem obchodu Předlitavska ve vládě Alfreda Windischgrätze. Ministerstvo vedl do 19. června 1895.\n\nPublikoval odborné práce zaměřené na prehistorii a archeologii Štýrska.\n"}
{"id": "894889", "url": "https://cs.wikipedia.org/wiki?curid=894889", "title": "Urgo", "text": "Urgo\n\nUrgo je 16. epizoda 3. řady sci-fi seriálu Hvězdná brána.\n\nSG-1 se vydává na průzkum planety P4X-884, na které jsou životní podmínky velmi podobné těm na Zemi. Ovšem poté, co tým projde bránou, vyjde přesně odtam, odkud odešli. Všichni jsou v šoku a generál Hammond jim vysvětlí, že byli pryč přes patnáct hodin.\n\nNa poradě se poté snaží zjistit proč si nikdo nic nepamatuje a po přehrání záznamu ze sondy zjistí, že ve skutečnosti byli původním záznamem oklamáni, a ve skutečnosti prošli bránou do nějaké místnosti, ve které byla vyspělejší technologie než ta pozemská. Všichni se ale zdají být v pořádku, až na extrémní citlivosti na chuť – vše jim hrozně chutná.\n\nPo důkladné lékařské prohlídce doktorka Janet Frasierová zjistí, že všichni členové SG-1 mají v mozku malý implantát. Generál Hammond jim proto z bezpečnostních důvodů doporučí karanténu, protože neví, co jiného kromě chuti k jídlu by \"implantát\" mohl způsobovat.\n\nKdyž jsou v místnosti sami, tak všichni uslyší stejný hlas, a po chvíli se jim zjeví Urgo, malý obtloustlý chlap. Plukovník Jack O'Neill zavolá vojáka, hlídkujícího před místností a zeptá se ho, jestli vidí někoho cizího. Ten odpoví ne, a majoru Samantě Carterové je jasné, že je jen v jejich hlavách, jen nějaká halucinace.\nOvšem může je ponoukat k různým věcem, ale ne je zcela řídit. Když se ho ale zeptají, jak se ho zbavit, začne je přesvědčovat, že je pro ně dobrý, a nechce se nechat odstranit.\n\nCarterovou na poradě napadne, jak Urga \"vypnout\". Po té, co vypne v místnosti elektromagnetické pole, Urgo zmizí. Po lékařské prohlídce jim doktorka Frasierová oznámí, že z jejich mozků zmizelo pouze elektromagnetické pole, které obklopovalo stále přítomný implantát. Zdá se ale, že Urgo už není přítomný. Generál Hammond je ale raději nechá ještě mimo službu.\n\nPři monitorování plukovníka O'Neilla, majora Samanthy Carterové, doktora Daniela Jacksona a Teal'ca si doktorka Frasierová všimne, že si najednou všichni čtyři začali zpívat tu samou písničku (Skákal pes). Když se jich na to později zeptá, všichni to popřou, a když jim ukáže nahrávku, tak se k plukovníkově zklamání znovu objeví Urgo.\n\nGenerál Hammond se rozhodne, že na P4X-884 pošlou sondu a zkusí se domluvit s Urgovými stvořiteli, aby si ho vzali zpátky. Po chvíli se ozve hluboký hlas, který se představí jako Togar. Daniel mu popíše situaci s Urgem. Togar jim poté slíbí, že Urgo je chyba, a že ho odstraní. Všichni se po ukončení červí díry shodnou, že než aby žili zbytek života s Urgem, tak budou riskovat a půjdou za Togarem, aby je Urga zbavil navždy.\n\nV Togarově laboratoři jim Togar vysvětlí jak se Urga zbavit, ale Carterové se zdá, že Urgo je přece jen příliš \"živý\" na to, aby ho Togar jen tak zničil. Nakonec tedy Togar souhlasí, že si Urga vezme do sebe, a po chvíli přesvědčování souhlasí i Urgo. Poté, co se rozloučí s Togarem i Urgem, je Togar vrátí zpět na Zem. A opět si ani jeden z členů SG-1 nepamatuje jejich poslední projití bránou, a generálem Hammondem jsou informováni, že byli pryč přes deset hodin. A po Urgovi nejsou žádné stopy.\n"}
{"id": "894893", "url": "https://cs.wikipedia.org/wiki?curid=894893", "title": "O Mikešovi", "text": "O Mikešovi\n\nO Mikešovi je československý animovaný televizní seriál z roku 1970, jehož první série byla vysílaná v rámci večerníčku poprvé v červenci roku 1977. Následně byla natočena druhá série, ta byla vysílaná v rámci večerníčku poprvé v roce 1981.\n\nPředlohou seriálu byla kniha Josefa Lady Kocour Mikeš z let 1934 až 1936. Scénář připravil Josef Brukner, obrázky dle předloh Josefa Lady nakreslil Josef Kluge, který se současně věnoval i režii. Hudbu napsal Miloš Vacek. Kameramanem seriálu byl Vladimír Malík. Příběhy namluvil Karel Höger. Bylo natočeno celkem 26 epizod, v délce mezi cca 6 až 8 minutami.\n\n\nHrdinou seriálu je kocour Mikeš, není to obyčejný kocour, je to kocour, který umí chodit po dvou, má vlastní boty a dokonce umí mluvit…\n\n\n\n"}
{"id": "894894", "url": "https://cs.wikipedia.org/wiki?curid=894894", "title": "James E. Webb", "text": "James E. Webb\n\nJames Edwin Webb (7. října 1906 Tally Ho, Severní Karolína – 27. března 1992 Washington, D.C.) byl vysoký americký vládní úředník. Působil jako ředitel úřadu rozpočtu USA, tajemník ministra zahraničních věcí a v letech 1961–1968 vedl NASA.\n\nJe po něm pojmenován Vesmírný dalekohled Jamese Webba.\n"}
{"id": "894905", "url": "https://cs.wikipedia.org/wiki?curid=894905", "title": "Stanisław Madeyski-Poray", "text": "Stanisław Madeyski-Poray\n\nStanisław Madeyski-Poray, též Stanisław Jerzy Madeyski nebo Stanisław Madeyski, v německojazyčných pramenech i Stanislaus von Madeyski (24. dubna 1841 Sieniawa – 19. nebo 20. června 1910 Veli Lošinj), byl rakousko-uherský, respektive předlitavský právník, vysokoškolský pedagog a politik polského původu z Haliče, v letech 1893–1895 ministr kultu a vyučování.\n\nVystudoval právo na Lvovské univerzitě a na Jagellonské univerzitě v Krakově. Od roku 1864 nastoupil do státních služeb, na zemský soud v Krakově. V roce 1867 získal titul doktora práv. Od roku 1870 pracoval v haličském oddělení na ministerstvu spravedlnosti. V roce 1879 se na univerzitě v Krakově habilitoval v oboru rakouské civilní právo a zasedal v krakovské akademii věd. Od roku 1886 byl profesorem na krakovské univerzitě, kde v roce 1891 a 1892 působil jako její rektor. V letech 1881–1889 byl viceprezidentem, v letech 1889–1893 prezidentem Rakouské jednoty notářů.\n\nVe volbách do Říšské rady roku 1879 byl zvolen do Říšské rady (celostátní zákonodárný sbor), kde reprezentoval kurii venkovských obcí, obvod Bochnia, Brzesko atd. Mandát obhájil ve volbách do Říšské rady roku 1885 (nyní za velkostatkářskou kurii v Haliči), volbách do Říšské rady roku 1891, tentokrát za kurii městskou, obvod Biała, Nowy Sącz atd., přičemž ve stejném volebním obvodu obhájil poslanecké křeslo i ve volbách do Říšské rady roku 1897. Na mandát rezignoval roku 1899, protože 17. září 1899 byl povolán do Panské sněmovny (jmenovaná horní komora Říšské rady).\n\nOd roku 1883 byl také poslancem Haličského zemského sněmu. Politicky se profiloval jako konzervativec.\n\nJeho kariéra vyvrcholila koncem století, když se 12. listopadu 1893 stal ministrem kultu a vyučování Předlitavska ve vládě Alfreda Windischgrätze. Na ministerském postu setrval do 19. června 1895.\n\nKrátce poté, co se roku 1899 stal členem Panské sněmovny, složil mandát v zemském haličském sněmu a věnoval se převážně již jen práci člena říšského soudu.\n"}
{"id": "894913", "url": "https://cs.wikipedia.org/wiki?curid=894913", "title": "Apolinary Jaworski", "text": "Apolinary Jaworski\n\nApolinary Jaworski, též Apolinary Jakub Jaworski, v německojazyčných pramenech i Apollinar von Jaworski, (1825 Lvov – Lvov) byl rakousko-uherský, respektive předlitavský politik polského původu z Haliče, v letech 1893–1895 ministr pro haličské záležitosti.\n\nVystudoval právo na Lvovské univerzitě a na Vídeňské univerzitě. V letech 1868–1874 působil v okresním výboru v Zoločivě. Od roku 1870 působil na Haličském zemského sněmu, který ho téhož zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). Ve vídeňské sněmovně zasedal i ve funkčním období 1871–1873, kde reprezentoval velkostatkářskou kurii v Haliči. Fakticky ale pro nesouhlas polských politiků s ústavním směřováním Předlitavska mandát nevykonával. Složil sice 28. prosince 1871 poslanecký slib, ale jeho mandát byl 21. dubna 1873 pro dlouhodobou absenci prohlášen za zaniklý. Mandát obhájil v prvních přímých volbách do Říšské rady roku 1873, opět za velkostatkářskou kurii. Opětovně byl do Říšské rady zvolen ve volbách roku 1879, volbách roku 1885, volbách roku 1891, volbách roku 1897 a volbách roku 1901 a zasedal tu až do své smrti roku 1904, kdy ho na poslaneckém postu nahradil Władysław Gniewosz. V roce 1888 se stal předsedou Polského klubu na Říšské radě. Funkci předsedy této parlamentní frakce zastával do roku 1891 a pak znovu od roku 1896. Podílel se na pádu vlády Eduarda Taaffeho.\n\nPotom se 12. listopadu 1893 stal ministrem pro haličské záležitosti Předlitavska v nové vládě Alfreda Windischgrätze. Post si udržel i v následující vládě Ericha Kielmansegga. Na ministerském postu setrval do 30. září 1895.\n\nPoliticky byl konzervativně orientován a držel se tradice Kazimierze Grocholského, podle které mají Poláci v parlamentu a vládě vždy sledovat loajalitu k panovníkovi. Měl velký vliv mezi polskými poslanci a dokázal mezi nimi prosadit svou vůli. Za konzervativní vlády Kazimíra Badeniho byl Polský klub jednou z hlavních opor vlády. Když vrcholil spor o Badeniho jazyková nařízení, prezentoval Jaworski jménem klubu vůči opozici německorakouských centralistických liberálů a nacionalistů programové požadavky zahrnující uznání historických zemí jako základu monarchie včetně jejich práv a autonomních pravomocí, rovnoprávnost národů v říši, podpora mravnosti a práce. V Říšské radě zasedal až do roku 1904, kdy zemřel.\n"}
{"id": "894917", "url": "https://cs.wikipedia.org/wiki?curid=894917", "title": "Coca Cola vs. Pepsi", "text": "Coca Cola vs. Pepsi\n\nCoca-Cola vs. Pepsi (tzv. \"Cola Wars\") představuje sérii reklamních kampaní založených na tzv. srovnávací reklamě, která zdůrazňuje intenzivní konkurenci mezi společnostmi The Coca-Cola Company a PepsiCo. Soupeření obou společností trvá již déle než století, termín \"Cola Wars\" je spojen s obdobím od poloviny 70. let, které lze považovat za významný milník konkurenčních střetů obou společností.\n\nCoca-Cola své reklamní kampaně zaměřuje na zdravotní nezávadnost a nostalgii, dříve byla často spojena se symbolem svobody a amerického stylu života. Reklamy jsou často situovány do rodinného prostředí s použitím „roztomilých“ maskotů – Santa Claus nebo lední medvědi.\n\nPepsi zaměřuje své reklamy na osoby, které nápoj pijí. V reklamách zobrazují např. sportovce – lyžaře, závodníky, velmi oblíbená byla série s fotbalisty (David Beckham a spol.), kteří získají po určitém výkonu Pepsi jako odměnu. Pepsi tímto založila tzv. lifestyle marketing. \n\nV roce 1975 odstartovala Pepsi svou první lifestyle kampaň s názvem Pepsi Challenge. Zástupci Pepsi oslovovali kolemjdoucí v nákupních centrech nebo na veřejných místech, vybaveni stolkem a dvěma neoznačenými kelímky – jeden obsahující Pepsi a druhý Coca-Colu. Těmto lidem nabídli porovnat chuť obou nápojů a zvolit, který jim chutná více. Následně předvádějící odhalil obě lahve, aby bylo patrné, která značka člověku více chutnala.\n\nNa tuto kampaň navázala v roce 1981 Pepsi soutěží Pepsi Challenge Payoff, jejímž smyslem bylo shromáždit všechna písmena slova „CHALLENGE“, které byly umístěny na uzávěrech lahví Pepsi. \n\nV roce 1985 přišla Coca-Cola s novým produktem New Coke jako odpověď na narůstající konkurenci Pepsi. Po 99 letech se změnila receptura původní Coca-Coly. Americká veřejnost však na tuto změnu zareagovala negativně a New Coke byla označena jako marketingové selhání. Následné obnovení původního složení, označeného jako Coca-Cola Classic, vedlo k výraznému nárůstu tržeb, což vyvolalo spekulace, zda kampaň New Coke nebyla jen marketingový trik.\n\nCoca-Cola si stále drží své prvenství na trhu, na druhém místě Diet Coke a Pepsi až na místě třetím. Coca-Cola má také prvenství jako nejhodnotnější obchodní značka v oblasti nealkoholických nápojů, hodnota Pepsi je oproti ní šestkrát nižší.\n\nNově se společnosti potýkají s poklesem tržeb, které jsou způsobeny volbou alternativních nápojů spotřebiteli, mezi důvody jsou zvýšená cena, cukrovka a obezita.\n\nPočínaje filmem \"Piráti ze Silicon Valley\" přes spousty technických publikací a reklamních kampaní je rivalita mezi Microsoftem a Applem velmi dobře zdokumentována. Velmi známá je dnes mírně ironicky působící reklama „Apple 1984“ nebo série reklam „Hi, I'm Mac, and I'm PC“.\n\nStejně jako Cola a Pepsi si tito dva giganti rychlého občerstvení neustále oplácí údery, ačkoliv většinou nepřímo – duplicity výrobků, pozice na trhu. Jejich srovnávací kampaň nesla název \"Burger Wars\".\n\nNěmecké automobilky BMW a Audi dlouhodobě soupeří na závodních okruzích i ve světových automobilových magazínech. Velmi slavným duelem je jejich billboardová bitva, ke které se postupně přidaly i další známé značky.\n\n"}
{"id": "894924", "url": "https://cs.wikipedia.org/wiki?curid=894924", "title": "Feud (Glee)", "text": "Feud (Glee)\n\nFeud je šestnáctá epizoda čtvrté série amerického hudebního televizního seriálu \"Glee\" a v celkovém pořadí osmdesátá druhá epizoda tohoto seriálu. Napsal ji Roberto Aguirre-Sacasa, režíroval Bradley Buecker a poprvé se vysílala ve Spojených státech dne 14. března 2013 na televizním kanálu Fox.\n\nEpizodu v den vysílání sledovalo 5,46 milionů amerických diváků a získala rating a podíl na trhu 2,0/6 ve věkové skupině od osmnácti do čtyřiceti devíti let .\n\nV New Yorku Rachel Berry (Lea Michele) zjišťuje, že není těhotná a Santana Lopez (Naya Rivera) ji připomíná, že její přítel Brody Weston (Dean Geyer) před ní něco skrývá. Aniž by to nikdo věděl, tak si Brody přivydělává jako gigolo, aby mohl splatit školné na NYADĚ.\n\nV Limě si sbor New Directions všimne, že Will Schuester (Matthew Morrison) začíná významně bojovat proti Finnovi Hudsonovi (Cory Monteith) a oba dva ohledně toho konfrontují. Poprvé za několik let nařídí svým učitelům úkol, aby se vypořádali s hudebním soubojem. Wade \"Unique\" Adams (Alex Newell) konfrontuje Rydera Lynna (Blake Jenner), který se staví mezi vztah Marley Rose (Melissa Benoist) a Jaka Puckermana (Jacob Artist) na začnou být nepříteli poté, co Ryder nazve Unique chlapcem. Artie Abrams (Kevin McHale) navrhne, že by své emoce měli vyjádřit skrze píseň a zpívají duet \"The Bitch Is Back\" a \"Dress You Up\", ale Ryder stále nemůže přijmout Unique jako dívku. Mezitím se Marley usmíří s Jakem, ale ten se stále chová nepřátelsky vůči Ryderovi, který ho zradil, když políbil Marley.\n\nV New Yorku přichází Santana na NYADU, kde překvapí Brodyho svým vystoupením „Cold Hearted\", kterým ho ztrapní. Když se o tom dozví Rachel a Kurt Hummel (Chris Colfer), tak vyhazují Santanu z jejich bytu. V Limě zpívají Will a Finn duet „Bye Bye Bye\" a „I Want It That Way\" a ačkoliv Will Finnovi odpustí, tak mu řekne, že jejich vztah již nebude takový, jako předtím. Marley později přesvědčí Finna, že je rozený vůdce a podpoří ho, aby získal vysokoškolský diplom a stal se učitelem. Santana nakonec objeví Brodyho tajemství a ozve se Finnovi, který cestuje do New Yorku a konfrontuje Brodyho v motelu a vyhrožuje mu, že řekne Rachel pravdu, pokud ji nenechá na pokoji a neodejde od ni. Když Brody chce, aby Finn odešel, tak se poperou a z bitky vychází Finn jako vítěz.\n\nTrenérka roztleskávaček Sue Sylvester (Jane Lynch) se snaží přesvědčit Blaina Andersona (Darren Criss), aby se znovu připojil k roztleskávačkám a provede několik útoků na jeho osobní život. Blaine vyzve Sue na duel a zpívají „I Still Believe“ a „Super Bass“. Sue je zvolena vítězkou a vítá Blaine mezi roztleskávačky a jmenuje ho spolukapitánem společně s Becky Jackson (Lauren Potter), ale netuší že je to část plánu Blaina a Sama Evanse (Chord Overstreet), aby zabránili Suiným snahám zničit sbor poté, co odmaturují.\n\nRyder si začne chatovat s dívkou Katie Fitzgerald, která ho přesvědčí, aby si ze svých soků udělal přátele. Ryder svolá Marley, Jaka a Unique a omlouvá se jim. Připojí se k nim i Kitty Wilde (Becca Tobin) a rozhodnou se, že po absolvování maturantů budou mít kontrolu nad sborem oni. Ryder a Jake zpívají společně s New Directions „Closer“, aby oslavili své spojenectví a Ryder později píše Katie, aby ji poděkoval. Nicméně, když ji Ryder požádá, zda by se mohli setkat, tak uslyší ťukání klávesnice ve školní knihovně, ještě předtím, než se Katie z chatu odhlásí.\n\n"}
{"id": "894925", "url": "https://cs.wikipedia.org/wiki?curid=894925", "title": "Keltské národy", "text": "Keltské národy\n\nKeltské národy je označení pro moderní etnická společenství (a jejich území) v západní Evropě, která užívají keltské jazyky a mají (resp. oživují) keltské kulturní rysy v umění, tanci, hudbě a literatuře. Šest oblastí uznávaných za keltské národy jsou: \n\nKaždý z těchto regionů do určité míry používá nějaký keltský jazyk. (Nicméně, manština a korničtina byly ve 20. století již v podstatě vymřelé a tak musely být skupinami nadšenců znovu oživeny.) Společné jim je také nacionálně podbarvené politicko-kulturně-jazykové úsilí o větší míru autonomie až samostatnosti na svých mateřských státech – s výjimkou Irska nemá žádný z těch národů svůj plně samostatný stát; navíc, Cornwall je přímou součástí Anglie a Bretaň je v rámci Francie rozdělena mezi dva správní celky – a také mnohdy až do absurdit dovedené projevy tzv. keltského obrození (\"Celtic Revival\"). Keltské národy se též hlásí ke společné historii, i když ta byla už od raného středověku v každém z vyjmenovaných regionů velmi rozdílná.\n\nKromě těchto šesti národů existují oblasti v severozápadním Španělsku a Portugalsku – zejména Galicie, dále Asturie a Kantábrie (Španělsko) či Alto Minho, Alto Trás-os-Montes a Douro (Portugalsko) – které jsou díky svým příbuzným kulturním tradicím nezřídka také označovány jako keltské (a samy se ke svým keltským kořenům hlásí), ovšem na rozdíl od „tradičních“ keltských národů se již v žádné z těchto zemí a regionů nedochovalo používání keltských jazyků do dnešních dnů. Před expanzí Římské republiky a germánských kmenů však byla značná část Evropy keltská, včetně např. území Čech.\n\n\n"}
{"id": "894929", "url": "https://cs.wikipedia.org/wiki?curid=894929", "title": "Camille Pagliaová", "text": "Camille Pagliaová\n\nCamille Anna Pagliaová (* 2. duben 1947) je americká sociální kritička a esejistka. Je profesorkou na University of the Arts ve Filadelfii. Je známa svou kritikou amerického feminismu a francouzského poststrukturalismu. Věnuje se analýzám populární kultury, literatury a umění. Je považována za představitelku libertarianismu (zejména pro její ateismus, názory na pornografii, drogy, sebevraždu, homosexualitu či potraty). Její kniha \"Sexual Personae: Art and Decadence from Nefertiti to Emily Dickinson\", v níž analyzovala západní kulturu, se stala bestsellerem. Časopisy \"Foreign Policy\" a \"Prospekt\" byla několikrát zařazena mezi 100 nejvlivnějších intelektuálů světa.\n\n\n"}
{"id": "894930", "url": "https://cs.wikipedia.org/wiki?curid=894930", "title": "Vilsbiburg", "text": "Vilsbiburg\n\nVilsbiburg je město v německé spolkové zemi Bavorsko, v zemském okrese Landshut ve vládním obvodu Dolní Bavorsko.\n\nV roce 2011 zde žilo 11 445 obyvatel.\n"}
{"id": "894932", "url": "https://cs.wikipedia.org/wiki?curid=894932", "title": "Steven Defour", "text": "Steven Defour\n\nSteven Arnold Defour (* 15. dubna 1988, Mechelen, Belgie) je belgický fotbalový záložník a reprezentant, který od srpna 2016 působí v anglickém klubu Burnley FC. Účastník Mistrovství světa 2014 v Brazílii.\n\nSteven Defour působil v KV Mechelenu od roku 2002. Poté, co měl klub finanční problémy, Defour byl součástí exodu mladých talentovaných hráčů z Mechelenu. Hráč odešel v roce 2004 do klubu KRC Genk.\n\nV sezóně 2004/05 zastával většinou pouze roli náhradníka, ale velký pokrok učinil v následující sezóně 2005/06, kdy jako 17letý mladík dokázal ve středu pole tvořit hru a rozdávat kvalitní přihrávky. Defour měl zájem odejít do nizozemského velkoklubu AFC Ajax, ale Genk tento přestup neposvětil. Po složitých rokováních nakonec podepsal smlouvu se Standardem Lutych.\n\nVe Standardu se sešel s dalšími belgickými hráči a reprezentanty Axelem Witselem a Marouane Fellainim. Podepsal zde pětiletý kontrakt a v sezóně 2006/07 hrál vedle portugalského záložníka Sérgia Conceiçãa a chorvatského reprezentanta Milana Rapaiće. Na začátku sezóny 2007/08 byl ve svých 19 letech zvolen za kapitána týmu. Tato sezóna byla pro něj velmi úspěšná, neboť v ní získal belgický ligový titul a „Zlatou kopačku“, ocenění, které se uděluje nejlepšímu hráči belgické ligy. I následující sezóna 2008/09 byla vydařená, neboť Standard dokázal obhájit ligový titul v závěrečném dvouzápasovém playoff proti rivalu Anderlechtu Brusel (oba kluby měly na konci shodně po 77 bodech, v Belgii v tomto případě následuje finálové playoff). Defour v odvetném zápase 24. května 2009 dostal žlutou kartu, o vítězství Standardu 1:0 a tím i o titulu rozhodl Axel Witsel (první zápas skončil remízou 1:1).\n\nV říjnu 2009 utrpěl zlomeninu nohy a byl mimo hru až do jara 2010. V roce 2010 byl Defour spojován se zájmem anglického fotbalového gigantu Manchester United.\n\n15. srpna 2011 přestoupil do portugalského popředního klubu FC Porto za 6 milionů €. Zde podepsal pětiletou smlouvu. Hned ve své první sezóně 2011/12 získal s klubem portugalský ligový titul, FC Porto získalo celkem 75 bodů, o 6 více než druhá Benfica Lisabon. Na začátku sezóny 2012/13 získal i portugalský Superpohár. Titul z Primeira ligy se mu podařilo s klubem obhájit, ke konci ročníku se Porto dostalo před rivala Benfiku Lisabon a svou pozici už uhájilo až do konce soutěže.\n\nV srpnu 2014 přestoupil za 6 milionů eur z Porta do belgického popředního klubu RSC Anderlecht. Ještě v dresu Standardu Lutych rád provokoval fanoušky Anderlechtu. Jeho přestup do týmu rivala však pohoršil fans Standardu Lutych, kteří Defoura v lednu 2015 vyprovokovali obřím transparentem k reakci (napálil míč do jejich sektoru a byl vyloučen).\n\nV srpnu 2016 přestoupil za 7,5 milionu liber šterlinků do anglického Burnley FC a stal se tak nejdražší posilou v historii týmu. Podepsal smlouvu na tři roky.\n\nV A-mužstvu Belgie debutoval 11. května 2006 v přátelském utkání v Nizozemsku proti národnímu týmu Saúdské Arábie. Nastoupil v základní sestavě, Belgie vyhrála 2:1.\n\nV kvalifikaci o EURO 2008 byl stabilním členem reprezentace, ale Belgie na evropský šampionát nakonec nepostoupila. První gól vstřelil 6. září 2008 během domácího kvalifikačního utkání na Stade Maurice Dufrasne proti Estonsku, když v 75. minutě upravoval stav utkání na průběžných 2:1. Přispěl tak ke konečnému vítězství 3:2. V reprezentačním zápase 5. září 2009 v kvalifikaci na MS 2010 proti domácímu Španělsku byl u prohry 0:5. Belgie se neprobojovala na závěrečný turnaj, skončila až čtvrtá ve své kvalifikační skupině.\n\nTrenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii, kam Belgie nakonec suverénně postoupila z prvního místa evropské kvalifikační skupiny A. Ve třetím utkání proti Jižní Koreji skočil oběma nohama na holeň Kim Šin-uka a byl vyloučen, ale hru jeho týmu to téměř nepoznamenalo, Belgie vyhrála i v oslabení 1:0 a získala poprvé na MS v základní skupině H plný počet bodů. Se šampionátem se Belgie rozloučila čtvrtfinálovou porážkou 0:1 s Argentinou.\n\nGóly Stevena Defoura v belgickém reprezentačním A-mužstvu\n\n"}
{"id": "894933", "url": "https://cs.wikipedia.org/wiki?curid=894933", "title": "Geisenhausen", "text": "Geisenhausen\n\nGeisenhausen je městys v německé spolkové zemi Bavorsko, v zemském okrese Landshut ve vládním obvodu Dolní Bavorsko.\n\nV roce 2011 zde žilo 6 471 obyvatel.\n"}
{"id": "894940", "url": "https://cs.wikipedia.org/wiki?curid=894940", "title": "George MacDonald", "text": "George MacDonald\n\nGeorge MacDonald (10. prosince 1824 v Huntly – 18. září 1905 v Ashteadu) byl skotský spisovatel, básník a kongregacionalistický duchovní. \n\nZ jeho díla jsou nejvýznamnější pohádky a díla žánru fantasy, který v jeho moderní podobě v podstatě založil. Mezi autory, které ovlivnil, patří C. S. Lewis, J. R. R. Tolkien a G. K. Chesterton. Lewis zmiňuje román \"Snílci\" jako dílo, které mu otevřelo nový svět, a Chesterton uvádí pohádku \"Princezna a skřítci\" jako dílo, které mu změnilo život. MacDonald byl také rádcem Lewise Carolla a jeho děti ho pomohly přesvědčit, aby veřejně vydal \"Alenku v říši divů\". \n\nDo češtiny byly přeloženy jeho knihy \"Princezna a skřítci\" (orig. \"Princess and the Goblin\") a \"Snílci\" (orig. \"Phantastes\")\n\n"}
{"id": "894941", "url": "https://cs.wikipedia.org/wiki?curid=894941", "title": "Karel von Hohenzollern-Sigmaringen (1785-1853)", "text": "Karel von Hohenzollern-Sigmaringen (1785-1853)\n\nKarl Anton Friedrich Meinrad Fidelis von Hohenzollern-Sigmaringen (20. února 1785, Sigmaringen – 11. března 1853, Bologna) byl v letech 1831–1848 kníže von Hohenzollern-Sigmaringen.\n\nKarel se narodil jako druhý (avšak jediný přeživší) syn knížete Antona Aloyse von Hohenzollern-Sigmaringen (1762–1831) z jeho manželství s Amalií Zephyrinou (1760–1841), dcerou knížete Philippa Josepha von Salm-Kyrburg. Jeho matka považovala život v malém provinčním Sigmaringen, kam přišla v roce 1784, za „„\"nesnesitelně stísňující\"““ a deset týdnů po porodu svého druhého (v podstatě však jediného) syna zanechala dítě v Sigmaringen a převlečená za muže prchla nejprve ke svému bratrovi do Kirnu a posléze do Paříže, kde strávila větší část svého života. Zde zabránila mediatizaci hohenzollernských knížectví. Svého jediného syna hodlala oženit co nejlépe a za změněné politické situace po francouzské revoluci a po nástupu Napoleona na francouzský trůn se nejvýhodnější jevilo spojení s Napoleonovou rodinou; naplánovala tedy sňatek Karla s neteří Caroliny Bonaparte, nejmladší sestry Napoleonovy.\n\nPlány se podařilo dovést k úspěšnému konci a Karel, který platil za spíše ostýchavého, se tedy oženil 4. února roku 1808 v Paříži s Antoinette (1793–1847), o osm let mladší dcerou Pierre Murata, bratra neapolského krále Joachima Murata, Napoleonova maršála a švagra (manžela jeho nejmladší sestry Caroline). Nerovný sňatek byl pruským panovnickým domem smluvně uznán, aby děti z něho vzešlé byly legitimizovány.\n\nZ tohoto manželství se narodily čtyři děti – syn a tři dcery:\n\nPo smrti své první manželky (v roce 1847) se Karel 14. března roku 1848 v Kupferzell oženil podruhé, a to s Kateřinou (1817–1893), dcerou knížete Karla Albrechta von Hohenlohe-Waldenburg-Schillingsfürst a vdovou po hraběti Franzi Erwinovi von Ingelheim.\n\nPolních tažení napoleonských válek se účastnil Karel jako příslušník francouzské armády a často byl v osobních službách Napoleonových, roku 1813 však přešel na stranu spojenců.\nRoku 1831 po smrti svého otce se stal knížetem von Hohenzollern-Sigmaringen, již předtím však se významně účastnil vládních záležitostí. Roku 1833 svolal ustavující zemský sněm a vyhlásil přitom ústavu jako zemský zákon knížectví. Roku 1838 povolal Ludwiga Hasenpfluga do čela vnitřní správy knížectví. Založil zemskou nemocnici a nechal postavit veřejné budovy na Leopoldově náměstí (\"Leopoldplatz\") v Sigmaringen (dnes sídlo Hohenzollernské zemské banky).\nKarlovou zásluhou bylo také zrušení nevolnictví, založení Antonovy a Karlovy ulice v Sigmaringen a řady dalších staveb. Byl považován za velmi sečtělého a vedl korespondenci s významným vědcem Alexandrem von Humboldtem.\n\nZa revolučních událostí v roce 1848 odstoupil Karel 25. srpna z trůnu knížectví ve prospěch svého liberálně vzdělaného a liberálně smýšlejícího syna Karla Antona.\n\nZemřel 20. února roku 1785 v Bologni na cestě do Říma.\n\n"}
{"id": "894942", "url": "https://cs.wikipedia.org/wiki?curid=894942", "title": "George MacDonald (rozcestník)", "text": "George MacDonald (rozcestník)\n\nGeorge MacDonald se jmenovali či jmenují:\n"}
{"id": "894943", "url": "https://cs.wikipedia.org/wiki?curid=894943", "title": "Salarové", "text": "Salarové\n\nSalarové jsou národ turkického původu, žijící v počtu zhuba sto tisíc lidí v čínských provinciích Čching-chaj a Kan-su. Jsou potomky turkických kočovníků smíšených s čínskými a tibetskými starousedlíky, vyznávají islám. Typická je pro ně exogamie – zákaz uzavírání sňatků uvnitř klanu. Salarština patří mezi oghuzské jazyky.\n\n"}
{"id": "894945", "url": "https://cs.wikipedia.org/wiki?curid=894945", "title": "Erich von Kielmansegg", "text": "Erich von Kielmansegg\n\nErich von Kielmansegg (13. února 1847 Hannover – 5. února 1923 Vídeň) byl rakousko-uherský, respektive předlitavský státní úředník a politik, v roce 1895 předseda vlády Předlitavska (vláda Ericha Kielmansegga) a ministr vnitra Předlitavska.\n\nPocházel z Hannoverského království, kde byl jeho otec Eduard von Kielmansegg členem tamní vlády. V roce 1866 Erich von Kielmansegg přesídlil do Vídně. Vystudoval právo na Vídeňské univerzitě. V roce 1870 nastoupil do státních služeb jako úředník na místodržitelství v Dolních Rakousích. V letech 1876–1881 byl okresním hejtmanem v Badenu a v letech 1881–1882 v Sechshausu na předměstí Vídně (zde podporoval sloučení předměstských obcí s Vídní a vytvoření Velké Vídně, což bylo realizováno až v roce 1890). Od roku 1882 do roku 1886 byl vysokým úředníkem v zemských vládách v Korutanech a Bukovině. Pak do roku 1889 pracoval na ministerstvu vnitra. V roce 1889 se stal místodržícím Dolních Rakous.\n\n20. června 1895 se stal předsedou vlády Předlitavska (vláda Ericha Kielmansegga. Kromě toho v ní obsadil i post ministra vnitra Předlitavska. V čele vlády setrval do 30. září 1895. Šlo o úřednický kabinet, který měl jen překlenout dočasné období do sestavení nové trvalejší vládní většiny, která se pak našla v podobě vlády Kazimíra Badeniho.\n\nPo odchodu z vlády se vrátil na pozici místodržícího Dolních Rakous, na níž setrval až do roku 1911. Zaváděl zde správní reformy, které potom byly aplikovány i v jiných zemích monarchie. Zasloužil se i o regulaci Dunaje v okolí Vídně (zřízení koryta Donaukanalu) i řeky Wien. Politicky byl orientován liberálně, ale nebyl aktivní ve stranickém životě. Vystupoval ovšem proti sociálním demokratům a neúspěšně se snažil rovněž bránit nástupu Karla Luegera na post vídeňského starosty.\n"}
{"id": "894947", "url": "https://cs.wikipedia.org/wiki?curid=894947", "title": "Třída Ardhana", "text": "Třída Ardhana\n\nTřída Ardhana je třída hlídkových lodí Námořnictva Spojených arabských emirátů. Třídu tvoří šest jednotek postavených britskou loděnicí Vosper Thornycroft. Všechny jednotky jsou stále v aktivní službě.\n\nV britské loděnici Vosper Thornycroft bylo postaveno celkem šest jednotek této třídy, pojmenovaných \"Ardhana\" (P 1101), \"Zurara\" (P 1102), \"Murban\" (P 1103), \"Al Ghullan\" (P 1104), \"Radoom\" (P 1105) a \"Ghanadnah\" (P 1106). Do služby byly zařazeny v letech 1975–1976.\n\nPlavidla nesou navigační radar Decca TM 1626. Jejich výzbroj tvoří 30mm dvojkanón a jeden 20mm kanón. Pohonný systém tvoří dva diesely. Lodní šrouby jsou dva. Nejvyšší rychlost dosahuje 29 uzlů.\n"}
{"id": "894949", "url": "https://cs.wikipedia.org/wiki?curid=894949", "title": "Snílci", "text": "Snílci\n\nSnílci mohou být:\n"}
{"id": "894953", "url": "https://cs.wikipedia.org/wiki?curid=894953", "title": "Locika kompasová", "text": "Locika kompasová\n\nLocika kompasová (\"Lactuca serriola\"), druh rodu locika, je planě rostoucí, světle žlutě kvetoucí a při poranění latex ronící rostlina dorůstající do výšky 1 až 1,5 m.\n\nVyjma severních oblastí vyrůstá téměř v celé Evropě a v Rusku až po Sibiř. Dále je původním druhem na Blízkém východě až po Saúdskou Arábii a Etiopii, v Malé Asii až po Kazachstán, pohoří Altaj a sever Indie, na severu Afriky i v Makaronézii. Druhotně byla zavlečena do Severní a Jižní Ameriky, na jih Afriky, do Austrálie a na Nový Zéland. V mnoha zemědělských oblastech se locika kompasová za příhodných podmínek silně rozšířila a stává se tam nebezpečným plevelem.\n\nV České republice se nachází od nížin až do nadmořské výšky okolo 500 m kde upřednostňuje výhřevná, dobře osluněná místa se suchými, zásaditými a výživnými půdami. Na polích se objevuje převážně v teplých oblastech, kde vyrůstá v ozimech a ve vytrvalých pícninách, je velmi odolná proti suchu. Je také často k vidění na různých navážkách, rumištích, kamenitých okrajích cest a na místech pozměněných lidskou činností.\n\nJednoletá nebo ozimá rostlina s lodyhou 50 až 150 cm vysokou která vyrůstá z kůlovitého, vřetenovitého kořene, až 20 cm dlouhého a 1 cm tlustého, s četnými postranními kořínky. Kulatá, pevná, u spodu i 2 cm tlustá, vzpřímená, většinou až v horní části větvená lodyha je lysá nebo jen vespod štětinatá, bývá zelená, světle hnědá nebo je slabě načervenalá až nafialovělá. Její tuhé listy sivozelené barvy dlouhé až 25 cm jsou srdčitou bázi přisedlé, částečně objímavé a mají zubatá ouška, na střední žilce zespodu jsou osinkaté. Přízemní listy mají čepele obkopinaté, častěji peřenodílné a řidčeji celistvé s tupými vrcholy, lodyžní listy postavené svisle jsou méně členěné a po okrajích jsou zubaté nebo osténkaté a mají zašpičatělé vrcholy. Směrem vzhůru se listy zmenšují a přecházejí v podpůrné listeny z jejíž úžlabí vyrůstají šikmo odstálé větve květenství. Z lodyhy i listů po poranění vytéká bílé mléko latex.\n\nKvětní úbory jsou sestaveny do typické okoličnaté laty s kopinatými listeny přisedající střelovitou bázi. Květenství mívá 50 až 100 úborů na 5 až 25 šikmo vzhůru vyrůstajících větvičkách které jsou až 50 cm dlouhé a na koncích pokleslé, více vzhůru vyrůstají větvičky hustěji a jejich délka se zkracuje. Úbory jsou 1 až 1,7 cm široké a 1,3 cm dlouhé a obsahují ve dvou kruzích 10 až 30 oboupohlavných jazykových kvítků, diskové chybí. Žluté liguly (které sušením zmodrají) jsou dlouhé 4,5 až 6,5 mm a široké 1,5 až 2,5 mm a jsou zakončeny pěti zoubky. V květu je pět tyčinek se žlutými trubkovitými prašníky až 2 mm dlouhými. Semeník je lysý, chlupatá čnělka i dvoulaločná blizna jsou také žluté.\n\nÚzký zákrov bývá okolo 10 mm dlouhý a je mírně kratší než kvítky. Jeho zelené, na špici načervenalé listeny jsou uspořádány střechovitě a to ve 3 nebo 4 řadách, po odkvětu jsou rozkladité nebo ven ohnuté. Zákrovní listeny jsou dvoutvaré, vnější kopinaté a o něco delší vnitřní (7 až 13 mm) čárkovité. Rostlina kvete od července do října; úbor se otvírá ráno s východem slunce a navečer již uvadá.\n\nVajíčka asi po 12 až 15 dnech od opylení dozrají v plody, což jsou ochmýřené šedohnědé, elipsoidně zploštělé zobánkovité nažky dlouhé 6 až 8 mm, zobánek je pouze znatelně delší než tělo nažky. Nažky jsou v horní části osténkaté, mívají 5 až 9 žeber a jejich bílý chmýr o délce asi 1 cm má paprsky tvořené buňkami uspořádanými ve dvou řadách.\n\nLocika kompasová se rozmnožuje výhradně semeny, tj. nažkami kterých na jedné rostlině dozraje přes tisíc a jež rozfoukává vítr. Jejich klíčivost je velmi dobrá, běžně vzchází i z povrchu půdy. Vyklíčí obvykle ještě v pozdním létě a malá listová růžice přezimuje. Následující rok z ní vyroste květná lodyhy a po odkvětu rostlina odumírá.\n\nV obilninách zastiňuje locika kompasová poblíž klíčící rostlinky a odebírá jim vláhu. Při větším výskytu v pícninách ohrožuje svým hořkým, bílým mlékem, dřevnatějícími lodyhami a ostnitými listy zdraví zvířat. Mléko vytékající po poranění z mléčných buněk rostliny je považováno za sedativum a analgetikum, jeho účinky jsou však malé; používalo se v lidovém léčitelství a vyrábějí se z něho některé homeopatické léky. Listy mladé rostliny jsou poživatelné, stárnutím však hořknou. Mladé výhonky možno vařit a pak nahrazují chřest.\n\nDruhové jméno lociky kompasové je odvozeno od skutečností, že čepele téměř svisle natočených lodyžních listů nezastíněné lodyhy jsou orientovány severojižním směrem, podle kompasu. Natočením listů do svislého směru i orientaci sever-jih se rostlina brání přehřátí listů při poledním slunci.\n\n \n"}
{"id": "894954", "url": "https://cs.wikipedia.org/wiki?curid=894954", "title": "Jelena Baturinová", "text": "Jelena Baturinová\n\nJelena Baturinová (* 8. března 1963) je nejbohatší žena Ruska a také jediná žena, která v této zemi disponovala majetkem přesahujícím 1 miliardu dolarů. K březnu 2013 jej časopis Forbes odhadl na 1,1 mld. dolarů, v červnu 2014 pak na 993 milionů dolarů. \n\nV minulosti však bývalo její jmění mnohem rozsáhlejší. Její manžel, někdejší mocný starosta Moskvy Jurij Lužkov, proto vedle své ženy působil jako chudý příbuzný. Např. v roce 2009 Lužkov vydělal téměř osm milionů rublů (přes pět milionů korun), jeho žena Jelena téměř 31 miliard (20 miliard korun). Lužkov tehdy vlastnil osobní vůz Gaz 69 s přívěsem, jeho ženě patřilo Porsche Turbo S, Mercedes Benz S 220, Talbot 95, Audi 80 nebo Mercedes Benz ML 63 AMG.\n\nV roce 1991 založila Baturinová firmu Inteko. Nástup Lužkova do funkce moskevského starosty (ve funkci byl v letech 1992–2010) znamenal pro firmu prudký rozvoj. Časem se z Inteka stal stavební gigant a Jeleně se začalo říkat \"stavební lvice\" nebo \"betonová princezna\".\n\nBaturinová a její firma profitovaly z městských zakázek celých 18 let, kdy město řídil Lužkov. Za majetek podle svých tvrzení vděčila podnikatelskému talentu, nicméně když byl Lužkov v roce 2010 odvolán, začalo se její jmění ztenčovat. Nejbohatší ruská podnikatelka, která měla významné místo i na moskevském trhu s realitami, je navíc podezřelá, že si machinacemi s pozemky přisvojila v přepočtu osm miliard korun z banky moskevské radnice.\n\nFinance Inteka se tak po Lužkově pádu staly předmětem vyšetřování. Firma však zažila také zastrašovací policejní akce, jejichž cílem mohla být snaha donutit Baturinovou, aby ji prodala. Např. v únoru 2011 vpadli do sídla Inteka maskovaní muži s automatickými zbraněmi a všechny zaměstnance zavřeli do jedné místnosti.\n\nBaturinová nakonec Inteko skutečně prodala a rozhodla se investovat mimo Rusko, kde zhruba od roku 2011 ani nežije. Vlastní tak např. hotely v Irsku, Rakousku i České republice.\n"}
{"id": "894956", "url": "https://cs.wikipedia.org/wiki?curid=894956", "title": "Karl Krall von Krallenberg", "text": "Karl Krall von Krallenberg\n\nKarl Krall von Krallenberg, též Karl von Krall-Krallenberg (1829 – 1907), byl rakousko-uherský, respektive předlitavský státní úředník a politik. 20. června 1895 se stal ve vláda Ericha Kielmansegga ministrem spravedlnosti Předlitavska coby provizorní správce rezortu (jinak byl sekčním šéfem ministerstva). Na vládním postu setrval do 30. září 1895. Do roku 1899 pak působil jako prezident vrchního zemského soudu ve Vídni.\n"}
{"id": "894958", "url": "https://cs.wikipedia.org/wiki?curid=894958", "title": "Klejotok", "text": "Klejotok\n\nKlejotok je pryskyřici podobná hmota vyloučená rostlinami (rostlinný exsudát) na povrch borky, někdy i plodu. Jde o pevnou, polotuhou, nebo řídkou, amorfní a lepkavou, někdy průhlednou nebo často průsvitnou hmotu. Hmota bývá zbarvena žlutě, červenohnědě nebo oranžově ale jindy vlivem obsažených nečistot i černě. Vyloučená látka se chemicky skládá z polysacharidů.\n\nK výtoku dochází často na místě poranění a jde o reakce na vnější podněty jako je napadení hmyzem nebo poškození abiotickými faktory (např. popálení), někdy jde o projev infekce, fyziologickou poruchou. Klejotok je tedy sice objektivně příznakem mnoha různých chorob a poškození, ale je sám běžně považován za fyziologické onemocnění rostlin. Často se klejotok vyskytuje například u peckovin. Nejčastěji u třešní, meruněk, broskvoní a slivoní. U meruněk a broskvoní se vyskytuje klejotok na lokalitách méně vhodných pro jejich pěstování. \nNásledkem klejotoku odumírají po určité době větvičky a menší větve. Výjimečně mohou následkem klejotoku uhynout mladé stromy.\nKlejotoky jsou nejčastěji doprovázeny nekrózou pletiv. Okolí výskytu klejotoku bývá často poškozeno jako při rakovině stromů. Větve a letorosty často usychají a odumírají. \nKlejotok se začíná tvořit v dřevním parenchymu a v cévách chemickou přeměnou buněčných blan a buňkami jenž postupně zgumovatí. Dochází k rozkladu buněčných blan nebo částí pletiv. Příčiny klejotoku mohou být fyziologické nebo parazitické. K patogenům náleží napadení stromů bakteriemi nebo parazitickými houbami. U třešní v souvislosti s klejotokem se vyskytuje \"Bacillus spongiosus\", bakterie z rodu \"Pseudomonas\" a houby z rodu \"Clasterosporium\", \"Chodroplea\", \"Valsa\" aj. Klejotok se také objevuje při poškození kmenů a větví žírem housenek obaleče meruňkového (\"Enarmonia formosana\") nebo kůrovci (\"Skolytidae\"). K příčinám klejotoku patří také předchozí poškození pupenů listových a květních na jaře mrazem, mechanické poranění kůry kultivačními prostředky a nářadím. Mrazové trhliny korového pletiva často doprovázejí klejotok. Klejotok se také může vyskytnout při nevhodné aplikaci pesticidních látek, při poruchách ve výživě, při nedostatku nebo nadbytku živin v půdě.\n\nPouhé odstranění vytékající hmoty a pečlivé očištění a zamazání ran není řešení. Je nezbytné odstranit příčiny, aby nevznikl jinde na rostlině další klejotok. Odstranění příčin, které klejotok vyvolaly a podporují, je zásadní. V případě že nelze odstranit příčiny klejotoku (např. moniliový úžeh - napadení \"Monilia laxa\"), klejotok se nedoporučuje odstraňovat.\n\nMimo zásahu proti chorobám a škůdcům je vhodné důkladně kypřit ulehlou půdu, odvodnit ji, je-li zamokřená. V omezeném množství používat dusíkatá hnojiva, dostatečně zásobovat stromy pomalu rozpustnými hnojivy s vápníkem a dostatečně draselnými a fosforečnými hnojivy. Důležité pro omezení klejotoku je vybrat vhodné stanoviště, teplou krytou polohu s propustnou živnou půdou, pro výsadbu.\n\nJe také třeba provádět správně a pravidelně řez. Klejotok výrazně omezuje zejména každoroční řez u broskvoní silně omezující počet slabých výhonů. Klejotokem postižené větve je obvykle vhodné odstraňovat, bývají oslabené a jsou napadány dalšími patogeny.\n"}
{"id": "894961", "url": "https://cs.wikipedia.org/wiki?curid=894961", "title": "Přenos souborů", "text": "Přenos souborů\n\nPřenos souborů je obecný termín pro kopírování souborů v rámci počítačové sítě, jako je Internet. Pro síťový přenos souborů existuje mnoho metod a protokolů. Počítače, které poskytují služby pro přenos souborů, se obvykle nazývají souborové servery. Z pohledu klienta dělíme přenosy souborů na download (načítání, stahování, soubor se přenáší ke klientovi) a upload (nahrávání, zveřejňování, publikace, soubor se přenáší z klienta). Pro přenosy souborů v rámci podnik se obvykle používají tak zvané Managed File Transfers (MFT).\n\nExistují dva základní přístupy k přenosu souborů:\n\n\nPřenos souborů se může provádět na různých úrovních:\n\n\nProtokol pro přenos souborů je souhrn pravidel, která popisují, jak přenášet soubory mezi dvěma koncovými počítači. Jsou určeny výhradně pro odeslání proudu bitů uložených jako jeden celek v souborovém systému a příslušných metadat, jako je jméno souboru, velikost souboru a časové údaje souboru. Protokoly pro přenos souborů obvykle fungují na vrcholu nižší úrovně protokolu v zásobníku protokolu . Například, protokol HTTP pracuje na nejvyšší (aplikační) vrstvě protokolového zásobníku TCP/IP, vzhledem k tomu, XMODEM, ymodem, a zmodem obvykle pracují přes připojení pomocí sériové linky (RS-232).\n\n"}
{"id": "894965", "url": "https://cs.wikipedia.org/wiki?curid=894965", "title": "Laurent Ciman", "text": "Laurent Ciman\n\nLaurent Franco Ciman (* 5. srpna 1985, Farciennes, Belgie) je belgický fotbalový obránce a reprezentant, který hraje od ledna 2015 v kanadském klubu Montreal Impact. Účastník Mistrovství světa 2014 v Brazílii a EURA 2016 ve Francii.\n\nLaurent Ciman působil v R. Charleroi SC od roku 2004. Ve své premiérové sezóně odehrál 13 zápasů v lize. Celkem zde nastoupil k 85 zápasům, v nichž vstřelil 3 branky.\n\nV létě 2008 podepsal tříletý kontrakt s Bruggami. Debutoval 29. srpna v utkání proti domácímu belgickému klubu AFC Tubize (výhra Brugg 4:1) a záhy se stal členem základní sestavy. Sezónu 2009/10 strávil na hostování v Kotrijku.\n\nOd léta 2010 působí v popředním belgickém klubu Standard Lutych. V sezóně 2010/11 se umístil s klubem na druhé příčce ligové tabulky za vítězným KRC Genk, ale náladu si mohl spravit triumfem v belgickém fotbalovém poháru (Standard porazil ve finále KVC Westerlo 2:0).\n\nV lednu 2015 odešel do kanadského klubu Montreal Impact hrajícího Major League Soccer. Ve své první sezóně byl vyhlášen nejlepším obráncem MLS za rok 2015 (MLS Defender of the Year).\n\nCiman hrál za belgický reprezentační výběr do 21 let, s nímž se dostal do semifinále Mistrovství Evropy hráčů do 21 let 2007, kde Belgie podlehla Srbsku 0:2.\n\nV roce 2008 se zúčastnil Letních olympijských her 2008 v Číně, kde belgický výběr do 23 let prohrál střetnutí o 3. místo s Brazílií 0:3. Ciman nastoupil pouze v jednom utkání, konkrétně v semifinále proti Nigérii a zaznamenal jediný gól svého mužstva při prohře 1:4.\n\nV reprezentačním A-mužstvu Belgie debutoval 19. května 2010 v přátelském utkání na stadionu krále Baudouina proti národnímu týmu Bulharska. Nastoupil na hřiště v 62. minutě, Belgie vyhrála 2:1.\n\nTrenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii. Na šampionátu však neodehrál žádný zápas.\n\nMarc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil pouze v prvním z pěti zápasů svého mužstva na šampionátu (v základní skupině E proti Itálii, prohra 0:2).\n\n"}
{"id": "894966", "url": "https://cs.wikipedia.org/wiki?curid=894966", "title": "Jiří Raboch", "text": "Jiří Raboch\n\nJiří Raboch (* 29. ledna 1951, Praha) je český psychiatr a sexuolog, přednosta Psychiatrické kliniky 1. LF UK a VFN v Praze a dlouholetý předseda Psychiatrické společnosti ČLS JEP. Jako první v zemích bývalého Východního bloku zorganizoval Evropskou a Světovou psychiatrickou konferenci v Československu.\n\nMaturoval v roce 1969 na gymnáziu v Korunní ulici v Praze 2. Fakultu všeobecného lékařství Univerzity Karlovy absolvoval sub auspiciis v roce 1975. Během studií pracoval jako pomocná vědecká síla v Sexuologickém ústavu Karlovy univerzity u svého otce prof. MUDr. Jana Rabocha, DrSc. Absolvoval prázdninové praxe v Institutu experimentální endokrinologie prof. Gustava Dörnera v berlínské nemocnici Charité, na Andrologické univerzitní klinice profesora Richarda Willeho v Kielu. V roce 1975 nastoupil na Psychiatrickou kliniku profesora Jana Dobiáše na Karlově jako sekundární lékař, později se stal asistentem a docentem. V roce 1990 byl ustanoven do funkce zástupce přednosty, v roce 1992 byl jmenován profesorem v oboru psychiatrie. Od roku 1999 je přednostou kliniky. Je vedoucím Centra psychiatrických a behaviorálních věd 1. LF UK a VFN. Absolvoval četné zahraniční krátkodobé pobyty na univerzitních pracovištích v Německu a USA.\n\nPostupně složil atestace z psychiatrie (1. stupeň 1979, 2. stupeň 1983) a sexuologie (1986). Obhájil titul kandidáta věd (1981 \"Sexuální vývoj a život psychiatrických pacientek\") a doktora věd (1989 \"Psychosexuální adaptace žen ve světle morfologie a steroidní ovariální funkce\"). Pod vedením anglických lektorů získal vzdělání v oblasti kognitivně behaviorální terapie (1994), absolvoval výcvik v repetitivní transkraniální magnetické stimulaci mozku na Ludwig-Maxmiliánově Univerzitě v Mnichově (2003) a výcvik v chronobioterapii v Chronobiologickém centru Univerzity v Bazileji (2012). Od roku 1983 působí jako soudní znalec v oboru psychiatrie a sexuologie. Jako první v České republice komputerizoval originální českou falografickou metodu. Založil program postgraduální vědecké přípravy Lékařské psychologie a psychopatologie na Karlově univerzitě.\n\n\nČestná členství\n\nProf. MUDr. Jiří Raboch, DrSc. je čestným členem Psychiatrické společnosti ČLS JEP, Světové psychiatrické společnosti, Slovenské psychiatrické společnosti, České lékařské společnosti ČLS JEP a Spolku lékařů českých.\n\nČlenství v redakčních radách\n\nPůsobí v redakčních radách Archives of Psychiatry and Psychotherapy, NeuroEndocrinology Letters, Polish Journal of Geriatric Psychiatry, Activitas Nervosa Superior a SAARC Journal of Psychiatry.\n\n\n\nOtec prof. MUDr. Jan Raboch, DrSc. byl dlouholetým přednostou Sexuologického ústavu UK, předsedou Sexuologické společnosti a jediným českým prezidentem výběrové International Academy of Sex Research. Matka Milena Rabochová byla úřednice. Bratr Ing. Pavel Raboch, CSc. je stavař a podnikatel. Manželka Hana je zubní lékařka. Synové Tomáš (1978) a Jan (1981) pracují mimo oblast medicíny.\n\nZávodně hrával kopanou (Bohemians Praha), lední hokej (ÚDPMJF Praha), tenis (Lokomotiva Praha). Je členem výboru tenisového oddílu Sokol Měchenice.\n\n"}
{"id": "894967", "url": "https://cs.wikipedia.org/wiki?curid=894967", "title": "Roger Bannister", "text": "Roger Bannister\n\nSir Roger Bannister (23. března 1929 Harrow, Spojené království – 3. března 2018 Oxford) byl anglický atlet, kterého proslavilo pokoření hranice 4 minut v běhu na 1 míli. Po skončení kariéry se začal naplno věnovat medicíně, stal se významným neurologem.\n\nNa olympijských hrách v Helsinkách v roce 1952 Bannister zaběhl britský rekord na 1500 metrů, nicméně nevyhrál medaili, kterou očekával. To posílilo jeho odhodlání stát se prvním, kdo doběhne do cíle 1 míle v čase pod 4 minuty.\n\nDlouho odolávající hranice padla 6. května 1954 v Oxfordu. Když hlasatel oznámil \"„Čas je tři ...\"\", jásot několika tisíc diváků pohltil detaily výsledku. Nový rekord měl podobu 3:59,4 min. Bannister jej přitom dosáhl při malém objemu tréninku, protože v té době již pracoval jako začínající lékař. Jeho výkon znamenal prolomení psychologické bariéry: rekord zůstal platný jen 46 dní. (Současný světový rekord drží od roku 1999 Maročan Hicham El Guerrouj časem 3:43,13 min.)\n\nZávod přinesl posun ještě v jednom aspektu – Bannisterovi jej tehdy rozbíhali vodiči Chris Brasher a Christopher Chataway. Překonání rekordu odstartovalo rozvoj využívání vodičů při vrcholných běžeckých soutěžích na středních a dlouhých tratích.\n\nBannister se později stal váženým neurologem. Když byl dotázán, zda ze všeho, čeho v životě dosáhl, je nejvíce hrdý na svou rekordní míli, odpověděl, že více hrdosti cítí na svůj příspěvek akademické medicíně v oblasti výzkumu reakcí nervové soustavy.\n\nNa olympiádě v roce 1948 nesoutěžil, ale proslavil se při slavnostním zahájení, když zaběhl pro britskou vlajku, která zůstala zapomenutá ve vojenském automobilu.\n\nStal se vítězem mistrovství Evropy v atletice 1954 na 1550 metrů,a Her Commonwealthu 1954 na 1 míli, časopis Sport Illustrated ho vyhlásil nejlepším světovým sportovcem roku 1954. \n\nV době, kdy sloužil u Royal Army Medical Corps, prosazoval testování sportovců na anabolické steroidy. K padesátém výročí jeho rekordu byla vydána pamětní padesátipencová mince. V roce 2017 mu byl udělen Řád společníků cti. \n\n\"V tomto článku byly použity informace z článků a na anglické Wikipedii\".\n\n"}
{"id": "894968", "url": "https://cs.wikipedia.org/wiki?curid=894968", "title": "Seznam ministrů vnitra Předlitavska", "text": "Seznam ministrů vnitra Předlitavska\n\nToto je seznam ministrů vnitra Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918.\n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "894971", "url": "https://cs.wikipedia.org/wiki?curid=894971", "title": "Bakteriální spála růžovitých", "text": "Bakteriální spála růžovitých\n\nBakteriální spála růžovitých je bakteriální choroba růžovitých způsobená bakterií \"Erwinia amylovora\" (synonymum \"Micrococcus amylovorus, Bacillus amylovorus, Bacterium amylovorus\"). Je velmi závažným ochořením pro ovocnáře, školkaře i sadovníky. Celosvětově je tento patogen považován za nejdestruktivnější bakteriální onemocnění této čeledi. Na rostlinách se projevuje vadnutím a odumíráním květů, listovou spálou, spálou plodů, usycháním a odumíráním vegetačních vrcholů (hákovité ohýbání letorostů) a větví. Za optimálních podmínek, může zničit celý sad, nebo okrasnou školku v jediném vegetačním období. Má mnoho hostitelů, napadá 170 druhů rostlin. Vývoj choroby je rychlý a často není způsob jak postiženou dřevinu zachránit.\n\nPůvodcem choroby je bakterie \"Erwinia amylovora\", karanténní organismus. Jde o gram-negativní tyčinkové bakterie v čeledi \"Enterobacteriaceae\" jejichž optimální teplota pro růst se pohybuje mezi 21 a 28 ° C. Minimální a maximální teplota pro vývoj této bakterie je mezi 3 až 12 ° C a 32 až 42 ° C.\nNejcitlivější z ovocných dřevin jsou hrušky, ale choroba napadá i jabloně, mišpule, kdoule, jeřáb, hloh, skalník, hlohyni, muchovník olšolistý, muchovník kanadský, blýskavku Davidovu (\"Stranvaesia davidiana\"). Maliník a některé jiné rostliny z čeledi růžovité jsou také zranitelné. Závažnost onemocnění rostliny závisí na různých faktorech. Patří mezi ně klimatické a místní podmínky, druh rostliny, odrůda, zdravotní stav, intenzita infekce.\n\nOnemocnění pochází ze Severní Ameriky, odkud se rozšířilo do zbytku světa. V ČR a EU je patogen regulovaným (karanténním) škodlivým organismem. Poprvé byla zachyceno ve státě New York v roce 1780. Do severní Evropy byla zavlečena v 50.–60. letech 20. století. Ačkoliv se od té doby pomalu šíří na jih, poměrně velké plochy ve Francii a\nNěmecku stále zůstávají bez nákazy. V roce 1958 se choroba objevila v Maidstone v Anglii a o devět let později na evropském kontinentu. \"Erwinia amylovora\" byla prokazatelně identifikována ve 40 zemích. V ČR byl první výskyt patogenu prokázán v roce 1986 v Praze (potvrzen Kudela, 1988). Dnes je choroba rozšířena po celém území ČR.\n\nStátní rostlinolékařská správa vykonává každoročně detekční průzkum ke zjištění rozsahu výskytu \"Erwinia amylovora\" na území ČR a vymezovací průzkum za účelem uznání nárazníkových zón v okolí míst produkce hostitelských rostlin \"Erwinia amylovora\" určených k pěstování, aby mohly být tyto rostliny uváděny na trh na území chráněných zón uznaných pro \"Erwinia amylovora\" v některých členských státech EU.Výskyt \"Erwinia amylovora\" se dále zjišťuje v rámci soustavné rostlinolékařské kontroly prováděné v ovocných a okrasných školkách a v jejich okolí.\n\nČlenské země EPPO (European and Mediterranean Plant Protection Organization) s potvrzeným výskytem choroby: Rakousko, Belgie, Bosna a Hercegovina, Bulharsko, Chorvatsko, Kypr, Česká republika, Dánsko, Egypt, Francie, Irsko, Izrael, Itálie, Jugoslávie (Srbsko, Kosovo, Slovinsko), Libanon, Lucembursko, Makedonie, Maďarsko, Německo, Nizozemsko, Norsko, Polsko, Rumunsko, Řecko, Slovensko, Španělsko, Švédsko, Švýcarsko, Turecko, Velká Británie (mimo Severního Irska), Ukrajina.\nAsie: Arménie, Čína, Kypr, Izrael, Japonsko – popřeno vládními institucemi, \"bacterial short blight\" sněť asijské hrušky, vyskytující se v Hokkaido, je podle některých autorů způsobena organismy nerozeznatelnými od \"E. amylovora\", Jordánsko.\nSeverní Amerika: Bermudy , Kanada, Mexiko, USA (Alabama, Kalifornie, Colorado, Connecticut, Georgie, Illinois, Maine, Maryland, Michigan, New York, Severní Karolína, Ohio, Oregon, Pensylvánie, Texas, Utah, Virginie, Washington, Západní Virginie, Wisconsin).\nStřední Amerika a Karibik: Guatemala\nOceánie: Nový Zéland\nChoroba způsobuje velké ekonomické ztráty na rostlinách i produkci. Způsobuje velké epidemie s širokými ohnisky výskytu jednou za několik let. Průběh infekce je velmi rychlý a zcela devastující. V Rakousku bylo zničeno 50% ovocných sadů jabloní a hrušní, škody ve Švýcarsku byly až 50 milionů eur.\nCitlivost ke spále se odvíjí zejména od druhu rostliny, vlastností odrůdy, vyzrálosti rostlinných pletiv a průběhu počasí. Typické příznaky a jejich intenzita se liší také podle způsobu, místa a doby pronikání bakterií do vnitřních pletiv. Patogenem mohou být napadeny všechny nadzemní rostlinné orgány a části rostlin – květy, listy, výhony, větve a plody různých druhů ovocných, okrasných i volně rostoucích dřevin řazených do čeledi Rosaceae.\n\nK napadení jsou nejnáchylnější květy a výhony v prodlužovací fázi růstu. Choroba je zpočátku pozorovatelná na květech a mladých plodech jejichž pletiva tmavnou a vodnatí. Listy rovněž vodnatí, hnědnou a černají. Růstové vrcholy se zkroutí. Rostliny vypadají jako popálené. Choroba přechází na letorosty, kde se projevuje jejich tmavnutím a prohýbáním. Na větvích jsou pozorovatelné tmavší napadená místa, která jsou zpočátku vypouklá, ale později se propadají a vznikají nekrotické skvrny. Časté bývá zhnědnutí pletiv čepele listu ve tvaru klínu, šířící se od řapíku, který patří také k velmi náchylným částem rostliny. U výhonů je charakteristické hákovité ohýbání vrcholků (tzv. „pastýřská hůl“).\n\nNa větvích a kmeni vznikají působením bakterií nekrotické léze, které se při ukončení vegetace svrašťují a vklenou do kůry\nNa napadených místech se za vlhkého počasí mohou objevit bělavé kapky bakteriálního slizu. Provazce a kapičky slizu jsou typickým příznakem. Ten se objevuje na povrchu některých orgánů v podobě lepkavých, bělavých a později hnědnoucích a tuhnoucích kapek, povlaků nebo vláknitých útvarů. Větve nalézající se nad napadením hnědnou a zůstávají na nich viset uschlé listy. Rovněž poškozené květy a plody zůstávají viset v korunách stromů. Dochází k odumírání plodonosného obrostu, větších větví i celých stromů. S projevem onemocnění se nejčastěji lze setkat v období krátce po odkvětu a koncem léta.Intenzitu napadení může prodloužit delší období kvetení.\n\nBěhem dvou až tří týdnů uhynou mladé rostliny. Starší rostliny odolávají více let ale uhynou rovněž. Pro definitivní diagnózu je nezbytné laboratorní vyšetření, vzhledem k tomu, že příznaky spály mohou být zaměněny s chorobami způsobenými jinými patogeny a je zde možnost latentní infekce. Chorobu je třeba potvrdit izolováním původce a laboratorními testy. Pro spolehlivou a rychlou identifikaci patogena lze použít metody imunofluorescenční, dot-ELISA a DNAhybridizaci, jenž jsou nejslibnější z navržených.\n\nPříznaky mohou být zaměněny například s napadením vosičkou bodruška hrušňová, silným napadením vlnovníkem nebo strupovitostí hrušně. Při napadení bodruška hrušňová lze rozeznat místo vpichu, nalézt parazitující larvu apod.\n\nInfekci přenášejí včely a jiný hmyz, ptáci, déšť a vítr mohou přenášet bakterie na citlivé tkáně. Poraněná tkáň je velmi náchylná k infekci. Vstupní branou je poranění včetně defektů a trhlin, inzercí nebo poranění hmyzem. Krupobití může nakazit celý sad za pár minut, a pěstitelé nemají čekat, až se příznaky objeví, ale provést ochranná opatření během několika hodin. Bakterie se snadno šíří deštěm (zejména v průběhu kvetení), při němž jsou rozstřikovány z bakteriálního slizu, který je vytlačován na povrch infikovaných orgánů a dostává se na zdravá rostlinná pletiva. Déšť usnadňuje přemístění bakterií z blizny do češule, kde obvykle dochází k infekci.\n\nBakterie přezimují v napadené borce na okraji ložisek choroby. Je ale nutné podotknout, že pouze asi 10 % z nekrotických lézí korových pletiv jsou aktivní spálová ložiska obsahující živé bakterie, které jsou obvykle přítomné na okraji těchto lézí. Na rostlině se na jaře za příznivých podmínek na těchto postižených místech vytváří bakteriální exudát. K infekcím dochází především v době kvetení. V průběhu vegetace mohou bakterie Ea epifyticky osídlovat květy, plody a listy viditelně zdravých hostitelských rostlin. I bakterie ve zjevně zdravých pupenech mohou být zdrojem inokula pro infekci květů na jaře. Za určitých podmínek mohou přejít bakterie z rezidentské fáze do fáze patogenní a být tak primárním zdrojem infekce u svého hostitele.\n\nZejména populace bakterií osídlující některé květní části mají schopnost se velmi rychle namnožit. Primární cesta infekce vede přes právě otevřené květy hostitelských rostlin. V České republice jsou chorobou ohroženy zejména a později kvetoucí dřeviny (hloh, skalník), které obvykle kvetou v teplejším období, což je příznivější pro rozvoj patogena. Onemocnění se šíří nejrychleji v horkém, vlhkém počasí Bakterie pronikají přes bliznu a čnělku do semeníku a květními stopkami do větévek stromů. Infikovaná tkáň obsahuje živé bakterie. Za příznivých podmínek se zde v následujícím jaře vytvářejí na postižených částech za teplého počasí kapičky bakteriálního exudátu. Tento exudát je pak zdrojem pro šíření nové primární infekce.\nMezi diagnostickými testy používanými v praxi pro prokázání identity spálové bakterie v rostlinném vzorku je zahrnut i test patogenity, jehož provádění je závazné. Pro test patogenity lze využít mladé zelené výhony jádrovin či hlohů, jejichž rostlinná pletiva jsou velmi náchylná k infekci. Tyto testy jsou však časově, prostorově i materiálově nákladné, proto je test patogenity používaný pro spálu růžovitých rostlin obvykle prováděn na nezralých plodech náchylných odrůd hrušní, na odrůdách např. Clappova máslovka nebo Elektra či Konference.\nTy jsou ovšem k dispozici jen krátké období. Proto je doporučován test s využitím technologie explantátových kultur, který by mohl být prováděn nezávisle na ročním období. Test patogenity na explantátových kulturách náchylné odrůdy hrušně není časově omezen a je srovnatelný s testem patogenity na nezralých hruškách. Proto je nyní doporučován pro rutinní využití v diagnostických laboratořích Státní rostlinolékařské správy a dalších pracovištích.\n\nDezinfekce nářadí. Využití tolerantních odrůd a šlechtění na rezistenci.\n\n\"Erwinia amylovora\" je karanténní patogen a jeho zavlečení je zakázáno téměř ve všech zemích světa. Všechny země, dokonce i ty, kde se choroba vyskytuje, zavedly omezení a požadují rostlinolékařská osvědčení při dovozu náchylných hostitelských rostlin a jejich částí. Všechny rostlinné orgány kromě semen jsou považovány za potenciální zdroje pro šíření patogena, ale je všeobecně rozšířeno, že plody ve skutečnosti představují nevýznamné riziko. Nejsou dostatečné chemické nebo jiné způsoby zpracování vedoucí k odstranění původce choroby z rostlinného materiálu, aniž by\nbyly zničeny tkáně rostliny.\n\nPostřik měďnatými přípravky po odkvětu. Perspektivní je biologická ochrana s využitím antagonistických druhů bakterií zejména \"Erwinia herbicola\".\n\nPostřiky antibiotikem streptomycin nebo terramycin mohou zabránit vzniku nových infekcí. Použití těchto přípravků je v ČR zakázáno a vedlo v některých oblastech planety k vzniku bakterií rezistentních na streptomycin. Nedávné zvýšení rezistence \"Erwinia amylovora\" na postřiky antibiotikem, konkrétně na použití streptomycinu, představují nebezpečí pro mnoho hrušňových sadů v západní části Spojených států. Streptomycin je antobiotikum běžně zde používané v prevenci rozšíření \"Erwinia amylovora\". Po dlouhé odmlce v použití streptomycinu zde \"Erwinia amylovora\" neprokázala snížení rezistence, oblast byla kolonizována v drtivé většině kmeny s vysokou rezistencí proti streptomycinu. \"Erwinia amylovora\" dále nevykazuje významný rozdíl v mutační rychlosti při srovnání ošetřováním přípravky s vysokou nebo nízkou expozicí streptomycinem. Předchozí studie ukázaly, že rezistence na streptomycin u \"Erwinia amylovora\" je způsobena chromozomální mutací. Mnoho nových účinných antibiotik byly použito k léčbě spály s pozitivními výsledky a v současnosti vykazuje malou nebo žádnou rezistenci.\n\nJedinou jinou výrazně účinnou léčbou pro již infikované rostliny je prořezávat napadené větve a odstranit nákazu z okolí. Bezprostřední odřezání korových nekróz minimálně do vzdálenosti 30 cm od léze směrem do zdravého dřeva významně redukuje množství inokula a patří v souboru ochranných opatření v boji proti spále mezi ta nejdůležitější.\n\nEkologicky přijatelnou alternativou k často spornému antibiotiku streptomycinu se jeví flavonoidy v jabloních.\n\n"}
{"id": "894972", "url": "https://cs.wikipedia.org/wiki?curid=894972", "title": "Čindžu", "text": "Čindžu\n\nČindžu je město v Jižní Koreji v provincii Jižní Kjongsang. Během Imdžinské války bylo dvakrát obleženo Japonci - poprvé v roce 1592 a podruhé v roce 1593. Dnes je zde umístěno velitelství jihokorejských vzdušných sil. Mezi zdejší turistické atrakce patří Čindžuský hrad, muzeum Imdžinské války a archeologické naleziště Tepchjong. Ve městě se také připravuje speciální místní varianta korejského národního jídla pibimbapu.\n\n"}
{"id": "894974", "url": "https://cs.wikipedia.org/wiki?curid=894974", "title": "Mirjang", "text": "Mirjang\n\nMirjang je město v Jižní Koreji v provincii Jižní Kjongsang. Dějiny města začínají v období Samhan (před obdobím tří království Koreje), kdy se město nazývalo Mirimidongguk. Díky strategické poloze na řece Nakdong hrálo město od období Silla důležitou roli. V období pozdní dynastie Čoson sloužilo jako důležitá zastávka na Velké jongnamské cestě, která se táhla mezi Soulem a dnešním Pusanem, a ve dvacátém století se stalo zastávkou na železnici Kjongbu spojující tato dvě města. Dnes je jediným městem mezi Pusanem a Tegu, ve kterém zastavují rychlovlaky KTX.\n\nMirjang je v Jižní Koreji známý jako místo původu textu populární lidové písně zvané arirang a pro svůj výhled z pavilonu \"Jongamnu\", který byl inspirací pro množství básní z doby dynastie Čoson. Mezi další pamětihodnosti patří údolí Orumgol a chrám Pchjočchungsa. Slavné osobnosti města jsou např. neokonfuciánský učenec Kim Čong-džik žijící v 15. století a válečný mnich Jučong žijící v 16. století.\n\n\n"}
{"id": "894976", "url": "https://cs.wikipedia.org/wiki?curid=894976", "title": "Sačchon", "text": "Sačchon\n\nSačchon je město v Jižní Koreji v provincii Jižní Kjongsang. V letech 1592 a 1598 se u Sačchonu v průběhu Imdžinské války odehrály dvě námořní bitvy - v roce 1592 dosáhlo korejské námořnictvo pod vedením admirála I Sun-sina vítězství, ale v roce 1598 bylo čínsko-korejské námořnictvo Japonci poraženo.\n\nDnešní město vzniklo v roce 1995 sloučením Sačchon-gun a Samčchonpo-si, obě sídla jsou od sebe několik kilometrů vzdálena - severní část Sačchon-up se nachází v horní části zátoky nedaleko města Čindžu a jižní část se nachází u ústí zátoky v místě bývalého Samčchonpo-si.\n\nV prehistorických dobách bylo území Sačchonu důležité pro obchod mezi vnitrozemím a pobřežím. Na místě se nachází významné naleziště Igum-dong, které se datuje do období mumunské keramiky (c. 700-550 př.n.l.). Některé ostrovy nedaleko od Sačchonu byly také významné pro obchod v tomto protohistorickém období, probíhal zde obchod s Čínou (provincie Liao-ning), oblastí kolem řeky Tedong (dnes v Severní Koreji) a západním Japonskem období Jajoi.\n\n"}
{"id": "894977", "url": "https://cs.wikipedia.org/wiki?curid=894977", "title": "Tchongjong", "text": "Tchongjong\n\nTchongjong je město v Jižní Koreji v provincii Jižní Kjongsang. Do katastru obce patří poloostrov Kosong, ostrov Hansan a několik dalších ostrovů. Dříve se město jmenovalo Čchungmu, což je posmrtné jméno admirála I Sun-sina, který se proslavil tím, že nedaleko města během Imdžinské války vybojoval pro Koreu několik významných vítězství. Jméno Tchongjong znamená \"velitelství\" a také se vztahuje k admirálu I, jehož velitelství se nacházelo na ostrově Hansan.\n\nMěsto se nachází na jižním výběžku poloostrova Kosong a je ze tří stran obklopené mořem. Skládá se ze 41 obydlených a 110 neobydlených ostrovů a ostrůvků. Tchongjongský přístav bývá považován za nejkrásnější v Jižní Koreji.\n\nKlima Tchongjongu je ovlivněno jeho přímořskou polohou, otepluje ho východokorejský teplý mořský proud. Město je nejteplejším regionem Jižního Kjongsangu a jeho průměrná teplota je 14.7 °C. Podle Köppenovy klasifikace podnebí je zde klima vlhké subtropické (\"Cwa\"). Nejchladnější měsíc je leden s průměrnou teplotou 2,5 °C a nejteplejší měsíc srpen s teplotou 25,7 °C. Díky přímořské poloze není rozdíl teplot mezi dnem a nocí vysoký. Roční úhrn srážek činí 1397mm. Rostou zde různé teplomilné rostliny mírného pásu, např. Kryptomerie japonská, Paulovnie, kamélie a palmy.\n"}
{"id": "894978", "url": "https://cs.wikipedia.org/wiki?curid=894978", "title": "Padouchové", "text": "Padouchové\n\nPadouchové je 16. epizoda 10. řady sci-fi seriálu Hvězdná brána.\n\nSG-1 bez plukovníka Carterové, která odjela do Pentagonu, se vydává na planetu pátrat po \"Clava Thessara Infinitas\" poklad (z epizody \"Pamatuj na smrt\"). Když přijdou na planetu, zjistí, že jsou ve skutečnosti uvnitř muzea, které právě pořádá večírek. Chtějí dodržet protokol a vrátit se domů. Zdejší ovládací panel je však jen kopií, a tak SG-1 chce vyčkat, až je SGC kontaktuje. Jsou však odhaleni a místní obyvatelé je považují za povstalce. Po krátké přestřelce v hale muzea je celé muzeum uzavřeno mřížemi a obklíčeno. Spolu se zraněným hlídačem, jsou místní obyvatelé bráni jako rukojmí. SG-1 je přinucena si hrát na únosce do naplánovaného kontaktu s SGC.\n\nPoté co \"vyjednávání\" začnou, Dr. Daniel Jackson navrhuje místnímu vyjednávači jménem Lourdes Malay, aby poslal v lékaře k ošetření zraněného hlídače. Jsou posláni dva zdravotníci, kteří však napadnou Daniela omračující zbraní. Jsou však rychle odzbrojeni Mitchellem. Poté převezme velení nad vyjednáváními Quartus.\n\nJeden z rukojmích jménem Cicero, badatel z muzea, si uvědomí, že tento incident prokáže jeho teorii o Hvězdné bráně, která je jakýmsi portálem dovolujícím cestování mezi planetami. Cicero začíná pomáhat SG-1. Dává pokyny SG-1, na jakých požadavcích mají trvat, aby vypadali jako opravdoví povstalci.\n\nJayem Seran, noční hlídač muzea, doufá, že se stane hrdinou a kontaktuje vysílačkou úřady venku s nabídkou pomoci zajmout SG-1. Quartus jeho pomoc odmítá, ale Jayem jeho rozkaz neuposlechne.\n\nPři hledání možných zlomků DHD, plukovník Cameron Mitchell a Vala Mal Doran objeví jeden z mnoha Goa'uldských artefaktů v exponátech muzea: Naquadahovou bombu.\n\nPoté co se Jayem pokusí o \"osvobození\" Cicera od jeho \"únosců\" Mitchella a Valy, chce se pokusit o zajmutí ostatních \"povstalců\". Když Jayem odejde, Cicero pokračuje v pomáhání Mitchellovi a Vale. Mitchell a Vala zajmou Jayema a vracejí se k Cicerovi, ale zjistí, že zmizel.\n\nPoté co se Vale podaří spustit mříž na vitríně s Naquadahovou bombou, požaduje, aby Jayem použil jeho bezpečnostní kód, aby mohla bombu deaktivovat. Když zjistí, že bombu nejde deaktivovat, začnou s Mitchellem připojovat bombu k Hvězdné bráně a poté vytočí Zemi.\n\nCicero, který unikl z muzea, informuje Quartuse o skutečné identitě \"povstalců\", Quartus nařizuje útok na muzeum. Když SG-1 ustupuje k bráně, jsou obklíčeni Quartusovými vojáky. Mitchell pak prosí Quartuse, aby jim dovolil se vrátit domů. Quartus po chvíli souhlasí a SG-1 projde bránou.\n\nQuartus po odchodu SG-1 vytvoří krycí příběh, že noční hlídač Jayem zabil čtyři povstalce a zachránil rukojmí. Cicero protestuje, ale neúspěšně.\n\nVelitelství hvězdné brány se pokusí dvakrát o spojení s tímto světem, ale červí díra se nevytvoří. Generál Hank Landry věří, že tento svět nemá žádný zájem o kontakt s dalšími světy.\n"}
{"id": "894979", "url": "https://cs.wikipedia.org/wiki?curid=894979", "title": "Samčchok", "text": "Samčchok\n\nSamčchok je město v Jižní Koreji. Nachází se v severovýchodní části území, v provincii Kangwon. Město má dlouhou historii, za tří království se nazývalo Sildžik-guk, je zmíněno v roce 102 v království Silla, v roce 757 za Sjednocené Silly bylo jméno změněno na dnešní Samčchok. Ve městě se nachází univerzitní kampus Kangwonské univerzity.\n"}
{"id": "894980", "url": "https://cs.wikipedia.org/wiki?curid=894980", "title": "Sokčcho", "text": "Sokčcho\n\nSokčcho (korejsky:\"속초\") je město v Jižní Koreji. Nachází se v severovýchodní části území, v provincii Kangwon. Leží na sever od 38. rovnoběžky a to znamená, že od roku 1945 náleželo Severní Koreji, protože Korejský poloostrov byl rozdělen přesně podle této čáry. Za korejské války se frontová linie však ustálila na sever od města. Mnoho obyvatel města má tak příbuzné na severu. Město láká množství turistů blízkostí korejského demilitarizovaného pásma. Nedaleko města se také nachází národní park Soraksan s horou Soraksan.\n\n\n"}
{"id": "894981", "url": "https://cs.wikipedia.org/wiki?curid=894981", "title": "Čečchon", "text": "Čečchon\n\nČečchon je město v Jižní Koreji, v provincii Severní Čchungčchong. Město je železniční uzel, kříží se tu několik významných tratí. Je zde několik přírodních turistických lokalit, jako přehrada Uirimdži, jezero Čchongpchung a rekonstruovaná vesnička Čchongpchung - ta původní byla zatopena při stavbě přehrady.\n\nSamotné jméno se odvozuje z korejských slov \"če\" (堤) - přehrada a \"čchon\" (川) - řeka.\n\nVzhledem k tomu, že Čečchon leží ve vnitrozemí, klima je zde kontinentální, se studenými zimami a horkými léty. Nejchladnější měsíc je leden s průměrnou teplotou -5,2 °C a nejteplejší měsíc srpen s teplotou 23,8 °C.\n"}
{"id": "894983", "url": "https://cs.wikipedia.org/wiki?curid=894983", "title": "Karel Večeřa (1955)", "text": "Karel Večeřa (1955)\n\nKarel Večeřa (* 9. října 1955 Ivančice) je český fotbalový trenér a bývalý československý fotbalový obránce. Jeho synem je bývalý ligový fotbalista Karel Večeřa.\n\nZačínal ve Zbrojovce Brno, v jejímž dresu také později nastupoval v československé lize. Celkem nastoupil v 7 prvoligových utkáních. V nižších soutěžích hrál za TJ KS Brno, VTJ Tábor a VP Frýdek-Místek.\n\nTrénoval FC Boby Brno, FK Drnovice, FC Vysočina Jihlava a FC Baník Ostrava.\n\n"}
{"id": "895001", "url": "https://cs.wikipedia.org/wiki?curid=895001", "title": "Třída Fremantle", "text": "Třída Fremantle\n\nTřída Fremantle byla třída hlídkových lodí australského námořnictva postavená jako náhrada plavidel třídy \"Attack\". Austrálie získala celkem 15 jednotek této třídy. Mezi jejich hlavní úkoly patřilo hlídkování, ochrana rybolovu, obrana výhradní ekonomické zóny a potlačování ilegální imigrace. Všechny jednotky byly do roku 2007 vyřazeny.\n\nPlavidla této třídy byla objednána roku 1977, stavba probíhala od roku 1980. Konstrukci lodí navrhla britská loděnice Brooke Marine v Lowestoftu podle jejího typu PCF 420. Zároveň postavila i prototypovou jednotku třídy. Ostatních 14 lodí již postavila australská loděnice North Queensland Engineers and Agents v Cairns. Hlídkové lodě \"Fremantle\" (P 203), \"Warrnambool\" (P 204), \"Townsville\" (P 205), \"Wollongog\" (P 206), \"Launceston\" (P 207), \"Whyalla\" (P 208), \"Ipswitch\" (P 209), \"Cessnock\" (P 210), \"Bendigo\" (P 211), \"Gawler\" (P 212), \"Geraldton\" (P 213), \"Dubbo\" (P 214), \"Geelong\" (P 215), \"Gladstone\" (P 216) a \"Bunbury\" (P 217) do služby vstoupily v letech 1981–1984. Stavba dalších pěti přitom byla zvažována, ale nerealizována. V letech 1994–1995 byly všechny jednotky modernizovány.\n\nObrannou výzbroj tvořil jeden 40mm kanón Bofors na přídi, jeden 81mm minomet a tři 12,7mm kulomety M2 Browning. Pohonný systém tvořily dva diesely MTU 16V 538 TB91. Lodní šrouby byly dva. Nejvyšší rychlost dosahovala 30 uzlů.\n\n\n"}
{"id": "895017", "url": "https://cs.wikipedia.org/wiki?curid=895017", "title": "Pamětní trolejbusová zastávka Orionka", "text": "Pamětní trolejbusová zastávka Orionka\n\nPamětní trolejbusová zastávka Orionka je památník nacházející se v Praze 10 na Vinohradech na náměstí U Orionky, v těsném sousedství bývalé vozovny Královské Vinohrady. Je umístěn ve smyčce, ze které v roce 1972 vyjel poslední trolejbus před tím, než byl tento druh veřejné dopravy v Praze zrušen.\n\nSmyčka Orionka vznikla v roce 1949 při stavbě trolejbusové trati Karlovo náměstí – Žitná ulice – Náměstí Míru – Orionka – Zdravotní ústav, po které začala jezdit linka 54. O rok později byla trať prodloužena Ruskou ulicí až do smyčky Průběžná, v roce 1955 vznikla odbočka od Zdravotního ústavu ulicí Bělocerkevskou na Bohdalec. U zastávky Orionka se nacházela tramvajová vozovna Královské Vinohrady, která byla v letech 1949–1955 využívána i jako vozovna trolejbusová. Proto u ní vznikla smyčka Orionka, jež byla využívána pouze manipulačně při výjezdech z vozovny a při zátazích do ní. Využití však našla i pro cestující, neboť během první poloviny 50. let zde byly při výlukách dočasně ukončeny některé trolejbusové linky.\n\nNa jaře 1955 byla otevřena moderní trolejbusová vozovna na bohdaleckém kopci (dnes garáže Vršovice), vinohradská vozovna byla proto uzavřena. Význam smyčky Orionka se tehdy snížil, zůstala však zachovaná a nadále sloužila jako manipulační.\n\nV 60. letech 20. století začalo město od trolejbusové dopravy ustupovat a tak od roku 1969 byla v Praze v provozu jediná linka 51, která jezdila v trase Bělocerkevská (Vršovice) – Stadion-Jih (Strahov). Od 5. července 1972, kdy byla zastavena doprava na koncovém úseku do Bělocerkevské ulice, byla smyčka Orionka využívána jako konečná linky 51. V neděli 15. října 1972 před půlnocí vyjel z Orionky poslední pravidelný spoj, na kterém jel vůz Škoda 8Tr s evidenčním číslem 9491; tím byl provoz pražských trolejbusů ukončen. Následován byl ještě mimořádným vozem Tatra T 400 č. 9431 s členy Kroužku přátel MHD.\n\nPlocha bývalé smyčky od roku 1972 pustla a začala sloužit jako parkoviště. Díky nedostatku péče se tak dochovala původní vozovka, dlažba i obrubníky. Objevení pozůstatků dláždění bylo v roce 2007 počátkem záměru radnice Prahy 10 rekonstruovat toto zanedbané místo a obnovu zeleně spojit s připomínkou časů, kdy v Praze jezdily trolejbusy.\n\nZastávka-pomník byla odhalena 8. října 2010 v rámci Dnů Prahy 10 za přítomnosti pražského muzejního trolejbusu Škoda 8Tr č. 494, na jejím zřízení se kromě městské části podílela developerská společnost Sekyra Group, architektonický a projektový ateliér CASUA, Dopravní podnik hl. m. Prahy a firma Pragoprojekt. Nově zde byla vybudována plocha nástupiště (která však nemá s původní zastávkou nic společného), byl zde umístěn označník s číslem poslední linky a pamětní deskou, čtyři sloupy trolejového vedení a dvě pole samotného trolejového vedení o délce přibližně 20 m. Jeden ze sloupů je běžný tramvajový, který byl po druhé světové válce používán i pro trakční vedení trolejbusů, zbylé tři jsou renovované sloupy z roku 1939, které se do roku 2009 v počtu šesti kusů dochovaly v Peroutkově ulici, kudy v letech 1939–1969 jezdily trolejbusy k Waltrovce.\n\n\n"}
{"id": "895027", "url": "https://cs.wikipedia.org/wiki?curid=895027", "title": "Suzuki SV 650", "text": "Suzuki SV 650\n\nSuzuki SV 650 je motocykl firmy Suzuki kategorie naked bike, vyráběný od roku 1999. Předchůdcem modelu je Suzuki TL 1000 s litrovým objemem motoru.\n\nSuzuki SV 650 je příjemný motocykl střední váhy. Nabízí výborný kapalinou chlazený motor do V spolu s vysokou praktičností a dá se s ním užít i spoustu zábavy. Vyníká sportovním zvukem a spolehlivostí, velmi lehce se řídí a je populárním mezi začínajícími motorkáři. Motocykl je lehký s výbornými tlumiči a brzdami.\n\n\n"}
{"id": "895028", "url": "https://cs.wikipedia.org/wiki?curid=895028", "title": "Nacer Chadli", "text": "Nacer Chadli\n\nNacer Chadli (* 2. srpna 1989, Lutych, Belgie) je belgický fotbalový záložník a reprezentant marockého původu, který hraje v současné době ve francouzském klubu AS Monaco. Účastník Mistrovství světa 2014 v Brazílii.\n\nChadli hrál v mládí v belgických týmech JS Thier-à-Liège a Standard Lutych a nizozemském MVV Maastricht. V létě 2007 podepsal smlouvu s nizozemským druholigovým klubem AGOVV Apeldoorn.\n\nV létě 2010 přestoupil do FC Twente, který se stal v předcházející sezóně 2009/10 nizozemským šampionem. Chadli se brzy propracoval do A-mužstva. Svůj první gól vstřelil 30. října 2010 na půdě PSV Eindhoven, když zařídil vítězství Twente 1:0. Debut v evropských pohárech zažil 14. září 2010 při domácím utkání Ligy mistrů s Interem Milán, které skončilo remízou 2:2. 29. září vstřelil svůj první gól v Lize mistrů proti domácímu anglickému celku Tottenhamu Hotspur, v 55. minutě snižoval jako střídající hráč na 2:1. Zápas nakonec skončil vítězstvím anglického mužstva 4:1. 2. listopadu přidal svůj druhý přesný zásah proti domácímu německému celku SV Werder Bremen, podílel se tak na výhře Twente 2:0. Do třetice se gólově prosadil v Lize mistrů 7. prosince 2010 opět proti Tottenhamu, v 64. minutě stanovil konečné skóre 3:3. FC Twente měl před tímto zápasem již jistou třetí příčku v základní skupině A a stvrdil tak svůj postup do Evropské ligy, zatímco Tottenham si zajistil první místo v základní skupině a postup do osmifinále Ligy mistrů.\n\nV sezóně 2010/11 vyhrál s Twente nizozemský fotbalový pohár, ve finále 8. května 2011 porazili AFC Ajax 3:2. V roce 2011 následoval zisk nizozemského Superpoháru (Johan Cruijff Schaal).\n\nV odvetném domácím zápase 2. předkola Evropské ligy 2012/13 26. července 2012 proti finskému celku FC Inter Turku se dvěma góly podílel na vysokém vítězství 5:0, FC Twente postoupil po této výhře a domácí remíze 1:1 do 3. předkola, kde se střetl s českým klubem FK Mladá Boleslav. Chadli dal gól 2. srpna 2012 v domácím utkání (výhra 2:0) i 9. srpna v odvetě v ČR (opět výhra 2:0). 23. srpna v následujícím předkole play-off zmírnil svým gólem porážku 1:3 proti domácímu tureckému celku Bursaspor. Odvetu 30. srpna FC Twente zvládl výhrou 4:1 po prodloužení a postoupil do skupinové fáze Evropské ligy. Chadli se tentokrát gólově neprosadil, i tak zaznamenal v předkolech celkem 5 gólů. Ve skupině L nizozemský klub skončil po šesti zápasech se 4 body na posledním čtvrtém místě a ze soutěže vypadl. Chadli se jedním gólem podílel na remíze 2:2 20. září proti německému Hannoveru 96.\n\nV červenci 2013 přestoupil z FC Twente do anglického klubu Tottenham Hotspur, kde již působili jeho krajané a reprezentační spoluhráči Moussa Dembélé a Jan Vertonghen. 3. září 2013 v základní skupině Evropské ligy 2013/14 vstřelil gól v utkání proti domácímu ruskému celku FK Anži Machačkala, střetnutí skončilo výhrou Tottenhamu 2:0. 20. března 2014 v odvetě osmifinále Evropské ligy proti portugalskému týmu Benfica Lisabon zařídil dvěma góly remízu 2:2, Tottenham ale ze soutěže vypadl (v prvním duelu prohrál 1:3).\n\n29. 8. 2016 se stal nejdražší posilou v historii jiného anglického mužstva West Bromwich Albion, který za něj vyplatil Tottenhamu 15 milionů eur.\n\nNa konci srpna 2018 jej z WBA koupilo Monaco, které za Chadliho zaplatilo 12 milionů eur, hráč podepsal kontrakt na tři roky.\n\nZa Maroko odehrál Chadli jediné utkání, bylo to 17. listopadu 2010 proti domácímu Severnímu Irsku, střetnutí skončilo remízou 1:1. Vzhledem k tomu, že měl Nacer dvojí občanství (marocké i belgické), mohl reprezentovat obě země. 28. ledna 2011 projevil zájem reprezentovat Belgii.\n\nZa Belgii mohl nastupovat, jelikož s marockou reprezentací absolvoval pouze přátelský zápas (tedy nikoli kvalifikační). V A-mužstvu Belgie debutoval v přátelském utkání 9. února 2011 na stadionu Julese Ottena v Gentu proti hostujícímu Finsku. Chadli šel na hřiště v 59. minutě za stavu 0:0, zápas nakonec skončil výsledkem 1:1.\n\n29. března 2011 vstřelil za Belgii svůj první gól v kvalifikačním utkání proti Ázerbájdžánu, přispěl tak k výhře 4:1. Svůj druhý gól zaznamenal 29. února 2012 v přátelském utkání proti domácímu Řecku. Nacer vyrovnával ve 32. minutě na 1:1, tímto výsledkem střetnutí skončilo.\n\n22. března 2013 nastoupil v závěru kvalifikačního zápasu ve Skopje proti domácí Makedonii, který skončil vítězstvím Belgie 2:0. Absolvoval i domácí kvalifikační utkání na MS 2014 26. března proti stejnému soupeři, Belgie zvítězila 1:0. Chadli střídal v 56. minutě Moussu Dembélého. 26. května 2014 v přípravném utkání před MS 2014 proti Lucembursku vstřelil jeden gól, Belgie rozdrtila svého souseda 5:1. Nicméně FIFA tento zápas přehodnotila jako neoficiální, neboť belgický trenér Marc Wilmots chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát.\n\nTrenér belgického národního týmu Marc Wilmots jej vzal na Mistrovství světa ve fotbale 2014 v Brazílii. Se šampionátem se Belgie rozloučila čtvrtfinálovou porážkou 0:1 s Argentinou.\n\n"}
{"id": "895030", "url": "https://cs.wikipedia.org/wiki?curid=895030", "title": "Třída Attack", "text": "Třída Attack\n\nTřída Attack byla třída hlídkových lodí australského námořnictva. Austrálie získala celkem 20 jednotek této třídy. Mezi jejich hlavní úkoly patřilo hlídkování a obrana výhradní ekonomické zóny země. Během služby se ukázalo, že jsou pro plnění na ně kladených úkolů příliš malé a brzy je proto nahradily větší plavidla třídy \"Fremantle\". Celkem 15 lodí v 70. a 80. letech získaly obranné síly Papuy Nové Guiny a námořnictvo Indonésie.\n\nPlavidla této třídy byla v počtu 20 jednotek objednána roku 1965. Pět z nich bylo určeno pro službu na ostrově Papua Nová Guinea, zbylé sloužily přímo v Austrálii. Pět jednotek postavila loděnice Evans Deakin a ostatních 15 loděnice Walker v Marybourghu. Do služby vstoupily v letech 1967–1969.\n\nPlavidla nesla navigační radar Decca 916 a podpůrný elektronický systém Telegon VIII. Obrannou výzbroj tvořil jeden 40mm kanón Bofors na přídi a jeden 12,7mm kulomet. Pohonný systém tvořily dva diesely Paxman 16YJCM. Lodní šrouby byly dva. Nejvyšší rychlost dosahovala 21 uzlů.\n\nPapua Nová Guinea získala nezávislost roku 1975. Austrálie přitom pětici v zemi dislokovaných člunů třídy \"Attack\" přenechala tamním rodícím se obranným silám. Ve službě byly do poloviny 90. let. Jednotlivé lodě přitom byly postupně rozebírány na náhradní díly pro poslední jednotku \"Madang\".\n\nIndonésie v polovině 70. let zakoupila hlídkové lodě \"Bandolier\" a \"Archer\", které přejmenovala na \"Sibarau\" a \"Siliman\". Později k nim z australských přebytků přikoupila dalších osm lodí.\n\n\n"}
{"id": "895033", "url": "https://cs.wikipedia.org/wiki?curid=895033", "title": "EcuRed", "text": "EcuRed\n\nEcuRed (Zkratka pro „\"E\"nciclopedia \"cu\"bana en la \"Red\"“) je kubánská online encyklopedie, vybudovaná na softwaru MediaWiki. Vypadá tedy podobně jako Wikipedie, její obsah je však kontrolován kubánskou vládou. Jednostranná prorežimní prezentace faktů vysloužila encyklopedii EcuRed přezdívku \"Castropedie\".\n\nTestovací fáze byla spuštěna v srpnu 2009, ostrý provoz byl zahájen 13. prosince 2010. V listopadu 2019 obsahovala přes 206 500 článků. Editovat ji smějí pouze registrovaní uživatelé, mezi které se však není lehké zařadit: musí používat email s koncovkou \".cu\" a být navíc schváleni administrátory. Ani takoví uživatelé však nemohou upravovat každý článek: stránky mohou být z řady důvodů před změnami „chráněny“.\n\nEcuRed se nevyhýbá ani některým tématům, která pro režim nejsou příjemná, jen je zpracovává po svém. Např. v profilu kubánské blogerky Yoani Sánchezová se mohou uživatelé dočíst, že je představitelkou kybernetické války, která přijímá podporu od „otevřeně kontrarevolučních a extrémně pravicových skupin“. Perzekuci ze strany režimu, na kterou si stěžovala ve svém blogu, nebyla podle EcuRed nikdy schopna dokázat. Článek také uvádí, že asi 1 300 redaktorů zahraničních médií „má příkaz“ sledovat, co Yoani na svém blogu a na Twitteru píše.\n\n"}
{"id": "895036", "url": "https://cs.wikipedia.org/wiki?curid=895036", "title": "Park Malinová - Chrpová", "text": "Park Malinová - Chrpová\n\nPark Malinová – Chrpová se nachází ve vilové čtvrti Zahradní Město v pražských Záběhlicích. Zrevitalizovaný park byl pro veřejnost otevřen v polovině dubna roku 2011.\n\nCílem renovace bylo propojení dvou samostatných parků a vytvoření jednoho funkčního celku.\n\nVelkým významem pro okolní prostředí bylo vysazení 152 kusů dřevin, které byly odděleny do několika hájků. Založeny byly také jedno a dvouřadé aleje a výsadby v pravidelném útvaru. Revitalizací byla zrušena vozovka, která původní parky oddělovala.\n\nSoučástí parku jsou dvě dětská hřiště, pítka, lavičky i dostatek odpadkových košů. Dominantními prvky parku je centrální vodní prvek s několika vodními tryskami a střechy na vysokých sloupech s vinoucí se zelení (tzv. salla tereny).\n\nPodle webových stránek Prahy 10 díky rekonstrukci byla zklidněna i doprava v okolí a v místě vznikla nová parkovací místa.\n\nProjekt revitalizace parku byl podpořen Evropským fondem pro regionální rozvoj (ERDF) v rámci Operačního programu Praha Konkurenceschopnost (OPPK). Projekt spadal pod Prioritní osu 2- Životní prostředí, oblast podpory 2.1.- Revitalizace a ochrana území; 2. Výzva\n\nPoskytnutá podpora byla v celkové výši 57 340 170,92 Kč. Finanční spoluúčast městské části Praha 10 byla 7,5 %.\n\nV roce 2012 získal projekt revitalizace parku Malinová – Chrpová ocenění v rámci Národní ceny za architekturu v kategorii „Krajinářská architektura a zahradní tvorba“.\n\n"}
{"id": "895037", "url": "https://cs.wikipedia.org/wiki?curid=895037", "title": "Nekorunovaná královna", "text": "Nekorunovaná královna\n\nNekorunovaná královna (angl. \"The Divine Lady\") je částečně němý historický film režiséra Franka Lloyda z roku 1929 s Corinne Griffith v hlavní roli. Film získal Oscara za nejlepší režii. Ve filmu je použita synchronizovaná hudba a zvukové efekty, nicméně mluvené dialogy v něm chybí. V Československu měl film premiéru 18. září 1929.\n\nEmma Hartová (Corinne Griffith) je mladá, krásná dcera kuchařky (Marie Dressler), která přijíždí v roce 1782 na popud malíře George Romneyho do domu šarmantního Charles Grevilla (Ian Keith). Naivní a neotesaná Emma se do galantního Grevilla zamiluje. On má jisté plány, chce z ní udělat dámu s vybíravým chováním. Nějakou chvíli s ní trpělivost má, ale pak Emmu posílá ke strýci Williamovi (H. B. Warner), který působí jako velvyslanec v Neapoli. I přes věkové a společenské rozdíly se Emma Hartová provdá za sira Williama Hamiltona.\n\nV Evropě probíhají nepokoje. Blíží se válka Británie s Napoleonem, když Emma poznává mladého a okouzlujícího kapitána Horatia Nelsona (Victor Varconi). Oba cítí k sobě náklonnost. Velitel britského loďstva Nelson vyráží do války. Chybí mu však potraviny a voda. Zakotví proto u pobřeží Neapolského království a žádá krále Ferdinanda I. o svolení. Ten to zásadně odmítá, protože se nechce dostat do konfliktu s Napoleonem. Lady Hammiltonová ve svém zoufalství žádá samotnou královnou Marii Karolínu, aby obešla muže a svolení dala. Ona ze sympatií k půvabné Emmě povolí doplnit zásoby pro Nelsona. Anglie vyhrává válku. Nelson je oslavován a vyzýván, aby se vrátil do Londýna. Emma je nešťastná, protože ho miluje, ale je vdaná, stejně tak je Nelson ženatý. \n\nV Londýně se nakonec ale objeví jak Nelson, tak lady a sir Hamiltonovi. Celá společnost si o admirálově aféře povídá. Královský manželský pár však nechce na recepci rozruch a tak odmítne Emmu na oslavy pozvat. Ona se cítí ponížena, Nelson taky. Odmítne se tam zdržet a běží za Emmou. Společně se usadí na anglickém venkově.\n\nPo několika letech se pod hrozbou Napoleonova útoku na Anglii opět vyostřuje situace. Nelson vyplouvá do válečného konfliktu, zanechajíc svou milenku samotnou a nešťastnou. V bitvě u Trafalgaru, kterou Anglie vyhrála, však admirál Horatio Nelson umírá. Na závěr filmu pronáší ke svému oddanému kapitánovi ona pamětná slova: \"Polib mě, Hardy.\"\n\nFilm je inspirován románem \"The Divine Lady; a Romance of Nelson and Emma Hamilton\" od E. Barringtona, který vyšel v roce 1924.\n\nJeden ze zakladatelů Akademie filmového umění a věd režisér Frank Lloyd získal na 2. ročníku udílení Oscarů cenu za režii. Zároveň byl nominovaný za jiné dva filmy.\n\n\n"}
{"id": "895041", "url": "https://cs.wikipedia.org/wiki?curid=895041", "title": "Žuta Tabija", "text": "Žuta Tabija\n\nŽuta Tabija (česky doslova žlutý bastion) je dochované opevnění, nacházející se východně od centra Sarajeva v Bosně a Hercegovině. V současné době slouží jako park, poskytující pohledy na celé údolí řeky Miljacky, ve kterém se bosenská metropole nachází.\n\nBastion má tvar nepravidelného osmiúhelníku. Jeho sedm stran je dlouhých každá po 10 metrech, severní strana pak má délkku 27,5 m. Jižní strany dosahují výšky až 7,5 m a jejich zdivo, které je z hrubého kamene, má tloušťku 35 cm. Opevnění se datuje do dob existence Osmanské říše; během rakousko-uherské správy Bosny a Hercegoviny bylo dvakrát opravováno (v letech 1883 a 1903). Původní brána, která vedla k bastionu, byla v roce 1946 zbořena, aby uvolnila místo pro rozšiřovanou silnici.\n"}
{"id": "895045", "url": "https://cs.wikipedia.org/wiki?curid=895045", "title": "Michail Jefimovič Katukov", "text": "Michail Jefimovič Katukov\n\nMichail Jefimovič Katukov (17. září 1900 Bolšoje Uvarovo, Ozjorský kraj, Moskevská oblast, Ruské impérium – 8. června 1976 Moskva, Sovětský svaz)\nbyl sovětský voják, důstojník, velitel a vojevůdce tankových a mechanizovaných vojsk,\ngenerálplukovník Rudé armády v době Velké vlastenecké války,\nod roku 1959 maršál tankových vojsk SSSR.\n\nV říjnu 1917 se v Petrohradu aktivně zapojil do Říjnové revoluce, v roce 1919 vstoupil do řad Rudé armády a zúčastnil se ruské občanské války. Ve 20. letech absolvoval několik velitelských kurzů a veltelských školení, v roce 1935 dokončil studium kurzů zdokonalování velitelského sboru při Vojenské akademii mechanizace a motorizace. Od té doby sloužil především u tankových vojsk. Několik let před začátkem Velké vlastenecké války velel lehkým tankovým brigádám Rudé armády. Od roku 1940 velel 20. tankové divizi s níž se od června 1941 zúčastnil i Velké vlastenecké války. V září 1941 byl jmenován veltelem 4. tankové brigády, v roce 1942 velel 1. tankovému sboru, od září téhož roku velel 3. mechanizovanému sboru, od ledna 1943 se stal velitelem 1. tankové armády (v roce 1944 byla přejmenována na 1. gardovou tankovou armádu). Po 2. světové válce až do roku 1947 působil jakožto velitel 1. gardové mechanizované armády i tankového a mechanizovaného vojska Skupiny sovětských okupačních vojsk v obsazeném Německu. V roce 1951 absolvoval velitelské kurzy na Frunzeho akademii Generálního štábu Rudé armády, poté pracoval jako inspektor Hlavní inspekce ministerstva obrany SSSR, od roku 1957 pracoval ve funkci zástupce náčelníka Hlavního velení bojové přípravy Rudé armády, od roku 1963 pak opět jakožto generální inspektor Ministerstva obrany SSSR.\n\nPo odchodu do vojenského důchodu žil v Moskvě, kde i zemřel a byl pochován na Novoděvičském hřbitově.\n\n\n\n\n\n"}
{"id": "895052", "url": "https://cs.wikipedia.org/wiki?curid=895052", "title": "Růžový sad na Petříně", "text": "Růžový sad na Petříně\n\nRůžový sad, dříve zvaný též Švehlův růžový sad, se nachází na hradčanské straně vrcholové pláně kopce Petřína v Praze, v nadmořské výšce 320–328 m n. m. Je chráněný jako kulturní památka České republiky.\n\nNa této části Petřína byl původně lesní porost, který byl postupně nahrazován vinnou révou a ovocnými stromy. Růžový sad se nachází na pozemku mezi Hladovou zdí a barokním opevněním ze 17. a 18. století. Od barokní doby byl součástí hradebního pásma příslušejícího k Hradčanům a sloužil až do roku 1932 armádním účelům. Byly zde bastiony opevnění, objekty pracháren a další vojenské budovy.\n\nPo roce 1932 byl postupně upravován na zahradu. Úpravy byly dokončeny v roce 1938. V letech 1992 až 1994 se zde provedla velká rekonstrukce. V parku je situovaná horní stanice lanové dráhy na Petřín a hvězdárna M. R. Štefánika.\n\nZahrada je rozdělena na tři kompoziční části. První z nich je samotné rozárium. Druhou je část mezi stanicí lanovky a cestou k rozhledně, za kterou je pak poslední třetí část s dětským hřištěm a místem na piknik.\n\nRozárium vznikalo postupně na půdorysu rosety a vějíře podle návrhu, který zpracoval Josef Kumpán. K výsadbě rozária o rozloze cca 2 ha bylo použito 8000 ks růží, darovaných různými pěstitelskými podniky.\nOd roku 1992 se prováděla obnova Růžového sadu, při které došlo k částečné vyměně rostlin a povrchů cest z asfaltového na betonový. Byly vybudovány i nové rozvody vody a konstrukce, po kterých se pnou růže. Dalším krokem obnovy byly zavlažovací systémy a rekonstrukce trávníkových ploch. V 70. letech 20. století byla provedena i rozsáhlá přestavba hvězdárny.\n\nV zahradě je osazeno sousoší Polibek. Autorem je Josef Mařatka a sokl vytvořil Jan Kotěra v roku 1921. Bylo původně umístěné v Letenských sadech a na Petřín bylo přenesené až po roce 1945. Okolo sousoší je záhon půdokryvných růží Red Fairy (Červená víla) se sytě červenými květy lemovaný trvalkou šantou s modrými květy.\n\nDalšími plastikami bylo sousoší Vodník a Rusalka – dvě bronzové postavy, které vytvořil Vilém Amort v r. 1899, zdobily jezírko pod Růžovým sadem. Plastiky byly ukradeny a nikdy se nenašly. Jiná socha od stejného autora v Růžovém sadu zůstala. Jedná se o bronzový akt mladé ženy z r. 1907, který dostal jméno Touha.\n\nPoslední sochou v zahradě je dva a půl metru vysoká bronzová plastika Milana Rastislava Štefánika. Vytvořil ji sochař Bohumil Kafka. Původně byla osazena u Bratislavy na Slovensku. V době samostatného Slovenského štátu byla zničena. Model plastiky se dochoval v depozitáři Národní galerie a díky tomu mohla být obnovena. V Růžovém sadu byla slavnostně odhalena 30. srpna 1994.\n\nDalší zajímavý monument stojí přímo před Štefánikovou hvězdárnou. Jedná se o moderní sluneční hodiny se třemi kulisovými ukazateli a analemou. Zhotovil je v roce 1976 akademický sochař Pavel Vilímek podle návrhu, který vypracoval Oldřich Hlad.\n\nV expozici v budově hvězdárny jsou vystaveny i další – přenosné sluneční hodiny, jejíchž autorem je Jan Engelbrecht. Na témže místě se nacházejí i vzácné, přenosné měsíční hodiny v barokní úpravě s dřevěným stolkem, který slouží i jako přepravní schránka.\n\nU hvězdárny se nacházel památný strom – Turecká líska na Petříně. Strom před několika lety zahynul, ale bylo zde ponecháno jeho torzo, které bylo popnuto pnoucí dřevinou loubincem pětilistým (\"Parthenocissus quinquefolia\").\n\nV centrální části Růžového sadu se nachází namalovaný labyrint. Vytvořila jej skupina nadšenců a je zajímavé, že se jedná o kopii labyrintu v katedrále Notre Dame ve francouzském městě Chartres.\n\nMezi největší rarity v Růžovém sadě patří růže, kterou vyšlechtil v roce 1936 zahradník Jan Böhm. Její jméno je Rosa Generál Štefánik a původně byla vysazena jen v jediném exempláři u sochy M.R. Štefánika. Na jaře roku 2015 byly v blízkosti Štefánikovy hvězdárny, u sochy M.R. Štefanika a na dalších místech Růžového sadu petřínskými zahradníky vysazeny další exempláře této sadové růže.\n\nNa záhonech v Růžovém sadě roste okolo 8000 exemplářů růží mnoha odrůd, barev a tvarů. Jsou zde růže především záhonové, ale také pnoucí, sadové a půdokryvné. Růžové záhony jsou lemovány trvalkou šantou (Nepeta), která svými modrými květy doplňuje barvu, která růžím není dopřána.\n\nSoučástí Růžového sadu je trvalková zahrada Květnice, která leží nedaleko Štefánikovy hvězdárny na části jednoho z bastionů mezi Růžovým sadem a Zahradou Kinských. Mezi trvalkovými záhony se prochází po pravoúhlých štěrkových cestičkách a zahrada je pro svou uzavřenost a klid považována za místo téměř meditační. Do Květnice vede jediný vstup skrz zeď, která je popnutá různými pnoucími dřevinami. V zahradě je mnoho druhů trvalek a dřevin, především pak na jaře kvetoucích rododendronů a vřesů. Květnice je volně přístupná v letní sezóně (od dubna do října včetně) přes den. V nočních hodinách a v zimním období je uzavřena, ale je možné jí zhlédnout z vyvýšené vyhlídky na hlavní cestě vedoucí od hvězdárny ke strahovským kolejím.\n"}
{"id": "895054", "url": "https://cs.wikipedia.org/wiki?curid=895054", "title": "Třída Al Manama", "text": "Třída Al Manama\n\nTřída Al Manama je třída víceúčelových korvet bahrajnského námořnictva. Jedná se o malá, ale silně vyzbrojená plavidla. Třídu tvoří dvě jednotky postavené německou loděnicí Lürssen jako typ FPB 62 (číslo označuje délku trupu). Obě jsou stále v aktivní službě.\n\nV loděnicích Lürssen byly postaveny dvě jednotky této třídy, pojmenované \"Al Manama\" (50) a \"Al Muharraq\" (51). Obě byly do služby zařazeny v letech 1987– 1988.\n\nTrup plavidel je vyroben z oceli, nástavby jsou z hliníkové slitiny. Plavidla nesou vyhledávací radar Sea Giraffe 50HC, navigační radar Decca 1226, radar pro řízení palby 9LV 331 a vrhače klamných cílů Dagaie. Hlavňovou výzbroj tvoří jeden 76mm kanón OTO Melara Compact v dělové věži na přídi, 40mm dvojkanón obranného systému DARDO na zádi a dva 20mm kanóny (některé prameny uvádí dva 12,7mm kulomety). Údernou výzbroj tvoří dva dvojnásobné vypouštěcí kontejnery pro protilodní střely MM.40 Exocet. Korvety jsou na zádi vybaveny přistávací plochou a hangárem, umožňujícím operace jednoho vrtulníku MBB Bo 105. Pohonný systém tvoří čtyři diesely MTU 20V 538 TB92. Lodní šrouby jsou čtyři. Nejvyšší rychlost dosahuje 32 uzlů.\n\nRoku 2015 byla u evropské společnosti Leonardo objednána modernizace obou plavidel. Mimo jiné se jedná o systémy řízená palby a zajištění výcviku a údržby. První modernizované plavidlo námořnictvo převzalo v lednu a druhé v listopadu 2018.\n"}
{"id": "895074", "url": "https://cs.wikipedia.org/wiki?curid=895074", "title": "Deutsche Eishockey Liga 2012/2013", "text": "Deutsche Eishockey Liga 2012/2013\n\nSezóna 2012/2013 byla 65. sezónou Německé ligy ledního hokeje. Vítězem ligy se stal tým Eisbären Berlín.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\nPoznámka : V předkole se hraje na dva vítězné zápasy, ve čtvrtfinále se hraje na čtyři vítězné zápasy a v semifinále a finále na tři vítězné zápasy.\n\n\n\n\n Oficiální stránky ligy\n"}
{"id": "895078", "url": "https://cs.wikipedia.org/wiki?curid=895078", "title": "Barbora Dibelková", "text": "Barbora Dibelková\n\nBarbora Pitáková-Dibelková (* 25. květen 1983, Čáslav) je bývalá česká atletka – sportovní chodkyně, členka klubu USK Praha. Jejím největším úspěchem v kariéře bylo 5. místo na Mistrovství světa v atletice 2005 v Helsinkách. Vystudovala 3. lékařskou fakultu UK, po skončení závodní kariéry působí v nemocnici Jilemnice, specializuje se na sportovní medicínu. V roce 2008 se provdala za svého trenéra Ivo Pitáka, s nímž má dvě děti.\n\n"}
{"id": "895085", "url": "https://cs.wikipedia.org/wiki?curid=895085", "title": "Marvin Ogunjimi", "text": "Marvin Ogunjimi\n\nMarvin Ogunjimi (* 12. října 1987, Mechelen, Belgie) je belgický fotbalový útočník a reprezentant nigerijského původu, který hraje od roku 2014 v norském klubu Strømsgodset IF.\n\nOtec pochází z Nigérie, matka je Belgičanka.\n\nMarvin Ogunjimi poprvé nastoupil do profesionálního fotbalu v barvách belgického klubu KRC Genk během sezóny 2005/06. Do Genku přišel již v létě 2004. 2. října 2005 debutoval v belgické lize v zápase proti domácímu celku Beerschot AC (remíza 2:2). Ogunjimi šel na hřiště v 87. minutě. V roce 2007 odešel na hostování do nizozemského druholigového klubu RKC Waalwijk, kde odehrál 27 zápasů a vstřelil celkem 10 branek.\n\nRoku 2008 se vrátil do Belgie do Genku a v sezóně 2008/09 získal s mužstvem belgický fotbalový pohár. Genk porazil ve finále KV Mechelen 2:0, obě branky vstřelil Ogunjimi (ve 43. a 62. minutě). V sezóně 2010/11 vyválčil s Genkem ligový titul a na začátku následující sezóny získal s klubem belgický Superpohár.\n\nV létě 2011 měl přestoupit do španělského klubu RCD Mallorca, nicméně potřebné dokumenty přišly do sídla FIFA 7 minut po přestupové uzávěrce a transfer tak byl zamítnut. Přestup se uskutečnil během dalšího přestupového okna 14. listopadu 2011.\nZ Mallorcy poté hostoval ve třech belgických klubech.\n\nV roce 2014 odešel do norského klubu Strømsgodset IF.\n\nV říjnu 2010 se rozhodoval, zda bude reprezentovat Belgii nebo Nigérii. Rozhodl se pro belgický národní tým. V A-mužstvu Belgie debutoval 8. října 2010 v kvalifikačním utkání proti domácímu Kazachstánu. Ogunjimi šel na hřiště ve druhém poločase za stavu 0:0 a dvěma góly zařídil vítězství Belgie 2:0. Trefil se i v následujícím domácím zápase 12. října proti Rakousku, jedním gólem přispěl ke konečné remíze 4:4 po divokém průběhu. I tentokrát se jednalo o kvalifikační střetnutí na Euro 2012. Do konce kvalifikačního cyklu stihl dát ještě další dva góly. 3. června 2011 zařídil domácí remízu 1:1 s Tureckem a 7. října 2011 se v Bruselu jednou brankou podílel na vítězství 4:1 nad hostujícím Kazachstánem. Přes jeho gólovou potenci se Belgie na evropský šampionát neprobojovala, skončila s 15 body na třetím (nepostupovém) místě o dva body za druhým Tureckem, které směřovalo do baráže.\n\n"}
{"id": "895088", "url": "https://cs.wikipedia.org/wiki?curid=895088", "title": "Vyšší odborná škola herecká", "text": "Vyšší odborná škola herecká\n\nVyšší odborná škola herecká s.r.o. je soukromá vyšší odborná škola sídlící v Praze, která vzdělává své studenty v oblasti herectví.\n\nAbsolvent získá titul DiS.\n\n"}
{"id": "895095", "url": "https://cs.wikipedia.org/wiki?curid=895095", "title": "Spojené státy americké na Letních olympijských hrách 1956", "text": "Spojené státy americké na Letních olympijských hrách 1956\n\nSpojené státy americké na Letních olympijských hrách v roce 1956 reprezentovalo 297 sportovců, z toho 46 žen a 251 mužů, ve 18 sportech.\n\n\"podrobně zde\"\n\n\"podrobně zde\"\n\n"}
{"id": "895097", "url": "https://cs.wikipedia.org/wiki?curid=895097", "title": "Bahrajnské námořnictvo", "text": "Bahrajnské námořnictvo\n\nBahrajnské námořnictvo je námořni složkou ozbrojených sil Bahrajnu. Jedná se o malé námořnictvo, které mělo k roku 2010 okolo 700 mužů. Námořnictvo vzniklo po zisku nezávislosti na Velké Británii v roce 1971. Dodnes je jeho hlavním úkolem hlídkování a obrana teritoriálních vod. Během války v Zálivu bylo součástí protiirácké koalice. Jádro jeho sil tvoří plavidla postavená v průběhu 80. let německou loděnicí Lürssen. Základnou námořnictva je přístav Mina Salman v hlavním městě Manama. Námořní letectvo tvoří dva vrtulníky MBB Bo 105.\n\nBahrajnské námořnictvo bylo založeno roku 1971. Jeho prvními plavidly se roku 1981 staly dva hlídkové čluny třídy \"Al Riffa\" postavené loděnicí Lürssen na základě typu FPB 38. Nedlouho poté země získala své první raketové čluny v podobě šesti jednotek typu Lürssen TNC 45 patřících k třídě \"Ahmad al Fatheh\". Jádro námořnictva na sklonku 80. let dotvořila dvojice lehkých korvet třídy \"Al Manama\" postavená opět v Německu, tentokrát na základě modelu Lürssen FPB 62.\n\nVálečného konfliktu v Perském zálivu v roce 1991 se Bahrajn účastnil na straně protiirácké koalice. V roce 1996 pak jeho námořnictvo výrazně posílila fregata třídy \"O. H. Perry\" USS \"Jack Williams\" sloužící v Bahrajnu jako \"Sabha\".\n\nSeznam plavidel bahrajnského námořnictva.\n\n\n\n"}
{"id": "895102", "url": "https://cs.wikipedia.org/wiki?curid=895102", "title": "Suzuki TL 1000", "text": "Suzuki TL 1000\n\nSuzuki TL 1000 je motocykl firmy Suzuki kategorie supersport, vyráběný v letech 1997-2001. Jeho nástupci jsou litrový Suzuki DL1000 V-Strom a Suzuki SV 650 s menším objemem motoru.\n\nPoprvé byl představen na výstavě IFMA 1996 v Kolíně nad Rýnem jako konkurence pro ohlášený model Honda VTR. Motocykl vhodný pro cestování i sportovní jízdu, o jehož pohon se stará vidlicový dvouválec o objemu 1000 cm³, na svou dobu s poměrně vysokým výkonem. \n\n\n\n"}
{"id": "895106", "url": "https://cs.wikipedia.org/wiki?curid=895106", "title": "Cenová válka", "text": "Cenová válka\n\nCenová válka je způsob konkurenčního boje, jenž je doprovázen sériemi slev z ceny. Projevuje se tak, že jeden z konkurentů sníží svoji cenu a ostatní jej následují. Cenové války jsou krátkodobě přínosné především pro spotřebitele, kteří mohou využít těchto nižších cen. Tento boj se však mnohdy stává nevýhodným až likvidačním pro jednu či dokonce více firem.\n\n\nTeorie her popisuje nejen důsledky cenové války, ale může i objasnit, proč k ní nedochází, respektive proč k ní dochází jen někdy. Když si představíme dvě firmy, které dodávají identický produkt a mají téměř identickou poptávkovou křivku, tak o tom, který výrobek si zákazníci koupí, rozhoduje hlavně cena.\nZpočátku obě firmy prodávají své produkty za stejné ceny. Pak jedna z firem zlevní, aby získala větší tržní podíl. Konkurence si toho nakonec všimne a může buď ponechat svoji stávající cenu a pokusit se nějak odlišit nebo může zlevnit na cenu konkurence nebo ještě níže. Pokud obě opakovaně zvolí druhou možnost, pak dochází k cenové válce mezi firmami. \n\nCenová válka spočívá v boji mezi firmami o zákazníky prostřednictvím snižování cen, používají se k tomu následující strategie cenotvorby:\n\n\n"}
{"id": "895109", "url": "https://cs.wikipedia.org/wiki?curid=895109", "title": "Seznam ministrů financí Předlitavska", "text": "Seznam ministrů financí Předlitavska\n\nToto je seznam ministrů financí Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. \n\nŠlo o jiné portfolio než zastávali ministři financí Rakouska-Uherska, kteří zodpovídali za finance obou částí habsburského soustátí. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n\n"}
{"id": "895110", "url": "https://cs.wikipedia.org/wiki?curid=895110", "title": "Veřejně správní akademie – vyšší odborná škola", "text": "Veřejně správní akademie – vyšší odborná škola\n\nVeřejně správní akademie – vyšší odborná škola s. r. o. (zkratka VSA) je soukromá vyšší odborná škola sídlící v Brně. Má pobočku ve Vyškově.\n\nVeřejně správní akademie – vyšší odborná škola, s. r. o. byla založena jako soukromá střední odborná škola \"Veřejně správní akademie Brno\" v roce 1992. Od roku 1995 fungovala jako \"Veřejně správní akademie a Právní gymnázium při VSA\". Od roku 1997 se zaměřila i na vyšší odborné vzdělání a stala se \"Veřejně správní akademie a Právní gymnázium při VSA, SOŠ a vyšší odborná škola, s. r. o.\". Od roku 2001 funguje už jen jako vyšší odborná škola – \"Veřejně správní akademie – vyšší odborná škola, s. r. o.\"\n\nŠkola nabízí denní (3 roky) a dálkovou\" (4 roky) formu vzdělávání.\n\n"}
{"id": "895112", "url": "https://cs.wikipedia.org/wiki?curid=895112", "title": "Seznam kostelů v okrese Chrudim", "text": "Seznam kostelů v okrese Chrudim\n\nSeznam kostelů v okrese Chrudim\n\n"}
{"id": "895120", "url": "https://cs.wikipedia.org/wiki?curid=895120", "title": "Martin Shenar", "text": "Martin Shenar\n\nMartin Shenar (* 21. dubna 1964) je český podnikatel. \n\nByl spolumajitelem české pobočky vydavatelství Hachette Filipacchi 2000, vydávajícího lifestylové časopisy. Před nástupem ekonomické recese prodal v roce 2007 svůj 49% podíl ve firmě společnosti Burda Eastern Europe. Získal za něj „vysoké stovky milionů korun“. \n\nKoncem roku 2009 začal s firmou Amun.Re, v níž je předsedou představenstva, podnikat v oblasti energetiky. Amun.Re má akcie na majitele, její současné vlastníky tedy nelze dohledat. Podle údajů z obchodního rejstříku z června 2010 patřila polovina Shenarovi a druhá polovina společnosti Wilsea, za níž stojí neznámá kyperská firma Cheerlade Holdings Limited. \n\nV roce 2010 Amun.Re za 5 miliard korun prodal ČEZu elektrárenský komplex v okolí Ralska a Mimoně, největší solární projekt v Česku. Firma Amun.Re při obchodu vydělala přes miliardu korun.\n\nV dubnu 2017 obvinila policie Shenara v souvislosti s prodejem solárního parku společností ČEZ, při kterém měl dle vrchního státního zástupce stát připravit o více než 70 milionů korun na daních. Shenar s obviněním nesouhlasí a hodlá podat stížnost.\n\nPřed sametovou revolucí žil Shenar v USA, má americké občanství. \n\nJe rozvedený. Žil také s někdejší šéfredaktorkou české verze Elle, Helenou Kateřinou Fialovou, se kterou má dítě. Jeho přítelkyní byla herečka Anna Geislerová.\n\n"}
{"id": "895126", "url": "https://cs.wikipedia.org/wiki?curid=895126", "title": "Galerie umění Karlovy Vary", "text": "Galerie umění Karlovy Vary\n\nGalerie umění Karlovy Vary je příspěvkovou organizací Karlovarského kraje. Vznikla 1. ledna 1953 jako součást nově založené sítě oblastních galerií a od počátku se orientuje na české a slovenské moderní umění. Galerie má kromě hlavní budovy v Karlových Varech pobočku v Letohrádku Ostrov a nově též využívá prostory rekonstruované Becherovy vily.\n\nBudova galerie stojí v místě kdysi zvaném Dorotiny nivy (podle nedalekého nejstaršího karlovarského altánku) a posléze známém jako výletní cesta Goetheweg. Ta bývala již od konce 19. století i živým obchodním korzem s mnoha krámky karlovarského Spolku živnostníků. Již roku 1905 vznikl první projekt na jejich přestavbu, ale až v říjnu 1910 město rozhodlo vybudovat na tomto místě novou budovu zahrnující butiky a také uměleckou Kunsthalle.\nPrvotní projekt nové budovy vypracoval v červenci roku 1911 arch. Rudolf Mimler jako dlouhou hmotu dvou zalomených přízemních křídel s patrovou centrální Uměleckou halou. Architektonické řešení vycházelo z dekorativismu pozdní secese a inspirovalo se i novým klasicismem a vídeňskou wagnerovskou modernou. Objekt postavil karlovarský stavitel Friedrich Seitz a od roku 1914 ji provozovala Obchodní a živnostenská komora v Chebu.\nNa přelomu let 1929–1930 byla navýšena boční křídla o patro s galerijními sály a přistavěna střední část centrálního pavilónu (arch. Rudolf Mimler). Ve 30. letech začal zdejší prostory využívat umělecký spolek Metzner-Bund. V roce 1948 došlo k výrazné úpravě (Ing. Karel Pokorný) odstraněním některých vnitřních příček - vznikly tak dva prostorné a prosvětlené podélné sály. Vzorkovnu průmyslu a řemeslného zboží nahradila 1.1.1953 jedna z prvních státních galerií v tehdejším Československu.\nŠedesátá léta 20. století přinesla výrazný rozvoj činnosti galerie a vznikla potřeba zvětšení výstavních ploch a zlepšení vnitřních dispozic a vybavení galerie. Rozsáhlé úpravy exteriéru a interiéru, v letech 1974-1975 podle projektů Ing. Davida a arch. Marcela Šulce zahrnovaly i vybudování depozitáře, knihovny a dalších prostor, v letech 1992 – 1995 pak získala galerie svou současnou podobu.\n\nPrvní sezona v Umělecké hale byla slavnostně zahájena 27. července roku 1912 výstavou Spolku německých výtvarných umělců žijících v Čechách (Wenzel Hablik, Walter Klemm, Karl Thiemann či Emil Orlik). Následující rok zde uspořádala výstavu významná vídeňská galerie Miethke. V květnu 1914 však město pronajalo Uměleckou halu Chebské obchodní a živnostenské komoře a během 1. světové války byla výstavní činnost přerušena. Od roku 1930 začal rozšířené výstavní prostory využívat umělecký spolek Metzner-Bund, který zde prezentoval moderní evropské umění. V letech 1937 – 1944 sloužily výstavní sály k prezentaci německých ideologicky ovlivněných výstavních projektů.\n\nPo válce byla činnost galerie obnovena v srpnu 1946 u příležitosti I. filmového festivalu, v roce 1947 zde proběhla výstava českého moderního umění ze sbírek Národní galerie v Praze. Až do roku 1952 ovšem budova sloužila především jako vzorkovna řemeslných a průmyslových výrobků.\n\nPo roce 1989 se galerie věnuje soustavně moderní české kresbě a představuje zástupce generace, která ukončila studia v sedmdesátých letech ( Seskupení 12/15) a generaci 60. let.\n\nGalerie za dobu svého trvání shromáždila obsáhlé sbírky českého umění, z nichž nejvýznamnější a nejhodnotnější díla jsou trvale prezentována v počtu asi stopadesáti obrazů a soch. Počátky vzniku moderního výtvarného umění přibližují náladová, symbolistní a realistická díla Jakuba Schikanedera, Jana Preislera a Antonína Slavíčka. Proměnlivou a výraznou podobu uměleckých snah na počátku století, v jejich orientaci na evropské směry\n– expresionismus, fauvismus, kubismus – shledáváme v obrazech Josefa Čapka, Emila Filly, Bohumila Kubišty, Františka Muziky, Antonína Procházky nebo Václava Špály. V třicátých letech je vystřídal surrealistický projev, patrný v dílech Jindřicha Štyrského, Toyen či Františka Janouška. Válečná atmosféra 40. let, která je ve fondech galerie velmi kvalitně zastoupena, pak přinesla nový zájem o člověka, město a civilizaci v dílech Kamila Lhotáka,\nFrantiška Hudečka ad. K velmi významnému celku galerijních sbírek patří díla Josefa Istlera, Václava Boštíka, Mikuláše Medka, Zbyška Siona, Jiřího Valenty, Jiřího Johna, vzniklá v 60. letech a vypovídající prostřednictvím nejrůznějších postupů, od geometrických, informelních přes fantazijní až po novofigurální, o problémech života člověka. Reprezentativně je zastoupena i tvorba 80. let, ať už význačnými solitéry (Zdeněk Sýkora, Karel Nepraš, Věra Janoušková, Olga Karlíková, Otakar Slavík, Jitka Válová či Stanislav Judl) nebo autory skupiny 12/15. Vývojově mnohovrstevnatou podobu stálé expozice českého umění uzavírá kolekce několika významných osobností soudobého českého umění – Svatopluk Klimeš, Jaroslav Róna, Petr Nikl, František Skála.\n\nGalerie umění v Karlových Varech má od roku 1967 pobočku – raně barokní letohrádek v zámeckém parku v Ostrově. Původně městská galerie, založená v roce 1961, soustředila svou sbírkotvornou a výstavní činnost na českou a slovenskou kresbu a grafiku 20.století a na poválečnou regionální tvorbu.\n\nBudova Letohrádku je součástí velkého barokního areálu a jednou z nejlépe zachovaných historických památek v Ostrově. Na místě renesančního zámku hrabat Šliků (1434-1585), který jako pobělohorský konfiskát po roce 1625 připadl vévodům Sasko-lauenburským, byl postaven raně barokní zámek, velkoryse koncipované zámecké zahrady, piaristická kolej, letohrádek a palác princů. Letohrádek, postavený v letech 1673 – 1679 (Abrahám Leuthner), byl centrem manýristické zahradní kompozice na rozloze asi 12 hektarů, postupně rozšiřované a doplňované. Centrální stavba letohrádku s věžovou nástavbou má přehlednou raně barokní dispozici. Čtvercový půdorys s osmiúhelníkem ústřední haly vytváří křížení čtyř průjezdů se čtyřmi stejnými portály. V přízemí je hala řešena na půdorysu osmiúhelníku s nikami v podobě grót s kašnami. Nad nimi jsou v patře umístěny balkónky s balustrádou. Interiér upravoval v roce 1692 Domenico Egidio Ossi. Bohatá malířská a štuková výzdoa z 90.let 17. století je převážně dílem italských umělců, (malíři Paolo Manni a Lazaro Maria Sanguinetti, štukatéři a Domenico Salize). Ve věži byla alchymistická laboratoř posledního sasko-lauenburského pána. V 19. století poslední majitelé panství, velkovévodové z Toskány, pronajali letohrádek jako letní restauraci. Poválečné úpravy (klub Jáchymovských dolů, Okresní vojenská správa), které narušily původní stav, byly odstraněny rekonstrukcí v letech 1972-1982.\n\nPřevážnou část sbírkového fondu v Ostrově tvoří kresby a grafické listy, nelze je proto prezentovat ve stálé, dlouhodobé expozici. Fond je postupně zpracováván do menších, vývojově nebo tematicky koncipovaných celků – sezónních výstav. Jako doprovod a studijní materiál vznikla řada sbírkových katalogů, jejichž seznamy lze později doplňovat o nové zisky.\nZáklad sbírky grafických listů a kreseb především ze 40. a 50. let byl systematicky doplňován nákupy a převody z ministerstva kultury. Jde převážně o tvorbu českých, v menší míře slovenských autorů 20. století.\n\nSoubor zahrnuje tři základní okruhy české grafické tvorby první čtvrtiny 20.století\n- okruh realistické tvorby kolem Spolku českých umělců grafických HOLLAR (Zdenka Braunerová, A. Majer, Viktor Stretti, Jaromír Stretti-Zamponi, Tavík František Šimon, Max Švabinský, Karel Vik, J. Vondrouš a další)\n- tvorba symbolistní (František Bílek, František Kobliha, Jaroslav Konůpek, Josef Váchal a další)\n- grafické listy české avantgardy (Josef Čapek, Bedřich Feigl, Emil Filla, Pravoslav Kotík, Bohumil Kubišta, Willi Nowak, Antonín Procházka, Václav Špála, Alois Wachsmann a další)\nSbírka Josefa Jeřábka\nK tomuto okruhu grafické tvorby patří z velké části také početný soubor více než 1000 položek z pozůstalosti pražského sběratele a pedagoga Josefa Jeřábka.\nJako tematický celek s těžištěm v sociálně motivované oblasti byla zpracována grafická tvorba z 20. a počátku 30.let, doplněná o soubor kreseb V. Vostřebalové-Fischerové\n- sociální grafika (M. Holý, A. Moravec, P. Kotík, J. Rambousek, V. Sedláček, V. Silovský, K. Štěch, K. Štika, K. Tondl a K. Vik a další)\n- Česká kresba a grafika 40. let s důrazem na lidské hodnoty, se svými skrytými významy a analogiemi a se svou civilistní tematikou zahrnuje především tvorbu skupin Sedm v říjnu, Skupina 42 a Skupiny Ra. Dokládá také slibné začátky tvorby poválečné.\n- Slovenská grafika sleduje především poválečný vývoj v této oblasti (A. Brunovský, L. Fulla, M. Galanda, V. Gergelová, V. Hložník, J. Lebiš, K. Sokol, J. Szabó, E. Zmeták a další)\n\nMezi nejpočetněji a nejkvalitněji zastoupené období patří soubor české grafiky 60.let., který se v mnoha případech stal zároveň základem vývojově pojatých autorských celků (J. Anderle, E. Bednářová, V. Boštík, L. Čepelák, M. Grygar, V. Janoušek, J. Jíra, J. John, Č. Kafka, R. Kratina, A. Kučerová, A. Matasová, V. Mirvald, K. Nepraš, J. Pešicová, Z. Sýkora, P. Sukdolák, M. Ševčík, A. Šimotová, M. Urbásek, K. Valter, J.a K.Válovy a další). Kromě toho vlastní ostrovská pobočka větší autorské celky z pozůstalosti J. Balcara, V. Boudníka a B. Reynka.\n\nVelký, uzavřený sbírkový fond představují tzv. svozy, pocházející z předválečných karlovarských veřejných i soukromých sbírek. Jde o různorodý soubor, zahrnující historickou grafiku /17.-18.století/ různé provenience.\n\nGrafická tvorba 19.a první poloviny 20. století, především německá a rakouská a grafika německých autorů, narozených či působících v Čechách\n\nFond Nové kresby získaný v letech 1973-1983 sleduje vývoj české kresby od 20.-30.let 20.století (B. Feigl, E. Filla, F. Foltýn, A. Justitz, F. Muzika, O. Mrkvička, F. Tichý a další), přes kresby autorů ze skupin 40.let (V. Hejna, J. Istler, F. Jiroudek, J. Kotík J. Liesler, A. Paderlík, Z. Seydl, F. Gross, F. Hudeček, K. Lhoták, J. Smetana, K. Souček a další) a jejich vrstevníků (K. Černý, Z. Sklenář, V. Sychra, J. Trnka) až po autory, jejichž tvorba dozrávala v 60. a 70. letech v bohaté různorodosti výrazových poloh (Milan Grygar, František Hodonský, Václav Kiml, Aleš Lamr, Pavel Mühlbauer, Jiří Načeradský, Petr Pavlík, M. Ranný, Michael Rittstein, Zbyšek Sion, Jiří Sopko, Jiří Sozanský, Jaroslava Severová, Otakar Synáček, Jitka a Květa Válová a další).\nVe fondu kreseb vynikají soubory Aléna Diviše, Dalibora Chatrného, Olgy Karlíkové, Stanislava Kolíbala, Karla Malicha, J. a D Mrázkových, Pavla Nešlehy, Vladimíra Nováka, Ivana Ouhela, Zbyška Siona.\nTvorba nejmladších autorů z přelomu století je zatím zastoupena jen zčásti (Vladimír Kokolia, Petr Nikl, Jaroslav Róna a několik dalších).\n\nNejvýraznější stavbou, která před první světovou válkou uzavírá slavnou vilovou čtvrť Westend v Karlových Varech je Vila Becher. Dvoupodlažní budova s mansardovým podkrovím byla navržena r. 1912 vídeňským architektem Karl Hellerem na čtvercovém půdorysu, z něhož vystupují pouze oblé tvary zahradního schodiště a zimní zahrady. Obvodový plášť objektu byl v duchu rané moderny velice střídmý. Celková kompozice s asymetricky umístěnou věží v nároží a skladbou jednotlivých hmot sleduje oblíbené stylové pojetí italizujících vil. Dispozice vychází ze střední haly, do níž vede přímé široké schodiště. Hala byla v obou podlažích otevřena galeriemi, osvětlovanými vrchním světlíkem.\n\nPo úmrtí Gustava Bechera 19. února 1921 získal rodinnou vilu Becherů Spolek pro chemickou a hutní výrobu z Ústí nad Labem. Za druhé světové války pak bylo ve vile Gustava Bechera umístěno krajské velitelství SS. Po roce 1945 byla Vila Becher znárodněna, od roku 1951 do roku 1987 sloužila jako Dům pionýrů a mládeže, od roku 1989 chátrala.\n\nRoku 2009 byla převedena z Ministerstva školství České republiky do majetku Karlovarského kraje, restaurována a upravena na prostor pro výtvarné dílny a odbornou knihovnu. V budově vznikl víceúčelový společenský sál se zázemím, výstavní sály, galerie, místnost pro depozitář, komunikační prostory a venkovní ateliérová dílna.\n\nOd zahájení provozu interaktivní galerie probíhají ve vile autorské workshopy pro veřejnost, seznámení s výtvarnými technikami, úvod do práce s různými materiály.\n\n\n\n\n\n"}
{"id": "895132", "url": "https://cs.wikipedia.org/wiki?curid=895132", "title": "Třída Ahmad al Fatheh", "text": "Třída Ahmad al Fatheh\n\nTřída Ahmad al Fatheh je třída raketových člunů bahrajnského námořnictva. Třídu tvoří čtyři jednotky postavené německou loděnicí Lürssen na základě jejího typu TNC 45 (číslo označuje délku trupu). Všechny jsou stále v aktivní službě.\n\nV loděnicích Lürssen byly postaveny čtyři jednotky této třídy, pojmenované \"Ahmad al Fatheh\" (20), \"Al-Jaberi\" (21), \"Abdul Rahman Al-Fadel\" (22) a \"Al-Tameelah\" (23). Do služby byly zařazeny v letech 1984– 1989. Od roku 1999 všechny prošly generální opravou.\n\nPlavidla nesou radar pro řízení palby PEAB 9LV200 a vrhač klamných cílů Dagaie. Hlavňovou výzbroj tvoří jeden 76mm kanón OTO Melara Compact v dělové věži na přídi, 40mm dvojkanón obranného systému DARDO na zádi a dva 12,7mm kulomety. Údernou výzbroj tvoří dva dvojnásobné vypouštěcí kontejnery pro protilodní střely MM.40 Exocet. Pohonný systém tvoří čtyři diesely. Lodní šrouby jsou čtyři. Nejvyšší rychlost dosahuje 40 uzlů.\n"}
{"id": "895135", "url": "https://cs.wikipedia.org/wiki?curid=895135", "title": "BBC Parliament", "text": "BBC Parliament\n\nBBC Parliament je britský televizní kanál společnosti BBC. Jeho cílem je zpřístupnit veškerou práci parlamentních a legislativních orgánů Spojeného království a Evropského Parlamentu. Vysílá a pokrývá House of Commons a House of Lords, Select Committees Parlamentu Spojeného království, ze tří svěřených shromáždění - Skotský parlament, Parlament Severního Irska a Velšské shromáždění. Občas vysílá z Nejvyššího koncilu anglikánské církve. Kanál také vysílá z Evropského Parlamentu a z výročních konferencí hlavních britských politických stran a odborových svazů. Průměrná sledovanost je 1.2% populace britských občanů, kteří tento kanál sledují déle než 3 minuty nejméně jednou týdně; tito diváci sledují průměrně více než dvě hodiny týdně.\n\n"}
{"id": "895143", "url": "https://cs.wikipedia.org/wiki?curid=895143", "title": "Cumming (Georgie)", "text": "Cumming (Georgie)\n\nCumming je město ve Forsyth County, v Georgii, ve Spojených státech amerických. Je součástí metropolitní oblasti Atlanta. V roce 2010 žilo v Cummingu 5430 obyvatel. V sídlech spadajících pod poštovní směrovací číslo Cummingu žije asi 100 000 obyvatel a 227 rodin.\n"}
{"id": "895144", "url": "https://cs.wikipedia.org/wiki?curid=895144", "title": "Viktorie Luisa Pruská", "text": "Viktorie Luisa Pruská\n\nViktorie Luisa (13. září 1892, Postupim, Německo – 11. prosinec 1980, Hanover, Německo) byla rodem pruská princezna a provdaná poslední brunšvická vévodkyně (a také britská a hannoverská princezna). Byla jedinou dcerou posledního německého císaře Viléma II. Viktorie Luisa je předkem současné řecké královské rodiny, jako matka řecké královny Frederiky, která byla matkou posledního krále Konstantina II. nebo španělské královny Sofie.\n\nV roce 1913 se v Berlíně vdala za britského, hannoverského a brunšvického prince Arnošta Augusta, vnuka posledního hannoverského krále Jiřího V. Jejich svatba byla posledním větším setkáním evropských panovníků před první světovou válkou. Arnošt a Viktorie spolu měli čtyři syny a jedinou dceru:\n\n\n"}
{"id": "895147", "url": "https://cs.wikipedia.org/wiki?curid=895147", "title": "Milada Tomková", "text": "Milada Tomková\n\nMilada Tomková (* 1959) je česká soudkyně. Dříve působila u Nejvyššího správního soudu a 3. května 2013 byla jmenována místopředsedkyní Ústavního soudu České republiky.\n\nVystudovala Právnickou fakultu Univerzity Karlovy a mezi lety 1987–2003 působila na Ministerstvu práce a sociálních věcí, věnovala se především právu sociálního zabezpečení. Mezi roky 1998–2003 byla také v Legislativní radě vlády. Poté se stala soudkyní Nejvyššího správního soudu, kde byla členkou sociálně-správního kolegia. Kromě toho působí i v Radě Justiční akademie.\n\nV roce 2013 prezident Miloš Zeman sdělil, že ji hodlá se souhlasem Senátu jmenovat soudkyní Ústavního soudu. Senát se jmenováním souhlas vyslovil. Dne 3. května 2013 pak byla jmenována místopředsedkyní Ústavního soudu.\n\n"}
{"id": "895155", "url": "https://cs.wikipedia.org/wiki?curid=895155", "title": "Svízel", "text": "Svízel\n\nSvízel (\"Galium\") je široký rod bylin z čeledi mořenovitých ve které je řazen do podčeledě \"Rubioideae\". Rostliny tohoto rodu, tvořeného asi 400 druhy, se vyskytují ve všech světadílech. Přizpůsobily se různým prostředím a rostou v chladných horských i arktických oblastech, ve vyšších nadmořských výškách tropů a nejvíce druhů se vyskytuje v mírném a subtropickém pásmu.\n\nJsou to rostliny jednoleté nebo vytrvalé s oddenky, tenkými větvenými kořeny a lodyhami vzpřímenými, vystoupavými nebo poléhavými. Lodyhy bývají většinou větvené, někdy mají zpětné háčky pomoci níž se podpírají o sousední rostliny a často rostou současně s neplodnými prýty. Listy jsou jen lodyžní, nejčastěji přisedlé, úzce podlouhlé nebo kopinaté, mírně kožovité a s jednou žilkou. Listy mají palisty které bývají od listů nerozeznatelné a přesleny, které spolu zdánlivě vytvářejí, jsou vlastně dva vstřícné vyrůstající listy s palisty jež srostly nebo se naopak rozdělily na více části.\n\nKvěty ve vrcholících se skládají do úžlabního nebo vrcholového vidlanu či laty které bývají bohatě rozvětvené. Květy se stopkami bez listenců jsou nejčastěji oboupohlavné, jen někdy jsou postranní květy vrcholíků samčí. Kalich obvykle chybí nebo je silně redukován, kolovitá nebo nálevkovitá koruna se čtyřmi plochými nebo miskovitými plátky má krátkou trubku. Barvu mívá bílou, žlutou, nazelenalou, růžovou nebo fialovou. Semeníky tvořené dvěma plodolisty mají dvě čnělky s kulovitou bliznou. Květy jsou opylovány entomogamně, u některých druhů dochází k autogamii. Plodem je dvounažka rozpadající se na dva merikarpy s hladkým či drsným povrchem nebo s háčky, šíří se většinou pomoci zoochorie.\n\nNěkteré druhy svízele mají léčivé účinky, působí diureticky, odstraňují křeče hladkého svalstva a čistí krev i pokožku. V moderním lékařství však tyto rostliny už zcela ztratily na významu, stejně jako při barvení látek. Také vlastnost některých druhů zaplevelovat pole je silně potlačena.\n\nV České republice se vyskytuje těchto 26 druhů svízele a jeden kříženec:\n\n \n"}
{"id": "895160", "url": "https://cs.wikipedia.org/wiki?curid=895160", "title": "Hnědnutí listů meruňky", "text": "Hnědnutí listů meruňky\n\nHnědnutí listů meruňky je houbová choroba rostlin způsobená houbou \"Apiognomonia erythrostoma\" (synonymum \"Gnomonia erythrostoma f.s. armeniaca\"). Napadá meruňku a třešeň.\n\nHoubová choroba ovlivňující růst, kvalitu a množství sklizně a vyzrávání letorostů. Oslabené stromy mohou být poškozeny chladem. V letech kdy jsou v květnu a počátkem června srážky minimální a nevytvoří se vhodné podmínky pro primární infekce může být výskyt choroby omezený. Další vývoj zpomalí i suchý červenec.\n\nNa čepelích vznikají neohraničené žlutavé, později tmavnoucí, skvrny a listy se kornoutovitě stáčejí. Další vývoj příznaků je závislý na průběhu počasí. Za deštivého a teplejšího počasí se choroba rychle vyvíjí. Skvrny se zvětšují, od středu hnědnou a listy často ještě před sklizní opadávají. Za suššího počasí k rozvoji choroby, hnědnutí, svinování a opadu listů dochází až ke konci vegetace.\nZdrojem infekce je opadané listí. Askospory na opadaném listí přezimují a na jaře klíčí. K infekcím dochází za vlhkého a teplého počasí v květnu a počátkem června. Askospory se uvolňují z plodnic po zvlhčení a klíčí při vlhkém, teplém a deštivém počasí na ovlhčených listech. Pro další rozvoj choroby je rozhodující počasí v červenci. Pokud je deštivé počasí, dochází už v létě k opadu listů. Za suchého počasí se rozvoj choroby výrazně zpomaluje a k opadu listů dochází až na podzim.\n\nPéče o vyváženou výživu, průklest omezující vlhkost v koruně stromu, výběr vhodné lokality pro výsadbu. Významným opatřením je likvidace opadaných listů na podzim a jejich kompostování, zapravení do půdy, nebo odstranění. Opadané listy jsou jediným zdrojem šíření choroby.\n\nOchrana rostlin začíná 2 – 3 týdny po odkvětu, v období zralosti askospor. Za suchého počasí porost není třeba ošetřovat. Spory se uvolňují a klíčí na zvlhčených listech.\n\n"}
{"id": "895162", "url": "https://cs.wikipedia.org/wiki?curid=895162", "title": "Guilty Pleasures", "text": "Guilty Pleasures\n\nGuilty Pleasures je sedmnáctá epizoda čtvrté série amerického hudebního seriálu \"Glee\" a v celkovém pořadí osmdesátá třetí epizoda tohoto seriálu. Scénář napsali Russel Friend a Garrett Lerner, režíroval ji Eric Stoltz a poprvé se vysílala ve Spojených státech dne 21. března 2013 na televizním kanálu Fox.\n\nBlaine Anderson (Darren Criss) a Sam Evans (Chord Overstreet) převezmou kontrolu nad sborem po dobu, co je Will Schuester (Matthew Morrison) nemocný. Sboru zadají jako úkol týdne předvést své hudební \"provinilá potěšení\", tedy věci, které by neměli mít rádi a stydí se za ně, ale ve skutečnosti je zbožňují. Blaine a Sam na ukázku vystupují s písní „Wake Me Up Before You Go-Go\" a Sam později zpívá i „Copacabana\", na což následuje i Blaine s písní „Against All Odds\". Sam si všimne, že Blaine směřoval píseň na něj a Blaine mu přiznává, že je do něj zamilovaný. Sam respektuje Blainovy pocity a zůstanou dobrými přáteli.\n\nMarley Rose (Melissa Benoist), Kitty Wilde (Becca Tobin), Brittany Pierce (Heather Morris), Tina Cohen-Chang (Jenna Ushkowitz) a Wade \"Unique\" Adams (Alex Newell) zpívají „Wannabe\" a Artie Abrams (Kevin McHale) si všimne, jak New Directions změnili Kitty a jak k nim přirostla. Dívky později konfrontují Jaka Puckermana (Jacob Artist), který si vybral píseň Chrise Browna. Jake jim řekne, že chce oddělit umění a osobní život umělce, se kterým nesouhlasí, ale nakonec píseň přece jen změní a zpívá „My Prerogative\".\n\nV New Yorku se Santana Lopez (Naya Rivera) vrací do apartmánu a Brody Weston (Dean Geyer) se vystěhuje poté, co se popral s Finnem Hudsonem (Cory Monteith). Santana prozrazuje Rachel Berry (Lea Michele), že Brody byl gigolo a si Rachel ohledně toho jde s Brodym promluvit a rozhodnou se, že jejich vztah je již definitivně u konce. Santana a Kurt Hummel (Chris Colfer) později utěšují Rachel a společně zpívají „Mamma Mia\", v ten samý okamžik jako New Directions, kteří oslavují úspěch splnění svého týdenního úkolu.\n\nEpizodu napsali výkonní producenti seriálu, Russel Friend a Garrett Lerner a režíroval ji Eric Stoltz. Natáčení trvalo až do 25. února 2013.\n\nMezi vedlejší postavy, které se objevily v této epizodě, patří členové sboru Wade \"Unique\" Adams (Alex Newell), Marley Rose (Melissa Benoist), Jake Puckerman (Jacob Artist), Kitty Wilde (Becca Tobin) a Ryder Lynn (Blake Jenner) a dále student NYADY, Brody Weston (Dean Geyer).\n\nSedm písní z epizody bylo vydáno jako singly: „Copacabana\" od Barryho Manilowa v podání Chorda Overstreeta, „Creep\" od Radiohead v podání Ley Michele a Deana Geyera, „My Prerogative\" od Bobbyho Browna v podání Jacoba Artista, „Against All Odds (Take a Look at Me Now)\" od Phila Collinse v podání Darrena Crisse, „Wake Me Up Before You Go-Go\" od Wham! v podání Darrena Crisse a Chorda Overstreeta, „Wannabe\" od Spice Girls v podání Alexe Newella, Melissy Benoist, Beccy Tobin, Jenny Ushkowitz a Heather Morris a „Mamma Mia\" od ABBY v podání Ley Michele, Chrise Colfera, Nayi Rivery a New Directions.\n\n"}
{"id": "895165", "url": "https://cs.wikipedia.org/wiki?curid=895165", "title": "Aušautis", "text": "Aušautis\n\nAušautis či Auskatis je baltský bůh léčení. Poprvé je zmíněn Georgem von Polenz v roce 1530 jako \"Ausschauts\" a srovnán s římským Aesculapiem. Později je v Sudavské knížce uváděn jako „Aušauts – bůh (tělesných) nedostatků, nemocí a hříchů“. Jako boha zdraví jej zmiňuje také Jan Malecki a Jan Łasicki. Jméno tohoto božstva se odvozuje od litevského \"šáuti\" „střílet, rychle běžet, posunovat se“ a vykládá jako „ten, kdo odsunuje (nemoc)“. Vladimír Toporov jeho jméno odvozuje od litevského \"kuntù\" „zotavit se, zesílit“ a vykládá jako „uzdravovatel“.\n"}
{"id": "895170", "url": "https://cs.wikipedia.org/wiki?curid=895170", "title": "Seznam ministrů kultu a vyučování Předlitavska", "text": "Seznam ministrů kultu a vyučování Předlitavska\n\nToto je seznam ministrů kultu a vyučování Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895171", "url": "https://cs.wikipedia.org/wiki?curid=895171", "title": "Třída Achimota", "text": "Třída Achimota\n\nTřída Achimota je třída hlídkových člunů ghanského námořnictva. Třídu tvoří dvě jednotky postavené německou loděnicí Lürssen na základě jejího typu PB 57 (číslo označuje délku trupu). Hlavním úkolem třídy je ochrana rybářských teritorií. Obě jednotky jsou stále v aktivní službě.\n\nV loděnicích Lürssen byly postaveny dvě jednotky této třídy, pojmenované \"Achimota\" (P28) a \"Yogaga\" (P29). Objednány byly roku 1977. Do služby byly zařazeny v březnu roku 1981.\n\nElektronická výstroj je jednoduchá. Plavidla nesou námořní vyhledávací radar Canopus B sloužící rovněž k pro řízení palby a navigační radar Decca TM1226. Výzbroj plavidel tvoří jeden 76mm kanón OTO Melara Compact v dělové věži na přídi a jeden 40mm protiletadlový kanón na zádi. Pohonný systém tvoří tři diesely MTU 16V 538 TB91. Lodní šrouby jsou tři. Nejvyšší rychlost dosahuje 30 uzlů.\n"}
{"id": "895173", "url": "https://cs.wikipedia.org/wiki?curid=895173", "title": "Vladimír Sládeček", "text": "Vladimír Sládeček\n\nVladimír Sládeček (* 13. května 1954 Karlovy Vary) je český právník specializující se na oblast správního práva, od června 2013 soudce Ústavního soudu České republiky. Působí na katedře správního práva a správní vědy Právnické fakulty Univerzity Palackého v Olomouci, jejímž byl vedoucím, a také na katedře správního práva a správní vědy Právnické fakulty Univerzity Karlovy v Praze.\n\nV roce 1979 absolvoval Právnickou fakultu Univerzity Karlovy, kde také o rok později složil rigorózní zkoušku. Mezi roky 1979–1983 pracoval na Úřadu pro vynálezy a objevy, poté přešel do Ústavu státní správy, kde se zabýval především legislativním procesem a otázkami souvisejícími s tvorbou práva. V roce 1990 se stal odborným konzultantem v Kanceláři Federálního shromáždění, kde se podílel na novelizacích tehdejší Ústavy a přípravě Listiny základních práv a svobod. Po roce 1991 působí na Právnické fakultě Univerzity Karlovy a v letech 1993–2002 byl také asistentem ústavního soudce Vladimíra Paula.\n\nV roce 2013 prezident Miloš Zeman sdělil, že jej hodlá se souhlasem Senátu jmenovat soudcem Ústavního soudu. Senát se jmenováním souhlas vyslovil a prezident jej 4. června ústavním soudcem jmenoval.\n\n"}
{"id": "895187", "url": "https://cs.wikipedia.org/wiki?curid=895187", "title": "Seznam ministrů spravedlnosti Předlitavska", "text": "Seznam ministrů spravedlnosti Předlitavska\n\nToto je seznam ministrů spravedlnosti Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895191", "url": "https://cs.wikipedia.org/wiki?curid=895191", "title": "Tržní nika", "text": "Tržní nika\n\nTržní nika (anglicky niche market) je pojem z marketingu. Nikou, neboli \"výklenkem\", je myšlen určitý segment trhu. Původ slova nika je v italském výrazu nicchia [nykja], což znamená výklenek ve zdi. Z italštiny se pak slovo nicchia rozšířilo i do dalších jazyků, které si italskou psanou podobu přizpůsobily podle svých pravopisných i výslovnostních zvyklostí. České podobě slova nika odpovídá např. ve francouzštině podoba niche [nyš], v němčině Nische [nyše], v angličtině niche [nyš].\n\nSpolečnost, využívající strategii tržní niky, se zaměřuje na jeden, případně více \"úzkých segmentů trhu\". Takový segment představují zákazníci, kteří vyžadují \"vysoce specializovaný produkt\" či službu. Pomocí této strategie se snaží firmy vyhnout přímé konkurenci velkých firem, obsluhujících široký tržní segment.\n\nTato strategie je vhodná především pro malé a začínající firmy, které nemají dostatečné prostředky k ovládnutí celého trhu. Umožňuje \"lépe zaměřit cílový segment\", což je vlastně její podstatou. Zvlášť efektivní je pak v případě, kdy segment trhu je tak malý, že o něj velké firmy nejeví zájem. \n\nStrategie ekologické tržní niky vychází z ekologické niky, která popisuje, jak jednotlivé druhy živočichů obsazují v ekosystému určité místo. Svými vlastnostmi brání vstupu jiných živočichů do jejich niky a tím i svou vlastní existenci. Cílem strategie v ekonomice je získání naprosté kontroly nad úzkou částí trhu a vytvoření situace, kdy firmy, které ji úspěšně praktikují, jsou imunní vůči konkurenci. Je tedy nepravděpodobné, že by na stejný trh vstoupil někdo jiný. Firma chce dosáhnout maximální zisk a že jí nezáleží na popularitě či slávě, je právě jejich anonymita pro ně výhodou. \n\nRozlišujeme tři strategie ekologické tržní niky: \n\nNiche market se dá velmi dobře aplikovat na internetu. Vytvořením specializovaných webových stránek, které se zabývají určitým problémem, nepřilákají sice tak velkou skupinu lidí jako univerzální známé weby, ale za to se na ně bude uživatel častěji vracet a čerpat z nich. Specializované webové stránky se mohou zabývat např. problematikou péče o psy, plánování svatby nebo stress management. Zkrátka jakákoliv problematika, ve které se budeme zabývat konkrétním tématem.\n\nObchodníci prodávající zboží, které není běžně k dostání, aplikují také principy niche marketu. Může se jednat o produkty, které dovážejí ze Zahraničí, kde jsou naprosto běžným jevem, ale v tuzemsku jsou nedostatkovým zbožím nebo se prodávají dráž. Může jít také o nedostatkové nebo luxusní zboží či umělecké a ruční práce. \n\nFirmy se mohou specializovat na určitý druh problému, jako jsou třeba design speciálních strojních zařízení, výškové práce nebo demolice budov. Jedná se tedy o firmy a obchodníky, kteří nabízejí konkrétní zboží či službu. Nejedná se o běžné stavební firmy, které vám postaví rodinný dům, ale o firmy, které se specializují třeba na výstavbu domů v horských oblastech.\n\nVšichni znají klasické základní, střední a vysoké školy, ale principy niche marketu se projevují u škol, které nabízejí naprosto odlišný způsob vzdělávání. Zaměřuje se na rodiče, kteří chtějí svého potomka nechat vzdělat jiným a často mnohem lepším způsobem. Příkladem je tzv. Montessori školský systém, který dbá na rozvíjení přirozených schopností. Děti zde mají uzpůsobené prostředí, kde mají svobodu v rozhodování a mohou si tak osvojit, rozvíjet a zdokonalovat své schopnosti. Nevýhodou těchto alternativních systémů je většinou vysoká cena.\n\nFirmy často nabízejí obecně právní poradenství, ale niche market aplikují firmy nabízející poradenství specializované na konkrétní obor právo (např. rodinné právo). Totéž lze využít při prodeji léků, potravin nebo při odborné lékařské pomoci. \n\nCestovní kanceláře zaměřující se na konkrétní země nebo specifické dovolené také využívají niche market. Může jít pouze o zimní dovolené, poznávací zájezdy nebo zážitkové cestování. Jestliže má zákazník jasnou představu o své dovolené, raději vyhledá specializovanou cestovní kancelář, která mu dokáže vyhovět. Může si třeba přát lezení po skalách, sjíždění divokých řek anebo poznávací zájezd v Africe.\n\nCvičení určené k hubnutí, posilování, zvýšení fyzické kondice nebo procvičování konkrétních partií těla. Všechny tyto specifické odnože fitness můžeme zařadit k tržní nice. \nO oblečení platí totéž. Jsou značky a obchody specializující se na určitý sport, módní styl nebo velikost. Společnost Yonex je spojena se sportovním vybavením na badminton, golf a tenis. Wilson je spojena mj. s tenisem a Red Bull s adrenalinovými sporty. Jiné společnosti se zase mohou zabývat oblečením pro těhotné anebo pro miminka. \n\nDalším příkladem niche market jsou televizní kanály. V Česku se začínají rozvíjet až v poslední době, kdy se soukromé televize začaly předhánět v nabídce programů a uvádějí na trh kanály specializující se na komedie, pořady pro ženy či muže. Ve Spojených státech existují kanály specializující se na určité sporty (ESPN, STAR Cricket, STAR Sports).\n\nStarbucks je jedna ze společností, která dosáhla svého úspěchu i díky využívání tržní niky. Tehdejší ředitel společnosti Howard Schultz si v roce 1982 uvědomil tržní niku v provozování kaváren. Jednalo se o myšlenku, aby kavárny poskytovaly kávu určenou pro labužníky přímo zákazníkům s možností si je vzít s sebou. To se stalo strategií tržní penetrace (strategií proniknutí na trh) společnosti, která jí pomohla získat věrnou zákaznickou základnu. Kavárna už neměla prodávat pouze kávu, ale zejména zážitky, které jsou s její konzumací spojeny. Další fáze růstu Starbucksu se vyznačovala strategií rozvoje trhu. Stejný úspěšný postup aplikovala i v jiných městech na severozápadním pobřeží USA, posléze po celé Severní Americe a nakonec po celém světě.\n\nFerrari a Rolls-Royce jsou typickým příkladem využití tržní niky. Vozy této automobilky jsou zaměřeny na malou skupinu lidí (mikrosegment), kteří mají rádi rychlou jízdu, luxusní automobily a mohou si dovolit tento typ nákladného vozu. Tyto automobilky nabízí vysoce specializovaný produkt pro velmi úzkou skupinu uživatelů. \n\nSpolečnost je historicky známá řadou kvalitních gramofonů, které vyrábí. Výroba prvních gramofonových přístrojů zaočala v roce 1903. V letech 1950 až 1960 firma vyprodukovala gramofony mimořádné kvality, které jsou i dnes považovány za high-end audio a jsou vyhledávány po celém světě. Od roku 2006 Thorens pokračuje i ve výrobě gramofonových přístrojů pro přehrávání vinylových a 78rpm gramofonových desek. Tak objevila společnost velmi úzkou produktovou niku a i přes možnosti digitálních technologií stále podniká jako specializovaný výrobce zaměřený na vysoce kvalitní a spolehlivé přístroje. \n\nMobilní telefony Vertu jsou high-end telefony, které zaplnily tržní niku velice luxusních mobilních telefonů pro movité zákazníky. Jedná se o nejdražší mobilní telefony na světě. Vertu je průkopníkem v oblasti ručně vyráběných mobilních telefonů pro luxusní trh. Všechny telefony Vertu jsou sestavovány v mateřské dílně v Anglii a jsou výsledkem řemeslnických dovedností. Mobilní telefony jsou exkluzivně k dostání v nejlepších hodinářstvích a klenotnictvích, opravdu luxusních obchodních domech. Telefon si můžete také koupit v několika prodejnách luxusních automobilů a samozřejmě přímo ve specializovaných značkových Vertu prodejnách (jedna se nachází i v Praze).\n"}
{"id": "895193", "url": "https://cs.wikipedia.org/wiki?curid=895193", "title": "Ghanské námořnictvo", "text": "Ghanské námořnictvo\n\nGhanské námořnictvo je námořní složkou ozbrojených sil Ghany. Jedná se o malé námořnictvo, které mělo k roku 2011 okolo 2000 mužů. Hlavním úkolem námořnictva je hlídkování, obrana rybolovných pásem a ložisek nerostů. Námořnictvo má dvě operační velitelství – východní je ve městě Tema a západní v Sekondi. Ghanské lodě mají před názvem zkratku GNS.\n\nNezávislost na Velké Británii Ghana získala roku 1957. Své námořnictvo začala budovat od počátku 60. let. V roce 1959 země získala dvě minolovky třídy \"Ham\". V roce 1962 námořnictvo posílily dvě hlídkové lodě britského typu \"Ford\". Britové navíc Ghaně roku 1964 půjčily jednu minolovku třídy \"Ton\" (odkoupena 1974). Velkou posilu námořnictva představovaly dvě korvety britského typu Vosper Mk1 (třetí provozovala Libye) dokončené v polovině 60. let. Až do svého vyřazení v 80. letech představovaly největší ghanské válečné lodě. Zamýšlený nákup dalších korvet a fregat však zhatila ekonomická krize. Již postavenou fregatu \"Black Star\", která měla být zároveň i prezidentskou jachtou, nakonec převzalo britské královské námořnictvo. Loď skončila v Malajsii jako fregata \"Hang Tvah\".\n\nDalší velká plavidla byla získána ze Západního Německa. V letech 1978–1979 byly dodány dva hlídkové čluny třídy \"Dzata\" postavené loděnicí Lürssen na základě typu FPB 45. V letech 1980–1981 je doplnily ještě dva čluny třídy \"Achimota\" postavené dle modelu Lürssen PB 57. Jednalo se o plavidla kvalitní konstrukce, která nadlouho ukončila jakékoliv akvizice. Další „nové“ posily tak ghanské námořnictvo získalo až roku 2005, kdy mu americká Pobřežní stráž věnovala dva bývalé pokladače bójí typu \"Balsam\" ze 40. let. Obě lodě nyní slouží k hlídkování.\n\nV roce 2012 Ghana oznámila plán na výrazné posílení svých námořních sil, které mělo lépe zabezpečit ochranu jeho výhradní námořní ekonomické zóny a především nově objevených zdrojů ropy. Důležité je rovněž navýšení kapacit určených k boji proti pirátství. Plán zahrnoval získání 10 hlídkových lodí v průběhu tří následujících let. Do roku 2012 bylo do služby zařazeno sedm z nich. V lednu 2011 námořnictvo posílila v Korejské republice zakoupená hlídková loď \"Stephen Otu\" (P33) patřící ke třídě \"Chamsuri\". V únoru 2012 byly do služby zařazeny čtyři nové hlídkové lodě postavené v Číně. Dne 31. července 2012 byly do služby zařazeny dva původně hlídkové čluny, představují upravenou německou třídu \"Albatros\" (typ 143). Čluny bývají označovány jako třída \"Warrior\".\n\n\n\n\n\n\n\nNámořní letectvo vlastní dva průzkumné letouny Fokker F-27. K hlídkování slouží i čtyři armádní letadla Britten-Norman Defender a Short SC.7 Skyvan.\n\n"}
{"id": "895195", "url": "https://cs.wikipedia.org/wiki?curid=895195", "title": "Nadační fond Kolowrátek", "text": "Nadační fond Kolowrátek\n\nNadační fond Kolowrátek Maximiliana, Francescy a Dominiky Kolowrat-Krakowských byl založen 26. února 2008 ku příležitosti 65. výročí narození hraběte Františka Tomáše a svou obecně prospěšnou činností pokračuje v mecenášské tradici rodu Kolowrat-Krakowských. Hlavní prioritou Nadačního fondu je podpora nadaných dětí a mladistvých. \n\nZcela v souladu s významem rodového hesla „Věrně a stále“ se Kolowrat-Krakovští věnovali také plnění obecně prospěšných cílů. Vždy podporovali oblast vzdělávání a kultury, pomáhali lidem v tíživé sociální a zdravotní situaci a aktivně se podíleli na rozvoji regionů, kde působili.\n\nNa tuto tradici navázali také hrabě Jindřich Kolowrat-Krakowský (1897–1996) a jeho syn František Tomáš Kolowrat-Krakowský (1943–2004), kteří se po roce 1989 vrátili z amerického exilu. Jejich cílem nebyla pouhá restituce majetku, ale i aktivní pomoc v ekonomicko-sociálním rozvoji demokratického Československa a později České republiky, které mohli nabídnout své bohaté zkušenosti. Jakmile se ujali správy svého majetku, začali pracovat nejen na ozdravení a znovuvybudování panství pánů z Kolowrat, ale ihned ochotně a rádi poskytovali obecně prospěšnou pomoc. \n\n1993 – Hrabě Jindřich Kolowrat-Krakowský pronajal na dvacet let Kolowratský palác Národnímu divadlu za symbolickou jednu korunu ročně, v této tradici pokračuje rod Kolowrat-Krakowských i nadále\n\n1997 – Hrabě František Tomáš Kolowrat-Krakowský koupil pro památnou stavbu románského kostela sv. Jiří v Přimdě tři nové zvony jako náhradu za původní, zničené po 2. světové válce\n\n2000 – Hrabě František Tomáš Kolowrat-Krakowský přispěl Národnímu muzeu částkou 100 000 Kč na vydání obrazové publikace o historii budovy Národního muzea\n\n2002 – Hrabě František Tomáš Kolowrat-Krakowský věnoval 6 000 000 Kč na pomoc v nouzi a nápravu škod způsobených rozsáhlými povodněmi\n\nHlavní prioritou Nadačního fondu Kolowrátek je podpora nadaných dětí a mladistvých. Ovšem v návaznosti na rodovou tradici směřují aktivity fondu i do oblasti podpory osob v tíživé sociální či zdravotní situaci, do podpory v oblasti kultury, vzdělání a lidských práv a v neposlední řadě také do podpory poskytování sociálních a zdravotně-sociálních služeb.\n\nMezi projekty, které Nadační fond Kolowrátek podpořil patří například Divadlo bratří Formanů. Nadační fond v minulých letech pravidelně spolupracoval s Centrem Paraple, obecně prospěšnou společností pomáhající ochrnutým lidem. Dlouhodobě podporoval také jednu z nejprestižnějších českých divadelních cen, tedy Ceny Alfréda Radoka. \n\nZ fondu je finančně podporován Dětský domov Tachov či Mezinárodní hudební festival Mladá Praha. V současnosti je hlavní prioritou Nadačního fondu Kolowrátek podpora individuálních žádostí – pomoc handicapovaným dětem a dětem ze sociálně znevýhodněných rodin. \n\n\n"}
{"id": "895196", "url": "https://cs.wikipedia.org/wiki?curid=895196", "title": "Václav Chudomel", "text": "Václav Chudomel\n\nVáclav Chudomel (27. září 1932 Paběnice, Československo – 15. prosince 2016 Benešov) byl československý atlet, běžec, který se věnoval dlouhým tratím.\n\nPrvní maraton v kariéře absolvoval v roce 1961 v Úpici (Ratibořický maraton), kde zvítězil časem 2.19:15,8. O rok později doběhl na ME v atletice v Bělehradu na maratonské trati na 10. místě (2.30:33,0). V roce 1964 si při závodě Windsor – Chiswick vytvořil na maratonské trati osobní rekord 2.15:26. V témže roce reprezentoval na Letních olympijských hrách v Tokiu, kde skončil na 18. místě. Maraton dokončil v čase 2.24:46,8 a na vítězného Etiopce Abebe Bikilu v cíli ztratil 12 minut a 35 sekund. Osmnáctý doběhl také na Mistrovství Evropy v atletice 1966 v Budapešti (2.30:34,2). V roce 1968 se stal vítězem Mezinárodního maratonu míru v Košicích, když trať zaběhl v čase 2.26:28. Čtyřikrát se stal mistrem republiky v maratonu (1963, 1966, 1968, 1969).\n\nV letech 1959 – 1964 reprezentoval ve čtyřech mezistátních utkáních.\n\n\n"}
{"id": "895197", "url": "https://cs.wikipedia.org/wiki?curid=895197", "title": "Sony Open Tennis 2013 – ženská čtyřhra", "text": "Sony Open Tennis 2013 – ženská čtyřhra\n\nDo soutěže ženské čtyřhry na tenisovém turnaji Sony Open Tennis 2013 nastoupilo třicet dva dvojic. Obhájcem titulu byl ruský pár Naděžda Petrovová a Maria Kirilenková, jehož členky nestartovaly společně.\n\nSpoluhráčkou Petrovové se stala slovinská tenistka Katarina Srebotniková. Kirilenková se rozhodla čtyřhry nezúčastnit a nastoupila pouze do dvouhry, kde ji ve třetím kole vyřadila Klára Zakopalová.\n\nNaděžda Petrovová titul obhájila, když společně s Katarinou Srebotnikovou z pozice třetích nasazených ve finále zdolaly americko-britskou dvojici Lisa Raymondová a Laura Robsonová, startující na divokou kartu, ve dvou setech 6–1 a 7–6.\n\n\n"}
{"id": "895198", "url": "https://cs.wikipedia.org/wiki?curid=895198", "title": "1. slovenská národní hokejová liga 1982/1983", "text": "1. slovenská národní hokejová liga 1982/1983\n\n1. slovenská národní hokejová liga 1982/1983 byla 14. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do příslušného krajského přeboru.\n\n\n\n"}
{"id": "895199", "url": "https://cs.wikipedia.org/wiki?curid=895199", "title": "Sony Open Tennis 2013 – mužská čtyřhra", "text": "Sony Open Tennis 2013 – mužská čtyřhra\n\nDo soutěže mužské čtyřhry na tenisovém turnaji Sony Open Tennis 2013 nastoupilo třicet dva dvojic. Obhájcem titulu byl česko-indický pár Radek Štěpánek a Leander Paes, jehož členové nestartovali společně.\n\nSpoluhráčem Paese se stal francouzský tenista Michaël Llodra, s nímž ve druhém kole nestačil na bulharsko-dánskou dvojici Grigor Dimitrov a Frederik Nielsen. Štěpánek do turnaje nezasáhl pro pokračující rekonvalescenci po zranění.\n\nVítězem se stal pátý nasazený pákistánsko-nizozemský pár Ajsám Kúreší a Jean-Julien Rojer, který ve finále přehrál polské turnajové osmičky Mariusze Fyrstenberga s Marcinem Matkowskim ve dvou setech 6–4 a 6–1.\n\n\n"}
{"id": "895200", "url": "https://cs.wikipedia.org/wiki?curid=895200", "title": "Róbert Ujčík", "text": "Róbert Ujčík\n\nRóbert Ujčík (* 19. září 1989 v Popradě) je slovenský fotbalový útočník, v současnosti působí v klubu FK Poprad.\n\nSvoji fotbalovou kariéru začal v 1. OFC Poprad. Mezi jeho další angažmá patří: FK AS Trenčín, Derby County FC, SV Mattersburg B, ŠK Slovan Bratislava, FC Vítkovice, Digenis Akritas Morphou, MFK Košice, MFK Dolný Kubín a ŠK SFM Senec. V roce 2007 odehrál 3 zápasy za slovenskou reprezentaci do 19 let a vstřelil stejný počet branek.\n"}
{"id": "895203", "url": "https://cs.wikipedia.org/wiki?curid=895203", "title": "Jiří Hronek", "text": "Jiří Hronek\n\nJiří Hronek, vlastním jménem Jiří Langstein (1. května 1905, Roudnice nad Labem – 5. března 1987, Praha) byl český novinář, publicista, dramatik a prozaik.\n\nPocházel z novinářské rodiny redaktora Isidora Langsteina (1879–1942) a matky Růženy, rozené Pickové (1881–1942). Měl mladší sestru Růženu (provdaná Pauknerová, 1910–1942); rodina žila na Žižkově, od roku 1907 na Královských Vinohradech. Rodiče i sestra se v roce 1942 stali oběťmi holocaustu. \n\nPo nedokončených studiích na gymnáziu se věnoval žurnalistice, V letech 1925–1936 byl redaktorem \"Central European Radio\", od roku 1936 vídeňským a po připojení Rakouska k nacistickému Německu (v březnu 1938) pařížským dopisovatelem listů nakladatelství Melantrich. Po okupaci Francie uprchl do Londýna, kde v letech 1940–1945 pracoval na československém ministerstvu zahraničí.\n\nOd roku 1945 pracoval v různých funkcích. Působil na ministerstvu informací, byl šéfredaktorem Československého rozhlasu a šéfredaktorem ČTK pověřeným vedením agentury Pragopress. V letech 1946–1951 byl generálním sekretářem Mezinárodní asociace novinářů. Také hodně cestoval. Roku 1970 odešel do důchodu.\n\nPublicistické dílo Jiřího Hronka bylo zaměřené na světové politické dění a bylo dosti poplatné soudobé komunistické propagandě. Z beletrie psal především historické romány a knihy pro mládež.\n\n\n\n\n"}
{"id": "895204", "url": "https://cs.wikipedia.org/wiki?curid=895204", "title": "Zenobia (jméno)", "text": "Zenobia (jméno)\n\nZenobia ( ) je ženské rodné jméno řeckéhoho původu.\nJe ženským protějškem jména Zenobius, které je složeno z předpony odvozené od homérské formy jména boha Dia a přípony -bios. Jméno se tak řadí mezi teoforická jména.\nPodle řeckého kalendáře má svátek 30. října. Církevní patronkou jména je svatá Zenobie, sestra svatého Zenobia, žijící za vlády císaře Diokleciána.\n"}
{"id": "895205", "url": "https://cs.wikipedia.org/wiki?curid=895205", "title": "1. slovenská národní hokejová liga 1981/1982", "text": "1. slovenská národní hokejová liga 1981/1982\n\n1. slovenská národní hokejová liga 1981/1982 byla 13. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do příslušného krajského přeboru.\n\n\n\n"}
{"id": "895206", "url": "https://cs.wikipedia.org/wiki?curid=895206", "title": "Akumulační nádrž", "text": "Akumulační nádrž\n\nAkumulační nádrž je zařízení umístěné v topném okruhu. Jde o statické zařízení, jež především s rozvojem obnovitelných zdrojů prošlo mnohými úpravami pro odlišné systémy.\nJiž z názvu je možné odvodit význam a účel tohoto zařízení. Hlavní přínos akumulační nádrže v systému:\nVýznam akumulační nádrže v topných systémech stále roste, to je dáno jejím přínosem pro efektivitu topného systému. Velmi záleží na velikosti a externím zdroji tepla.\nAby bylo možné teplo uchovávat po dostatečně dlouhou dobu, je nutné ji tepelně izolovat a omezit její tepelné ztráty. Lze použít, minerální vatu, polyuretanovou pěnu, molitan, kaučukovou izolaci a další materiály.\nKvůli rozložení tlaků v nádrži je půdorys akumulační nádrže kruhový a tlak působí na stěny rovnoměrně.\n\n"}
{"id": "895207", "url": "https://cs.wikipedia.org/wiki?curid=895207", "title": "Sidney Gilchrist Thomas", "text": "Sidney Gilchrist Thomas\n\nSidney Gilchrist Thomas (16. dubna 1850 Canonbury, Londýn – 1. února 1885 Paříž) byl anglický chemik, metalurg a vynálezce. Spolu se svým synovcem Percym Gilchristem vynalezli a roku 1877 si nechali patentovat technologii, která umožnila vyrábět ocel ze surového železa pocházejícího z rud obsahujících fosfor; příslušné zařízení je po něm pojmenováno Thomasův konvertor. Vedlejším produktem této technologie je hnojivo zvané Thomasova moučka.\n"}
{"id": "895211", "url": "https://cs.wikipedia.org/wiki?curid=895211", "title": "Asan", "text": "Asan\n\nAsan je město v Jižní Koreji, v provincii Jižní Čchungčchong. na severu hraničí s provincií Kjonggi a soulskou metropolitní oblastí - tzv. Velkým Soulem. Populace dosahuje čtvrt milionu obyvatel. Ve městě se nachází několik horkých pramenů a lázně.\n\nMěsto má společnou stanici rychlovlaků KTX se sousedním Čchonanem a doprava ze soulu rychlovlakem trvá přibližně 30 minut. Z Mezinárodního letiště Inčchon trvá doprava autem přibližně dvě hodiny.\n\nMěsto patří mezi rychle se rozvíjející část provincie Jižní Čchungčchong, nachází se zde mnoho továren, své výrobní závody tu mají mimo jiné společnosti Hyundai Motor, Samsung LCD a Samsung Electronic. Je tu také několik univerzit. Jako přístav slouží sousední město Pchjongtchek.\n\n\n\n"}
{"id": "895212", "url": "https://cs.wikipedia.org/wiki?curid=895212", "title": "Ježek bělobřichý", "text": "Ježek bělobřichý\n\nJežek bělobřichý (\"Atelerix albiventris\") neboli africký trpasličí ježek je savec z rodu \"Atelerix\" z čeledi ježkovití. Jeho původ je v oblasti od Senegalu až po Súdán a Zambii. Váží zhruba 450 g, délka samce je 18-23 cm, u samičky to je až 25 cm. Pohlavní dimorfismus není příliš výrazný, samičky jsou těžší a větší, mimo to zde ale není mnoho rozdílů. Tito ježci se v přírodě dožívají 4-6 let, v zajetí je to až 2x více, maximálně 9 let. Ježci občas tzv. hází slinu na záda a při tom dělají neskutečné pozice, miminka to dělají velice často. Neví se přesně, proč to ježci dělají. Toto slinění má něco společného s \"parfémováním\" a seznamováním se s novými pachy a chutěmi. Je to terestrický hmyzožravec s noční aktivitou.\n\nTento druh ježka je velmi oblíben pro svou poměrně mírnou povahu a celkem snadný chov. Není kousavý, snadno zkrotne a uvykne si na braní do ruky, kdy se nebrání ježením bodlin. Jakékoliv koupání ježků je velmi stresující záležitostí, hraničící až s psychickým týráním zvířete. Je to samotář. Je vyšlechtěn v 92 různých variantách.\n\nJe možné krmit různými druhy hmyzu, kočičími granulemi a kapsičkami , některými druhy ovoce a zeleniny, vařeným masem nebo vejci. Vše bez soli a koření. Dospělé jedince krmíme 1x denně, mláďata by měla ke krmivu mít přístup neustále. Ježčí strava nesmí obsahovat čokoládu, citrusové plody, ořechy, rozinky, cibuli, česnek, hrozny, koření a mléčné výrobky - tyto potraviny jsou pro ježky toxické!\n\nNejmenší doporučovaná podlahová plocha pro jednoho ježka je 0,4 m² (přibližně 90 cm x 45 cm). Jako ubikaci lze použít průhledný dostatečně velký box bez mříží - ježci mají tendenci po mříži lézt a mohou si takto snadno přivodit zranění. Jako podestýlku je vhodné použít bezprašné hobliny nebo recyklovanou podestýlku (např. značky Asan) nejlépe s vysokou absorpcí tekutin a zápachu. Ježek musí mít neustále přístup k čerstvé vodě. Použití napáječek z důvodu možného poškození chrupu o kovový konec není vhodné. Ubikaci je také třeba vybavit vhodným úkrytem (čepicí, hadrem). Ježci jsou náchylní na teplo - ubikace by měla být umístěna na místě, kde se teplota drží nad 18 °C.\n\nV současné době funguje na území ČR chovatelský klub zaměřený na chov ježků bělobřichých.\n\n"}
{"id": "895222", "url": "https://cs.wikipedia.org/wiki?curid=895222", "title": "French Open 2010 – dvouhra juniorek", "text": "French Open 2010 – dvouhra juniorek\n\nDo soutěže dvouhry juniorek ve French Open 2010 nastoupilo šedesát čtyři tenistek. Obhájkyní titulu byla francouzská hráčka Kristina Mladenovicová, která danou sezónu v juniorské kategorii nestartovala.\n\nVítězkou se stala nenasazená Ukrajinka Jelina Svitolinová, která ve finále porazila Tunisanku Ons Jabeurovou ve dvou setech 6–2 a 7–5. Získala tak premiérový grandslamový titul.\n\n\n"}
{"id": "895237", "url": "https://cs.wikipedia.org/wiki?curid=895237", "title": "Augrabies Falls", "text": "Augrabies Falls\n\nVodopády Augrabies se nachází v Severním Kapsku v Jihoafrické republice na řece Oranje. Patří mezi největší vodopády Afriky. Název vodopádům dali Křováci a slovo „\"aukoerebis\"“ označuje \"velký hluk\".\n\nVýška vodopádů dosahuje 56 metrů a šířka činí 24 metrů. Průměrný průtok řeky Oranje v místě vodopádů je 313 m3/s. V období dešťů je až dvacetinásobný.\n\nV okolí vodopádů leží stejnojmenný národní park – Augrabies Falls National Park. Hlavní atrakcí jsou zde vodopády a kaňon řeky Oranje, který je hluboký přes 200 metrů. \n\n"}
{"id": "895240", "url": "https://cs.wikipedia.org/wiki?curid=895240", "title": "Centropen", "text": "Centropen\n\nCentropen, a.s. je česká firma se sídlem v Dačicích. Vyrábí školní a kancelářské psací potřeby a provádí potisk reklamních a dárkových předmětů. \n\nV roce 1940 se spojily malé dílny na plnící pera podnikatelů Antonína Stejskala a Josefa Novotného pod značkou Steno. Firma se opět rozdělila v roce 1945, větší z nich fungovala pod značkou Omega. V roce 1948 došlo ke znárodnění všech provozů v Dačicích. Výroba se dostala pod pardubický podnik na výrobu plastů Centropen. Od roku 1964 začal Centropen fungovat jako odštěpený závod společnosti KOH-I-NOOR. Roku 1989 se ze společnosti stal státní podnik a roku 1992 soukromá akciová společnost.\n\nPsací potřeby jsou vyráběny z litvínovského polypropylenu dodávaného firmou Unipetrol. Ten se poté lisuje a barví. Hroty se vyrábí pletením na textilních strojích a poté tvrzením pryskyřicí. Obdobně jsou vyráběny tampony, do kterých se poté jehlou napouští inkoust, dnes už schopný až 60 dní nezaschnout. Foukací fixy vyrábí Centropen jako jediný evropský závod s povolením k výrobě od amerického majitele patentu. V současnosti se Centropen soustředí na výrobu psacích potřeb s trojúhelníkovitou úchopnou částí a ergonomický design výrobků. \n\n"}
{"id": "895241", "url": "https://cs.wikipedia.org/wiki?curid=895241", "title": "Šolcův rybník", "text": "Šolcův rybník\n\nŠolcův rybník je vodní plocha (o rozloze necelých 6 hektarů) ve Frýdlantském výběžku rozkládající se jižně od Raspenavy, východně od silnice III/2904. Z jihu ji napájí Holubí potok, který z ní na severu vytéká a v Raspenavě je levostranným přítokem Smědé. Ač koupání v něm není nikterak organizováno, je vyznavači tohoto sportu během letních měsíců hojně navštěvováno.\n\nNa přelomu let 2008 a 2009 prošel rybník na náklady Lesů České republiky rekonstrukcí. Přesto, že byly opravy v jarních měsících roku 2009 ukončeny, začalo se s napouštěním vodního díla až začátkem podzimu téhož roku. To proto, aby byl umožněn nárůst vegetace a došlo také ke zvýšení úživnosti pro plánovanou rybí kolonii v rybníce. Okolí rybníka je domovem ohroženého raka říčního (\"Astacus astacus\"). Pro snížení rizika přejetí zvířat migrujících z rybníka přes blízkou silnici staví uskupení Suchopýr mobilní zábranu.\n\n"}
{"id": "895244", "url": "https://cs.wikipedia.org/wiki?curid=895244", "title": "Mistrovství Evropy v zápase 2013", "text": "Mistrovství Evropy v zápase 2013\n\nMistrovství Evropy v zápase 2013 může být:\n\n"}
{"id": "895250", "url": "https://cs.wikipedia.org/wiki?curid=895250", "title": "Enzo Gambaro", "text": "Enzo Gambaro\n\nEnzo Gambaro (* 23. února 1966, Janov, Itálie) je bývalý italský fotbalista.\n\n"}
{"id": "895253", "url": "https://cs.wikipedia.org/wiki?curid=895253", "title": "Silnice III/2904", "text": "Silnice III/2904\n\nSilnice III/2904 je komunikace v Jizerských horách v Libereckém kraji, která začíná na křižovatce se silnicí I/13 v Mníšku severně od Liberce. Odtud pokračuje východním směrem až k místnímu kostelu svatého Mikuláše, u něhož se na křižovatce se silnicí III/2907 ostře stáčí k severovýchodu. Na konci obce vstupuje do Oldřichova v Hájích a po překonání nechráněného železničního přejezdu na trati 037 prochází i jeho částí Filipkou. Po překonání sedla Jizerských hor klesá silnice serpentinami až k Šolcově rybníku a severně od něj vstupuje do Raspenavy. Zde na křižovatce se silnicí II/290 končí. Pro snížení rizika přejetí zvířat migrujících ze Šolcova rybníka přes blízkou silnici pravidelně uskupení Suchopýr staví mobilní zábrany. Okolí silnice mezi Raspenavou a Oldřichovským sedlem navíc pravidelně každý podzim od odpadků dobrovolně čistí členové a příznivci Jizersko-ještědského horského spolku.\n\nCesta vedoucí přes Oldřichovské sedlo existovala již během 15. století. Vedla ale západněji od dnešní silnice. Navíc na konci 17. století již byla v tak technicky špatném stavu, že ji vozkové s povozy opustili a jezdili raději jinudy. S výstavbou nové silnice se začalo v roce 1847, avšak až na Oldřichovské sedlo byla dokončena roku 1861.\n"}
{"id": "895255", "url": "https://cs.wikipedia.org/wiki?curid=895255", "title": "French Open 2010 – dvouhra juniorů", "text": "French Open 2010 – dvouhra juniorů\n\nDo soutěže dvouhry juniorů na French Open 2010 nastoupilo šedesát čtyři tenistů. Obhájcem titulu byl nejvýše nasazený Švéd Daniel Berta, který v úvodním kole podlehl americkému hráči Junioru A. Oremu.\n\nVítězem se stal nenasazený argentinský tenista Agustín Velotti, který ve finále porazil Američana Andreu Collariniho ve dvou setech 6–4 a 7–5.\n\n\n"}
{"id": "895257", "url": "https://cs.wikipedia.org/wiki?curid=895257", "title": "Musical Chairs", "text": "Musical Chairs\n\nMusical Chairs je sedmá epizoda druhé série amerického televizního seriálu \"Smash\" a v celkovém pořadí dvacátá druhá epizoda tohoto seriálu. Napsala ji Becky Mode a režírovala ji Casey Nicholaw. Epizoda se poprvé vysílala ve Spojených státech dne 19. března 2013 na televizním kanálu NBC.\n\nV této epizodě si Karen, Tom, Julia a Derek musejí zvykat na nové prostředí a podmínky poté, co Derek odešel z muzikálu. Současně je také vyvíjen velký tlak na hru \"Liaisons\", která má těsně před premiérou. Eileen s asistencí své dcery Katie konečně získává \"Bombshell\" jen pro sebe.\n\nJimmy, Kyle, Ana a Derek prezentují části z muzikálu \"Hit List\" před Scottem na manhattanském divadelním workshopu. Scott řekne, že si o tom potřebuje promluvit se svými lidmi a později tvůrcům navrhne, že potřebují vypravěče, který by pomohl vysvětlit děj, protože je hra zatím pouze zpívaná a postrádá mluvené dialogy. Scott také cítí, že kdyby tomu nerozumělo starší obecenstvo, tak muzikál nemůže být převeden na velkou scénu a bude muset být uveden pouze v prostoru s osmdesáti sedačkami, který je určen pro experimentální práci. Jimmy je vůči změnám velmi kritický a zatímco si Kyle a Derek myslí, že změny budou k lepšímu, tak se musí potýkat s Jimmyho nesouhlasem.\n\nZkoušky \"Bombshell\" nejdou zrovna moc ideálně, protože se Tom teprve učí být režisérem, nesedne si názory s Karen a snaží se předejít tomu, aby použil Derekovu choreografii, protože Derek ještě zatím nepodepsal smlouvu, která by dovolovala použít jeho choreografii pro muzikál. Eileen se snaží dostat Jerryho definitivně od \"Bombshell\". Její dcera Katie přijede, aby jí v tom mohla pomoci. Julia podporuje Tomovu režii, ale je nešťastná, když Tom vystřihne část ohledně Marylininy matky.\n\nVe hře \"Liasons\" jde vše špatně - celé představení je nudné a obsazení je nešťastné z reakcí publika z generálek před živým publikem. Ivy a Terry lamentují nad tím, jak jsou věci špatné a jak budou ještě horší na premiéře. Ivy navrhne, že když už bude inscenace stejně zrušena, tak tam Terry může dělat bláznivé věci, což ho pochopitelně velice nadchne.\n\nTom požádá Karen, aby se stala jeho doprovodem na \"Liasons\" jako nabídku míru a ona souhlasí. Také se ukáže, že Derek s sebou na premiéru přivedl Jimmyho a Kyla. Všichni se setkají před představením a Derek se stihne pohádat s Jerrym a Tomem ohledně jako odchodu z \"Bombshell\", zatímco Kyle a Jimmy se obávají, že se Derek do muzikálu vrátí. Během představení je publikum znuděné, ale během čísla „Ce N'Est Pas Ma Faute“ Terry a ansámbl rozproudí publikum a stane se z toho komediální číslo, díky kterému se celé publikum směje. Na konci čísla Terry spadne z houpačky a zraní se.\n\nTom a Karen se potkávají s Ivy po představení a Karen uvidí chemii mezi Tomem a Ivy. Karen poté řekne Tomovi, že až bude zanedlouho hra \"Liasons\" zrušena, tak bude Ivy volná (aby přešla k \"Bombshell\") a proto pro dobro všech ona (Karen) muzikál opouští. Tom smutně souhlasí, že tento nápad je ten nejlepší a sestaví s Eileen smlouvu, aby Karen mohla odejít. Karen se setkává s Derekem, Kylem a Jimmym a řekne jim, že opustila \"Bombshell\" a ptá se jich, zda ji přijmou zpět do \"Hit Listu\". Všichni tři nadšeně souhlasí.\n\nOtřesený Terry vzkáže hercům, že bude v pořádku, ale potvrzuje, že jeho náhradník dohraje za něj zbytek představení, než se hra zruší. Ivy opouští divadlo s velkým úsměvem.\n\nPo rozhovoru s Karen ohledně problémů v \"Hit Listu\", Jimmy souhlasí s přidáváním změn a společně s Kylem vytvoří nové úvodní číslo. Jimmy a Karen zpívají \"Rewrite This Story\" před Scottem a jeho týmem spolupracovníků, zatímco Derek si představuje, že na scénu byly přidány i video obrazovky a masivní osvětlení, které dodají celé scéně tu správnou atmosféru. Scott je z nového čísla nadšen a nabízí muzikálu hlavní scénu.\n\nEileen, Katie, Tom a Julia konfrontují Jerryho ohledně toho, aby vrátil muzikál Eileen, ale on to odmítá. Katie ho zatlačí do kouta větou \"Tati, velice jsem se v tobě zklamala\" a Jerry se nakonec nátlaku podvolí. Později Derek překvapí Toma a Juliu na zkoušce a dává jim podepsanou smlouvu, která je opravňuje použít v muzikálu jeho choreografii. Přichází Eileen a prohlašuje, že konečně je právoplatnou producentkou muzikálu. Všichni tři si připíjí na to, že \"Bombshell\" půjde na Broadway.\n\nSara Brady ze serveru \"Television Without Pity\" dala epizodě známku 2 (B).\n\n"}
{"id": "895259", "url": "https://cs.wikipedia.org/wiki?curid=895259", "title": "Kamil Kuzma", "text": "Kamil Kuzma\n\nKamil Kuzma (* 8. března 1988 Stropkov) je slovenský fotbalový záložník, od ledna 2018 bez angažmá.\n\nSvoji fotbalovou kariéru začal v MŠK Tesla Stropkov. Prvoligový fotbal poprvé okusil v klubu MFK Košice, kde strávil 6 sezón a zahrál si i v Evropské lize UEFA. V roce 2013 hostoval půlrok v mužstvu ŠK SFM Senec.\n\nV témže roce posílil FC Spartak Trnava, s nímž si také zahrál evropské poháry (pomohl k postupu do 3. předkola Evropské ligy UEFA 2014/15, kde Trnavu vyřadil švýcarský FC Zürich.\n\nV červenci 2015 se jako volný hráč připojil na zkoušku k moravskému týmu FC Fastav Zlín, nakonec však posílil FC VSS Košice. V létě 2016 přestoupil do klubu ŠPORT Podbrezová z Banskobystrického kraje, podepsal zde dvouletou smlouvu. V kádru jej přivítal trenér Marek Fabuľa. V Podbrezové působil do konce roku 2017.\n\nV lednu 2018 trénoval s druholigovým slovenským klubem ŠKF Sereď.\n\nKuzma odehrál celkem 8 zápasů v dresu slovenské reprezentace do 21 let.\n\n"}
{"id": "895260", "url": "https://cs.wikipedia.org/wiki?curid=895260", "title": "Silnice II/290", "text": "Silnice II/290\n\nSilnice II/290 je pozemní komunikace silnice II. třídy v Libereckém kraji spojující jeho severní část (Frýdlantský výběžek) se severovýchodním okrajem (západní Podkrkonoší). Začíná ve Frýdlantě na křižovatce se silnicí I/13. Odtud pokračuje východním směrem údolím řeky Smědé. Prochází tak Raspenavou (i jejími částmi Luhem a Lužcem), dále Hejnicemi a Bílým Potokem. Za ním stoupá serpentinami až k horské chatě Smědava, odkud ze severní strany obchází vrchol Jizery (1122 m n. m.) i vodní nádrž Souš a za ní klesá do Desné, kde se naváže na peáž I/10 a I/14. Tu opustí v obci Kořenov (v místní části Tesařov) na křižovatce U Motorestu a po samostatné trase pokračuje přes město Vysoké nad Jizerou a obec Roprachtice do údolí Jizery, kde končí na křižovatce se silnicí I/14 u obce Poniklá.\n\nV části komunikace vedoucí kolem nádrže Souš dochází k usmrcování migrujících zvířat koly projíždějících automobilů. Ve snaze o snížení tohoto rizika bylo v plánu vybudování pevných zábran, jež by živočichy navedly k propustkům pod silnicí, kterými by se zvířata mohla bezpečně dostat na druhou stranu vozovky. Protože by se však musely zábrany postavit po obou stranách silnice v celkové délce asi dvou a půl kilometru, vyžádaly by si finanční náklady v řádech milionů korun. Navíc měly být zábrany zhotoveny z kovu a hrozilo tak nebezpečí, že by je mohli ukrást zloději. Z těchto důvodů se nakonec od budování ustoupilo.\n\nV úseku mezi Smědavou a Desnou, tedy v okolí nádrže Souš, jež je zásobárnou pitné vody, je pravidelně v zimních měsících zakázán automobilový provoz. Důvodem jsou příliš vysoké náklady, které by si vyžádala údržba, jež by neohrožovala zdroj pitné vody.\n\n"}
{"id": "895262", "url": "https://cs.wikipedia.org/wiki?curid=895262", "title": "Bubba", "text": "Bubba\n\nBubba (přibližně 1982 – 22. srpna 2006) byl kanic obrovský, který byl chován v Shedd Aquarium v Chicagu. Je považován za první rybu, která podstoupila protinádorovou chemoterapii. Bubba byl často přezdíván „Super kanic“ (The Super Grouper).\n\nKanic Bubba byl darován akváriu v roce 1987 anonymním dárcem, který jej zanechal v kbelíku na recepci akvária. V té době se jednalo o samici o délce přibližně 25 centimetrů. Bubba změnil pohlaví na samce (jako postupný hermafrodit) v polovině 90. let. V expozici žraloků \"Wild Reef\" nakonec dorostl do hmotnosti přes 69 kilogramů. V roce 2001 se Bubbovi vyvinul na čele nezvyklý výrůstek, který byl nakonec diagnostikován jako zhoubný nádor. Akvárium se obrátilo na veterináře a téhož roku byl výrůstek Bubbovi chirurgicky odstraněn, zároveň podstoupil chemoterapii. Zákroky se opakovaly v roce 2003, když se výrůstek znovu zvětšil.\n\nZástupci akvária prohlásili, že Bubba byl populární u onkologických pacientů, zvláště dětí, a byl také jedním z nejoblíbenějších u návštěvníků. Onkologické oddělení Hope Children's Hospital v Oak Lawn ocenilo Bubbu deskou umístěnou v oddělení.\n\nBubba uhynul v srpnu 2006, pravděpodobně na zdravotní problémy spojené s jeho vysokým věkem a lékařskou anamnézou.\n\n"}
{"id": "895263", "url": "https://cs.wikipedia.org/wiki?curid=895263", "title": "Australian Open 2010 – dvouhra juniorů", "text": "Australian Open 2010 – dvouhra juniorů\n\nDo soutěže dvouhry juniorů na Australian Open 2010 nastoupilo šedesát čtyři tenistů. Obhájcem titulu byl hráč Juki Bhambri, který danou sezónu v juniorské kategorii nestartoval.\n\nVítězem se stal čtrnáctý nasazený Brazilec Tiago Fernandes, který ve finále porazil australského tenistu Seana Bermana ve dvou setech 7–5 a 6–3.\n\n\nPoznámka: Švéd Daniel Berta na konci sezóny 2009 figuroval na prvním místě světového žebříčku ITF, ale zapomněl se přihlásit do turnaje. organizátoři mu udělili divokou kartu do kvalifikace, z níž postoupil do hlavní juniorské soutěže.\n\n"}
{"id": "895268", "url": "https://cs.wikipedia.org/wiki?curid=895268", "title": "Hendrik Sartov", "text": "Hendrik Sartov\n\nHendrik Christian Sartov (14. března 1885 Kvistrup u Haderslebenu, Dánsko – 21. března 1970 Glendale, Kalifornie, USA) byl dánský fotograf a kameraman s krátkou kariérou u amerického němého filmu.\n\nDo Spojených států emigroval 12. července 1907 a začínal jako portrétní fotograf. V roce 1917 se setkal s herečkou Lillian Gish, která ho nabádala, aby se začal věnovat kinematografii a doporučila ho režiséru D. W. Griffithovi.\n\nSpolupracoval jako kameraman na třinácti amerických němých filmech vydaných mezi lety 1918 a 1928 (do té doby, v roce 1926, získal americké občanství). O jeho profesionalitě svědčí i to, že po prvním, nezdařeném pokusu kameramana Wiliama H. Danielse, ho filmové studio Metro-Goldwyn-Mayer, v roce 1926, pověřilo pořízením druhých kamerových zkoušek, tehdy málo známé, začínající, švédské herečky Grety Garbo. Zkoušky byly úspěšné, studio MGM uzavřelo s herečkou smlouvu a Greta Garbo začala v Hollywoodu filmovat.\nS příchodem zvukových filmů Hendrik Sartov ztratil o kinematografii zájem a přešel zpátky k fotografii.\n\n\n"}
{"id": "895269", "url": "https://cs.wikipedia.org/wiki?curid=895269", "title": "Kostel svatého Martina z Tours (Zbýšov)", "text": "Kostel svatého Martina z Tours (Zbýšov)\n\nKostel svatého Martina z Tours je římskokatolický chrám ve městě Zbýšov v okrese Brno-venkov. Od roku 1989, s výjimkou let 2016–2019, je chráněn jako kulturní památka. Je farním kostelem zbýšovské farnosti.\n\nNa místě současného kostela stál původní chrám, o němž je zmínka v roce 1676. V letech 1893–1894 byl postaven nový kostel v novorománském slohu.\n\nKostel má podobu trojlodní baziliky s kněžištěm ukončeným apsidou. Po bočních stranách je osově symetricky postavena sakristie a kaple. Ve východním průčelí (do ulice) se nachází hranolová věž vysoká 40 m.\n\nU kostela nachází hřbitov.\n"}
{"id": "895270", "url": "https://cs.wikipedia.org/wiki?curid=895270", "title": "Wimbledon 2010 – dvouhra juniorů", "text": "Wimbledon 2010 – dvouhra juniorů\n\nDo soutěže dvouhry juniorů ve Wimbledonu 2010 nastoupilo šedesát čtyři tenistů. Obhájcem titulu byl ruský hráč Andrej Kuzněcov, který již v juniorské kategorii nemohl startovat pro věkové omezení.\n\nVítězem se stal třináctý nasazený Maďar Márton Fucsovics, který ve finále porazil nenasazeného australského tenistu Benjamina Mitchella ve dvou setech 6–4 a 6–4. Maďarský hráč neztratilb ěhem turnaje ani jeden set.\n\n\n"}
{"id": "895273", "url": "https://cs.wikipedia.org/wiki?curid=895273", "title": "Silnice III/29015", "text": "Silnice III/29015\n\nSilnice III/29015 je komunikace ve Frýdlantském výběžku v Libereckém kraji. Začíná na křižovatce v Hejnicích, kde ze silnice II/290 odbočuje jižním směrem navíc také silnice III/29016. Komunikace III/29015 odtud pokračuje severovýchodním směrem a po překonání chráněného železničního přejezdu přes trať číslo 038 stoupá vzhůru do Lázní Libverdy. Zde od začátku obce silnice klesá k místní lázeňské kolonádě, v jejíž blízkosti se komunikace stáčí k východu a pokračuje v mírném stoupání až ke zdejší autobusové zastávce Obratiště, u které se ostře stáčí k západu a stoupá až k výletní restauraci Obří sud. Od ní pokračuje severovýchodním směrem až k osadě Přebytek, v níž silnice klesá k zatáčce do severozápadního směru. Za Přebytkem následují dvě pravotočivé zatáčky, po nichž silnice vstupuje do Ludvíkova pod Smrkem, ve kterém se kříží se silnicí III/29011. Z Ludvíkova pod Smrkem pokračuje silnice severovýchodním směrem překonávajíce po přemostění Ztracený potok až do Hajniště, na jehož začátku poblíž zdejší zastávky křižuje nechráněným železničním přejezdem trať číslo 039. Silnice III/29015 končí v Hajništi na křižovatce se silnicí číslo II/291.\n\nV Lázních Libverdě je komunikace západní hranicí chráněné krajinné oblasti Jizerské hory. Od Obřího sudu až do Ludvíkova pod Smrkem je dokonce hraniční komunikací mezi CHKO Jizerské hory (rozkládá se východně od silnice) a přírodním parkem Peklo, který se nachází na západ od silnice. Hranici přírodního parku Peklo tvoří komunikace i v úseku z Ludvíkova do Hajniště.\n"}
{"id": "895275", "url": "https://cs.wikipedia.org/wiki?curid=895275", "title": "Silnice III/29016", "text": "Silnice III/29016\n\nSilnice III/29016 je komunikace ve Frýdlantském výběžku v Libereckém kraji. Začíná v Hejnicích na křižovatce se silnicemi II/290 a III/29015. Odtud pokračuje jižním směrem k kostele Navštívení Panny Marie, před níž se ostře stáčí k západu a po mostě, jenž je kulturní památkou České republiky, překonává řeku Smědou. Za ním se stáčí k jihu a vstupuje do místní části Ferdinandov. Na jeho konci je silnice ukončena na začátku staré Viniční cesty pokračující dále do nitra Jizerských hor.\n"}
{"id": "895276", "url": "https://cs.wikipedia.org/wiki?curid=895276", "title": "US Open 2010 – dvouhra juniorů", "text": "US Open 2010 – dvouhra juniorů\n\nDo soutěže dvouhry juniorů na US Open 2010, která byla zahájena v neděli 5. září, sedmý den newyorského grandslamu, nastoupilo šedesát čtyři tenistů. Obhájcem titulu byl australský hráč Bernard Tomic, který se v průběhu sezóny 2010 přestal účastnit turnajů juniorské kategorie, ačkoli byl ke startu v nich stále způsobilý. Narodil se v roce 1992.\n\nVítězem se stal Američan Jack Sock, hrající na divokou kartu, který ve finále porazil krajana a turnajovou desítku Denise Kudlu po třísetovém průběhu utkání 3–6, 6–2 a 6–2.\n\n\n"}
{"id": "895278", "url": "https://cs.wikipedia.org/wiki?curid=895278", "title": "Seznam ministrů obchodu Předlitavska", "text": "Seznam ministrů obchodu Předlitavska\n\nToto je seznam ministrů obchodu Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895280", "url": "https://cs.wikipedia.org/wiki?curid=895280", "title": "Esteziometr", "text": "Esteziometr\n\nEsteziometr (starším pravopisem aesthesiometr) je lékařské zařízení sloužící k měření hmatové citlivosti kůže (např. hustoty tlakových bodů či vnímání tepla) nebo oční rohovky. \n"}
{"id": "895282", "url": "https://cs.wikipedia.org/wiki?curid=895282", "title": "I Sun-sin", "text": "I Sun-sin\n\nI Sun-sin (28. dubna 1545 - 16. prosince 1598, korejsky 이순신, posmrtné jméno 충무, \"Čchungmu\") byl korejský admirál. V letech 1591-1598 během Imdžinské války vyhrál pro dynastii Čoson řadu významných námořních bitev.\n\nPřestože neměl žádné formální vojenské vzdělání a jeho námořnictvo bylo nepočetné a špatně vybavené, jako jeden z mála námořních vojevůdců ve světové historii nebyl nikdy poražen v žádné bitvě, ačkoli jich vybojoval nejméně 23.\n\nZa jeho největší úspěch je považována bitva u Mjongnjangu v roce 1597, kdy jeho loďstvo čítající pouhých 13 lodí na hlavu porazilo 333 lodí japonského námořnictva. Tato událost byla předlohou filmu \"\" z roku 2014.\n\nI zemřel v bitvě u Norjangu v roce 1598. Je považován za jednoho z největších Korejců a někteří historici ho považují za korejského Horatia Nelsona.\n"}
{"id": "895291", "url": "https://cs.wikipedia.org/wiki?curid=895291", "title": "Five O'clock Tea", "text": "Five O'clock Tea\n\nFive O'clock Tea je pražská crossoverová hudební skupina založená v roce 2006. Kapela vydala tři řadová alba; poslední z nich vyšlo podruhé v reedici nazpívané novou zpěvačkou. \n\n\nV původní sestavě do dubna 2012 s kapelou zpívala Gygy, jako host v některých písních vystupuje Zak z kapely Never Left Behind.\n\n\n"}
{"id": "895292", "url": "https://cs.wikipedia.org/wiki?curid=895292", "title": "Porjong", "text": "Porjong\n\nPorjong, také známý jako Tečchon, je město v Jižní Koreji v provincii Jižní Čchungčchong. Nachází se na pobřeží Žlutého moře. Vede odsud dálnice přímo do Soulu. Město je známé svými plážemi a také bahnem, které má mít omlazující účinky. Každoročně se tu koná bahenní festival.\n\nMěsto ve svých současných hranicích vzniklo v roce 1995, kdy došlo ke sloučení Porjong-gun a města Tečchon. K jejich rozdělení došlo v roce 1986, a ještě dříve, za časů dynastie Čoson, tvořily samostatnou jednotku tak jako dnes.\n"}
{"id": "895293", "url": "https://cs.wikipedia.org/wiki?curid=895293", "title": "Tangdžin", "text": "Tangdžin\n\nTangdžin (korejsky:당진) je město v Jižní Koreji v provincii Jižní Čchungčchong. Nachází se na pobřeží Žlutého moře na jižním břehu Asanského zálivu. Na protější straně zálivu hraničí s městy Inčchon, Pchjongtchek a Hwasong. Název města znamená \"přívoz Tchang\" a odkazuje na roli, kterou město mělo v obchodu s Čínou na protější straně Žlutého moře. Dnes se ekonomika města spoléhá na těžký průmysl a intenzivní zemědělství.\n\n"}
{"id": "895295", "url": "https://cs.wikipedia.org/wiki?curid=895295", "title": "Kongdžu", "text": "Kongdžu\n\nKongdžu je město v Jižní Koreji v provincii Jižní Čchungčchong. Město se dříve jmenovalo Ungdžin a bylo hlavním městem království Pekče v letech 475 - 538 n.l. V tomto období bylo Pekče ohrožováno dalším korejským královstvím Kogurjo, což donutilo Pekče přesunout hlavní město z Hansongu (dnešní Soul) do Ungdžinu. V roce 538 král Song přesunul hlavní město do Sabi, nicméně Ungdžin zůstal významným městem až do pádu Pekče v roce 660.\n\nV roce 2004 oznámil premiér I He-čchan, že hlavní město bude přesunuto ze Soulu do Kongdžu. Od tohoto plánu bylo nakonec upuštěno, když ho ústavní soud prohlásil za neústavní. Selhal i pokus úplně přemístit hlavní město do Sedžongu, také v provincii Jižní Čchungčchong, nicméně se tam přesunou některé úřady.\n\n\n"}
{"id": "895315", "url": "https://cs.wikipedia.org/wiki?curid=895315", "title": "Jezuitská zahrada", "text": "Jezuitská zahrada\n\nJezuitská zahrada je ve všeobecnosti zahrada ve vlastnictví jezuitského řádu, tradičně se tak však dosud nazývají i mnohé zahrady, které po zrušení jezuitského řádu (1773) nebo později přešly do jiného vlastnictví a byly přebudovány například na městské parky. Kromě estetické funkce sloužila vždy i k hospodářským účelům. Jezuité díky svému celosvětovému dosahu, vzdělání a dostatku finančních prostředků patřili k průkopnikům nových zahradních trendů a přinášeli do svých zahrad nové druhy a odrůdy rostlin, stromů a živočichů, které se díky tomu šířili i mezi širší veřejnost v rámci jednotlivých teritorií.\n\nMezi světově nejznámější zahrady, které lze dnes nalézt pod názvem Jesuit Garden, patří napříkad jezuitské zahrady v Bejrútu či v Pekingu. \n\nMezi historicky doložené a alespoň částečně dochované nebo obnovené jezuitské zahrady v Česku patří:\n"}
{"id": "895318", "url": "https://cs.wikipedia.org/wiki?curid=895318", "title": "US Open 2012 – dvouhra juniorek", "text": "US Open 2012 – dvouhra juniorek\n\nDo soutěže dvouhry juniorek na US Open 2012 nastoupilo šedesát čtyři tenistek. Obhájkyní titulu byla americká hráčka Grace Minová, která do turnaje nezasáhla.\n\nVítězkou se stala Američanka Samantha Crawfordová, startující na divokou kartu. Ve finále porazila dvanáctou nasazenou Estonku Anett Kontaveitovou ve dvou setech 7–5 a 6–3. Získala tak premiérový grandslamový titul.\n\n\n"}
{"id": "895319", "url": "https://cs.wikipedia.org/wiki?curid=895319", "title": "Johann Heinrich Lambert", "text": "Johann Heinrich Lambert\n\nJohann Heinrich Lambert (26. srpen 1728, Mylhúzy – 25. září 1777, Berlín) byl švýcarský matematik, fyzik, astronom a filozof narozený v Alsasku, na území dnešní Francie. Většinu svých děl psal německy. Proslul především svým matematickým důkazem, že číslo π je iracionální. Jako první též aplikoval hyperbolické funkce v trigonometrii. Jeho studie o kuželosečce umožnily přesnější a jednodušší výpočty drah komet. Spekuloval i o neeuklidovském prostoru. Známý je též jeho vzorec určující vztah mezi úhly a plochou hyperbolického trojúhelníku. Patřil k průkopníkům kartografické projekce. Vynalezl první vlhkoměr. V oblasti optiky významně přispěl k formulování Beer–Lambertova zákona a definoval Lambertův kosinus zákon. Jeho astronomické práce patřily k prvním, které rozvíjely mlhovinovou hypotézu. Významná je jeho teorie světla (fotometrie), proto po něm byla pojmenována jednotka světelného jasu. Ve filozofii je nejznámější jeho kniha \"Neues Organon\", kde zkoumal vztah subjektivního a objektivního a věnoval se sylogistice. Známá je jeho korespondence s Immanuelem Kantem.\n\nJe po něm pojmenován měsíční kráter Lambert.\n\nJohann Heinrich Lambert se narodil roku 1728 ve městě Mylhúzy. Pocházel ze skromné rodiny. Kvůli špatné finanční situaci rodiny, mu nezbývalo nic jiného než se vzdát svého snu o vzdělání. Ve 12 letech musel opustit školu a začal pomáhat svému otci, který byl krejčím. Ve svém volném čase se věnoval samostudiu, hlavně pak studiu francouzského a latinského jazyka. V 15 letech, vzhledem k jeho vynikajícímu rukopisu, pracoval jako úředník v železárnách v Seppois. O dva roky později byl jmenován jako sekretář Johanna Rudolfa Iselina, redaktora Balera Zeitunga a později profesora práva na univerzitě v Basileji. Poté začal Lambert studovat v oboru filozofie a humanitních a přírodních věd. Nicméně svůj zájem věnoval spíše matematice a astronomii.\n\nVe věku 20 let se stal soukromým učitelem synů hraběte Salis z Chur, kterým byl bezmála 10 let. Během těchto let se také spřátelil se členy šlechtických rodin ze Švýcarska. Mezi předměty, které své žáky učil, patřila: matematika, zeměpis, dějepis, katechismus a v neposlední řadě také jazyky. Během této doby, svou touhu po poznání uspokojoval studiem v rodinné knihovně. Zde byly položeny základy pro Lambertovu vědeckou kariéru. Deník Monatsbuch, který začal psát roku 1752, zaznamenává jeho práci měsíc po měsíci. V psaní deníku pokračoval až do své smrti. Během těchto let se zapojil do astronomických pozorování a zkonstruoval několik přístrojů pro vědecké experimenty. Lambert získal členství v literárních a vědeckých spolcích v Basileji. Na žádost Švýcarské vědecké obce, začal s pravidelným meteorologickým pozorováním, jehož výsledky prezentoval roku 1755.\n\nOd rodu 1756 do roku 1758, spolu se svými studenty, podnikl několik expedičních cest do Evropy, což mu dalo jedinečnou možnost setkat se s matematiky v německých a italských státech, Nizozemsku a Francii. Jejich první zastávkou byl Göttingen, kde se Lambert zúčastnil přednášky Bernoulise a Eulera. Zde se také seznámil s  astronomem Tobiasem Mayerem.  Další dva roky strávil v Nizozemsku a to především v Utrechtu, kde se seznámil s vyhlášenými fyziky. Jednou z nejdůležitějších událostí Lambertova života bylo vydání jeho knihy „\"Les propriétés remarquables de la route de la lumière par les airs et en général par plusieurs milieux réfringens, sphériques et concentriques“.\" Roku 1758 se vrátil, společně se svými studenty, zpět do Chur, kde se se svými studenty a s jejich rodinou rozešel.\n\nDoufal, že si najde stálou pozici na univerzitě v Göttingenu. Avšak to se zdálo jako nedosažitelné, a tak se přesunul do Curychu. Zde se zapojil do astronomického pozorování a byl zvolen členem městské vědecké obce. Během pobytu v Curychu publikoval knihu „\"Die freie Perspektive oder Anweisung jeden perspektivischen Aufriß von freyen Stücken und ohne Grundriß zu verfertigen“.\" Poté se vrátil zpět do rodných Mylhúz, kde strávil několik měsíců se svou rodinou.\n\nNásledující roky pro něho byly poněkud hektické. V roce 1759 se spřátelil se slavným výrobcem vědeckých přístrojů Georgem Friedrichem Branderem. Přijal nabídku z Bavorské akademie věd, avšak rozdílné názory zapříčinili, že zde dlouho nevydržel. Chvíli poté dostal nabídku z Pruské vědecké akademie v Berlíně, kterou přijal. Byl přivítán skupinou švýcarských vědců v čele s Johannem Georgem Sulzerem. Kvůli svému chování a odlišným názorům byl jmenován až v roce 1765. Král Fridrich II. Veliký dokonce řekl, že byl na akademii přijat zatím „největší hlupák“. Nicméně Fridrich II. Veliký brzo změnil svůj názor. Uchvácen jeho věděním a myšlením mu nejen zvýšil plat, ale také ho jmenoval členem nové hospodářské komise akademie. Navíc byl zvolen do výboru pro zlepšení zeměměřičství. Pro jeho přínos akademii byl v roce 1770 poctěn titulem.\n\nLambert jako první člověk zavedl pojem hyperbolické funkce v trigonometrii. Cílem bylo snížit množství výpočtů při řešení goniometrických problémů. Navíc vyřešil goniometrické rovnice pomoci nekonečné řady. Také se zajímal o neeuklidovský prostor. Dalším jeho významným příspěvkem v oblasti matematiky byl jeho důkaz, že Eulerovo číslo a číslo pí jsou iracionální, ke kterému použil řetězový zlomek pro funkci tan x.\n\nLambert byl první matematik, který se dokázal vypořádat s obecnými vlastnostmi kartografických zobrazení a významně přispěl k teorii konstrukce map. Poprvé uvedl matematické podmínky pro mapové zobrazení (zachování úhlů a ploch) a provedl i jejich praktické návrhy. Také popsal konstrukci křivky určující skutečnou vzdálenost mezi dvěma místy na mapě. To vše pro sedm jím zveřejněných mapových zobrazení. Jeho mapové zobrazení jsou stále základem pro moderní teorie v této oblasti. Ačkoliv Lambert svým zobrazením nedal jméno, dnes jsou známa jako Lambertovo konformní kuželové, Transverzální Mercatorovo, Lambertovo ekvivalentní azimutální, Lagrange-Lambertovo, Lambertovo ekvivalentní válcové, transverzální ekvivalentní válcové a Lambertovo ekvivalentní kónické zobrazení. První tři mají zásadní význam.\n\nLambert vynalezl první praktický vlhkoměr. V roce 1760 vydal knihu „\"Photometria sive de mensure et gradibus luminis colorum et umbra\"\", která se zabývala fotometrii a konceptem světla. V této knize zmínil základní předpoklady pro osvětlení. Jako první formuloval zákon o absorpci světla, známý také jako Beer-Lambertův zákon. Je to matematické vyjádření závislosti absorpce elektromagnetického záření od vlastností materiálu, přes který záření prochází. Beer-Lambertův zákon zní přesně takto „Prochází-li světelný paprsek prostředím, které je schopno absorbovat, je intenzita paprsku vstupujícího vyšší než intenzita paprsku prošlého tímto prostředím“. Také jako první přišel s termínem „albedo“.\n\nLambert také zaujímá místo v historii filozofie. Zajímal se především o logiku. V návaznosti na nápady Leibnize, se pokusil vytvořit \"„ars characteristica combinatoria“\" neboli logický kalkul. Jeho nejvýznamnější vydanou knihou v oblasti filozofie byla kniha „\"Neues Organon oder Gedanken über die Erforschung und Bezeichnung des Wahren und dessen Unterscheidung vom Irrthum und Schein“\" vydaná v roce 1764. V této knize shrnuje úvahy o logické stavbě poznání, pravidlech myšlení a metodách vědeckých důkazů, rozvíjí myšlenky symbolického jazyka s cílem omezit nejednoznačnost pojmů. Ve své druhé velké filozofické práci „\"Anlage zur Architektonik oder Theorie des Einfachen und Ersten in der philosophischen und mathematischen Erkenntniß“\" navrhl reformu v metafyzice, pramenící z nespokojenosti s Wolfovým systémem. Od roku 1765 si dopisoval s Immanuelem Kantem, který poté zamýšlel, že by mu věnoval knihu \"„Kritika čistého rozumu“\". Nicméně práce na knize byla zpožděna a kniha byla vydána až po Lambertově smrti.\n\nLambertův příspěvek v astronomii je pozoruhodný. Je známo, že se zajímal o geometrii kuželoseček. Přišel s jednoduchými výpočty drah komet. Lambert ve své knize \"„Cosmologische Briefe über die Einrichtung des Weltbaues“\" rozvinul teorii vesmíru a mlhovinovou hypotézu. V knize došel k závěru, že hvězdy kolem Slunce jsou součástí skupiny, která spolu putuje po Mléčné dráze. Dále přišel s teorií, že je v galaxii mnoho takových seskupení (hvězdných systémů).  V roce 1770 navrhl jednoduchou metodu určení, zda je vzdálenost mezi Zemí a Sluncem větší než vzdálenost od Země k dané kometě. Založil astronomický časopis \"„Berliner astronomisches Jahrbuch order Ephermeriden“\" a navrhl zveřejnění specializovaných trigonometrických a astronomických tabulek, za účelem zjednodušení rutinní práce. \n\n\n"}
{"id": "895323", "url": "https://cs.wikipedia.org/wiki?curid=895323", "title": "Opatská zahrada", "text": "Opatská zahrada\n\nOpatská zahrada ve všeobecnosti sloužila jako reprezentativní zahrada pro opata a jeho hosty.\n\nMezi historicky doložené nebo dochované opatské zahrady v Česku patří:\n"}
{"id": "895328", "url": "https://cs.wikipedia.org/wiki?curid=895328", "title": "Strupovitost peckovin", "text": "Strupovitost peckovin\n\nStrupovitost peckovin je houbová choroba některých druhů peckovin způsobená houbou \"Venturia carpophila\" (synonymum \"Cladosporium carpophilum, Fusicladium amygdali, Fusicladium carpophilum, Fusicladium pruni, Fusicladosporium carpophilum, Megacladosporium carpophilum, Thelephora vorticosa\"). Houba parazituje především meruňky, broskvoně a mandloně. Vyznačuje se 1–4mm velkými skvrnami na listech, letorostech a především plodech, které jsou často lokalizovány převážně v okolí stopky. Nejvýznamnější jsou poškození plodů. Jsou výrazné odrůdové rozdíly v citlivosti k strupovitosti. Silně je napadána např. meruňka Paviot a z broskvoní pak především tzv. vinohradnické semenáče. Původce choroby byl popsán v roce 1961 australským mykologem Eileen E. Fisher. Strupovitost peckovin se šíří zejména za vlhkého a teplého počasí (optimum 20–25 °C).\n\nChoroba napadá zejména listy, plody a letorosty. Nejčastěji bývají poškozeny plody v zahuštěných výsadbách a ve spodních částech severní strany koruny. Na plodech se vytvářejí drobné (1 až 5 mm), okrouhlé, olivově šedé až šedočerné skvrny, často s tmavším lemem. Počet skvrn na mladých plodech narůstá, spojují se, skvrny tmavnou, korkovatějí a při větším počtu se spojují v nepravidelné plochy. Skvrny jsou většinou lokalizovány v blízkosti stopky (na horní části plodů). Výjimečně dochází k nekrózám a vypadávání pletiv. U meruněk dochází při časném napadení ke korkovatění slupky. Napadené plody nerostou, jsou deformované a často praskají a následně jsou napadány moniliovou hnilobou. Letorosty jsou poškozovány především u mandloní. Skvrny na letorostech jsou oválného tvaru. Napadení listů strupovitostí peckovin je málo významné. Středy skvrn na listech hnědnou a usychají.\n\nHospodářsky může choroba negativně ovlivnit výnos, jeho snížením a významně snížit i kvalitu plodů. \n\nInfekce začíná na jaře, kdy vhodné teploty a vlhkost podporuje šíření askospor. Přezimuje podhoubí v lézích na letorostech nebo chlamydospory na povrchu kůry.\n\nVhodnou prevencí je dostatečný spon, pravidelný průklest, a výběr stanoviště i rezistentních odrůd a kultivarů.\n\nU meruněk omezují výskyt přípravky Baycor 25 WP, Syllit 65 WP, Talent, u broskvoní přípravky Kumulus WG, Sulikol K. Proti této chorobě není vypracována speciální ochrana a k omezení výskytu choroby většinou postačuje fungicidní ošetření proti ostatním chorobám.\n\n"}
{"id": "895331", "url": "https://cs.wikipedia.org/wiki?curid=895331", "title": "Jan Mikolášek", "text": "Jan Mikolášek\n\nJan Mikolášek (7. dubna 1889, Rokycany – 29. prosince 1973, Praha) byl český léčitel a znalec bylin. \n\nPocházel ze zahradnické rodiny. Později se odborně vzdělával v oboru, mj. u vídeňského profesora, avšak svou schopnost léčit vnímal jako „dar od Boha“. Davy lidí trpělivě čekávaly na vyšetření před jeho domem v Třebechovicích pod Orebem, Jenštejně u Prahy a v Hradečně u Kladna, kde všude působil. Mezi jeho klientelu patřili například továrnická rodina Ringhofferů, Olga Scheinpflugová, Max Švabinský nebo prezident Antonín Zápotocký a množství „celebrit“ kulturního českého života. Vzorek své moči mu poslal i anglický král Jiří VI. Právě Antonína Zápotockého, který byl vězněn v koncentračním táboře a v noze měl sněť, zachránil před amputací končetiny a stal se jeho chráněncem. Po prezidentově smrti na podzim roku 1957 byl však Jan Mikolášek odsouzen ve vykonstruovaném procesu k odnětí majetku a ke ztrátě občanských práv a svobod. \n\nJeho činnost inspirovala Čeňka Adamce k sepsání eseje \"Mistr Severin po 600 letech\" ironizující jeho činnost. Protože byla esej sepsána a publikována v době, kdy byl ještě Mikolášek protežován vedoucími osobnostmi komunistického Československa, použil v ní smyšlené jméno \"Jaroslav Cyrílek\". Oběti jeho působení a \"kultu osobnosti\", který si aktivně budoval, zmiňuje ještě v 80. letech dvacátého století Petr Ketter v knize věnované vývoji medicíny.\n\nV roce 2019 začala polská režisérka Agnieszka Holland natáčet film podle scénáře Marka Epsteina \"Šarlatán\", který je inspirován příběhem léčitele Jana Mikoláška. V kinech se má snímek objevit na konci března 2020.\n\n\n"}
{"id": "895334", "url": "https://cs.wikipedia.org/wiki?curid=895334", "title": "Alžběta Amálie Habsbursko-Lotrinská", "text": "Alžběta Amálie Habsbursko-Lotrinská\n\nAlžběta Amálie Habsbursko-Lotrinská (: \"Elisabeth Amalie Eugenia Maria Theresia Karoline Luise Josepha\"; 7. července 1878, Reichenau – 13. března 1960, Vaduz) byla rakouská arcivévodkyně a sňatkem lichtenštejnská kněžna. Byla babičkou současného vládnoucího lichtenštejnského knížete Hanse Adama II.\n\nNarodila se jako nejmladší dítě arcivévody Karla Ludvíka z jeho třetího manželství s Marií Terezou Portugalskou. Byla neteří císaře Františka Josefa I. Jejími bratry z otcova prvního manželství byli následník trůnu František Ferdinand d'Este a arcivévodové Ota František Josef a Ferdinand Burg.\n\nV roce 1903 se provdala za lichtenštejnského knížete Aloise Adolfa, který se kvůli sňatku musel vzdát rakouského občanství, aby si nevěsta nevzala svého poddaného. Alžběta Amálie byla inteligentní a skromná žena, ale také vášnivá lovkyně. Svého muže, podplukovníka císařské armády, doprovázela po různých posádkách. Roku 1909 zdědil Alois panství Velké Losiny na Moravě. Po abdikaci svého muže v roce 1938 se lichtenštejnským knížetem stal jejich syn František Josef. Roku 1944 odešli před blížící se frontou do Vaduzu, kde také prožili zbytek života. Byli pochováni v rodové knížecí hrobce v kryptě katedrály sv. Florina.\n\nAlžběta měla celkem devět dětí:\n\n"}
{"id": "895349", "url": "https://cs.wikipedia.org/wiki?curid=895349", "title": "Seznam ministrů zemědělství Předlitavska", "text": "Seznam ministrů zemědělství Předlitavska\n\nToto je seznam ministrů zemědělství Předlitavska (dobově oficiálně ministr orby), který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 (respektive od ustavení tohoto rezortu koncem prosince 1867) až do zániku Rakouska-Uherska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895351", "url": "https://cs.wikipedia.org/wiki?curid=895351", "title": "Karel Melka", "text": "Karel Melka\n\nKarel Melka (* 13. prosince 1949) je bývalý český fotbalista, obránce a fotbalový trenér. Člen klubové síně slávy SK Dynama České Budějovice.\n\nZačínal ve Slavoji České Budějovice, po sloučení hrál za SK Dynamo České Budějovice. Na vojně hrál za Duklu Žatec a po vojně hrál 2 roky ve druhé lize za Děčín. Po návratu působil v Českých Budějovicích do 36 let, kdy se stal asistentem Karla Přenosila.\nByl asistentem u týmu, který postoupil do první ligy, v první ligové sezóně Českých Budějovic 1985/86 a i v další sestupové sezóně, kdy byl trenérem Bohumil Smolík.\n"}
{"id": "895365", "url": "https://cs.wikipedia.org/wiki?curid=895365", "title": "Seznam ministrů zeměbrany Předlitavska", "text": "Seznam ministrů zeměbrany Předlitavska\n\nToto je seznam ministrů zeměbrany Předlitavska (fakticky ministr obrany Předlitavska, se zodpovědností za zvláštní předlitavské ozbrojené síly – zeměbranu), který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 (respektive od ustavení tohoto rezortu koncem prosince 1867) až do zániku Rakouska-Uherska v roce 1918. \n\nŠlo o jiné portfolio než zastávali ministři války Rakouska-Uherska, kteří zodpovídali za společné ozbrojené síly obou částí habsburského soustátí. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895374", "url": "https://cs.wikipedia.org/wiki?curid=895374", "title": "Seznam ministrů železnic Předlitavska", "text": "Seznam ministrů železnic Předlitavska\n\nToto je seznam ministrů železnic Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 (respektive od ustavení tohoto rezortu v listopadu 1895) až do zániku Rakouska-Uherska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895376", "url": "https://cs.wikipedia.org/wiki?curid=895376", "title": "Seznam ministrů veřejných prací Předlitavska", "text": "Seznam ministrů veřejných prací Předlitavska\n\nToto je seznam ministrů veřejných prací Předlitavska, který obsahuje chronologický přehled všech členů vlád Předlitavska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 (respektive od ustavení tohoto rezortu v březnu 1908) až do zániku Rakouska-Uherska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895380", "url": "https://cs.wikipedia.org/wiki?curid=895380", "title": "Seznam ministrů sociální péče Předlitavska", "text": "Seznam ministrů sociální péče Předlitavska\n\nToto je seznam ministrů sociální péče Předlitavska, který obsahuje chronologický přehled všech členů vlád Předlitavska působících v čele tohoto úřadu od ustavení rezortu v lednu 1918 až do zániku Rakouska-Uherska na podzim 1918. \n\n1. června 1917 předlitavská vláda rozhodla zřídit nový rezort. Původně se počítalo, že půjde o ministerstvo sociální péče a zdravotnictví. Přípravnými pracemi byli pověřeni ministři Viktor Mataja a Ivan Horbaczewski. Na podzim 1917 bylo původní rozhodnutí změněno, nyní se předpokládalo založení dvou nových samostatných ministerstev – ministerstva sociální péče a ministerstva zdravotnictví. Ministerstvo sociální péče pak vzniklo 1. ledna 1918, ministerstvo zdravotnictví 27. července 1918. Vzhledem k faktu, že monarchie během několika následujících měsíců zanikla, se činnost ministerstva sociální péče už výrazněji nerozvinula a do konce Rakouska-Uherska se na něm vystřídali jen dva ministři.\n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895385", "url": "https://cs.wikipedia.org/wiki?curid=895385", "title": "Seznam ministrů zdravotnictví Předlitavska", "text": "Seznam ministrů zdravotnictví Předlitavska\n\nToto je seznam ministrů zdravotnictví Předlitavska. 1. června 1917 vláda Předlitavska rozhodla zřídit nový rezort. Původně se počítalo, že půjde o ministerstvo sociální péče a zdravotnictví. Přípravnými pracemi byli pověřeni ministři Viktor Mataja a Ivan Horbaczewski. Na podzim 1917 bylo původní rozhodnutí změněno, nyní se předpokládalo založení dvou nových samostatných ministerstev – ministerstva sociální péče a ministerstva zdravotnictví. Ministerstvo sociální péče pak vzniklo 1. ledna 1918, ministerstvo zdravotnictví bylo aktivováno 27. července 1918. Vzhledem k faktu, že monarchie během několika následujících měsíců zanikla, se činnost ministerstva zdravotnictví už výrazněji nerozvinula a do konce Rakouska-Uherska mělo jen jediného ministra.\n\n\"* Poznámka: V pramenech a databázích mírně kolísá přesná datace počátku a konce jeho funkčního období. Zde všechny údaje dle publikace kol. aut.: Československé dějiny v datech, Praha 1987.\"\n"}
{"id": "895387", "url": "https://cs.wikipedia.org/wiki?curid=895387", "title": "Google Tag Manager", "text": "Google Tag Manager\n\nGoogle Tag Manager (GTM) je systém pro správu měřicích kódů na webových stránkách. Jeho princip je takový, že se na web umístí pouze jeden kód a poté se již prostřednictvím webového rozhraní vkládají jednotlivé měřicí kódy. Tento postup velice usnadňuje a zrychluje práci s kódy (anglicky se označují jako tagy), kdy jsou z nasazení vynecháni programátoři.\n\nSpolečnost Google jej představila 1. října 2012.\n\nGTM je strukturován do několika částí.\n\nKontejner je samotný kód, který se vkládá na všechny stránky webu těsně za otevírací HTML značku <body>. Je poté zodpovědný za spouštění vložených tagů. V podstatě jde o JavaScriptový kód, který navíc umí pracovat s dalšími částmi stránky pomocí maker. Kontejnerů může být v jednom účtu i více.\n\nProstřednictvím maker lze pracovat s dalšími daty na stránce. Lze například zjistit titulek stránky, URL adresu, pracovat s HTTP referrer nebo pseudonáhodnými čísly.\n\nPomocí datové vrstvy lze do kontejneru předávat data, se kterými mají měřicí kódy pracovat. Může jít například o hodnotu objednávky v e-shopu, interní označení návštěvníka apod. Datová vrstva musí být v kódu stránky inicializovaná ještě před samotným kontejnerem.\n\nPravidla určují, na kterých stránkách, nebo množině stánek, se budou jednotlivé tagy zobrazovat. Můžeme například nadefinovat, že měřicí kód Google Analytics se bude zobrazovat na všech stránkách, nebo že tag pro měření transakcí v e-commerce se zobrazí pouze na tzv. děkovací stránce (stránka zobrazená po úspěšně dokončeném nákupu v e-shopu).\n\nGoogle Tag Manager má také integrovanou správu uživatelů. Na hlavní úrovni lze stanovit, zda má uživatel přístup do celého účtu nebo pouze k vybraným kontejnerům. V rámci účtu lze poté nastavit právo pro čtení nebo pro čtení, zápis a správu. V rámci kontejnerů lze nastavit tři úrovně oprávnění:\n\n\nPomocí Google Tag Manageru lze od 13. června 2013 také ověřovat vlastnictví webu do Google Webmaster Tools. Díky tomu se stává Google Tag Manager jediným kódem, který je nutno vkládat na webové stránky, aby bylo možno využívat služeb Googlu jako je Google AdWords, Google Analytics nebo právě Google Webmaster Tools.\nCode Editor for GTM - zvýrazňovač zdrojového kódu v Google Tag Manageru.\n"}
{"id": "895388", "url": "https://cs.wikipedia.org/wiki?curid=895388", "title": "Devět křížů", "text": "Devět křížů\n\nDevět křížů je lokalita u obce Lesní Hluboké v okrese Brno-venkov, na silnici II/602, nedaleko exitu 168 dálnice D1. Nachází se zde hotel Annahof (původně motorest Devět křížů). Přibližně 2 kilometry západním směrem je na D1 na umístěna oboustranná odpočívka.\n\nLokalita dostala název podle devíti křížů, podle pověsti vztyčených na místě, kde v 16. století došlo k masakru svatebního průvodu. Na místě mělo být 9 obětí, na jejichž památku byly kříže vztyčeny. V roce 2012 místo prozkoumali archeologové ze společnosti Archaia spolu s vědci z Masarykovy univerzity. Ti na místě nenalezli žádné lidské ostatky, které by mohly tuto legendu podporovat. Podle vzpomínek Vladimíra Ryšánka, starosty Lesního Hlubokého, došlo k jejich vyzvednutí již v šedesátých letech 20. století při obnově shnilých křížů. Později, po jejich výměně, měly být kosti uloženy pod prostřední kříž, ovšem kvůli častým výkopům inženýrských sítí pravděpodobně došlo k jejich zničení.\n\nPůvodní kříže nechali vztyčit benediktinští mniši z kláštera v Rajhradě. Po jejich ztrouchnivění je nahradili novými a každých sto let docházelo k jejich svěcení. Poslední zmínka o jejich svěcení pochází z 18. září 1887. Kříže jsou chráněny jako kulturní památka České republiky.\n\n"}
{"id": "895393", "url": "https://cs.wikipedia.org/wiki?curid=895393", "title": "Živa", "text": "Živa\n\nŽiva může znamenat:\n\n"}
{"id": "895396", "url": "https://cs.wikipedia.org/wiki?curid=895396", "title": "Utkání hvězd české extraligy 1998", "text": "Utkání hvězd české extraligy 1998\n\nUtkání hvězd české extraligy 1998 se uskutečnilo 1. února roku 1998 ve Vítkovicích, podle nepsaných zákonů, se utkání hvězd přemístilo na východ, kde se hvězdy představily už potřetí. Exhibiční utkání bylo pozvánkou na olympijské hry, na které vybraní borci vzápětí cestovali. Východ (Morava) vyhrál na domácí půdě opět 10:9\n\nVýchod (Morava) – Západ (Čechy): 10:9 (1:3, 6:5, 3:1) \n\n2. února 1997 – Vítkovice\nBranky: 12' Čajánek (Ševěček), 27' Kapusta (Mařák, Škuta), 30' Kaděra, 31' Škuta (Kapusta, Mařák), 34' Čajánek (Kaděra, Vlk), 35' Moravec (Ujčík, Dopita), 40' Šimíček (Ujčík), 43' Lubina (Meluzín, Škuta), 45' Vlk (Kaděra), 49' Vlk (Ševěček) – 1' Růžička (Alinč), 13' Hejduk (Vykoukal, Hlaváč), 17' Ťoupal (Vlasák), 22' Vykoukal (Blažek), 24' Vlasák (Alinč), 31' Růžička (Prorok), 31' Blažek (Hejduk, Hlaváč), 32' Hlaváč (Vykoukal), 54' Ťoupal (Růžička, Vlasák)\nRozhodčí: Vokurka, Barvíř, Fedoročko\nVyloučení: 1:0 \nDiváků: 9450\n\n"}
{"id": "895398", "url": "https://cs.wikipedia.org/wiki?curid=895398", "title": "Elnur Mammadli", "text": "Elnur Mammadli\n\nElnur Mammadli (: ), (* 29. června 1988) je bývalý ázerbájdžánský zápasník – judista, olympijský vítěz s roku 2008.\n\nS judem se seznámil v 9 letech v Baku a trénoval pod vedením Jašara Allahverdijeva (Yaşara Allahverdiyeva). V roce 2006 se nečekaně stal mistrem Evropy. V témže roce začala i jeho rivalita s Jihokorejcem Wang Ki Čchunem - na mistrovství světa juniorů i seniorů s ním těsně prohrál, v roce 2008 mu prohru vrátil se všemi úroky na olympijských hrách v Pekingu. Pro zlatou olympijskou medaili si došel po suverejnním výkonu a návazal tak na zlato svého krajan Nazima Husejnova z roku 1992.\n\nV roce 2009 si užíval popolarity ve své rodné zemi a na tatami se vrátil až po dvou letech s blížícím se mistrovství světa. V polostřední váze kam přestoupil patřil mezi absolutní světovou špičku, ale medaile z mistrovství světa mu těsně unikala. V roce 2011 získal svůj druhý titul mistra Evropy, ale v roce 2012 podcenil přípravu na olympijské hry v Londýně a nečekaně vypadl v prvním kole s Kanaďanem Antoine Valois-Fortier.\n\nV roce 2013 ještě experimentoval se střední váhou, ale potom co dostal funkci viceprezidenta ázerbájdžánského judistického svazu se přestal sportu vrcholově věnovat.\n\n\n\n"}
{"id": "895404", "url": "https://cs.wikipedia.org/wiki?curid=895404", "title": "Pohár federace 1971", "text": "Pohár federace 1971\n\nPohár federace 1971 byl 9. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 26. až 29. prosincem 1971 na otevřených travnatých dvorcích areálu Royal King's Park Tennis Club. Turnaj proběhl podruhé na australské půdě, když jej hostilo západoaustralské město Perth.\n\nSoutěže se zúčastnilo čtrnáct zemí. Páté vítězství si připsalo družstvo Austrálie, které obhájilo titul a v celém turnaji neztratilo žádné utkání. Ve finále zdolalo hráčky Velké Británie. Výhru Australankám zajistily dvěma body z dvouher Evonne Goolagongová a Margaret Courtová, když přehrály Britky Virginia Wadeovou a Ann Jonesovou. Třetí bod pak pro Austrálii ve čtyřhře získaly Courtová s Lesley Huntovou, když zvítězily nad dvojici Winnie Shawová a Virginia Wadeová.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace. Proběhl také tzv. turnaj útěchy, do nějž nastoupily týmy vyřazené v prvním kole hlavní soutěže.\n\n<br>\n"}
{"id": "895410", "url": "https://cs.wikipedia.org/wiki?curid=895410", "title": "Vashonův ostrov", "text": "Vashonův ostrov\n\nVashonův ostrov ( ) leží v Pugetově zálivu a je součástí amerického státu Washington. Má rozlohu 96 km² a žije na něm přes 10 000 obyvatel. Se sousedním menším Mauryho ostrovem je propojen od roku 1925 uměle vytvořenou šíjí a tvoří tak vlastně jeden kus země, ale z tradice jsou oba ostrovy považovány za samostatné. S nedalekým městem Tacoma je ostrov spojen trajektem.\n\nOstrov objevil v roce 1792 George Vancouver a pojmenoval ho podle britského admirála Jamese Vashona. Základem zdejší ekonomiky bylo tradičně zemědělství, především pěstování jahod. Dnes je populární turistickou destinací díky klidnému venkovskému životu a zachované přírodě.\n\n\n"}
{"id": "895412", "url": "https://cs.wikipedia.org/wiki?curid=895412", "title": "Václav Jurečka", "text": "Václav Jurečka\n\nVáclav Jurečka (* 26. června 1994) je český fotbalový útočník či záložník a reprezentant Česka do 19 let, který v současnosti působí v českém prvoligovém klubu 1. FC Slovácko. V roce 2019 získal bakalářský titul na fakultě stavební Vysoké školy báňské Ostrava.\n\nPoprvé za A-tým Opavy nastoupil dne 20. října 2012 v zápase proti Táborsku, kdy v 88. minutě střídal litevského útočníka Tomase Radzinevičiuse. První šanci zahrát si v základu dostal při svém čtvrtém zápase za dospělé dne 10. listopadu 2012 proti týmu FK Ústí nad Labem, odehrál 76 minut, než ho nahradil Lumír Sedláček. Prvního ligového gólu docílil v dalším zápase proti FK Viktoria Žižkov ze 17. listopadu, kde v 72. minutě ustanovil konečný výsledek zápasu 1:2. Před sezónou 2014/15 odešel na roční hostování do taktéž druholigového FK Kolín. V jeho dresu se poprvé představil v soutěžním utkání, hned v základní sestavě, dne 27. července 2014 v prvním kole Poháru České pošty proti MFK Trutnov, který Kolín i díky jeho gólu vyhrál 3:0. Zpočátku nastupoval pravidelně, ale po výměně trenéra z kádru vypadl a odehrál několik utkání za třetiligový FK Slavoj Vyšehrad. V únoru 2015 bylo jeho hostování předčasně zrušeno a Jurečka se vrátil zpět do Opavy. Zde dohrál zbytek sezóny v základu, odehrál 13 utkání a vstřelil 3 góly.\n\n\"Aktuální k 21. červenci 2019\"\nSvůj debut v české reprezentaci do 19 let si odbyl v přípravném dvojzápase s Irskem. Nastoupil v obou zápasech. Poprvé v úterý 5. února 2013 nastoupil jako střídající hráč v 60. minutě, podruhé pak 7. února nastoupil v základní sestavě, ve 24. minutě utkání vstřelil jediný gól českého celku z pokutového kopu a v 73. minutě byl vystřídán. K třetímu zápasu nastoupil 21. března 2013 proti týmu Nizozemska, opět nastoupil v základní sestavě a v 54. minutě byl střídán. V zápase se neprosadil a nezabránil tak vysoké prohře 0:6.\n\n"}
{"id": "895415", "url": "https://cs.wikipedia.org/wiki?curid=895415", "title": "Deke Richards", "text": "Deke Richards\n\nDeke Richards (8. dubna 1944 Los Angeles, Kalifornie, USA − 24. března 2013 Bellingham, Washington, USA) byl americký hudební producent a skladatel. Skládal písně pro umělce u vydavatelství Motown Records a byl rovněž členem producentských skupin The Clan a The Corporation. Je například spoluautorem písně „I Want You Back“ pro skupinu The Jacksons 5.\n\nZemřel na rakovinu jícnu ve věku 68 let.\n\n"}
{"id": "895416", "url": "https://cs.wikipedia.org/wiki?curid=895416", "title": "Seznam ministrů bez portfeje Předlitavska", "text": "Seznam ministrů bez portfeje Předlitavska\n\nToto je seznam ministrů bez portfeje Předlitavska, který obsahuje přehled všech členů vlád Předlitavska působících na tomto vládním postu po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. \n\nV předlitavských vládách existovalo několik typů ministrů bez portfeje. Od roku 1871 až do roku 1918 byli trvale součástí kabinetů ministři pro haličské záležitosti, tedy zástupci Haliče coby historické země s jistou mírou autonomie. V některých předlitavských vládách byli rovněž zastoupeni ministři-krajani, tedy členové vlády zastupující etnické skupiny v Předlitavsku, nejčastěji český ministr-krajan a německý ministr-krajan. Na rozdíl od ministrů pro haličské záležitosti ale nebyly jejich kompetence jasně vymezeny a šlo spíše o neformální funkci (tito ministři se také objevili jen v některých vládách). Kromě toho existovalo několik dalších ministrů bez portfeje s jiným vymezením jejich kompetencí. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje /(pokud není výslovně uvedeno jinak) dle publikace kol. aut.: Československé dějiny v datech, Praha 1987.\"\n"}
{"id": "895417", "url": "https://cs.wikipedia.org/wiki?curid=895417", "title": "Pibor (řeka)", "text": "Pibor (řeka)\n\nPibor je řeka v Jižním Súdánu a Etiopii. Vlévá se do řeky Sobat, přítoku Bílého Nilu. Protéká nedaleko města Akobo. Na řece leží město Pibor nazývané také \"Pibor Post\". Řeka protéká poblíž hranic Jižního Súdánu s Etiopií.\n\nŘeky Pibor, Baro, Gilo a Akobo pramení v Etiopské vysočině. Největší z nich je řeka Baro, tvořící 83 % vod řeky Sobat. V období sucha mají řeky nízký průtok.\n"}
{"id": "895422", "url": "https://cs.wikipedia.org/wiki?curid=895422", "title": "Kostel Všech svatých (Hronov)", "text": "Kostel Všech svatých (Hronov)\n\nKostel Všech svatých je římskokatolický farní kostel v Hronově. Je nejstarší památkou města, v roce 1359 je uváděn jako farní kostel, kdy nad ním měl patronát Jan z Náchoda, řečený z Dubé. Je chráněn jako kulturní památka České republiky.\n\nPůvodně na místě kostela stála gotická „kaple v březinách“. Kostel je situován na místě původního centra města. Za třicetileté války, zejména při požáru města v roce 1639, byl téměř zničen. Dochovalo se pouze gotické kněžiště z první poloviny 14. století, které sloužilo jako kaple. Kostel byl barokně přestavován v letech 1713–1716 a v roce 1736, kdy byla ke kněžišti přistavěna současná chrámová loď. Pro nedostatek kněží byl kostel filiálním k náchodskému děkanství, v roce 1780 byla zřízena lokálie a roku 1786 byla obnovena fara. Větší opravy kostela byly provedeny v letech 1905, 1968 a 2008–2009.\n\nKostel je orientovaný, původně gotický, později přestavěný barokně, bez věže. Stěny jsou hladké, kolem oken šambrány. Kněžiště má dva opěráky. V západním průčelí jsou pilastry, vchod je hladce olemovaný a okno na kruchtu segmentové. Ke kněžišti přiléhá z jihu sakristie. Triumfální oblouk je polokruhový.\n\nVnitřní zařízení pochází z poloviny 19. století, lavice z roku 1863.\n\nZ původního nástroje Amadea Hanische z roku 1867 se dochovaly varhaní skříně, do kterých je zabudován nástroj firmy Organa z roku 1977.\n\nU kostela stojí pozdně renesanční zvonice, která roku 1610 nahradila původní dřevěnou zničenou při požáru. Proti původní byla zvýšena o jedno patro a osazena dřevěným podsebitím se střechou a hrotem ve tvaru osmibokého jehlance. Původní zvony byly zrekvírovány v roce 1757.\n\nKolem kostela se rozkládá bývalý hřbitov s kaplí Panny Marie, původní kostnicí. Na schodišti ke kostelu je socha sv. Václava z roku 1940 od červenokosteleckého sochaře Břetislava Kafky, více známého jako parapsychologa. Pískovcová socha byla v září 1940 slavnostně odhalena Msgr. Svatošem, osobním děkanem na Boušíně a náchodským vikářem. Pětimetrový pomník váží včetně podstavce 3,8 tuny a na podstavci je nápis „Svatý Václave, oroduj za nás“.\n\nBohoslužby se konají v neděli v 8.00 a denně mimo středy a neděle v 17.00.\n\n"}
{"id": "895423", "url": "https://cs.wikipedia.org/wiki?curid=895423", "title": "Gusinje", "text": "Gusinje\n\nGusinje (albánsky Gucia/Gusi, v srbské cyrilici Гусиње) je malé město ve východní části Černé Hory poblíž hranice s Albánií. Dle údajů z roku 2011 zde žije necelých 1700 obyvatel. Administrativně je správním střediskem stejnojmenné opštiny Gusinje (tato opština vznikla v roce 2014 vyčleněním z opštiny Plav). Nachází se na soutoku říček Vruja a Grnčar, pod strmými svahy pohoří Prokletije z jihu a pohoří Visitor ze severu, na silničním tahu z Albánie do Plavu a dále do zbytku Černé Hory. Historicky přes Gusinje procházela obchodní stezka, spojující Skadar (dnes v Albánii) a Peć (dnes na území Kosova).\n\nZáznamy o městu Gusinje z dávných dob nebyly dochovány. Ve 14. století byla zaznamenána existence vesnice \"Gusino\", která představuje jádro dnešního města. Obyvatelstvo, které v Gusinji žilo, se často měnilo. Albánské obyvatelstvo, tzv. Kelmendiové bylo vyhnáno slovanským obyvatelstvem, které později nahradili místní muslimové z okolí města Plav. Podle cestovatele Amiho Bouhé, který město v roce 1836 navštívil, mělo Gusinje 300 domů, které byly osídleny srbským a albánským obyvatelstvem. Několik dalších cestovatelů popsalo Gusinje jako místo \"s čtyřmi mešitami a 1600 domácnostmi (Velimirović), 400 domy, z nichž čtvrtina jsou srbské (Jurišić).\n\nAž do roku 1913 bylo město součástí Osmanské říše, spadalo pod novopazarský sandžak. Poté bylo připojeno k Černé Hoře, od roku 1918 bylo součástí Království Srbů, Chorvatů a Slovinců a později Jugoslávie. Vzhledem k odlehlosti od hlavních dopravních tahů nikdy nebylo předmětem rozsáhlejšího ekonomického i společenského rozvoje. V roce 1939 bylo popsáno jako \"město orientálního charakteru\" s převážně albánským obyvatelstvem. V 20. století došlo vzhledem k vystěhovávání do zbytku Jugoslávie i do zahraničí k pádu počtu obyvatel. Na začátku 21. století se díky blízkosti pohoří Prokletije otevřela jako vhodná možnost pro rozvoj místní ekonomiky turistika. Vzhledem k nedaleké hranici s Albánií, která byla až do roku 1991 přísně střežena, nebylo možné rozvíjet turistiku v blízkém pohraničí dobách existence socialistické Jugoslávie.\n\nObyvatelstvo Gusinje je převážně slovanské a hlásí se k islámu. Podle posledního sčítání lidu se přihlásilo k bosňácké národnosti. Kromě toho žije ve městě i albánská a srbská menšina.\n\n"}
{"id": "895424", "url": "https://cs.wikipedia.org/wiki?curid=895424", "title": "Solange Knowles", "text": "Solange Knowles\n\nSolange Piaget Knowles, známa jako Solange (24. června 1986, Houston, Texas, USA) je americká zpěvačka, skladatelka, herečka, modelka, tanečnice, podnikatelka, a DJ.\n\nNarodila se a vyrůstala v Houstonu společně se starší sestrou Beyoncé. V taneční skupině doprovázela na vystoupení a turné Destiny's Child. Objevila se ve videoklipech a několika filmech. Společně s Hayden Panettiere si zahrála ve filmu \"\". Má syna Daniela.\n\n"}
{"id": "895425", "url": "https://cs.wikipedia.org/wiki?curid=895425", "title": "Toby Alderweireld", "text": "Toby Alderweireld\n\nTobias „Toby“ Albertine Maurits Alderweireld (* 2. března 1989, Wilrijk, Belgie) je belgický fotbalový obránce a reprezentant, momentálně hrající v klubu Tottenham Hotspur, kam přestoupil v červenci roku 2015 z klubu Atlético Madrid. Hraje na pozici středního obránce, ale může nastoupit i na pravém kraji obrany. Účastník Mistrovství světa 2014 v Brazílii a EURA 2016 ve Francii.\n\nAlderweireld přešel do mládežnické akademie Ajaxu v srpnu 2004 z belgického klubu Germinal Beerschot. 22. února 2007 podepsal s klubem profesionální smlouvu platnou do 30. června 2010. Do A-mužstva povýšil v sezóně 2008/09, ale odehrál pouze jediný zápas 18. ledna proti NEC Nijmegenu (4:2). 26. února debutoval v evropských pohárech při remíze 1:1 s italskou Fiorentinou (Pohár UEFA).\n\n31. srpna 2013 přestoupil do španělského klubu Atlético Madrid, kde podepsal smlouvu na 4 roky. V Lize mistrů 2013/14 se dostal s Atléticem až do finále proti Realu Madrid, ale zde musel skousnout porážku 1:4, vyrovnávající branku na 1:1 přitom Atlético dostalo až ve třetí minutě nastavení (hlavička Sergia Ramose). Stal se však vítězem Primera División 2013/14.\n\nV závěru letního přestupového okna 1. září 2014 odešel na hostování z Atlética do anglického klubu Southampton FC. V létě 2015 se stal hráčem jiného anglického týmu Tottenham Hotspur FC.\n\nAlderweireld působil téměř ve všech mládežnických reprezentacích Belgie včetně výběru do 21 let.\n\nV A-mužstvu Belgie debutoval 29. května 2009 v utkání na japonském turnaji Kirin Cup proti národnímu týmu Chile. Nastoupil v základní sestavě a odehrál kompletní počet minut, Belgie remizovala 1:1.\n\n6. února 2013 nastoupil v základní sestavě v Bruggách proti hostujícímu Slovensku, Belgie zvítězila 2:1 gólem Driese Mertense z 90. minuty. Alderweireld odehrál kompletní zápas. 22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Absolvoval i domácí kvalifikační utkání na MS 2014 26. března proti stejnému soupeři, Belgie zvítězila 1:0.\n\nPrvní branku v dresu belgického národního týmu vstřelil 19. listopadu 2013 v přátelském utkání v Bruselu proti Japonsku, ale pouze korigoval stav na konečných 2:3 pro asijský celek.\n\nTrenér Marc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A. Se šampionátem se Belgie rozloučila čtvrtfinálovou porážkou 0:1 s Argentinou.\n\nMarc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu a v utkání v Toulouse proti Maďarsku (výhra 4:0) vstřelil vítězný gól.\n\n"}
{"id": "895426", "url": "https://cs.wikipedia.org/wiki?curid=895426", "title": "James Mill", "text": "James Mill\n\nJames Mill (6. dubna 1773 – 23. června 1836) byl skotský historik, ekonom a politický filozof. Byl jedním z hlavních představitelů tzv. klasické ekonomie. Byl otcem Johna Stuarta Milla, významného filozofa liberalismu. K jeho nejznámějším historickým pracím patří kniha \"The History of British India\" z roku 1818. \"Elements of Political Economy\" patří k základním kamenům jeho ekonomického díla. Nejuznávanější prací filozofickou byla kniha \"Analysis of the Phenomena of the Human Mind\". \n\nMezi jeho nejvlivnější díla nepochybně patří \"History of British India (Historie Britské Indie),\" která pojednává o holistickém zavrhnutí a odmítnutí Indické kultury a civilizace. V rámci tohoto traktátu Mill rozdělil Indické dějiny do tří celků: období \"Hindu\", \"Muslimské\" a \"Britské\".\n\n\n\n"}
{"id": "895429", "url": "https://cs.wikipedia.org/wiki?curid=895429", "title": "Miroslav Rokos", "text": "Miroslav Rokos\n\nRNDr. Miroslav Rokos (* 24. listopadu 1958) je český ekologický aktivista a politik, v letech 2002 až 2003 zastával funkci předsedy Strany zelených.\n\nMiroslav Rokos vystudoval na Přírodovědecké fakultě Masarykovy univerzity. V březnu 2002 se stal předsedou Strany zelených (tuto funkci zastával do dubna 2003). V listopadu 2002 byl za SZ zvolen do Zastupitelstva města Brna (v roce 2006 už mandát neobhájil). V rámci Strany zelených působil také jako předseda Ústřední revizní komise (od září 2008 do prosince 2009), v březnu 2009 se podílel na vyloučení tzv. „rebelů“ Olgy Zubové, Věry Jakubkové, Dany Kuchtové a Martina Čáslavky ze SZ.\n"}
{"id": "895435", "url": "https://cs.wikipedia.org/wiki?curid=895435", "title": "Branding národních mýtů a symbolů", "text": "Branding národních mýtů a symbolů\n\nS pojmem Branding národních symbolů a mýtů v dnešním slova smyslu se můžeme setkat až ke konci 19. století s příchodem industrializace. Ve Spojených státech se v tomto období objevují značky, které jsou známé dodnes. Jsou to například Procter&Gamble, Coca Cola, Heinz, Avon, Heineken, Lipton aj. \n\nS ohledem na možné padělání se začaly zavádět ochranné známky (tzv. trademark) a patenty. \n\nSlovník obchodu a managementu definuje značku jako „název, znak či symbol, který slouží k identifikaci produktu či služby konkrétního prodejce a který tyto produkty nebo služby odlišuje před konkurencí.“\n\nAmerická marketingová asociace hovoří o podobné definici: „Značka je jméno, název, znak, výtvarný projev nebo kombinace předchozích prvků. Jejím smyslem je odlišení zboží nebo služeb jednoho prodejce či skupiny prodejců od zboží nebo služeb konkurenčních prodejců.\"\nZnačka měla původně symbolizovat kvalitu, ale dnes je spíše dokladem společenské úrovně svého nositele.\n\nV českých kruzích se často rozebírá rozdíl mezi anglickým brand a českou značkou. Kneschke poukazuje na značný rozdíl, který je mezi značkou a brandem. Za značku považuje v podstatě cokoliv kdykoliv, kdežto brandem se stává až ve chvíli, kdy produktu, který zastupuje, přinese schopnost zřetelně se odlišit od konkurence. „Brand je jedinečný, zapamatovatelný a snadno srozumitelný.“ \n\nMýty tvoří důležitou součást každé kultury a společnosti. Jejich účel je jasný, pomoci jednotlivým národům definovat sebe sama. Mýtus může být definován jako starodávná tradice, vžitá kulturní představa, jež je opakovaně přetvářena, obnovována a reprodukována. \n\nPo celém světě můžeme identifikovat obrovské množství národních mýtů. Mýty utváří kolektivní paměť národa a jeho tradice, jestliže jsou jednou přijaty společností, pak je velmi obtížné je změnit. Dějiny každého národa jsou spjaté s vytvořenou a po generacích předávanou národní mytologií. Díky mýtům lidé pociťují soudržnost a sounáležitost s ostatními členy národa.\nMezi národní symboly řadíme vlajky, národní barvy, peníze i národní hrdiny, kteří se stali pro národ nějakým významným symbolem (Jan Ámos Komenský jako symbol vzdělání).\nNárodní symboly dělají hmatatelné to, co by bylo jinak nemožné významově zachytit, přináší tak konkrétnost do abstrakce. Hlavní funkcí symbolů je vyhranění národní identity. \n\nK průkopníkům brandingu patřil například James Gamble, výrobce mýdla. \nBranding v podobě, jak se praktikuje dnes, spojuje 5 prvků:\n\n\nBranding ovlivňuje některé užitečné věci, z nichž všechny pomáhají zajistit úspěch výrobku. Ten může:\n\nVe skutečnosti je národní značka nesmírně důležitá pro postavení národa ve světě. Znalosti lidí o cizích národech jsou většinou velmi omezené. Pokud lidé vůbec něco vědí, vycházejí jejich postoje z mýtů, fám a anekdot. Téměř vždy sklouzávají ke groteskní karikatuře, která může poškodit obchod, turistiku a přímé zahraniční investice.\nCílem každého státu je prezentovat se pomocí jasně rozpoznatelného obrazu, který by shrnoval jeho „osobnost\", kulturu a hodnoty. Každý stát svou značku přirozeně má, ale politické a ekonomické důvody dovedly státy k myšlence upravovat a „pěstovat\" svou značku stejným způsobem jako to dělají komerční společnosti. \n\nTypický produkt vyráběný v dané zemi ovlivňuje vnímání celkového obrazu státu v zahraničí (např. německé automobily, švýcarské čokolády, atd.). \n\nNational branding se z hlediska své povahy pohybuje na pomezí několika disciplín. Nejvýrazněji se opírá o marketing, dále v něm nalezneme prvky veřejné diplomacie, zahraniční politiky, mezinárodních vztahů, ale i public relations.\nHlavní rozdíl mezi brandingem na poli obchodním a national brandingem spočívá v tom, že každý stát na rozdíl od výrobku či služby má přirozeně svůj vlastní obraz značky (brand image), aniž by o něj usiloval. \n\nJedním z typických symbolů pro Čechy je pivo. Češi vypijí ročně okolo 160 litrů na osobu a to jim zajišťuje první místo v žebříčku konzumace piva na světě. Navíc čeští výrobci piva jsou také známí po celém světě a o českém pivě se hovoří jako o jednom z nejlepších. Předními českými značkami ve světě jsou Pilsner Urquell a Budweiser Budvar.\n\nDalším z národních symbolů České republiky je hokej. Všichni vědí, že kolébkou hokeje je Kanada, ale Češi jsou pro svoje hokejové umění známí také po celém světě. \n\nČeská republika se může pyšnit také jedním z nejkrásnějších měst v Evropě. Tím městem je Praha, která už historicky byla kulturním centrem Evropy. Praha je tedy jedním z neodmyslitelných symbolů České republiky.\n\nČeská republika, co se týká potravinářského průmyslu, by měl být spojována i se značkou KLASA.\nKdyž se řekne Brazílie, každému se vybaví samba, karneval v Riu, ale hlavně fotbal. Brazílie je kolébka fotbalu, tento sport se stal jedním z jejích hlavních symbolů.\n"}
{"id": "895437", "url": "https://cs.wikipedia.org/wiki?curid=895437", "title": "Lavorovice", "text": "Lavorovice\n\nLavórovice je název pro domácí destilát – pálenku vyrobenou specifickým postupem za použití lavoru. Často se vyznačuje nízkou kvalitou.\n\nZákladem destilačního přístroje je velký a vysoký plechový hrnec nebo nádoba a přiměřeně velký lavor, který nádobu těsně přikryje. Do nádoby se nalije kvas (mač) a do středu se umístí na trojnožku menší nádoba, např. plechový hrnek, tak aby byl nad zahřívaným kvasem. Nádoba se zakryje lavorem, případně se spoj utěsní hadrem. Do lavoru se nalije voda. Při destilace páry stoupají vzhůru, na vodou chlazeném lavoru kondenzují a kapky stékají po jeho vypuklých stěnách do středu, odkud kapou do hrnku na trojnožce. Doporučuje se dvojí nebo vícenásobná destilace. Tento postup byl používán např. na Valašsku, na Slovácku, postup a název je znám i na Slovensku a v Polsku. \n\n"}
{"id": "895438", "url": "https://cs.wikipedia.org/wiki?curid=895438", "title": "Městský stadion Opava", "text": "Městský stadion Opava\n\nMěstský stadion v Opavě, nebo také Stadion v Městských sadech, je fotbalový částečně zastřešený stadion anglického typu nacházející se v Městských sadech v Opavě. V provozu je od roku 1973.\n\nVyužívá ho fotbalový klub SFC Opava, který ho má v pronájmu od vlastníka - města Opavy. Občas se zde hrají mezinárodní zápasy juniorských fotbalových reprezentací. Jeho kapacita činí 7 547 míst na čtyřech tribunách, z toho část nekrytých, všechna místa jsou k sezení. Nejvyšší návštěva byla 15 300 diváků. Stadion je osvětlen, jeho osvětlení má 1 200 luxů. Ke stadionu je přičleněn hotel a parkoviště.\n\nV letní přestávce roku 2018 po postupu klubu do první ligy se začal budovat povinný vyhřívaný trávník. Jelikož práce trvaly i po začátku nové sezóny, odehrál SFC svá úvodní domácí utkání v azylu na stadionu v Brně.\n\n"}
{"id": "895440", "url": "https://cs.wikipedia.org/wiki?curid=895440", "title": "Čalga", "text": "Čalga\n\nČalga (také známá jako pop-folk nebo etno pop) je hudební styl, který kombinuje arabské, bulharské, turecké, řecké a romské melodie a motivy flamenca; charakterizují jej opakující se hudební a taneční rytmy. Stal se populárním na Balkáně a s pádem komunismu na počátku 90. let 20. století rozšířil svůj vliv v Bulharsku.\n\nV Bulharsku nepoužívají často výraz „pop-folk“, ale „čalga“. Čalga (çalgı) - je turecké slovo s arabskými kořeny, což jednoduše znamená, „hudba, folklórní melodie“. Během Osmanské říše a bulharského obrození se hrála zábavná hudba, která byla provedena podle etnického složení. Šlo o malé skupiny, které byly velmi populární, proto také byly přítomny na všech oslavách. Jejich repertoár byl velmi různorodý - balkánská lidová hudba, městské písně, populární evropské miniatury (mazurky, polky, valčíky a další). Hudebníci nevěděli noty a hráli z paměti a základem jejich hudby byla improvizace.\n\nBěhem komunistické éry v Bulharsku se čalga nikde oficiálně nehrála. Nicméně čalga se často hrála na svatbách, a také se dostala do Bulharska přes rádio ze sousední Jugoslávie, kde se styl vyvíjel volněji, a dokonce se do čalgy dostaly některé romantické prvky ze srbských měst.\n\nExistuje i jedna zvláštnost pop-folku, která často zůstává bez povšimnutí, a která tím nicméně stále přispívá k jeho pochopení - to je zcela neschopná sebeironie. Písně nazpívané v Bulharsku jsou často převzaty do podobných žánrů v Turecku, Řecku, Makedonii, Srbsku, a dokonce i arabských zemí. Pro pop-folk někdy píšou texty známí básnici, v zápisech se zúčastňuji muzikanti i aranžéři z rocku a popu.\n"}
{"id": "895445", "url": "https://cs.wikipedia.org/wiki?curid=895445", "title": "Giuseppe Murnigotti", "text": "Giuseppe Murnigotti\n\nGiuseppe Murnigotti (1834, Martinengo – 1903, Nice) byl italský vynálezce. Je znám jako vynálezce motocyklu. Kromě toho je autorem pěti patentů, několika architektonických projektů a projektu na prohloubení Suezského průplavu.\n"}
{"id": "895446", "url": "https://cs.wikipedia.org/wiki?curid=895446", "title": "Call Me No One", "text": "Call Me No One\n\nCall Me No One je americká hard rocková hudební skupina. Vznikla v roce 2012. 2 ze členů jsou z hudební skupiny Sevendust; jsou Clint Lowery a Morgan Rose, k nim se posléze přidali Rek Mohr a Alan Price. Jejich první album Last Parade vyšlo 5.6.2012.\n"}
{"id": "895453", "url": "https://cs.wikipedia.org/wiki?curid=895453", "title": "Arnold Toynbee", "text": "Arnold Toynbee\n\nArnold Toynbee (23. srpen 1852, Londýn – 9. březen 1883, Londýn) byl britský historik a politický ekonom, specializující se na oblast ekonomických dějin. Vystudoval politickou ekonomii na Oxfordské univerzitě. Proslul zavedením pojmu „průmyslová revoluce“ do anglosaského prostoru. Aplikováním historických metod do ekonomie se snažil prokázat, že neexistují žádné univerzální, vždy platné ekonomické zákony, jejich účinek dle něj odvisí vždy od širšího historického kontextu. Bojoval též za lepší podmínky pracující třídy, na jeho sociálně-reformní myšlenky navázalo tzv. settlement movement. Zemřel v třiceti letech. Často bývá zaměňován se svým synovcem, historikem Arnoldem Josephem Toynbeem.\n\n"}
{"id": "895460", "url": "https://cs.wikipedia.org/wiki?curid=895460", "title": "César Azpilicueta", "text": "César Azpilicueta\n\nCésar Azpilicueta Tanco (* 28. srpna 1989, Pamplona, Španělsko) je španělský fotbalový obránce a reprezentant, který od roku 2012 hraje v anglickém klubu Chelsea FC.\n\nCésar Azpilicueta fotbalově vyrůstal v mládežnických strukturách klubu CA Osasuna. Ve španělské La Lize debutoval 8. dubna 2007 v zápase s domácím Realem Madrid (prohra Osasuny 0:2). Původně hrál na pozici záložníka, teprve později se stal obráncem.\n\n21. června 2010 přestoupil do francouzského klubu Olympique de Marseille. Zde působil dvě sezóny a vyhrál s klubem několik trofejí.\n\n24. srpna 2012 přestoupil za odhadovaných 7 milionů £ z Francie do anglického celku Chelsea FC. Zde dostal dres s číslem 28.\n\nDo jarního šestnáctifinále Evropské ligy 2012/13 byl Chelsea přilosován český klub AC Sparta Praha, César odehrál obě utkání v základní sestavě (výhra Chelsea 1:0 v Praze, remíza 1:1 na Stamford Bridge v Londýně). První zápas v osmifinále v Bukurešti proti Steaue nehrál (prohra londýnského celku 0:1), v odvetě na Stamford Bridge již nastoupil (výhra 3:1 a postup). Ve čtvrtfinále odehrál první utkání s ruským celkem FC Rubin Kazaň (domácí výhra 3:1). 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon.\n\n3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup.\n\nCésar Azpilicueta působil v několika mládežnických reprezentacích Španělska. S reprezentací do 19 let vyhrál v roce 2007 Mistrovství Evropy U19 konané v Rakousku, Španělsko porazilo ve finále Řecko 1:0. \nS výběrem do 21 let vyhrál roku 2011 Mistrovství Evropy U21 v Dánsku, když Španělé zvítězili ve finále nad Švýcarskem 2:0.\n\nPoté, co se nevešel do nominace na EURO 2012, byl Azpilicueta napsán na soupisku pro Letní olympijské hry 2012 v Londýně. Španělsko zde bylo po vítězství na Euru 2012 největším favoritem, ale po dvou prohrách 0:1 (s Japonskem a Hondurasem) a jedné remíze vypadlo překvapivě již v základní skupině D. César odehrál pouze závěrečné utkání svého týmu 1. srpna proti Maroku (remíza 0:0).\n\n1. února 2013 byl nominován k nadcházejícímu přátelskému utkání proti Uruguayi. 6. února 2013 si v tomto zápase zaknihoval svůj debut v A-mužstvu Španělska, když odehrál kompletní počet minut. Španělé porazili v katarském Dauhá jihoamerického soupeře 3:1. Trenér Španělska Vicente del Bosque vyjádřil po zápase s jeho výkonem spokojenost.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2. Azpilicueta nastoupil do jediného zápasu – v základní skupině D proti Turecku (výhra 3:0).\n\n"}
{"id": "895461", "url": "https://cs.wikipedia.org/wiki?curid=895461", "title": "Modus tollens", "text": "Modus tollens\n\nVe výrokové logice Modus tollens, také Modus tollendo tollens či popírání důsledku je pravidlo usuzování, jehož forma je následující:\n\nJestliže A implikuje B a zároveň neplatí B, neplatí A.\n\nformula_1\n\nModus ponendo tollens je podobné pravidlo, jehož forma je následující:\n\nJestliže nemůže současně platit A a B a platí A, nemůže platit B.\n\nformula_2\n\n"}
{"id": "895462", "url": "https://cs.wikipedia.org/wiki?curid=895462", "title": "Ernst von Plener", "text": "Ernst von Plener\n\nErnst von Plener (18. října 1841 Cheb – 29. dubna 1923 Vídeň) byl rakousko-uherský, respektive předlitavský politik, předák německorakouské Ústavní strany, v letech 1893–1895 ministr financí Předlitavska.\n\nJeho otcem byl rakousko-uherský politik a ministr vlády Předlitavska Ignaz von Plener. Ernst von Plener vystudoval v letech 1858–1862 právo na Vídeňské univerzitě. V roce 1863 získal titul doktora práv. Působil pak v rakouské diplomacii ve Francii a Velké Británii, kde se zabýval rozborem anglického parlamentarismu.\n\nV prvních přímých volbách do Říšské rady roku 1873 získal mandát v Říšské radě (celostátní zákonodárný sbor), kde převzal mandát svého otce. Zvolen byl za kurii obchodních a živnostenských komor, obvod Cheb. Mandát obhájil i ve volbách do Říšské rady roku 1879, volbách do Říšské rady roku 1885 a volbách do Říšské rady roku 1891.\n\nStejně jako otec se v parlamentu angažoval v liberální a centralistické tzv. Ústavní straně. Byl jejím předákem. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). V některých otázkách jako okupace Bosny a Hercegoviny, s níž nesouhlasil, nebo kontroverze okolo slovinského gymnázia v Celje, se ale se stranou názorově rozcházel. Byl rovněž odpůrcem volební reformy a podporoval zachování kuriového systému. V státoprávních otázkách byl centralistou, zastáncem jednotného státu a odpůrcem státoprávních aspirací neněmeckých národností. Odmítal Stremayrova jazyková nařízení.\n\nOd roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV roce 1890 se podílel na pokusu o česko-německé vyrovnání v Čechách (takzvané punktace). Punktace hodnotil jako úspěch českých Němců („\"Dnes můžeme konstatovat, že se síle a vytrvalosti německého lidu v Čechách podařilo dosáhnout velikých úspěchů\".“), ale Češi nakonec tuto dohodu odmítli. Již od poloviny 80. let 19. století byl zastáncem rozdělení Čech podle etnických hranic. Zasedal na Českém zemském sněmu.\n\nV roce 1893 se podílel na pádu vlády Eduarda Taaffeho. Když totiž předseda vlády Taaffe navrhl zásadní reformu volebního systému, utvořila se proti němu v parlamentu okamžitě protivládní většina. Ještě téhož dne se v kuloárech Říšské radě sešel Plener coby předák liberálů a Karl Sigmund von Hohenwart, hlavní postava konzervativní německorakouské (dosud provládní) pravice. 12. listopadu 1893 se pak stal ministrem financí Předlitavska v následné vládě Alfreda Windischgrätze. Ve vládě setrval do 19. června 1895. Jako ministr se zabýval zejména daňovou reformou.\n\nPo odchodu z vlády opustil dočasně aktivní politiku, protože dopisem z 2. července 1895 rezignoval i na poslanecké křeslo v Říšské radě. Zastával potom v letech 1895–1918 post prezidenta vrchního účetního dvora. V roce 1900 se stal členem Panské sněmovny (jmenovaná horní komora Říšské rady). Politicky nadále patřil k zastáncům liberalismu a stoupencům německého charakteru Rakouska. Takto se prezentoval ještě ve svém posledním vystoupení ve sněmovně v roce 1918, kdy kritizoval pacifistické tendence poslední předlitavské vlády Heinricha Lammasche.\n\n"}
{"id": "895463", "url": "https://cs.wikipedia.org/wiki?curid=895463", "title": "Nektriová rakovina", "text": "Nektriová rakovina\n\nNektriová rakovina je houbová choroba dřevin způsobená houbou hlívenka buková \"Nectria galligena\". Rakovinu borky na dřevních částech mohou způsobit také bakterie rodu \"Pseudomonas\" a houby z rodů \"Valsa\" (způsobuje cytosporové odumírání), \"Diaporthe\", \"Gloeosporium\" a dalších. Nádory na kmenech mohou být velké až metr. Otevřená rakovina vzniká tak, že houba opakovaně napadá hojivá pletiva a drážděním způsobuje jejich nadměrné bujení. K infekcím dochází i přes ranky vznikající po opadu listů. Nejčastěji napadená tkáň bývá v okolí čípků (malé části větve, kde se nenachází pupen) či na místě poranění.\nNECTGA\n\n\nChoroba se vyskytuje se na celém území ČR. Choroba se projevuje nekrózami na menších i hlavních větvích, způsobují odsychání i celých částí koruny a úhyn stromu. Nejčastěji vznikají v místě větvení nebo v okolí čípků či poranění. Choroba působí největší škody především na nevhodných stanovištích, těžkých a zamokřených půdách, ve vlhkých lokalitách Pravidelně se vyskytuje u náchylných odrůd a u dřevin na náchylných podnožích. a u neudržovaných dřevin. \nMycelium houby přežívá v dřevině. Na postižených částech se za vlhkého počasi se na jaře a v létě vytvářejí ve sporodochiích konidie a za chladnějšího počasí, především na podzim kulovitá červená peritecia.\n\nMycelium se skládá z vláken štíhlé a sklovité. Vlákna mohou být seskupeny v hustých skupinách. Konidie jsou válcovitého tvaru, rovné nebo mírně zakřivené, se zaobleným koncem. Jsou bezbarvé a mají nula až osm oddílů, které tvoří políčka nerovných velikostí. Konidie měří od 21 až 46,5 mikronů do 5,2 až 5,8 mikronů. Peritecia jsou tvořeny pouze u rozvinuté choroby na povrchu rakovinové léze. Jsou viditelné pouhým okem jako červené kulovité útvary uspořádané v štěrbinách mrtvých pletiv, někdy dokonce i na holé dřevní hmotě. \nVzhledem k tomu, že se onemocnění se projevuje zejména na těžkých a zamokřených půdách a ve vlhkých lokalitách je důležitým opatřením výběr stanoviště. Výrazné rozdíly jsou v náchylnosti odrůd a podnoží, výběr rezistentních nebo méně náchylných jedinců je proto velmi důležitý.Napadeny bývají především oslabené stromy, takže významnou roli hraje správná výživa a ochrana proti dalším chorobám a škůdcům. K zajištění vzdušnosti výsadby pomůže nejen vhodný spon a způsob pěstování dřevin (agrotechnika, údržba mezi řadami, zvolený tvar dřeviny apod.), ale také pravidelný průklest. Silně napadené dřeviny je vhodné odstranit. Důležitá je likvidace dřevní hmoty z okolí rostlin.\n\nVýskyt onemocnění redukuje podzimní a jarní ošetření měďnatými fungicidy, ale v nevhodných podmínkách u nevhodně zvolených dřevin nepomůže hynoucím dřevinám.\n"}
{"id": "895467", "url": "https://cs.wikipedia.org/wiki?curid=895467", "title": "Kevin Shirley", "text": "Kevin Shirley\n\nKevin Shirley (* 29. června 1960 Johannesburg, Jihoafrická republika) je hudební producent. Od roku 1999 produkoval několik alb britské skupiny Iron Maiden; jde o alba \"Brave New World\" (2000), \"Dance of Death\" (2003), \"A Matter of Life and Death\" (2006) a \"The Final Frontier\" (2010). Mimo to spolupracoval například s hudebníky, jako jsou Journey (\"Eclipse\", 2011), Joe Bonamassa (\"Driving Towards the Daylight\", 2012; a \"Different Shades Of Blue\", 2014), Europe (\"Bag of Bones\", 2012) nebo Black Star Riders (\"All Hell Breaks Loose\", 2013). Rovněž byl producentem všech tří alb skupiny Black Country Communion: \"Black Country\" (2010), \"2\" (2011) a \"Afterglow\" (2012).\n\nNa některých albech se rovněž podílel na mixer (\"\" skupiny Dream Theater či \"British Lion\" baskytaristy Iron Maiden Stevea Harrise).\n"}
{"id": "895468", "url": "https://cs.wikipedia.org/wiki?curid=895468", "title": "Mravenčany", "text": "Mravenčany\n\nMravenčan (neboli formiát či methanoát) je sůl kyseliny mravenčí. Většina z nich je ve vodě dobře rozpustná. Výraz formiát se také používá pro estery kyseliny mravenčí.\n\nVětšinu mravenčanů lze připravit reakcí kyseliny s kovem. Příklady těchto reakcí jsou:\nReakce takto probíhá se všemi kovy, které jsou v Beketovově řadě kovů nalevo od vodíku, tedy reaktivnější, než je vodík. Reakce probíhají i se solemi slabých kyselin (nebo s hydroxidy či oxidy) kovů ušlechtilých i neušlechtilých:\nPro reakci s čistými ušlechtilými kovy je třeba použít oxidační činidlo, vhodným příkladem je zejména peroxid vodíku:\nPři přebytku peroxidu vodíku se však mravenčan začne rozpadat za vzniku černého oxidu měďnatého a malého množství nazelenalého uhličitanu měďnatého, které reagují s kyselinou mravenčí.\n\nKyselina mravenčí reaguje s příslušným alkoholem a vzniká ester, přičemž se ještě odštěpí z karboxylové skupiny OH, a z alkoholové skupiny H, čímž vznikne voda. Tato reakce probíhá sama, díky oxoniovým iontům v kyselině mravenčí, nicméně reakce probíhá podstatně rychleji za přítomnosti silné kyseliny, obvykle kyseliny sírové, která napomáhá při odštěpování vody. Reakce probíhá takto:\n\n\n"}
{"id": "895478", "url": "https://cs.wikipedia.org/wiki?curid=895478", "title": "Václav Čeněk Bendl-Stránický", "text": "Václav Čeněk Bendl-Stránický\n\nVáclav Čeněk Bendl-Stránický (24. října 1832 Turnov – 27. června 1870 Volyně) byl český římskokatolický duchovní, básník, spisovatel a překladatel děl Puškina a Lermontova do češtiny.\n\nNarodil se v Turnově v severovýchodních Čechách v úřednické rodině. Studoval na pražském Akademickém gymnáziu, kde během studií redigoval studentská periodika. Studium ukončil bez maturity. Spolupracoval s J. V. Fričem a přátelil se s Boženou Němcovou (která jej hmotně podporovala). V letech 1853–1857 přispíval do Mikovcova časopisu \"Lumír\". Příliš se mu nedařilo, a tak vstoupil, v podstatě z existenčních důvodů, do kněžského semináře, kde studoval v letech 1856–1860. Jako bohoslovec přispíval do časopisu \"Blahověst\", redigovaného vyšehradským proboštem Václavem Štulcem. V roce 1860 přijal kněžské svěcení a posléze působil jako kaplan v několika farnostech na jihu Čech, naposledy ve Volyni, kde byl katechetou a posléze ředitelem na hlavní škole. Ve Volyni také v roce 1870 zemřel a byl pohřben.\n\n\n\n\n\n"}
{"id": "895479", "url": "https://cs.wikipedia.org/wiki?curid=895479", "title": "Kjerjong", "text": "Kjerjong\n\nKjerjong je město v Jižní Koreji v provincii Jižní Čchungčchong. Město bylo vytvořeno v roce 2003 oddělením od Nonsanu. Asi polovina (47%) obyvatel města buď slouží v jihokorejské armádě, nebo jsou to rodinní členové. Město často hostuje korejské a mezinárodní vojenské konference. Nedaleko města se nachází hora Kjerjong, která je centrem kjerjongského národního parku. Hora Kjerjong je považována za horu mající nejvíce čchi (korejsky \"ki\") v Koreji.\n"}
{"id": "895480", "url": "https://cs.wikipedia.org/wiki?curid=895480", "title": "Oriol Romeu", "text": "Oriol Romeu\n\nOriol Romeu Vidal (* 24. září 1991, Ulldecona, Španělsko) je španělský fotbalový záložník, který působí od roku 2015 v anglickém klubu Southampton FC.\n\nOriol Romeu fotbalově vyrůstal v mládežnických strukturách klubu Espanyol Barcelona, odkud přešel do věhlasné mládežnické akademie FC Barcelony. Poté se propracoval až do rezervního týmu katalánského velkoklubu.\n\nV létě 2011 odešel do londýnského celku Chelsea FC. V červenci 2013 jej Chelsea poslala na roční hostování do španělského klubu Valencia CF.\n\n14. srpna 2010 nastoupil v základní sestavě A-týmu v prvním zápase dvoukolového španělského Superpoháru proti Seville, Barcelona prohrála venku 1:3. Do odvety 21. srpna již Romeu nezasáhl, Barcelona zvítězila na Camp Nou 4:0 a trofej získala pro sebe. Ve španělské La Lize debutoval Oriol 15. května 2011 v zápase s hostujícím celkem Deportivo de La Coruña (remíza 0:0). Romeu se dostal na hřiště v 82. minutě. Byl to jeho jediný ligový zápas za A-tým Barcelony.\n\n4. srpna 2011 byl zkompletován jeho přestup do anglického celku Chelsea FC. Zde dostal dres s číslem 6. S Chelsea vyhrál ve své první sezóně 2011/12 Ligu mistrů a FA Cup.\n\n25. září 2012 v utkání anglického ligového poháru proti Wolverhamptonu Wanderers vstřelil gól, Chelsea zvítězila 6:0. V Evropské lize 2012/13 postoupil s Chelsea (po vyřazení v základní skupině Ligy mistrů) až do finále proti Benfice Lisabon. 15. května 2013 získala Chelsea titul v Evropské lize po vítězství 2:1 ve finále nad Benfikou Lisabon, Romeu v zápase nenastoupil.\n\nOriol Romeu působil v několika mládežnických reprezentacích Španělska. S reprezentací do 17 let vyhrál v roce 2008 Mistrovství Evropy U17 konané v Turecku, Španělsko porazilo ve finále Francii 4:0.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále proti Brazílii v penaltovém rozstřelu.\n\nOriol Romeu byl v létě 2012 napsán na soupisku pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na Euru 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Romeu nastoupil do utkání proti Japonsku a Maroku.\n\n"}
{"id": "895486", "url": "https://cs.wikipedia.org/wiki?curid=895486", "title": "Nonsan", "text": "Nonsan\n\nNonsan je město v Jižní Koreji v provincii Jižní Čchungčchong. Zemědělství je důležité pro ekonomiku města, pěstuje se hlavně rýže, jahody, ženšen, pekingské zelí a vodní melouny. V roce 2003 se od Nonsanu oddělilo město Kjerjong.\n\nVe městě funguje městská hromadná doprava, městem prochází železnice do města Tedžon a dalších velkých měst. Funguje je zde řada cyklostezek a pěších zón.\n\n\n\n"}
{"id": "895493", "url": "https://cs.wikipedia.org/wiki?curid=895493", "title": "Calopodes", "text": "Calopodes\n\nCalopodes Fr., česky¹) hořké hřiby, jsou sekcí rodu hřib (\"Boletus\"). Vyznačují se velkými boletoidními plodnicemi, žlutou dužninou a hořkou chutí. Řadí se k modrajícím a barevným hřibům. Z houbařského hlediska nemají význam, pro hořkost jsou nejedlé. Vyskytují se pod jehličnatými i listnatými stromy, mezi druhy jsou acidofilní i kalcifilní zástupci.\n\n¹) Česká označení sekcí rodu \"Boletus\" se objevují spíše ve starší literatuře a jsou poměrně nejednotná – aktuální mykologické publikace zpravidla uvádějí pouze odborný (latinský) název.\n\nPlodnice mají obvykle boletoidní tvar.\n\nRourky jsou od mládí žluté, stejně tak i póry, která jsou obvykle menší než jeden milimetr.\n\nTřeň je žlutý či nažloutlý, u některých druhů na povrchu červeně zbarvený. Povrch obvykle kryje síťka, která však může chybět.\n\nDužnina má žlutou, žlutavou nebo bělavou barvu, hořkou chuť a po porušení obvykle modrá.\n\nNásledující seznam nemusí být kompletní, obsahuje především středoevropské druhy.\n"}
{"id": "895497", "url": "https://cs.wikipedia.org/wiki?curid=895497", "title": "Spojené státy americké na Letních olympijských hrách 1952", "text": "Spojené státy americké na Letních olympijských hrách 1952\n\nSpojené státy americké na Letních olympijských hrách v roce 1952 reprezentovalo 286 sportovců, z toho 41 žen a 245 mužů, ve 18 sportech.\n\n"}
{"id": "895498", "url": "https://cs.wikipedia.org/wiki?curid=895498", "title": "Kolofón", "text": "Kolofón\n\nKolofón ( ) bylo starořecké město v Malé Asii. Dnes se jeho vykopávky nacházejí v turecké Izmirské provincii nedaleko obce Menderes. Ve své době byl Kolofón součástí Iónie a nacházel se mezi Smyrnou ležící zhruba 50 kilometrů na sever, Efezem ležícím zhruba 10 kilometrů na jihovýchod, a Lebedosem ležícím zhruba 20 kilometrů na západ. Přímo na jih od Kolofónu leželo přístavní město Notion, které sloužilo jako přístav jak pro Kolofón, tak pro na západ ležící významné kultovní centrum Klaros.\n\nKolofón údajně založili dva synové posledního athénského krále Kodra, což by znamenalo založení v 11. století před naším letopočtem. Kolofón pak vzkvétal a byl nejvýznamnějším z dvanácti měst Jónského spolku. V sedmém století před naším letopočtem jej ovšem dobyl lýdský král Gýgés a následně jej zastínili svým významem nedaleký Efesos a také Milét. Definitivně jej zničil Lýsimachos v třetím století před naším letopočtem.\n\nV roce 1887 odkryl vykopávky Kolofónu německý archeolog Carl Schuchhardt.\n\nOd Kolofónu je odvozeno jméno pro kalafunu. Kolofón byl totiž významným vývozcem pryskyřice.\n\n"}
{"id": "895503", "url": "https://cs.wikipedia.org/wiki?curid=895503", "title": "Booom", "text": "Booom\n\nBooom byla anketa pořádaná Asociací herního průmyslu České a Slovenské republiky. První ročník byl pořádán v roce 2011. V roce 2014 byla nahrazena anketou Ceny hráčů.\nV prvním ročníku se cena udělovala v 8 kategoriích. Prezident Asociace herního průmyslu Michal Valkoun o celé akci řekl:\"Doufáme, že se Booom 2011 stane v příštích letech úspěšnou variantou obdobných hudebních i filmovýchcenudělovaných na našem území.\"\n\nV druhém ročníku bya anketa rozdělena na veřejnou část a odbornou část. Ve veřejné části rozhoduje veřejnost internetovým hlasováním. Patřila do ní kategorie Nejlepší hra roku. V odborné části rozhodla odborná porota složená z novinářů a publicistů, kteří se věnují recenzování videoher v českých a slovenských médiích. Patří do ní kategorie Nejlepší česká hra, Nejlepší slovenská hra, Nejlepší hra pro PC, Nejlepší hra pro Xbox 360, Nejlepší hra pro PlayStation 3, Nejlepší hra pro Wii U, Nejlepší hra pro PS Vita, Nejlepší hra pro 3DS/DS, Nejlepší mobilní hra, Nejlepší herní hudba, Nejlepší grafika a technické zpracování, Nejlepší herní scénář a Nejlepší česká lokalizace zahraniční videohry.\nTřetí ročník byl značně ovlivněn nedostatkem financí, a proto neproběhla tak \"velkolepě\" jako předchozí ročník. Cena byla udělována v 16 kategoriích. Došlo k sjednocení kategorií zahrnující jednotlivé platformy. Naproti tomu byly přidány speciální žánrové ceny.\n\nPro účely kategorií Nejlepší české hry a Nejlepší slovenské hry vznikly seznamy her vydaných v daném roce. Seznam českých her sestavil Martin Bach a Petr Poláček. Bach současně požádal Pavola Budaye, aby sestavil odpovídající seznam slovenských her.\n\n"}
{"id": "895506", "url": "https://cs.wikipedia.org/wiki?curid=895506", "title": "Comedown Machine", "text": "Comedown Machine\n\nComedown Machine je páté studiové album americké indierockové skupiny The Strokes. Jeho nahrávání probíhalo v rozmezí července a listopadu 2012. Jeho producentem byl Gus Oberg a album vyšlo 25. března 2013 u vydavatelství RCA Records, které vydalo i předchozí čtyři alba této skupiny. Logo vydavatelství je rovněž na předním obalu alba.\n\n"}
{"id": "895507", "url": "https://cs.wikipedia.org/wiki?curid=895507", "title": "Sosan", "text": "Sosan\n\nSosan je město v Jižní Koreji v provincii Jižní Čchungčchong. Podle censu z roku 2010 má 163 055 obyvatel.\n\nSosan leží na západě Jižní Korey a hranice jeho území je na severu a částečně i na jihu tvořena pobřežím Žlutého moře. Na západě hraničí s okresem Tchäan, na severovýchodě s územím města Tangdžin, na východě s okresem Hongsong a na jihovýchodě s okresem Jesan.\n\nPodnebí je mírné, monzunové. Průměrná lednová teplota je -2 °C a průměrná srpnová teplota je 25,1 °C. Na jaře vanou silné větry z mongolské pouště a přinášejí prach zvaný \"hwangsa\" (황사). Většina srážek spadne v průměhu monzunu v letních měsících. Průměrný roční srážkový úhrn činí 1285 mm.\n\n"}
{"id": "895510", "url": "https://cs.wikipedia.org/wiki?curid=895510", "title": "Cristian Tello", "text": "Cristian Tello\n\nCristian Tello Herrera [kristijan telo erera] (* 11. srpna 1991, Sabadell, Španělsko) je španělský fotbalový záložník nebo útočník a reprezentant, od července 2017 hráč klubu Betis Sevilla.\n\nTello se narodil v katalánském městě Sabadell. S fotbalem začal v malém klubu CF Can Rull, odkud přešel do věhlasné mládežnické akademie FC Barcelony. Odtud odešel na jednoroční hostování do regionálního klubu CF Damm. V roce 2008 podepsal smlouvu s klubem RCD Espanyol.\n\nV červnu 2010 odešel do rezervního týmu katalánského velkoklubu FC Barcelona a postupně se propracoval až do prvního mužstva. V sezóně 2011/12 získal s klubem prvenství v Copa del Rey. Sezóna 2012/13 skončila úspěšně, po vyřazení v semifinále Ligy mistrů Bayernem Mnichov získal se svými spoluhráči titul ve španělské lize.\n\nS Barcelonou postoupil ze základní skupiny H do vyřazovacích bojů Ligy mistrů 2013/14, katalánský tým v ní obsadil se ziskem 13 bodů první místo. V posledním utkání skupiny 11. prosince 2013 vstřelil jednu branku proti skotskému týmu Celtic FC a přispěl tak k drtivému vítězství 6:1.\n\nV červenci 2014 odešel na dvouleté hostování do FC Porto, součástí smlouvy byla i opce na případnou koupi. V Portu působil do ledna 2016, poté šel na hostování do Itálie do klubu ACF Fiorentina.\n\nV červenci 2017 přestoupil z FC Barcelona do jiného španělského klubu Betis Sevilla. Podepsal zde pětiletou smlouvu.\n\nHrál za španělské mládežnické reprezentace.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále Brazílií v penaltovém rozstřelu.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nCristian Tello byl v létě 2012 napsán na soupisku španělského výběru do 23 let pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Tello nastoupil do všech tří utkání, vždy střídal.\n\nV A-mužstvu Španělska přezdívaném \"La Furia Roja\" debutoval 14. 8. 2013 v přátelském zápase proti domácímu týmu Ekvádoru (výhra 2:0).\n\n"}
{"id": "895520", "url": "https://cs.wikipedia.org/wiki?curid=895520", "title": "Kathryn Hahn", "text": "Kathryn Hahn\n\nKathryn Hahn (narozena 23. července 1973) je americká herečka, která je nejvíce známá díky roli Lily Lebowski v televizním seriálu \"Drzá Jordan\".\n\nHahn se narodila ve Westchesteru v Illinois a vyrostla ve městě Cleveland Heights, Ohio. Vystudovala Severozápadní univerzitu, kde získala bakalářský titul v oboru herectví. Poté pokračovala ve studiích na Yaleově univerzitě. Během této doby účinkovala v muzikálu Cabaret jako Sally Bowles a v Molièrově hře Misantrop. Kathryn Hahn je manželkou herce Ehtana Sandlera, za kterého se provdala 3. ledna 2002. Společně žijí v Los Angeles. Mají spolu dvě děti, syna Leonarda (narozen v říjnu 2006) a dceru Mae (narozena v červenci 2009), která se narodila předčasně. Její první těhotenství bylo vepsáno do storyline postavy, kterou hrála v seriálu \"Drzá Jordan\".\n\nSvé první vystoupení v televizi si odbyla v pořadu pro děti s názvem Hickory Hideout, který byl vysílán na stanici NBC. Během působení na divadelní scéně potkala castingového ředitele stanice NBC, který ji seznámil s producentem a scenáristou Timem Kringem, který pro ni poté napsal postavu Lily Lebowsky v již zmíněném seriálu \"Drzá Jordan\".\nBěhem své kariéry měla možnost si zahrát ve filmech jako jsou například: \"Jak ztratit kluka v 10 dnech\", \"Zprávař: Příběh Rona Burgundyho\", \"Rande s celebritou\", \"Mimzy\", \"Prázdniny\", \"Nouzový východ\", \"Bratři z donucení\" a \"Kšeftáři\". V roce 2009 účinkovala v americkém remaku britské show \"Absolutely Fabulous\". V roce 2010 se stala jedno z hlavních postav v seriálu televizní stanice HBO \"Hung – Na velikosti záleží\". V roce 2011 si zahrála spolu s hercem Hankem Azaria v seriálu \"Hlavně nezávazně\", který byl ale po 8 dílech zrušen.\nV roce 2012 účinkovala v seriálu \"Parks and Recreation\", kde ztvárnila roli Jennifer Barkley, poradkyni Bobbyho Newporta (Paul Rudd), oponenta hlavní postavy Leslie Knope (Amy Poehler) v kampani na pozici do městské rady. Naposledy se objevila v seriálu s názvem \"Girls\".\n\n"}
{"id": "895523", "url": "https://cs.wikipedia.org/wiki?curid=895523", "title": "Marcel Ondráš", "text": "Marcel Ondráš\n\nMarcel Ondráš (* 21. září 1985, Dolná Súča) je slovenský fotbalový obránce aktuálně působící v polském klubu Polonia Bytom.\n\nSvoji fotbalovou kariéru začal v MFK Dubnica. Mezi jeho další působiště patří: FK LAFC Lučenec, MŠK Žilina, FC ViOn Zlaté Moravce.\n\nV únoru 2014 odešel do polského druholigového celku Polonia Bytom (do konce sezony 2013/14).\n\n"}
{"id": "895527", "url": "https://cs.wikipedia.org/wiki?curid=895527", "title": "Seznam prezidentských vet Miloše Zemana", "text": "Seznam prezidentských vet Miloše Zemana\n\nPrezidentské veto je v právním řádu České republiky jednou z absolutních pravomocí prezidenta republiky, která vyplývá z článku 50 Ústavy ČR. Prezident má možnost s odůvodněním vrátit zákon schválený parlamentem zpět k novému projednání (suspenzivní veto). Poslanecká sněmovna může setrvat na původním návrhu zákona a přehlasovat prezidentské veto nadpoloviční většinou všech poslanců.\nTřetím prezidentem v historii samostatné České republiky je Miloš Zeman. Toto je chronologicky řazený seznam zákonů vrácených prezidentem Milošem Zemanem v průběhu jeho funkčního období od 8. března 2013.\n\nV předvolebních rozhovorech uváděl, že by chtěl vetovat zákony co nejméně, především jen legislativní zmetky. Přednostně by chtěl své námitky vznášet při zasedáních vlády a v parlamentu. Praxi, kdy jeho předchůdci ve výjimečných případech některé zákony nevetovali, ale ani nepodepsali, označil za alibismus nedůstojný úřadu prezidenta, ke kterému by se nechtěl uchýlit. Obdobný postoj k vetu znovu zopakoval ve svém projevu k senátorům proneseném již po svém nástupu do funkce, 21. března 2013.\n\nPoslanecká sněmovna zahájila činnost na své ustavující schůzi 22. června 2010. I když se vítěznou stranou stala ČSSD s 56 poslaneckými mandáty, premiér Petr Nečas (ODS) sestavil zpočátku relativně silnou většinovou koaliční vládu s TOP 09 a Věcmi veřejnými. Později, po rozštěpení Věcí veřejných, tuto stranu ve vládě vystřídala jedna z jejích frakcí, nově založená strana LIDEM. Dne 8. března 2013 nahradil Václava Klause v úřadu Miloš Zeman, zvolený v lednu v první přímé volbě českého prezidenta. Po vypuknutí aféry kolem „kauzy Nagyová“ podal premiér Nečas dne 17. června 2013 demisi.\n\nPoslanecká sněmovna zahájila činnost na své ustavující schůzi 25. listopadu 2013. Po dlouhém povolebním vyjednávání prezident jmenoval koaliční vládu vedenou sociálním demokratem Bohuslavem Sobotkou dne 29. ledna 2014.\n\n\n"}
{"id": "895528", "url": "https://cs.wikipedia.org/wiki?curid=895528", "title": "Dolnorakouský zemský sněm", "text": "Dolnorakouský zemský sněm\n\nDolnorakouský zemský sněm (německy \"Landtag von Niederösterreich\", Zemský sněm Dolních Rakous) je volený zákonodárný sbor v spolkové zemi Dolní Rakousy v Rakousku. Vznikl z historického stavovského shromáždění. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice. \n\nMá 56 poslanců. Je volen na funkční období pěti let (aktuální složení určily zemské volby v Dolních Rakousích v březnu 2013). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet. \n\n"}
{"id": "895531", "url": "https://cs.wikipedia.org/wiki?curid=895531", "title": "Stanislav Angelovič", "text": "Stanislav Angelovič\n\nStanislav Angelovič (* 26. března 1982, ve Veľkých Levárech) je bývalý slovenský obránce. Po odchodě z MŠK Žilina v létě 2013 ukončil fotbalovou kariéru. Hrává pouze na amatérské úrovni za ŠK Svätý Jur.\n\nUdělal si trenérskou licenci.\n\nSvoji fotbalovou kariéru začal v Veľké Leváre. Mezi jeho další působiště patří: Topoľčany, Martin, FK Inter Bratislava, FC Senec, izraelský Maccabi Netanya FC, ŠK Slovan Bratislava a MŠK Žilina.\n"}
{"id": "895532", "url": "https://cs.wikipedia.org/wiki?curid=895532", "title": "Kwangjang", "text": "Kwangjang\n\nKwangjang je město v Jižní Koreji v provincii Jižní Čolla. Ve městě se nachází železná huť společnosti POSCO, která je největší svého druhu na světě. Ve městě se také nachází Svobodná ekonomická zóna Kwangjangská zátoka (Gwangyang Bay Area Free Economic Zone), která se soustředí na kontejnerovou dopravu, výrobu oceli a stavbu lodí.\n\nVe městě se nachází několik hor. Největší horou je Baegunsan (백운산) měřící 1217m a tím je druhou největší horou v regionu Jeollanam-do. Jižně leží hora Gajasan (가야산) měřící 497m a Gubonghwasan (구봉화산) měřící 473m.\n\nPrůměrná roční teplota je 13,7 °C.\n\nVývoj počtu obyvatel\nKwangjang má tyto partnerská města:\n"}
{"id": "895533", "url": "https://cs.wikipedia.org/wiki?curid=895533", "title": "Zeměpisná olympiáda", "text": "Zeměpisná olympiáda\n\nZeměpisná olympiáda je soutěž z oboru geografie pro žáky a studenty základních a středních škol. Zeměpisná olympiáda se dělí na školní kolo, okresní kolo, krajské kolo a celostátní kolo. Olympiáda se dělí na část s atlasem, část bez atlasu a praktickou část. Dělí se podle ročníků účastníků na kategorie A, B, C a D.\n\nŠkolní kolo se pořádá v lednu a je prvním kolem Zeměpisné olympiády. Postupuje zpravidla jeden žák za školu v každé kategorii.\n\nOkresní kolo se pořádá únoru a je druhým kolem zeměpisné olympiády. Do krajského kola postoupí první dva z okresu.\n\nKrajské kolo v březnu a je třetím kolem zeměpisné olympiády. Do celostátního kola postupuje pouze vítěz a v kategoriích C a D ještě 10 nejlepších z celé České republiky.\n\nCelostátní kolo se pořádá v dubnu a je posledním kolem zeměpisné olympiády.\n\nZeměpisná olympiáda se dělí na čtyři kategorie.\n\nŽáci 6. ročníků základních škol a 1. ročníků osmiletých gymnázií.Téma: Kartografie, vesmír a planeta Země, obecná fyzická geografie, Afrika.\n\nŽáci 7. ročníků základních škol a 2. ročníků osmiletých gymnázií.Téma: Afrika, Austrálie a Oceánie, Amerika, Asie, kartografie, obecná fyzická a sociální geografie.\n\nŽáci 8. a 9. ročníků základních škol a 3. a 4. ročníků osmiletých gymnázií a 1. a 2. ročníků šestiletých gymnázií.Téma: Evropa.\n\nŽáci 1. až 4. ročníků středních škol (bez ohledu na zaměření a specializaci SŠ), 5. až 8. ročníků osmiletých gymnázií a 3. až 6. ročníků šestiletých gymnázií.Téma: Regionální geografie světa.\n"}
{"id": "895534", "url": "https://cs.wikipedia.org/wiki?curid=895534", "title": "Hornorakouský zemský sněm", "text": "Hornorakouský zemský sněm\n\nHornorakouský zemský sněm (německy \"Oberösterreichischer Landtag\") je volený zákonodárný sbor v spolkové zemi Horní Rakousy v Rakousku. Vznikl z historického stavovského shromáždění. Jeho počátek se datuje do roku 1408. Od roku 1861 šlo o volené parlamentní těleso. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice. \n\nMá 56 poslanců. Je volen na funkční období pěti let (aktuální složení určily zemské volby v Horních Rakousích v roce 2009). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet. \n\n"}
{"id": "895535", "url": "https://cs.wikipedia.org/wiki?curid=895535", "title": "Skvrnitost listů třešně a višně", "text": "Skvrnitost listů třešně a višně\n\nSkvrnitost listů třešně a višně je houbová choroba broskvoně způsobená houbou \"Blumeriella jaapii\" (synonymum \"Ascochyta padi, Blumeriella hiemalis, Blumeriella prunophorae, Coccomyces hiemalis, Coccomyces lutescens, Coccomyces prunophorae, Cylindrosporium hiemalis, Cylindrosporium padi, Higginsia hiemalis, Higginsia jaapii\"). Jsou značné rozdíly v náchylnosti jednotlivých odrůd. Nejvíce poškozovány jsou odrůdy třešně Morela pozdní, Morellenfeuer, Fanal, Kelleris. Chorobou je napadána především třešeň (\"Prunus avium\"), višeň a mahalebka, ale i slivoň, meruňka, broskvoň, myrobalán nebo střemcha. Choroba se šíří především za vlhkého deštivého počasí a za vyšších teplot. Askospory se uvolňují po zvlhčení plodnic, například po dešti. K vyklíčení spor a infekci je nezbytné ovlhčení listů. Optimální teploty pro klíčení askospor jsou v rozmezí 15 - 20°C, pro klíčení konidií v rozmezí 20 - 25°C\n\nChoroba byla popsána v USA v roce 1878. V roce 1885 byly zprávy o jejím rozšíření do Evropy. V roce 1939 byla popsána ve školce v Maďarsku, v roce 1960 se stala ekonomicky významnou. V 21.století se v Evropě stává široce rozšířenou chorobou.\nNapadány jsou nejdříve starší listy, kde se tvoří skvrny. Na řapících a stopkách vznikají drobné, šedohnědé ohraničené skvrny. Na plodech jsou skvrny tmavší až šedočerné, ostře ohraničené, často dochází ke splývání a k deformacím.\n\nSkvrny na listech jsou 1 až 2 mm velké zpočátku bez zřetelných okrajů, později jsou ostře ohraničené.\n\nBěhem vegetace listy následkem napadení žloutnou nebo červenají, postupně nekrotizují, deformují se a opadávají. Velikost plodů se podstatně zmenšuje. Plody se scvrknou a svraští. \n\nU náchylných odrůd višně způsobuje nepříznivé ovlivnění jakosti a množství sklizně. Vzhledem k poškození olistění uprostřed vegetace a prodlužování vegetačního období negativně ovlivňuje i mrazuvzdornost. Výjimečně při napadení plodů může dojít i k přímému znehodnocení sklizně. V některých zemích způsobuje choroba úplné defoliace stromů ještě před sklizní. \n\nHouba přežívá nejchladnější období roku jako saprofyt na opadaných listech. Na opadaných listech se na jaře vyvíjejí a vyzrávají plodnice - apotecia a v nich vřecka a askospory. Současně přezimuje i konidiové stadium houby. Askospory jsou obvykle zralé v období 3 - 4 týdny po odkvětu třešně a postupně se podle podmínek uvolňují. V závislosti na srážkách trvá infekční období po dobu 4 - 6 týdnů. Na stejných listech se ve stejnou dobu v acervulích diferencují a zrají konidie, které jsou rovnocenným zdrojem primárních infekcí. V průběhu vegetace až do podzimu se onemocnění šíří konidiemi.\n\nZvolit vhodné stanoviště a odrůdu, vhodný spon, pěstební tvar a průklest. Na rizikových lokalitách upřednostnit méně náchylné odrůdy. Součástí ochrany je likvidace napadených opadaných listů, houba přezimuje na napadených opadaných listech.\n\nPři preventivní ochraně se chemicky ošetřuje poprvé, pokud jsou vhodné podmínky pro šíření, v období 3 - 4 týdny po odkvětu. V období nebezpečí vzniku infekcí. Ošetření se opakuje 1 - 2x. Při dlouhodobě suchém počasí se ošetření odkládá na dobu před předpokládanou změnou počasí.\n\nRezistentní jsou maďarské odrůdy ’Csengôdi’ a ’Akasztói’.\n\nKurativně lze ošetřovat po splnění podmínek pro infekci. K ošetření musí být použity kurativně působící fungicidy.\n\nPodle agromanual.cz \n\n"}
{"id": "895537", "url": "https://cs.wikipedia.org/wiki?curid=895537", "title": "Jimmy DeGrasso", "text": "Jimmy DeGrasso\n\nJimmy DeGrasso (* 16. března 1963 Bethlehem, Pensylvánie, USA)\nje americký heavymetalový bubeník. V letech 1986−2001 hrál se skupinou Y&T. Byl rovněž členem skupin Megadeth (1998−2001), Dokken (2012) a několik let působil v doprovodné skupině Alice Coopera. Od roku 2012 je členem superskupiny Black Star Riders. Rovněž spolupracoval s hudebníky, jako jsou Ozzy Osbourne, Suicidal Tendencies a David Lee Roth.\n"}
{"id": "895539", "url": "https://cs.wikipedia.org/wiki?curid=895539", "title": "Nadžu", "text": "Nadžu\n\nNadžu je město v Jižní Koreji v provincii Jižní Čolla.\n\nAž do roku 1895 bylo Nadžu hlavním městem Jižní Čolly, poté bylo přesunuto do Kwangdžu. Město je známé pro své hrušky - hruška se dostala i do městského znaku a nachází se zde muzeum hrušek.\n\nNachází se zde Tongšinská univerzita, což je soukromá univerzita s asi 7000 studenty.\n\n\n\n"}
{"id": "895540", "url": "https://cs.wikipedia.org/wiki?curid=895540", "title": "Římskokatolická farnost Zbýšov u Brna", "text": "Římskokatolická farnost Zbýšov u Brna\n\nŘímskokatolická farnost Zbýšov u Brna je územní společenství římských katolíků s farním kostelem sv. Martina z Tours v děkanátu Rosice. Do farnosti patří město Zbýšov.\n\nNa místě současného kostela stál původní chrám, o němž je zmínka v roce 1676. V letech 1893–1894 byl postaven nový kostel v novorománském slohu v podobě trojlodní baziliky s kněžištěm ukončeným apsidou.\n\nAdministrátorem excurrendo byl od 1. září 2007 do srpna 2013 R. D. Mgr. Petr Hošek z farnosti Oslavany. Od září 2013 do října 2015 byl administrátorem excurrendo R. D. Mgr. Vít Rozkydal. Od 1. listopadu 2015 byl ustanoven administrátorem excurrendo R. D. Mgr. Jaromír Gargoš.\n\nPravidelně se ve farnosti koná tříkrálová sbírka, v roce 2013 koledníci při ní vybrali více než 51 tisíc korun, o rok později 38 815 korun a v roce 2015 představoval výtěžek sbírky ve Zbýšově 61 238 korun. Náboženství vyučují katechetky na faře ve Zbýšově.\n\nNa 13. duben připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 1. prosince.\n"}
{"id": "895541", "url": "https://cs.wikipedia.org/wiki?curid=895541", "title": "Štýrský zemský sněm", "text": "Štýrský zemský sněm\n\nŠtýrský zemský sněm (německy \"Landtag Steiermark\", Zemský sněm Štýrsko) je volený zákonodárný sbor v spolkové zemi Štýrsko v Rakousku. Vznikl z historického stavovského shromáždění. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice.\n\nMá 56 poslanců. Je volen na funkční období pěti let (aktuální složení určily zemské volby v Štýrsku v roce 2015). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet.\n\n"}
{"id": "895542", "url": "https://cs.wikipedia.org/wiki?curid=895542", "title": "Sunčchon", "text": "Sunčchon\n\nSunčchon (순천) je město v Jižní Koreji v provincii Jižní Čolla. Dějiny města jsou dlouhé, na dnešní Sunčchon bylo přejmenováno v roce 1895 králem Kodžongem. Město je zahrnuto do Svobodné ekonomické zóny Kwangjangská zátoka (Gwangyang Bay Area Free Economic Zone) a díky tomu zažívá rychlý ekonomický růst. Je zde také rozvinuto zemědělství. Čtyřicet minut jízdy na jih od města je přístavní město Josu a dvacet minut na východ je město Kwangjang.\n\n\n"}
{"id": "895543", "url": "https://cs.wikipedia.org/wiki?curid=895543", "title": "Korutanský zemský sněm", "text": "Korutanský zemský sněm\n\nKorutanský zemský sněm (německy \"Kärntner Landtag\") je volený zákonodárný sbor v spolkové zemi Korutany v Rakousku. Vznikl z historického stavovského shromáždění. První stavovské zasedání v současném sněmovním komplexu v Klagenfurtu je doloženo k roku 1581. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice.\n\nMá 36 poslanců. Je volen na funkční období pěti let (aktuální složení určily zemské volby v Korutanech v roce 2009). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet.\n\n"}
{"id": "895544", "url": "https://cs.wikipedia.org/wiki?curid=895544", "title": "Kostel Narození Panny Marie (Neslovice)", "text": "Kostel Narození Panny Marie (Neslovice)\n\nKostel Narození Panny Marie je římskokatolický chrám v obci Neslovice v okrese Brno-venkov. Je chráněn jako kulturní památka České republiky. Je farním kostelem neslovické farnosti.\n\nKostel v Neslovicích byl postaven v pozdně barokním slohu v letech 1782–1784. Jedná se o jednolodní chrám s půlkruhově ukončeným kněžištěm a zvonicí nad západním průčelím se vchodem. K jižní straně kostela přiléhá sakristie. Někdy během druhé poloviny 19. století byla přistavěna před západní průčelí předsíň a k severní straně kněžiště čtyřboká kaple Božího hrobu.\n"}
{"id": "895545", "url": "https://cs.wikipedia.org/wiki?curid=895545", "title": "Tyrolský zemský sněm", "text": "Tyrolský zemský sněm\n\nTyrolský zemský sněm (německy \"Tiroler Landtag\") je volený zákonodárný sbor v spolkové zemi Tyrolsko v Rakousku. Vznikl z historického stavovského shromáždění. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice (ovšem v zmenšeném území Tyrolska bez jižních Tyrol připojených k Itálii).\n\nMá 36 poslanců. Je volen na funkční období pěti let (aktuální složení určily zemské volby v Tyrolsku v roce 2008). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet.\n\n"}
{"id": "895547", "url": "https://cs.wikipedia.org/wiki?curid=895547", "title": "Salcburský zemský sněm", "text": "Salcburský zemský sněm\n\nSalcburský zemský sněm (německy \"Salzburger Landtag\") je volený zákonodárný sbor v spolkové zemi Salcbursko v Rakousku. Vznikl z historického stavovského shromáždění. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice.\n\nMá 36 poslanců. Je volen na funkční období pěti let (aktuální složení určily zemské volby v Salcbursku v roce 2009). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet.\n\n"}
{"id": "895548", "url": "https://cs.wikipedia.org/wiki?curid=895548", "title": "Miroslav Káčer", "text": "Miroslav Káčer\n\nMiroslav Káčer (* 2. února 1996, Žilina, Slovensko) je slovenský záložník od roku 2012 působící v A-týmu MŠK Žilina.\n\nJe nejmladším střelcem gólu v historii nejvyšší slovenské fotbalové ligy.\n\nSvou seniorskou fotbalovou kariéru začal v MŠK Žilina. V listopadu 2015 byl z disciplinárních důvodů přeřazen do B-týmu.\nV sezóně 2016/17 Fortuna ligy získal se Žilinou titul.\n\nKáčer byl členem slovenských mládežnických reprezentací.\nTrenér Pavel Hapal jej zařadil po zranění Jakuba Hromady v přípravě do 23členné nominace na Mistrovství Evropy hráčů do 21 let 2017 v Polsku.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3) a byl i u vysoké prohry 0:6 12. ledna proti Švédsku.\n\n"}
{"id": "895549", "url": "https://cs.wikipedia.org/wiki?curid=895549", "title": "Andrej Sergejevič Někrasov", "text": "Andrej Sergejevič Někrasov\n\nAndrej Sergejevič Někrasov (); , Moskva – 15. února 1987, tamtéž) byl ruský sovětský spisovatel.\n\nPocházel z lékařské rodiny, mládí prožil v Moskvě. Četba dobrodružné a cestopisné literatury v něm probudila touhu po cestování. Proto po skončení střední školy odjel roku 1926 do Murmanska a zde se stal námořníkem na rybářské lodi. Poté pracoval na různých lodích v oblasti Dálného severu a Dálného východu. Roku 1933 ukončil vysokou námořní školu ve Vladivostoku a stal se náměstkem ředitele velrybářské sekce podniku Dalmorzverprom.\n\nRoku 1937 se stal zástupcem prvního tajemníka Dněpropetrovského oblastního výboru. Během Velké vlastenecké války odešel dobrovolně na frontu a byl spolupracovníkem frontových novin. Roku 1943 vstoupil do Svazu sovětských spisovatelů, stal se členem Politického vedení Rudé armády v Moskvě a do civilu odešel v hodnosti poručíka. Poté se věnoval literatuře.\n\nPublikovat začal v roce 1928 v časopisech, později psal převážně knihy pro mládež. Známým se stal především díky humoristickému dobrodružnému románu \"Dobrodružství kapitána Žvanilkina\" (1937, Приключения капитана Врунгеля).\n\n\n\n"}
{"id": "895551", "url": "https://cs.wikipedia.org/wiki?curid=895551", "title": "Homer – spása Springfieldu", "text": "Homer – spása Springfieldu\n\nHomer – spása Springfieldu (anglicky Last Exit to Springfield) je 17. díl 4. řady amerického seriálu \"Simpsonovi\".\n\nBart, Líza a Maggie jdou k zubaři. Při návštěvě je jim sděleno, že má Líza křivé zuby a bude muset nosit rovnátka. Při pohledu na obrázky, jak by mohla vypadat za pár let bez léčby se Líza zděsí. Líza tedy dostane stará nerezová rovnátka, ve kterých nechce vylézt z domu. Mezitím Pan Burns rozhodne o zrušení zubní péče za výměnu sudu piva. Homer s tím však nesouhlasí, jelikož by musel Líze rovnátka zaplatit. Proto se Homer spojí se spolupracovníky a společně protestují proti rozhodnutí pana Burnse.\n"}
{"id": "895552", "url": "https://cs.wikipedia.org/wiki?curid=895552", "title": "Vorarlberský zemský sněm", "text": "Vorarlberský zemský sněm\n\nVorarlberský zemský sněm (německy \"Vorarlberger Landtag\") je volený zákonodárný sbor v spolkové zemi Vorarlbersko v Rakousku. Vznikl v 2. polovině 19. století v rámci přechodu na ústavní formy regionální a zemské samosprávy. Za Rakouska-Uherska byl jedním ze zemských sněmů Předlitavska. A zachován zůstal i po zániku monarchie v meziválečné i poválečné republice.\n\nMá 36 poslanců. Je volen na funkční období pěti let (aktuální složení určily zemské volby v Vorarlbersku v roce 2009). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet.\n\n"}
{"id": "895553", "url": "https://cs.wikipedia.org/wiki?curid=895553", "title": "Peter Lupčo", "text": "Peter Lupčo\n\nPeter Lupčo (* 21. dubna 1995, Žilina) je slovenský fotbalový záložník od roku 2012 hráč klubu MŠK Žilina na hostování ve FK Poprad.\n\nSvou fotbalovou kariéru začal v OFK Tatran Bystré (okr. Vranov nad Topľou). Postupně se přes týmy OFK Tatran Kračúnovce a Spartak Stropkov dostal do MŠK Žilina. V dubnu 2014 byl společně se spoluhráčem Luášem Čmelíkem vyřazen z disciplinárních důvodů z A-týmu. V letní přípravě jim dal trenér Adrián Guľa šanci a oba se do „áčka“ Žiliny vrátili.\n\nV srpnu 2015 odešel hostovat do klubu MFK Karviná.\nV létě 2016 šel hostovat ze Žiliny do FK Poprad.\n\nV roce 2011 odehrál 3 zápasy za slovenskou reprezentaci do 17 let.\n\n"}
{"id": "895554", "url": "https://cs.wikipedia.org/wiki?curid=895554", "title": "Kostel svaté Kunhuty (Hlína)", "text": "Kostel svaté Kunhuty (Hlína)\n\nKostel svaté Kunhuty je římskokatolický chrám v obci Hlína v okrese Brno-venkov. Je chráněn jako kulturní památka České republiky. Je filiálním kostelem neslovické farnosti.\n\nPůvodní kostel v Hlíně byl postaven v roce 1208. Nahradil jej současný barokní jednolodní chrám se segmentově ukončeným kněžištěm a hranolovou věží nad severozápadním průčelím, který postavil v roce 1771 Jan Karel Hromádko. Starý kostel, stojící jižně od nynějšího, byl zbořen v roce 1793, nový byl vysvěcen o rok později rosickým děkanem.\n\nU kostela se nachází hřbitov.\n"}
{"id": "895557", "url": "https://cs.wikipedia.org/wiki?curid=895557", "title": "Étienne Bonnot de Condillac", "text": "Étienne Bonnot de Condillac\n\nÉtienne Bonnot de Condillac (30. září 1715, Grenoble – 3. srpen 1780, Lailly-en-Val) byl francouzský filozof, katolický kněz a encyklopedista. Byl představitelem osvícenství, ve filozofii pak konkrétně tzv. sensualismu. Navazoval na dílo Johna Locka. Zaobíral se především filozofií mysli (zejm. kniha \"Traité des sensations\" z roku 1754). Zabýval se ovšem také ekonomií, logikou či jazykovědou.\n\n\n\n\n\n"}
{"id": "895558", "url": "https://cs.wikipedia.org/wiki?curid=895558", "title": "Burgenlandský zemský sněm", "text": "Burgenlandský zemský sněm\n\nBurgenlandský zemský sněm (německy \"Burgenländischer Landtag\") je volený zákonodárný sbor v spolkové zemi Burgenland v Rakousku. Vznikl po první světové válce, kdy toto dosud k Uhersku náležející území bylo připojeno k Rakouské republice.\n\nMá 36 poslanců. Je volen na funkční období pěti let (aktuální složení určily zemské volby v Burgenlandu v roce 2010). Sněm má zákonodárnou pravomoc na zemské úrovni, dále volí a kontroluje zemskou vládu v čele se zemským hejtmanem a schvaluje zemský rozpočet.\n\n\n"}
{"id": "895559", "url": "https://cs.wikipedia.org/wiki?curid=895559", "title": "Vídeňská obecní rada", "text": "Vídeňská obecní rada\n\nVídeňská obecní rada (německy \"Wiener Gemeinderat\" ) je volený samosprávný orgán města Vídeň v Rakousku. Vzhledem k statutu Vídně jako jedné ze spolkových zemí působí obecní rada zároveň i jako Vídeňský zemský sněm (německy \"Wiener Landtag\"). \n\nVídeňská obecní samospráva má tradici stovek let, od 19. století již v rámci ústavního systému místní samosprávy v Rakousku-Uhersku. Pozice zemského sněmu přibyla vídeňské obecní radě po první světové válce, kdy bylo území hlavního města dosud příslušící k zemi Dolní Rakousy vyčleněno jako samostatná spolková země. Obecní rada (zemský sněm) má 100 poslanců. Je volena na funkční období pěti let \n\n\n"}
{"id": "895562", "url": "https://cs.wikipedia.org/wiki?curid=895562", "title": "Grnčar", "text": "Grnčar\n\nGrnčar (albánsky Lumi i Vermoshit, v srbské cyrilici Грнчар) je řeka, protékající na pomezí Černé Hory a Albánie.\n\nPramení v Černé Hoře, v pohoří Veruša, poté protéká údolím Vermosh na semém severu Albánie (jehož název v albánském jazyce rovněž nese). V blízkosti obce Bojović se opět vrací na černohorské území. Poté protéká městem Gusinje; nedlouho poté se slévá s řekou Vruja a dále pokračuje jako řeka Lim až do Plavského jezera.\n\nŘeka má typický charakter toku s rychlým spádem a širokým korytem, které se často vymílá. Byť je její průtok neveliký, dosahuje koryto Grnčaru šíře i několika desítek metrů. Je mělké a tak lze řeku poměrně dobře přebrodit.\n\nPodle řeky se také jmenuje i vesnice, nacházející se poblíž Gusinje v údolí řeky samotné, cca 2 km proti jejímu proudu.\n\nKoryto řeky sloužlo dlouhodobě jako zdroj těžby štěrku. Výsledkem byla jeho devastace a časté změny toku řeky. Grnčar navíc každé jaro zaplavuje okolní vesnice, a proto místní političtí představitelé hledají řešení, jak řeku regulovat. Do budoucna se uvažuje o projektu spolupráce s Evropskou unií.\n"}
{"id": "895570", "url": "https://cs.wikipedia.org/wiki?curid=895570", "title": "Janka Kupala", "text": "Janka Kupala\n\nJanka Kupala, bělorusky \"Я́нка Купа́ла\", vlastním jménem Ivan Daminikavič Lucevič, bělorusky \"Іва́н Даміні́кавіч Луцэ́віч\" (7. července 1882 – 28. června 1942) byl běloruský spisovatel a básník.\n\nSvá díla psal bělorusky (krom první polsky psané básně), a to i v době, kdy působil v Litvě a v Rusku a je tak považován za jednu z hlavních postav běloruského národního obrození. Přeložil mimo jiné text Internacionály do běloruštiny. Byl odpůrcem carismu a Říjnovou revoluci uvítal. V éře Sovětského svazu byl často kritizován za \"běloruský nacionalismus\", ale dostalo se mu i oficiálních poct, roku 1941 například obdržel Leninův řád. Zemřel po pádu do schodišťové šachty Hotelu Moskva. Oficiální verze hovořila o nešťastné náhodě, spekulace o sebevraždě či vraždě však nikdy neutichly.\n\nV roce 1927 se léčil v Karlových Varech. V roce 1935 pobýval opět v Československu.\n\n"}
{"id": "895571", "url": "https://cs.wikipedia.org/wiki?curid=895571", "title": "Římskokatolická farnost Střelice u Brna", "text": "Římskokatolická farnost Střelice u Brna\n\nŘímskokatolická farnost Střelice u Brna je územní společenství římských katolíků s farním kostelem Nejsvětější Trojice v děkanátu Rosice. Do farnosti patří obec Střelice.\n\nVznik střelického kostela se klade do souvislosti se založením kartuziánského kláštera v Králově Poli v Brně. Středověký původ kostela dosvědčují dvě zazděné gotické klenby v jižní zdi kostela pod úrovní dnešních oken. Jádro střelického kostela je gotické, první nepřímá zmínka o existenci fary a kostela pochází z přelomu 14. a 15. století. V roce 1766 byla provedena pozdně barokní přestavba chrámu, kdy byla postavena kaple, kruchta, předsíň a v novém západním průčelí nová hranolová věž. Dalších úprav se kostel dočkal v průběhu 19. století, ještě v roce 1897 je uváděno původní zasvěcení svatému Jiljí. Roku 1932 došlo k rozšíření chrámu, kdy byla na místě presbytáře postavena příčná loď s novým, půlkruhově zakončeným kněžištěm. Od roku 1918 působí ve farnosti sestry dominikánky, které si zde zřídily vlastní klášter.\n\nMatriky byly založeny v polovině 17. století, fara byla postavena roku 1795. V roce 2019 proběhly ve farnosti Vincentínské lidové misie a byly sem převezeny ostatky sv. Vincence z Pauly.\n\nVíce než polovinu 20. století působil ve farnosti P. Rudolf Zbirovský – od roku 1941 jako kaplan, později jako administrátor a od roku 1947 jako farář. V činné službě zůstal až do dovršení 80 let věku – do roku 1995. Od té doby až do smrti v roce 2009 působíl ve Střelicích jako pomocný kněz. Od srpna 2002 do listopadu 2014 byl administrátorem excurrendo P. Tomáš Mikula, od prosince 2014 se jím stal Mons. František Koutný (oba z farnosti Troubsko). Od 1. července 2015 byl ustanoven administrátorem R. D. Vladimír Teťhal.\n\nPravidelně se ve farnosti koná tříkrálová sbírka, v roce 2012 koledníci při ní vybrali více než 105 tisíc korun. V roce 2015 její výtěžek činil 114 112 korun. V roce 2020 její výtěžek činil 161 424 korun.\n\nVe farnosti funguje ekonomická i pastorační rada. Výuka náboženství probíhá na místní ZŠ. Farnost má stálého jáhna a přes 30 ministrantů.\n\nAktivní je dětský pěvecký sbor, schola a chrámový sbor. Ve farnosti působí také křesťanská folková kapela Lazaři a několik společenství: rodinné, mládeže, setkávání žen.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. červen. Adorační den připadá na 28. říjen.\n\n"}
{"id": "895592", "url": "https://cs.wikipedia.org/wiki?curid=895592", "title": "Locika vrbová", "text": "Locika vrbová\n\nLocika vrbová (\"Lactuca saligna\") je žlutě kvetoucí planě rostoucí rostlina, v České republice kriticky ohrožený druh.\n\nJe rozšířena ve velké části Evropy, vyjma severnějších části. Východním směrem roste od Ukrajiny po Rusko, dále je domovem v Malé a Střední Asii až pod Kavkaz, Altaj a Himálaje, dále na Blízkém východě i na severu Afriky, Kanárských ostrovech i v Etiopii. Druhotně se locika vrbová dostala do obou Amerik, do Austrálie i na Nový Zéland. Česká republika se nachází v blízkosti její evropské pevninské severní hranice.\n\nJe to druh vyrůstající v nížinách i v nadmořských výškách okolo 2500 m n. m. Pro svůj zdárný vývoj požaduje dostatek slunce, střídavě vlhké a suché stanoviště a půdy s dostatkem minerálních solí a dusíku, snáší i mírné zasolení. Vyskytuje se na obdělávaných polích, skládkách, rozličných ruderálních pozemcích, v blízkosti řek i podél cest, často jako synantropní rostlina.\n\nLocika vrbová byla v minulosti rozšířena v ČR na více lokalitách v termofytiku a řidčeji i v mezofytiku Čech a Moravy. Okolo 50. let 20. století se však ze svých tradičních stanovišť v ČR i v blízkém zahraničí vytratila, roku 2000 byla v \"Černém a červeném seznamu cévnatých rostlin České republiky\" prohlášena dokonce za nezvěstný druh (A2). O desítku let později byla opětovně na několika málo místech Čech a Moravy pozorována a roku 2012 ji \"Seznam cévnatých rostlin květeny České republiky\" zařadil \"jen\" mezi kriticky ohrožené druhy (C1 t).\n\nJednoletá nebo ozimá, vzácně i krátce vytrvalá bylina s jednou lodyhou rostoucí z dřevnatého vřetenovitého kořene. Přímá lodyha dorůstající do výše 30 až 100 cm je lysá nebo ojediněle vespod štětinatá, bělavá a často již v dolní části prutnatě větvená. Rostlina má listy až 20 cm dlouhé, tuhé, modrozelené a uprostřed mají bělavou střední žilku, na rubu listů je střední žilka osinkatá. Spodní rozetové listy jsou peřenolaločné, u báze zúžené a mají nazpět obrácené vejčité úkrojky. Horní listy jsou podlouhlé nebo čárkovité, u báze objímavé, na koncích špičaté, často celistvé a jen někdy peřenodílné až peřenosečné.\n\nKvětní úbory bývají sestaveny do úzké, klasovité laty která je ve spodní části prutnatě větvená s krátkými, přímo odstálými větvemi. Úbory jsou nejčastěji přisedlé a jsou tvořeny 6 až 15, do dvou kruhů uspořádanými oboupohlavnými jazykovými kvítky které se otvírají jen za pěkného počasí; diskové kvítky v úboru nejsou. Jejich asi 15 mm dlouhé světložluté liguly jsou ze spodní strany načervenalé, při zasychání se zbarvují modře, na koncích jsou zubaté. Prašníková trubíčka je v místech spojení prašníků výrazně fialová, dvouramenná blizna je žlutá. Válcovitý zákrov je dlouhý asi 15 mm, jeho střechovitě uspořádané úzce kopinaté listeny vyrůstají ve třech nebo čtyřech řadách a jsou zelené s bílým lemem. Rostliny vykvétají v červenci a srpnu, plody nažky dozrávající v srpnu a září mají krátkou dobu klíčivosti, asi jen rok.\n\nZobánkovité nažky jsou celkem dlouhé 7 až 9 mm, jejich zploštěle elipsoidní, světle hnědě zabarvené tělo dosahuje délky jen asi 3 mm, má 7 až 8 žeber a na vrcholu je osinkaté. Nažloutlé zobánky bývají průměrně 2násobně delší těla nažek, jejich bílý chmýr dlouhý do 5 mm má paprsky tvořené buňkami uspořádanými v jedné řadě.\n\nU lociky vrbové byla zjištěna velká odolnost vůči plísní salátové (\"Bremia lactucae\"), využívá se ji proto jako dárce rezistentních genů při šlechtění potravinářsky významné lociky seté (\"Lactuca sativa\"). Je používána pro křížení s locikou setou k vyšlechtění jejich nových odrůd, např. 'Titan'.\n\n \n"}
{"id": "895594", "url": "https://cs.wikipedia.org/wiki?curid=895594", "title": "Brian Chase", "text": "Brian Chase\n\nBrian Chase (narozený 12. února 1978) je americký bubeník působící v newyorské kapele Yeah Yeah Yeahs. V seznamu webmagazínu Gigwise ,Nejlepších bubeníků všech dob\" se umístil na 50. pozici. Na bubny hraje pomocí tradičního gripu.\n\nChase se narodil do židovské rodiny a vyrůstal na Long Islandu v New Yorku. Absolvoval zde Friends Academy v Locust Valley a Oberlin Conservatory of Music. Nyní žije v Greenpointu v Brooklynu.\n\nBěhem studií na Oberlin College potkal zpěvačku Karen O, která mu nabídla místo bubeníka v kapele Yeah Yeah Yeahs, kterou po neshodách originální bubeník opustil.\nPo přijetí na Oberlin College hrál s rockovou kapelou The Seconds a také s country kapelou své tehdejší přítelkyně Emily Manzo, až do jejich rozchodu v roce 2006.\n\nSpolupracoval hned s několika experimentálními dvojicemi, jako jsou například Stefan Tcherepnin a Seth Misterka, se kterými dokonce v roce 2007 natočil CD pojmenované \"Duo\". Mezi ostatní hudebníky, se kterými Chase spolupracoval se řadí například Jessica Pavone, Mary Halvorson, Moppa Elliott a skupiny Oakley Hall, Blarvuster a The Sway Machinery\n\nV roce 2010 vystoupilo duo Chase/Misterka na Mezinárodním jazzovém festivalu v Melbourne a následně pak toto duo vyjelo na dlouhou australskou koncertní šňůru. Ve stejné době vyšlo album \"The Shape of Sound\".\n\n"}
{"id": "895597", "url": "https://cs.wikipedia.org/wiki?curid=895597", "title": "Římskokatolická farnost Neslovice", "text": "Římskokatolická farnost Neslovice\n\nŘímskokatolická farnost Neslovice je územní společenství římských katolíků s farním kostelem Narození Panny Marie v děkanátu Rosice. Do farnosti spadají obce Neslovice, Kratochvilka a Hlína.\n\nPrvní písemná zmínka o obci je z roku 1342. Osudy Neslovic byly vždy spojeny s Dolními Kounicemi; dlouho byly vlastnictvím tamního kláštera Rosa coeli. \n\nPodle zprávy ivančického faráře z roku 1653 nepatřily tehdy Neslovice do žádné farnosti. Byly tedy přifařeny do farnosti dolnokounické (až do roku 1760, poté do roku 1787 k ivančické farnosti. V tomto roce byla zřízena v Neslovicích lokálie (zahrnující ještě Hlínu a Kratochvilku).\n\nKostel v Neslovicích byl postaven v pozdně barokním slohu v letech 1782–1784. Během druhé poloviny 19. století byla přistavěna před západní průčelí předsíň a k severní straně kněžiště čtyřboká kaple Božího hrobu.\n\nAdministrátorem excurrendo byl od 1. července 2010 do 31. července 2015 R. D. Ing. Jan Klíma z farnosti Rosice u Brna. Farářem byl od 1. srpna 2015 do 31. října 2015 R.D. Mgr. Jiří Paleček. Od 1. listopadu do 14. listopadu 2015 byl excurrendo administrátorem in spiritualibus Mons. František Koutný. Od 15. listopadu 2015 do 31. března 2017 byl administrátorem R.D. Mgr. Jiří Paleček, který se od 1. dubna 2017 opět stal farářem.\n\nKromě pravidelných bohoslužeb je duchovní správce připraven sloužit bohoslužbu (včetně svátosti smíření) i pro zájezdy či projíždějící skupiny kdykoliv během dne na základě předchozí telefonické domluvy.\nDnem vzájemných modliteb farností za bohoslovce a bohoslovců za farnosti brněnské diecéze je 8. květen. Adorační den připadá na 30. listopad.\n\nVe farnosti se pravidelně koná tříkrálová sbírka. V roce 2015 její výtěžek činil v Neslovicích 13 841 korun.\n\nHody se konají vždy nejbližší neděli po 8. září.\n\n"}
{"id": "895599", "url": "https://cs.wikipedia.org/wiki?curid=895599", "title": "Erythropodes", "text": "Erythropodes\n\nErythropodes jsou sekcí rodu hřib (\"Boletus\").\n\nVyznačují se velkými boletoidními plodnicemi, na řezu obvykle modrající dužninou, která není hořké chuti, žlutými rourkami nepřirostlými ke třeni a drobnými póry červenooranžové až rudé barvy. Řadí se k modrajícím a barevným hřibům. Oproti sekci \"Luridi\" se liší absencí síťky na třeni.\n\nPlodnice jsou boletoidního tvaru.\n\nRourky mají žluté stěny, na řezu obvykle modrají.\n\nPóry jsou drobné (menší než 1 milimetr), u dospívajících a většinou i dospělých plodnic mají červenooranžové až rudé zbarvení, v případě xantoidních forem jsou žluté nebo žlutooranžové.\n\nTřeň není krytý síťkou, na povrchu se mohou vyskytovat červeně zabarvená plstnatá zrníčka.\n\nDužnina je většinou žlutá či žlutavá, někdy bělavá, nikdy hořké chuti. Na řezu obvykle mění barvu (modrá, modrozelená apod.).\n\n"}
{"id": "895600", "url": "https://cs.wikipedia.org/wiki?curid=895600", "title": "Báječný svět shopaholiků", "text": "Báječný svět shopaholiků\n\nBáječný svět shopaholiků (v originále \"Confessions of a Shopaholic\") je americký hraný film z roku 2009. V hlavní roli můžeme vidět například australskou herečku Islu Fisherovou, Hugha Dancyho a mnohé další.\n\nFilm byl zpracován podle dvou bestsellerů britské spisovatelky Madeleine Wickhamové.\n\nPříběh vypráví o mladé ženě Rebecce Bloomwoodoové (Isla Fisherová), která více než ráda nakupuje - doslova módou žije. Vyžívá se v drahých a luxusních značkách, na které ale mnohdy nemá peníze a proto si půjčuje na dluh. Své deprese z dluhů za módní oblečení řeší většinou dalším nakupováním. Rozhodne se tento problém řešit - jde na pohovor na pozici novinářky pro prestižní módní časopis. Tam ale nedostane ani příležitost kvůli vysokému zájmu o pozici a namísto toho se shodou okolností dostane do redakce finančního časopisu. Ačkoli Becca nemá o ekonomii nejmenší tušení, ze svých mnohaletých zkušeností s nakupováním je schopná psát úžasné články pod pseudonymem a paradoxně radí lidem s jejich dluhy. Šéfredaktorem časopisu je atraktivní Luke (Hugh Dancy), do kterého se Rebecca zakouká, neřekne mu však o svých problémech s penězi a zamotá se do svých lží. Lež má ale krátké nohy - při odhalení Rebečiných dluhů je Luke zklamaný a s Rebeccou se rozejde. Nakonec ale vše dobře skončí - Luke se k Becce vrátí a společnými silami se jim dokonce podaří zaplatit všechno, co si Becca půjčila. \n"}
{"id": "895601", "url": "https://cs.wikipedia.org/wiki?curid=895601", "title": "Anatolij Čubajs", "text": "Anatolij Čubajs\n\nAnatolij Borisovič Čubajs (; * 16. června 1955, Barysaŭ, SSSR) bývá označován za otce ruské privatizace v 90. letech 20. století. V letech 1998 až 2008 stál v čele ruské monopolní energetické společnosti RAO JES. Od září 2008 je generálním ředitelem státní technologické firmy Rosnano (pův. Ruská korporace nanotechnologií).\n\nČubajs v 90. letech patřil do týmu mladých reformátorů soustředěných kolem bývalého premiéra Jegora Gajdara. Západ ho považoval za nejliberálnějšího z kremelské soustavy, za výkonného úředníka moderního stylu.\n\nČubajs se udržel ve vládě i po Gajdarově pádu a v roce 1994 ho prezident Boris Jelcin povýšil na místopředsedu vlády odpovědného za privatizační program. Po volbách v prosinci 1995 mu však byl připsán na vrub nejen výprodej státního majetku, nevhodnost reforem v západním stylu a pochybné způsoby snížení inflace, ale i volební neúspěch bloku Náš dům-Rusko. V lednu 1996 tak musel z vlády odejít.\n\nO dva měsíce později začal pracovat v Jelcinově týmu pro prezidentské volby. Po Jelcinově znovuzvolení převzal v červenci funkci vedoucího prezidentské kanceláře a působil i jako Jelcinův poradce. Později se stal prvním vicepremiérem a ministrem financí.\n\nV roce 2005 při cestě do práce vyvázl nezraněn při útoku neznámých atentátníků, kteří stříleli ze samopalů na jeho BMW a vůz ochranky. Mezi auty zároveň vybuchla nálož.\n\nZ prvního manželství má Čubajs dvě děti. Jeho druhá žena byla ekonomka Marie Višněvská, v roce 2012 se oženil potřetí.\n\n\"V tomto článku byly použity informace z článku na anglické Wikipedii\".\n"}
{"id": "895602", "url": "https://cs.wikipedia.org/wiki?curid=895602", "title": "Josef Vaverka", "text": "Josef Vaverka\n\nJosef Vaverka ( Ubušín – Brno) byl profesor železničního stavitelství, uznávaný odborník v oblasti železničního svršku a spodku, v padesátých letech rektor Vysoké školy stavitelství v Brně a děkan fakulty inženýrského stavitelství na VŠSt. Stál u zrodu bezstykové koleje.\n\nJosef Vaverka se narodil do rodiny tkadlece Josefa Vaverky a jeho ženy Františky. První vzdělání získal v dvoutřídce v rodném Ubušíně, po které pokračoval na měšťanské škole v Bystřici nad Pernštejnem. Maturoval v roce 1912 na reálce v Novém Městě na Moravě. Vysokoškolské studium zahájil téhož roku na C. k. české technické vysoké škole Františka Josefa v Brně (dnešní VUT Brno). V roce 1915 přerušila jeho studium první světová válka, které se aktivně účastnil. O rok později byl na východní frontě zajat, ale přešel k legiím, se kterými se dostal do Francie. Po válce dokončil studium na ČVUT v Praze, kde absolvoval v roce 1920. Později, v roce 1926 (či 1925) získal na ČVUT doktorát technických věd.\n\nOd roku 1920 do roku 1922 působil v projekční kanceláři Ministerstvo národní obrany, v této době, konkrétně 4. května 1921, se také oženil s Josefou Pavlů. V letech 1923–1950 zastával různé funkce u Československých státních drah, např. v Chrudimi, Svitavách, včetně funkce ředitele státních drah v Brně. Za 2. světové války byl jako bývalý legionář pro nespolehlivost z ředitelství ČSD propuštěn. Do roku 1945 pracoval jako dělník ve mlýně a poté jako vedoucí pily Vír, po válce se k ČSD vrátil.\n\nOd roku 1950 se věnoval i pedagogické práci, do roku 1952 přednášel o železničních stavbách jako externista na Vysoké škole technické v Brně, po jejím zániku na Vysoké škole stavitelství (VŠSt) a na Vojenské technické akademii. Od počátku roku 1953 do roku 1965 byl řádným profesorem železničního stavitelství na VŠSt v Brně. V letech 1953 až 1955 byl rektorem VŠSt, později ve školních letech 1957/1958 a 1958/1959 byl děkanem Fakulty\ninženýrského stavitelství téže školy. V letech 1953 až 1960 externě spolupracoval s Výzkumným ústavem dopravním v Praze jako vědecký poradce. V roce 1956 mu byla udělena vědecká hodnost doktor věd.\n\nNosným dílem jeho vědecké práce se stala technologie bezstykové koleje, kde poskytl jak teoretické zdůvodnění pokrokové konstrukce železničního svršku, tak i návrh realizace včetně údržby. Bezstykové koleje jsou při provozu bezpečnější, poskytují větší komfort cestujícím a snižují náklady na údržbu kolejí a obručí kol. Publikoval v odborných časopisech, společně s prof. Ferdinandem Klimešem připravili první celostátní učebnici „Železniční stavitelství I.“. Vaverkovy myšlenky propagoval a v jeho práci pokračoval Doc. Ing. Břetislav Havíř, CSc.\n\nJosef Vaverka byl nositel Řádu práce a laureát státní ceny Klementa Gottwalda. V roce 2001 byla J. Vaverkovi udělena Cena města Brna za oblast technického pokroku.\n\n"}
{"id": "895606", "url": "https://cs.wikipedia.org/wiki?curid=895606", "title": "Dodavatel elektřiny", "text": "Dodavatel elektřiny\n\nDodavatel elektřiny je společnost, která nakupuje elektrickou energii s cílem ji následně prodat především koncovým zákazníkům, případně velkoodběratelům. Trh s elektřinou byl liberalizován v roce 2006. Od té doby vzniklo na českém trhu přes 350 alternativních dodavatelů elektřiny.\n\nDodavatelé elektřiny mohou podle zákona stanovovat koncovou cenu dle své vnitřní cenové politiky. Ze zákona jsou povinni získat licenci od Energetického regulačního úřadu.\n\nZa rok 2018 změnilo svého dodavatele 570 511 odběratelů, respektive odběrných míst. Šlo o rekordní počet na celou dobu existence liberalizovaného trhu s energiemi v ČR. Co se týče pouze domácností, v roce 2018 se ke změně dodavatele rozhodlo více než 371 tisíc domácností, což je v porovnání s předchozími roky také vysoké číslo, ale historicky se nejvíce změn dodavatelů mezi domácnostmi uskutečnilo v roce 2012, kdy šlo o více než 382 tisíc případů. Změny dodavatele by však vždy měly být prováděny s ohledem na podepsanou smlouvu, a to i v případech, kdy se klient stěhuje. Zákon tuto situaci totiž nějak neupravuje, a tak některé firmy plnění smlouvy i na místě nového bydliště.\n\nMezi největší dodavatele na českém trhu patří dominantní dodavatelé ČEZ, E.ON a PRE (Pražská energetika), kteří na ve svých distribučních oblastech působí také jako distributoři elektřiny. Mezi alternativní dodavatele s největším počtem odběrných míst patří v roce 2019 firmy innogy Energie, Bohemia Energy Entity a Centropol Energy. Ceny silové elektrické energie si určuje každý dodavatel zvlášť. K těmto cenám se v konečném účtu za elektřinu přidávají ještě regulované ceny za distribuci aj. stanovované každý rok regulátorem trhu (ERÚ).\n\nDistributor elektřiny zajišťuje a spravuje soustavu pro přenos elektrické energie. Na českém trhu jsou tři distributoři, kteří mají Českou republiku rozdělenou podle regionů. Jde o PRE v Praze, ČEZ ve středních, západních, severních a východních Čechách a na severní Moravě a EON v jižních Čechách a jižní Moravě. To znamená, že distributor elektřiny funguje v daném místě pouze jeden, a proto ho nemůžete měnit jako u dodavatelů. Samotná distribuce elektřiny stejně jako její cena podléhá regulaci ze strany Energetického regulačního úřadu (ERÚ).\nEnergetický regulační úřad\nOperátor trhu\n"}
{"id": "895608", "url": "https://cs.wikipedia.org/wiki?curid=895608", "title": "Jan Smeekens", "text": "Jan Smeekens\n\nJan Smeekens (* 11. února 1987 Raalte, Overijssel) je nizozemský rychlobruslař.\n\nNa velkých mezinárodních akcích debutoval na podzim 2005, když začal závodit ve Světovém poháru. V roce 2007 se premiérově zúčastnil Mistrovství světa a jednotlivých tratích, kde v závodě na 500 m skončil na 13. místě, podobných umístění ve druhé desítce dosáhl na světovém šampionátu i následujících dvou letech. V sezóně 2009/2010 skončil v celkovém pořadí Světového poháru na trati 500 m druhý. Startoval na Zimních olympijských hrách 2010, na pětistovce byl šestý. Na mistrovstvích světa na jednotlivých tratích v letech 2011 a 2013 získal na této distanci bronzové medaile, ve Světovém poháru se v závodech na 500 m pohybuje na předních příčkách – v sezóně 2012/2013 zvítězil v celkovém pořadí na 500 m. Je také několikanásobným medailistou z nizozemských šampionátů. Zúčastnil se Zimních olympijských her 2014, kde se v závodě na 500 m získal stříbrnou medaili. Na MS 2017 vyhrál závod na 500 m. Startoval také na ZOH 2018 (500 m – 10. místo).\n\n"}
{"id": "895609", "url": "https://cs.wikipedia.org/wiki?curid=895609", "title": "HMAS", "text": "HMAS\n\nHMAS – (Her or His Majesty's Australian Ship, česky Australská loď Jejího/Jeho Veličenstva), je lodní prefix používaný pro lodě australského královského námořnictva. Prefix vychází z britského HMS (Loď jejího veličenstva), který používá britské královské námořnictvo. Tento prefix může označovat i australské námořní základny.\n\nKrál Jiří V. udělil 10. Července 1911 námořním silám Austrálie titul Australské královské námořnictvo (Royal Australian Navy). Ve stejné době došlo ke schválení prefixu HMAS k použití k identifikaci lodí Royal Australian Navy. Prefix byl poprvé použit 1. března 1911 u torpédoborce HMAS Parramatta ještě před svým oficiálním schválením.\n\nPrefix HMAS odkazuje k faktu, že oficiální hlavou Austrálie je britský monarcha, v současnosti královna Alžběta II.\n"}
{"id": "895613", "url": "https://cs.wikipedia.org/wiki?curid=895613", "title": "Džódži Kató", "text": "Džódži Kató\n\nDžódži Kató ( , \"Kató Džódži\"; * 6. února 1985 Jamagata) je japonský rychlobruslař.\n\nVe Světovém poháru startuje od podzimu 2002, tutéž sezónu získal bronz na trati 500 m na Asijských zimních hrách, na Mistrovství světa na jednotlivých tratích byl na pětistovce dvanáctý. V roce 2005 debutoval na Mistrovství světa ve sprintu (9. místo), ze světového šampionátu na jednotlivých tratích si z distance 500 m přivezl zlatou medaili. Startoval na Zimních olympijských hrách 2006, kde na téže trati skončil na šesté příčce. Další cenné kovy ze závodů na 500 m přivezl z mistrovství světa v letech 2008 (bronz), 2011 (stříbro) a 2013 (stříbro), ze zimní olympiády 2010 (bronz) a z Asijských zimních her 2011 (zlato). Ve Světovém poháru na trati 500 m se pravidelně umisťoval na předních příčkách, v celkovém pořadí byl dvakrát druhý a dvakrát třetí. Zúčastnil se Zimních olympijských her 2014, kde se v závodě na 500 m umístil na 5. místě. Startoval také na ZOH 2018 (500 m – 6. místo).\n\n"}
{"id": "895616", "url": "https://cs.wikipedia.org/wiki?curid=895616", "title": "Šódošima", "text": "Šódošima\n\nŠódošima (japonsky: 小豆島; \"Šódo-šima\") je japonský ostrov ležící ve Vnitřním moři v Japonsku. Patří do prefektury Kagawa. Jméno znamená \"ostrov fazolek\". Na ostrově se nacházejí dvě města: Tonošó a Šódošima, která společně tvoří distrikt Šózu (小豆). Šódo je známé tím, že zde v roce 1908 byly poprvé v Japonsku vysazeny olivovníky. K pěstování oliv tu jsou příhodné klimatické podmínky, protože oblast Vnitřního moře má podstatně méně srážek než zbytek Japonska (i když v porovnání se Středomořím je to stále hodně). Olivy se tu pěstují dodnes a sesterským ostrovem je řecký ostrov Milos.\n"}
{"id": "895618", "url": "https://cs.wikipedia.org/wiki?curid=895618", "title": "Josu", "text": "Josu\n\nJosu je město v Jižní Koreji v provincii Jižní Čolla. Město se skládá z poloostrova Josu a 317 ostrovů (49 obývaných, 268 neobývaných). Leží nedaleko města Sunčchon a je zahrnuto do Svobodné ekonomické zóny Kwangjangská zátoka (\"Gwangyang Bay Area Free Economic Zone\"). Konalo se tu Expo 2012 s tématem „The Living Ocean and Coast“ (Žijící oceán a pobřeží).\n\nKrál Song, vládce království Pekče, pojmenoval město Wončchon-hjon/Dolsan-hjon v 16. roce své vlády (538 n. l.). Od roku 1479 zde bylo umístěno námořní velitelství dynastie Čoson. Tudíž zde měl velitelství i slavný admirál I Sun-sin během imdžinské války. V roce 1948 bylo město obsazeno jihokorejskými vojáky, kteří se vzbouřili a odmítli potlačit komunistické povstání na ostrově Čedžu. Tato událost se nazývá Josu-sučchonská vzpoura. Po týdnu jihokorejská armáda vzpouru potlačila. Účastnil se jí i pozdější prezident Pak Čong-hui.\n\nKlima je vlhké subtropické (Köppenova klasifikace podnebí: \"Cwa\"). Na město působí východoasijský monzun, takže nejvyšší úhrn srážek je v létě, naopak v zimě je srážek málo. Nejdeštivější měsíc je červenec s 291,5 mm a nejsušší měsíc je prosinec s 18,6 mm.\n\n\n"}
{"id": "895620", "url": "https://cs.wikipedia.org/wiki?curid=895620", "title": "Lípa u Hlásné Třebaně", "text": "Lípa u Hlásné Třebaně\n\nLípa u Hlásné Třebaně je památný strom druhu lípa srdčitá (\"Tilia cordata\") rostoucí na polní cestě vedoucí z Hlásné Třebaně na Karlštejn. Památným stromem byla prohlášena v roce 1986. Odhaduje se, že byla vysazena na přelomu 19. a 20. století. Poblíž lípy se nachází kaplička, ve které je umístěn kamenný kříž. Lípa se nachází na trase turistické značky vedoucí z Halounů přes Zadní a Hlásnou Třebaň na Karlštejn.\n\n"}
{"id": "895626", "url": "https://cs.wikipedia.org/wiki?curid=895626", "title": "Mindy McCready", "text": "Mindy McCready\n\nMindy McCready (30. listopadu 1975 Fort Myers, Florida, USA – 17. února 2013 Heber Springs, Arkansas, USA) byla americká country zpěvačka. Svou kariéru zahájila v roce 1995, o rok později vydala první album nazvané \"Ten Thousand Angels\", které získalo dvě platinové desky. Později vydala další čtyři studiová alba.\n\nV roce 2013 spáchala sebevraždu.\n"}
{"id": "895629", "url": "https://cs.wikipedia.org/wiki?curid=895629", "title": "Dragontown", "text": "Dragontown\n\nDragontown je dvaadvacáté studiové album amerického rockového zpěváka Alice Coopera. Album vyšlo 18. září 2001 u vydavatelství Spitfire Records a jeho producenty byli Alice Cooper a Bob Marlette. Album se umístilo na 197. místě v žebříčku Billboard 200.\n\nAutory všech skladeb jsou Alice Cooper a Bob Marlette.\n"}
{"id": "895632", "url": "https://cs.wikipedia.org/wiki?curid=895632", "title": "Earl Hooker", "text": "Earl Hooker\n\nEarl Hooker (15. ledna 1929 Clarksdale, Mississippi, USA − 21. dubna 1970 Chicago, Illinois, USA) byl americký bluesový kytarista a zpěvák. Často hrál na slide kytaru a rovněž i na dvoukrkou kytaru, například Gibson EDS-1275. V roce 2013 byl posmrtně uveden do Blues Hall of Fame. Jeho bratrancem byl bluesový hudebník John Lee Hooker.\n"}
{"id": "895633", "url": "https://cs.wikipedia.org/wiki?curid=895633", "title": "Jan Rolko", "text": "Jan Rolko\n\nJan Rolko (* 31. října 1948, Kolín) je bývalý český fotbalista, obránce. Jeho syn Adrian Rolko je ligový fotbalista.\n\nZačínal v Kolíně, na vojně hrál za VTJ Milovice a VTJ Slaný, kde si ho vyhlédl, spolu s brankářem Václavem Opltem, tehdejší trenér Hradce Králové Ota Hemele. V dresu Hradce Králové se objevil na jaře roku 1970, kdy po jednom utkání za B-tým byl ihned přeřazen do druholigového týmu k hráčům, jako byli Zdeněk Zikán, Jindřich Jindra, Rudolf Tauchen, Edmund Schmidt, Jiří Kománek, Fišer, Ladislav Moník a další. Trenér Zdeněk Krejčí dal dohromady tým ze starších i mladších hráčů, jako byli Oldřich Rott, Ivo Lubas, Slavomír Hrůša, Václav Kuchař, Václav Oplt i Rolko a s tímto týmem postoupil v roce 1972 do ligy. Radost kalilo úmrtí Václava Oplta po smrtelném zranění při zápase v Martině.\n\nV následující ligové sezóně vinou zranění nastoupil jen v 9 ligových utkáních a Hradec z ligy sestoupil. Další postup do nejvyšší soutěže se podařil až v sezóně 1979/80, již s novými spoluhráči, jako byli Jaroslav Hůlka, Jaroslav Mudruňka, Jiří Finger, Zdeněk Votruba, Miloš Mejtský a další. Ligu tým neudržel a sestoupil o jediný gól. Celou kariéru strávil v jednom klubu.\n\nV československé lize nastoupil během dvou ligových sezón ve 32 utkáních.\n\nPo skončení vrcholové kariéry pokračoval v nižších soutěžích za TJ Náchod, Montas Hradec Králové, Lokomotivu Hradec Králové a Libčany. Po skončení aktivní kariéry trénuje v regionálních soutěžích.\n\n\n"}
{"id": "895641", "url": "https://cs.wikipedia.org/wiki?curid=895641", "title": "Jack Mitchell", "text": "Jack Mitchell\n\nJméno a příjmení Jack Mitchell nosí více osobností:\n\n"}
{"id": "895642", "url": "https://cs.wikipedia.org/wiki?curid=895642", "title": "Julia Piersonová", "text": "Julia Piersonová\n\nJulia Piersonová, nepřechýleně Julia A. Pierson (* 1959 nebo 1960 Orlando, Florida) je americká právnička a od března 2013 ředitelka Tajné služby Spojených států amerických. Do funkce ji jmenoval prezident Barack Obama jako první ženu v čele této agentury.\n\nNarodila se v Orlandu na Floridě. Během středoškolských studií pracovala v Disney Worldu jako obsluha parkoviště, u vodních skútrů, a v kostýmu chodila v Disneyho průvodech. V roce 1981 absolvovala University of Central Florida, kde získala bakalářský titul v oboru trestní právo.\n\n"}
{"id": "895646", "url": "https://cs.wikipedia.org/wiki?curid=895646", "title": "Buljaři", "text": "Buljaři\n\nBuljaři nebo Büläři (: \"Bilärler\") byli jedním ze starověkých historických kmenů Ogurských Turků (Turkité) žijících na středním Itilu (Volha) . Žili polokočovným způsobem života a jejich jazyk se pohyboval v rozmezí altajské jazykové rodiny a byl součástí historické ogurské větvě turkických jazyků. V současnosti se protobulharština řadí do skupiny jazyků Lir nebo obecně nazývaných R z větvě Ogurských nebo bolgarských jazyků. Od 10. století se Buljaři stali součástí Volžského Bulharska. V 11. až 13. století byla jejich země – \"Bilär bäklege\" (Buljarské knížectví v dnešním Alexejevském rajónu v Tatarstánu) jedním z jeho emirátů. Buljaři tvořili vlastní jádro Hunobulharů (Protobulhaři). O Buljařech je známo, že založili město Bilär. Jejich náboženství byla založeno na tengrismu, který byl původním náboženstvím stepních a kočovných národů.\n\nDo 8. století byli Bulhaři a příbuzensky blízké národy rozděleni do čtyř velkých skupin.\n\nArcheologická historie lidstva zahrnuje několik období, mimo jiné dobu kamennou, dobu železnou a středověk. Sbírka Archeologického muzea Kazaňské státní univerzity má 4000 exponátů a odráží historii a archeologii Volžské a Kamžské oblasti v dávných dobách a ve středověku. Největší sbírky muzea jsou nástroje z doby kamenné, sbírky z doby železné (Ananjinská kultura (8. století př. n. l. – 3. století př. n. l.), Pjanoborská (2. století př. n. l. – 2. století) a Azelianská kultura (3.–5. století) a středověkých pramenů ze středo-volžského a uralského regionu – Imenkovská kultura (4.–7. století), Kušnarenkovská kultura (6.–8. století), Volžské Bulharsko, Ulus Džuči.\n\nNásledující materiály mohou být nazývány pýchou muzea: vykopávky z Turaevského pohřebního návrší (4.–5. století), Boľše-Tiganské proto-maďarské pohřební návrší, Boľše-Tarchanské raně-bulharské pohřební návrší, sbírky ze Sibiře, Střední Asie, severního Kavkazu, jakož i archeologických materiálů ze starověkého Řecka, Říma a Švýcarska. Mnohé materiály jsou skutečná umělecká díla, například íránský šálek ze silně glazované keramiky z Biläru, sbírky orientální slavnostní zbrojnice, atd. Archeologickým kulturám „Ananjinské“, „Pjanoborské“ a „Imenkovské“ dala název Imenkovská tvrz.\n\nPohřebišť imenkovské kultury v oblasti je k dispozici asi 100. Podstatnou část z nich prostudoval během archeologických vykopávek P. Starostin. O etnické příslušnosti imenkovských kmenů, není mezi výzkumníky žádná shoda. Někteří je považovaly za Turky, ostatní za Ugrofiny a druzí za Slovany. Tato skupina Turků, úzce propojená s Hunobulharskými Utigy (Utigurové), byli Buljaři (Bulhaři), kteří od 1. století žili v regionu středního Itilu. Založili zde \"Buljařský stát\", který se také vyvinul do formy knížectví. Přes Itil (Volha) a Dolní Čulman (Kama) v Přiuralí se z Blízkého východu dostávalo stříbro, různé nádobí, zrcadla a mince. Zejména v Bulgaru byly nalezeny římské mince 3.–5. století. Vědci to vysvětlují jako důsledek obchodu se severními národy. Jako pohřební výzdoby oděvů, byly předměty ze zlata a stříbra. Masivní zlatý přívěsek, pravděpodobně představoval atribut vůdcovství.\n\nV průběhu doby, vstoupili Hunové (Asijští Hunové) do raně-bulharského etnosystému. Vlastní Bulhaři, a s nimi úzce související kmeny, po staletí patřili do hunského etnosystému. Tato okolnost významným způsobem ovlivnila historický osud Bulharů a vedla k výrazné rozmanitosti uvnitř starověkého Bulharského etnosystému. Existují nálezy které poukazují na to, že blíže k polovině 1. tisíciletí zde pronikaly individuální turkofonní skupiny obyvatelstva. Imenkovská městečka byla v raném období využívaná Hunogury (Onogurové) jako hotová administrativní centra.\n\nMezi léty 551–555 byli Turkoavaři (Avaři, Žuan-žuané), k nimž patřili Uarůové a Chunové, poražení Ašınovskou dynastií Turků. Ve svých \"„Dějinách světa“\", Theofylaktos Simokattés poznamenal, že Turkuti \nJiž v roce 545 se část prchajících Turkoavarů v Mongolsku a Východním Turkestánu začala přesouvat na východ do Číny, a část která žila ve 20. karavanech na západ. Jednou z příčin útěku bylo, že se možná chtěli vyhnout turkucké nadvládě a v 558 dosáhli oblasti severního Kavkazu. Zde napadli Utigy (Utigurové), Burdžany, Onogury a jiné a porazili je. Jimi vytvořený Avarský kaganát zde existoval do poloviny 7., na západě pak do poloviny 9. století.\n\nJedno z pohřebišť Imenkovské kultury může být datováno do 6.–7. století, kdy turkucká armáda vedená Istemi-jabguem dorazila k břehu řeky Itil (Volha). Možná že zde přebýval jeden z jejich vůdců. Kolem roku 570 upadli Utigové žijící u Kaspického moře do závislosti na Západoturkuckém kaganátu.\n\nAbu-l-Faradž Ibn Harun (Bar Hebraeus, 13. století) popsal příběh o příchodu tří bratrů z „Imeonských hor“ (Hindúkuš a Pamír), v pozdním 6. století. \nV tomto případě by tři bratři mohli být Varové z Chórezmu (Kavkazští Avarové) které Turci podporovali proti pseudoavarským Hunům (Avaři, Žuan-žuané). Podle Sandilča byl Kazarig druhý syn Bel-Kermekův (Irnik, Ernak), avšak podle většiny historiků jím byl Utig.\nKolem roku 600 se spojením se dvěma hlavními bulharskými odnožemi – Kutrigurů a Utigurů do silné aliance, v Severním Kavkaze zviditelnil kmenový svaz Hunogurů (Onogurové), z nichž se odvozuje i národ Maďarska. Byli usazeni u severního povodí řeky Kufis (Kubáň), kde pod vedením Kubratova strýčka Bu-Jurgana (Bat Organa, Mocheto, Sibir, ) založili kmenový útvar pod názvem \"Onogurlarin Jorty\" (Patrie Onogurie). V rámci Západoturkuckého kaganátu začala jejich migrace z \"Patrie Onogurie\" a své centrum přestěhovali k Azak dengizi (Azovské moře). V roce 630 zpečetili svou nezávislost na Avarech a Turcích. Někdy v této době začali Utigurové znovu zvát sami sebe původním jménem Bulhaři. V roce 635 Kurbatova větev Bulharů založila státní útvar \"Onogurii\" (Magna Bulgaria, Velké Bulharsko). Jejich vládci byli potomci Hunobulharského klanu Dulo, pocházejícího z Asijských Hunů. Pozdnější maďarské kroniky dosud odkazují k zemím východních „Kazarigů“ v \"Patrií Onogurií\", jako na \"Magna Hunuguria\" bezprostředně před mongolskou invazi.\n\nKdyž se po smrti Kubrata, v polovině 7. století \"Onogurie\" rozpadala, na Blízkém Povolží se objevila část těchto hunobulharských kmenů (Protobulhaři), jež utekla před Chazary. Památky raného období jejich dějin se nacházejí jižně od současného území Tatarstánu. Na krátkou dobu se bäkleg stal vazalem \"Onogurie\". Novou \"Volžsko Bulharskou\" říši (2. polovina 7. století-1238) zde vytvořil Kubratův syn chán Kotrag, jak za pomoci Hunobulharů, tak i jiných turkických kmenů (např.:. Chazarů). Jejich severními sousedy se stali \"Buljaři\". Osvojení si levého břehu dolního toku Čulmanu Hunobulhary, je třeba spojovat s druhou vlnou jejich přemístění. K této době se vztahuje část hrobů Tankejevského pohřebiště. Na konci 7. a začátku 8. století odešli Imenkové z historické scény, když zanechali území cizím hunobulharským kmenům. Roku 737 se do regionů středoitilské pánve, do \"bäklegu\" shromáždili zbytky národů z dagestánského ethnosystému Bulharů: Burdžané (Barsilové, Sabirové a Barındžarové) a jiné, prchající před Araby a Chazary. Nejčasnější Hunobulharské osady na území současného Bulgaru vznikly na přelomu 9.–10. století.\n\nPodle Ahmada Ibn Fadlána (10. století), bylo \"Volžské Bulharsko\" počátkem 10. století kvetoucí zemí a Bulhaři z rodu Buljar-belar brali do zajetí turecké ženy. Například dcera panovníka Oguzů (v létech 750–940 pod nadvládou Chazarů), kteří žili ve stepi na hranici Volžského Bulharska, se stala zajatcem panovníka rodu Biljar – Almıša-chána. Ten pak po přijetí islámu přijal jméno Džağfar Ibn Abdullah (جعفر ابن عبدالله → \"Cäğfär bine Ğabdulla\") (895/901, zemřel 925).\n\nZaložení hlavního města Biläru se datuje až na začátek 10. století. Mnohé osady nalezené v Bulgarském rajonu, byly založeny v druhé polovině desátého století.\n\nNa přelomu 10.–11. století nastaly velké změny. Bäkleg byl obsazen a pohlcen Volžským Bulharskem. Za vlády kyjevského knížete Svjatoslava (962–973), roku 965 došlo k dobytí a vyrabovaní Volžského Bulharska a také bäklegu Rusy ve spojenectví s Oguzy, jejichž říše se rozkládala od dolního Povolží po střední tok Syr-darje, a byla na vrcholu moci. Tím se snížila hodnota Itilu, jako hlavní dopravní stezky mezi severem a jihem. Obchodní stezka se stala nebezpečnou. V této souvislosti, jak předpokládají vědci, hlavní město bylo přestěhováno do více klidnější země v Biläru.\n\nVědec a historik Jakub Ibn Nugman a filozof Hamid al-Bulgari, žijící v 6. století napsali knihu \"„Dějiny Bulharů“\". Tato kniha se nezachovala, ale je zmiňována v cestopisech cestovatele Abu Hamida al-Farnatiho, který navštívil Volžské Bulharsko v letech 1135–1136 a píše se píše: \n\nPrakticky všechny Baškortské archeologické památky, a v oblasti je jich asi 300, obsahují umělecký materiál 11.-12. století. V tomto období zde byla zahájena intenzivní výstavba osad. Podle dostupnosti termínů „Suvar ile“ a „Biljar ile“ na epitafech 16. století, lze předpokládat že tyto administrativní celky se nazývaly „il'“, „ail“, „el“ (klan, kmen, stát, obec). V Tatarstánu se nacházejí i archeologické pozůstatky hlavních Hunobulharských měst, takových jako Bilär (Biljar nebo Bülär), Bulgar (Bolgar), Săvаr (Suar nebo Suvar), Ošeľ (Üč-el), Kazaň, Kašan (Kušan), Cükätaw (Čükätav), Balimer, Tuxcın (Tukčin), Brjachimov (İbrachim), Tavile.\n\nTlak okolních sousedů sílil stále víc, zejména když se spojily kmeny Kypčaků s Kuny, kteří se sem přistehovali z Dálného východu Jejich nájezdy, ohrožující tato území, přiměly většinu zdejších kmenů k útěku do různých okolních míst. Po dobytí Mongoly, se přežívající populace očividně přestěhovala do okolních zemí, které nadále existovaly i v období Kypčackého chanátu (Zlatá horda).\n\n\n"}
{"id": "895648", "url": "https://cs.wikipedia.org/wiki?curid=895648", "title": "Girard Desargues", "text": "Girard Desargues\n\nGirard Desargues, též Gérard Desargues, (21. února 1591 Lyon, Francie – říjen 1661 Lyon) byl francouzský matematik, inženýr a architekt. Je znám především jako jeden z objevitelů projektivní geometrie, v níž nese jeho jméno tzv. Desarguův teorém.\nJe po něm pojmenován měsíční kráter Desargues.\n"}
{"id": "895651", "url": "https://cs.wikipedia.org/wiki?curid=895651", "title": "Michail Perchin", "text": "Michail Perchin\n\nMichail Jevlampijevič Perchin; rus. \"Михаил Евлампиевич Перхин\" (4. června 1860 v Rusku – 10. září 1903 Sankt Petěrburg) byl ruský zlatník, klenotník a medailér období historismu a secese, působící v Petrohradu. Proslavil se pracemi ve zlatnické firmě Fabergé, vedl její závod v Petrohradu.\n\nMichail Perchin pocházel z rodiny ruského sedláka, narodil se ve vesnici Okulevskaja, v Petrozavodském újezdu a Oloněcké gubernii, což je hraniční území s Finskem. Byl vytipován jako umělecky talentované dítě. V 16 letech byl poslán na učení k neznámému zlatnickému mistrovi, a poté do řemeslnické školy zlatnictví v Petrohradu. Roku 1884 složil mistrovskou zkoušku, oženil se a v roce 1885 byl zapsán jako člen zlatnického cechu (druhé gildy) v Petrohradu.\nZačínal ve zlatnické dílně Erika Kollina, který pracoval jako hlavní návrhář klenotnických unikátů pro firmu Karla Fabergé. Roku 1886 Perchin zaujal jeho místo, stal se hlavním mistrem petrohradské pobočky firmy Fabergé, což mu dávalo postavení hlavního designéra firmy. Až do smrti v roce 1903 byl činný a patřil mezi čelné klenotníky Petrohradu. Jeho mimořádná kreativnost dávala stylovou charakteristiku i řemeslnou perfektnot výrobkům fimy Fabergé. V jeho dílně vznikala téměř všechna unikátní díla firmy. Byl návrhářem darů objednaných ke korunovaci cara Mikuláše II., mnoha velikonočních vajec Fabergého a také šperků stylu neorokoka.\nZavedl do praxe typické Fabergého techniky (jako např. translucidní (průhledný) email, damaskované pozadí). Dále zavedl typické kombinace materiálů (tříbarevné zlato - odlišné podle podílu mědi ve slitině) nebo kombinaci růnobarevných neprůsvitných polodrahomaů v glyptice, jež se užívala pro figurky zvířátek (prodávané jako dětské hračky) nebo květin. Jeho nástupcem ve firmě byl Hendrik Wigström.\n\n\nVedle jmenovky firmy FABERGÉ a značky petrohradského probéře bývá vyražena jeho osobní puncovní značka, monogram \"M.P\" azbukou v pravoúhlém štítku.\n\n"}
{"id": "895653", "url": "https://cs.wikipedia.org/wiki?curid=895653", "title": "Don Kirshner", "text": "Don Kirshner\n\nDon Kirshner (17. dubna 1934 – 17. ledna 2011) známý jako \"„The Man With Golden Ear“\" (česky: \"„Muž se zlatým uchem“\") byl americký hudební vydavatel, hudební producent a skladatel. Dal dohromady úspěšné popové skupiny, jako jsou The Monkees, Kansas, a The Archies.\n\nDon Kirshner se narodil v chudé rodině Gilbertu Kirshnerovi a Belle Jaffe v Bronxu v New Yorku. Vystudoval střední školu George Washingtona na Manhattanu a ve studiu pokračoval na vysoké škole Upsala East Orange v New Jersey.\n\nSvého prvního úspěchu Kirshner dosáhl v roce 1950 a brzy v roce 1960 jako spoluvlastník Newyorského hudebního vydavatelství Aldon Music. Pomáhal zahájit kariéru novým zpěvákům a skladatelům, včetně Bobbyho Darina s nímž spolupracoval na řadě reklamních znělek.\n\nKirshner měl tři nahrávací studia, prvním byl Chairman Records v němž v roce 1963 vydal hit „Martian Hop“ od The Ran-Dells. Později měl další dvě nahrávací studia a to Calendar Records, ve kterém prosalvil The Archies a Kansas. Třetím studiem bylo Dimension Records.\n"}
{"id": "895661", "url": "https://cs.wikipedia.org/wiki?curid=895661", "title": "Vzteklej fotr ve filmu", "text": "Vzteklej fotr ve filmu\n\nVzteklej fotr ve filmu ( ) je čtrnáctý díl 22. řady seriálu \"Simpsonovi\", který byl poprvé vysílán 20. února 2011, v Česku 11. srpna 2011.\n\nVšechno začíná u Simpsonových doma, kde je jen Bart. Samou nudou neví, co by podnikl, tak si po domě udělá dráhu pro skateboard. Později se vrátí všichni domů. Barta pokárají, že udělal spoušť a že rozbité věci budou stát spoustu peněz. V tom ale zazvoní u dveří muž, který přichází s nabídkou velkých peněz. Tento muž chce udělat z krátkého videa, které natočil Bart s názvem Vzteklej fotr, celovečerní film. Bart se tedy s Homerem a Lízou vydává do studia. Po zkušebním promítání nejsou diváci nadšení. Bart je naštvaný, že film nemá úspěch a Líza dostane nápad, jak film zlepšit. Film sestříhá a udělá z něj krátký animák. Vzteklej fotr se stane tak populární, že je nominován na několik cen. Homer s Bartem se hrdě hrnou na každé předávaní ocenění. Diváci Homera milují, protože je hlavní postava filmu. Barta však štve, že vymyslel Vzteklého fotra, ale všechnu slávu mu sebral otec, který na natáčení ani pořádně nechodil. Další noc zavolají Bartovi, že jeho film je nominovaný na Oscara. Homer se o ničem nedoví. Bart má konečně radost, že pozornost na předáváni cen bude jen jeho. S Lízou dojde na předávání cen. Na Oscarech dostane cenu a v tu chvíli dojede Homer, který zjistí, že Bart je ten, kdo ho na Oscarech vůbec nechtěl. Bartovi to přijde líto a Homer za ním na podium dojde. Oba zjistí, že udělali chybu a že dát cenu jednomu jediného člověku za celý film je hloupost.\n"}
{"id": "895663", "url": "https://cs.wikipedia.org/wiki?curid=895663", "title": "Antisthenés", "text": "Antisthenés\n\nAntisthenés, řecky Ἀντισθένης, někdy nazývaný též Antisthenés z Athén (asi 445 př. n. l. – asi 365 př. n. l.) byl starořecký filozof a rétor, zakladatel školy kyniků (dle Diogena Laertia), žák sofisty Gorgia z Leontín a filozofa Sókrata. Rozvíjel etickou složku Sokratova učení, s důrazem na asketismus a sebeovládání (autarkii), přičemž rozlišoval vnější statky (smyslová slast) a vnitřní statky (pravda, poznání duše), u nichž odmítal rovnováhu, naopak vnitřní statky v jeho představě mohou růst jen když ubývá statků vnějších. Vyučoval na gymnáziu Kynosarges v Athénách. Jeho spisy se nedochovaly, pouze dva zlomky deklamací. Odmítal platónské učení o idejích, zachoval se jeho výrok „Koně vidím, ale koňovitost nevidím!“. Věřil, že zdrojem práva je příroda, nikoli dohoda lidí či instituce. Byl učitelem Díogena ze Sinópé.\n\n\n"}
{"id": "895666", "url": "https://cs.wikipedia.org/wiki?curid=895666", "title": "Slezský zemský sněm", "text": "Slezský zemský sněm\n\nSlezský zemský sněm (německy \"Schlesischer Landtag\") byl volený zákonodárný sbor v korunní zemi Slezsko v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska.\n\nPo březnové revoluci v roce 1848 byl ve Slezsku ustaven takzvaný Slezský konvent, ovšem jeho role byla ukončena císařovými Silvestrovskými patenty v roce 1851. Následně spravoval Slezsko od 22. března 1852 do 3. dubna 1861 místodržící Josef Kalchegger von Kalchberg a nevolený výbor konventu\n\nVlastní historie Slezského zemského sněmu začala v roce 1861 (v souvislosti s obnovou ústavního modelu vlády a zemské samosprávy). Sídlil v zemském hlavním městě Opava, zpočátku v bývalé budově jezuitské koleje, později ve vlastní budově zemského sněmu.\n\nParametry sněmu určil § 3 říšského zákoníku vydaný jako příloha k takzvané Únorové ústavě z roku 1861. Ani následná Prosincová ústava z roku 1867 je nezměnila. Slezský sněm podle nich měl 31 poslanců. Jako virilista na něm zasedal vratislavský arcibiskup (a to i přesto, že Vratislav, \"Breslau\", tehdy ležela v Prusku a tedy mimo území monarchie). Zbylých 30 poslanců bylo voleno ve třech kuriích: \n\nKurie velkostatkářů se dále dělila na dvě podčásti (voličské sbory). V prvním (volil dva poslance) z nich měly volební právo jen čtyři osoby, vévodové Těšína, Opavy, Krnova a velmistr řádu německých rytířů, v druhém voličském sboru (volil sedm poslanců) měli volební právo všichni zbylí velkostatkáři, kteří splňovali volební cenzus pozemkové daně 250 zlatých (později 500 rakousko-uherských korun).\n\nKurie 24 měst volila své zástupce v osmi jednomandátových volebních obvodech a volila tedy osm poslanců zemského sněmu. Hlavní město Opava volilo dva poslance a zbylé dva vybíralo zhruba čtyřicet členů obchodní a živnostenské komory sídlící v Opavě.\n\nKurie venkovských obcí volila v sedmi volebních obvodech (pět z nich jednomandátových, dva dvoumandátové). Šlo ovšem o nepřímé volby prostřednictvím volitelů. Zemský zákon z 25. listopadu 1884 stanovil, že pro počet volitelů je rozhodující počet voličů s domovským právem nikoliv pouze počet příslušných obyvatel, což bylo zásadní v době zvýšené migrace ve Slezsku. Zemský zákon z 26. ledna 1897 pak upravil volby v kurii venkovských obcí na přímé (bez volitelů).\n\nV obou posledně jmenovaných kuriích platil rovněž volební cenzus. Zpočátku šlo o daňový výměr minimálně 10 zlatých (podle zemského zákona z 13. února 1887 snížen na 5 zlatých).\n\nV listopadu 1875 došlo ke změnám volebních řádů do zemských sněmů. Základní struktura Slezského zemského sněmu se ale nezměnila. Od konce 19. století sílily tlaky na reformu volebního práva, po vzoru některých jiných korunních zemí. K žádné reformě ale až do roku 1918 nedošlo. \n\nV pozadí polemik okolo volebního práva do zemského sněmu stála národnostní otázka. Rakouské Slezsko bylo národnostně smíšeným územím. Podle sčítání lidu 1910 v Rakousku-Uhersku deklarovalo 43,9 % populace jako obcovací jazyk němčinu, 31,7 % polštinu a 24, 3 % češtinu. Díky nastavení volebního systému ovšem v zemské samosprávě dominovali etničtí Němci, protože Češi i Poláci obývali zejména venkovské oblasti, jež byly na sněmu nedostatečně zastoupeny. Spory se vedly i o jednací řeč sněmu. Podle usnesení zemského sněmu z 14. září 1871 mohly být projevy ve sněmu pronášeny ve všech třech zemských jazycích. V praxi ale byla vyžadována němčina.\n\n26. února 1897 řešil zemský sněm otázku zastoupení venkovských obcí (a tedy převážně neněmeckých obyvatel). Objevil se návrh na rozšíření sněmu o 14 nových poslanců a zřízení 9 nových volebních obvodů. Nebyl ale přijat. Na podzim 1905 předložili Češi a Poláci na sněmu (zastupováni českým poslancem Václavem Hrubým) návrh na zavedení všeobecného volebního práva. Sněm návrh odmítl. Německá většina pak 21. listopadu 1905 předložila vlastní projekt korekce volebního řádu. Mělo dojít k vytvoření čtvrté kurie se 4 poslanci, kteří by byli zvoleni všeobecným volebním právem. Návrh ale sněm nepředložil císaři a vídeňské vládě ke schválení, což zdůvodnil tím, že nejprve je nutné dospět ve Slezsku k národnostnímu smíru. \n\n30. října 1908 se sněm usnesl na dalším projektu volební reformy (v té době již na celostátní úrovni bylo zavedeno všeobecné a rovné volební právo, podle kterého se poprvé volilo ve volbách do Říšské rady roku 1907). Podle tohoto návrhu měl mít Slezský zemský sněm 55 poslanců. Druhá a třetí kurie měly být rozšířeny o devět poslaneckých mandátů a vzniknout měla čtvrtá kurie volená všeobecným volebním právem v pěti volebních obvodech, z nichž jeden byl většinově německý, dva polské a dva české). V třetí kurii (venkovské obce) se předpokládalo pět většinově německých, pět českých a sedm polských obvodů). Centrální vláda a císař ale tento návrh odmítli kvůli některým závadám (odnětí volebního práva pro negramotné, rozdílná velikost volebních obvodů). Slezský zemský sněm tak až do roku 1918 zůstal organizován a sestaven na základě kuriálního systému z 60. let 19. století. \n\nSlezský zemský sněm zpočátku své ústavní existence rovněž volil poslance na celorakouský (později předlitavský) parlament (Říšská rada). Podle únorové ústavy z roku 1861 zemský sněm do Vídně posílal celkem sedm zástupců. Volba se měla konat každý rok. Toto právo ovšem skončilo roku 1873, kdy byly zavedeny přímé volby do Říšské rady (slezští voliči tak přímo volili své zástupce v celostátním parlamentu podle separátního volebního systému).\n\nKromě sněmu byla slezská zemská samospráva reprezentována dalšími institucemi. Zemský výbor byl exekutivním orgánem. Sestával ze zemského hejtmana a čtyř členů volených sněmem. Podle zemského zákona z 8. listopadu 1880 se zvýšil počet členů zemského výboru na pět. Neformálně se dodržoval etnický poměr, kdy v zemském výboru byl vždy jeden zástupce Poláků nebo Čechů. Podle nerealizovaného návrhu na volební reformu z roku 1908 (viz výše) se měl zemský výbor rozšířit na šest a zastoupení neněmeckých etnik vzrůst. \n\n\nStátní správu na území Slezska reprezentoval zemský prezident (ve většině korunních zemí nazýván zemský místodržící). Slezský zemský prezident vedl úřad zvaný zemská vláda (v jiných zemích místodržitelství). Jeho rolí byl dozor nad orgány zemské samosprávy a podepisoval zemské zákony.\n\n\n"}
{"id": "895670", "url": "https://cs.wikipedia.org/wiki?curid=895670", "title": "Jiří Křeček", "text": "Jiří Křeček\n\nJiří Křeček (11. dubna 1923 Most – 30. ledna 2014) byl český patofyziolog a autor vědeckých publikací z oblasti teoretické medicíny a biochemie.\n\nJiří Křeček se narodil v roce 1923, své nejranější dětství prožil s mladší sestrou Alenou v Lomu u Mostu. Oba rodiče byli učitelé, po otci zdědil lásku k vážné hudbě. Vystudoval reálné gymnázium v Mostě, po přijetí Mnichovské dohody se rodina přesunula ze Sudet k příbuzným do Příbrami a později do zámku v Kounicích. Středoškolská studia dokončil v Českém Brodě, poté absolvoval abiturientský kurz se zaměřením na chemii a za války byl nasazen v biologické laboratoři farmaceutické továrny \"Remed\". Po osvobození se přihlásil na medicínu (úspěšně ji dokončil roku 1950) a pracoval ve Výzkumném a kontrolním ústavu farmaceutických závodů Spofa.\n\nPo druhé světové válce byl členem Komunistické strany Československa a to podle vlastních slov \"velmi přesvědčeným\". Jeho vědeckou kariéru v Československé akademii věd přerušila normalizace, protože nesouhlasil s okupací Československa a byl vyloučen z KSČ. V roce 1970 ještě ale krátce převzal vedení Fyziologického ústavu Akademie věd. Pak přišel o všechny stálé funkce v akademii věd a byla s ním přerušena spolupráce na pedagogické fakultě, kde přednášel. V osmdesátých letech odjel díky nabídce kádrového oddělení pracovně do Kuvajtu, kde mezi lety 1980–1985 působil jako profesor lékařské fakulty na ústavu klinické patologie.\n\nV roce 1989 se zapojil do událostí okolo sametové revoluce. Sám vzpomínal, že vlastním autem vezl s Věnkem Šilhánem Alexandera Dubčeka na jednání s Václavem Havlem v divadle Laterna magika. Po revoluci byl zvolen starostou obce Jinočany. Z prvního sňatku měl děti Jitku (gynekoložka MUDr. Jitka Řezáčová) a Jana (chemik, Ing. Jan Křeček). Žil s druhou manželkou Helenou Dlouhou v Jinočanech u Prahy.\n\nZemřel 30. ledna 2014.\n\nV raném období se zabýval antihistaminiky, záhy se ale specializoval na vývojovou biologii. V 50. letech se ujal vedení oddělení individuálního vývoje fyziologického ústavu Akademie věd a navázal na studie Eduarda Babáka. Pořádal vědecká sympózia, přednášel na významných mezinárodních kongresech, v roce 1967 podnikl přednáškové turné po USA. Později zaměřil svůj výzkum na téma období odstavu ve spojení s vodním metabolismem a na tzv. kritické vývojové periody. V publikaci \"Údobí odstavu a vodní metabolismus\", za níž získal titul DrSc., shrnul poznatky svědčící o tom, že odstav potkanů začíná s vymizením kojeneckého mikčního reflexu a končí s dozráním mechanizmů udržujících rovnovážný stav vodního metabolismu. Kniha obsahuje kapitolu popisující následky předčasného odstavu, které se projeví teprve v pozdějším životě. Významné výsledky bádání, které shrnul mj. ve filmu \"Generace\", se v 60. letech pokusil prokázat i u lidí, kteří strávili nejranější období vývoje v kojeneckém ústavu. Studie pozdních důsledků časných adaptací na odstav byla ale přerušena normalizací s následným obdobím perzekuce a nepodařilo se ji znovu obnovit. V roce 2007 vyšla knižní podoba jeho shrnující práce \"Jedinec: gen – prostředí – vývoj\".\n\nByl nedobrovolným členem týmu expertů, kteří od roku 1955 pečovali o mumifikované ostatky Klementa Gottwalda.\n\n\n"}
{"id": "895684", "url": "https://cs.wikipedia.org/wiki?curid=895684", "title": "Počáteční krytí", "text": "Počáteční krytí\n\nPočáteční krytí je termín, který je spojen s komoditním obchodováním, ve kterém se využívá futures kontraktů. Kdykoliv je podepsána futures smlouva na nějakou komoditu, jsou kupující i prodávající povinni složit tzv. počáteční krytí. To znamená, že jsou oba účastníci obchodu nuceni složit zálohu v určené výši. Tato záloha se pohybuje ve výši od 5 do 15 % z celkové ceny kontraktu. Někdy může být počáteční krytí stanoveno jako pevná částka. Počáteční krytí slouží částečně jako ochrana zúčtovacího střediska. \n\n"}
{"id": "895685", "url": "https://cs.wikipedia.org/wiki?curid=895685", "title": "Nicolae Vlad", "text": "Nicolae Vlad\n\nMircea Nicolae Vlad (* 1956 – 1980) byl rumunský zápasník–judista.\n\nS judem začínal na střední škole v 17 letech na doporučení kamaráda Gheorghe Cînduleţa.. Připravoval se ve Fagaraši pod vedením Gheorghe Gujby. V rumunské reprezentaci se prosadil v roce 1979 v lehké váhové kategorii do 71 kg. V olympijském roce 1980 získal v květnu první titul mistra Evropy pro rumunské judo v rakouské Vídni. Po návratu do vlasti ho však kolegové z týmu našli mrtvého v bytě, potom co se třetí den neukázal na tréninku. Pitva ukázala, že se nadýchal jedovatého plynu. Případ provázely svého času různé spiklenecké teorie.\n\n\n"}
{"id": "895687", "url": "https://cs.wikipedia.org/wiki?curid=895687", "title": "Pusinky", "text": "Pusinky\n\nPusinky jsou český film z roku 2007 režisérky Karin Babinské. Jde o road movie vyprávějící příběh tří osmnáctiletých kamarádek – Karolíny (Sandra Nováková), Išky (Marie Doležalová) a Venduly (Petra Nesvačilová), prožívajících poslední prázdniny po maturitě. Dívky během nakonec neuskutečněné cesty do Nizozemska hledají vlastní identitu a jedna z dívek se navíc vyrovnává se svou sexuální orientací.\n\nFilm byl roce 2007 oceněn na filmovém festivalu Finále Plzeň cenou Zlatý ledňáček za nejlepší film.\n\n\n"}
{"id": "895690", "url": "https://cs.wikipedia.org/wiki?curid=895690", "title": "1. česká národní hokejová liga 1982/1983", "text": "1. česká národní hokejová liga 1982/1983\n\n1. česká národní hokejová liga 1982/1983 byla 14. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 24 týmů rozdělených do 2 skupin po 12 týmech. Rozdělení bylo provedeno na základě polohy týmu. V každé skupině se utkalo všech 12 týmů dvoukolově každý s každým (celkem 22 kol). Poté z obou skupin postoupilo nejlepších 5 týmů do finálové skupiny. Ve finálové skupině se 10 týmů utkalo dvoukolově každý s každým (18 kol), přičemž se započítávaly výsledky dosažené v základních skupinách (celkem 40 kol). Vítěz finálové skupiny postoupil do kvalifikace o nejvyšší soutěž, ve které se střetnul s vítězem 1. SNHL v sérii na tři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na 6. až 12. místě se v rámci původní skupiny utkaly dvoukolově o udržení systémem každý s každým a započítávaly se výsledky dosažené v základní části. Vzhledem k zúžení soutěže poté týmy na 3. až 7. místě obou skupin o udržení sestoupily do nově vzniklé 2. ČNHL. Týmy na 1. a 2. místě z obou skupin o udržení se mezi sebou utkaly v kvalifikaci o 1. ČNHL. Kvalifikace se tudíž účastnily 4 týmy. Týmy se utkaly dvoukolově každý s každým (6 kol). Vítěz kvalifikace postoupil do 1. ČNHL ostatní sestoupily do 2. ČNHL.\n\nTým TJ DS Olomouc postoupil do kvalifikace o nejvyšší soutěž, kde se utkal s vítězem 1. SNHL HC Dukla Trenčín, se kterým však prohrál 0:3 na zápasy (5:10, 2:5, 1:8).\n\nTýmy na 3. až 7. místě sestoupily do 2. ČNHL, první dva týmy postoupily do kvalifikace o 1. ČNHL.\n\nTýmy na 3. až 7. místě sestoupily do 2. ČNHL, první dva týmy postoupily do kvalifikace o 1. ČNHL.\n\nTým TJ Baník ČSA Karviná postoupil do 1. ČNHL ostatní mužstva naopak sestoupila do 2. ČNHL.\n\n"}
{"id": "895692", "url": "https://cs.wikipedia.org/wiki?curid=895692", "title": "Luboš Tusjak", "text": "Luboš Tusjak\n\nLuboš Tusjak (* 15. února 1992 v Praze) je český fotbalový záložník, působící v FC Sellier & Bellot Vlašim. Je bývalým mládežnickým reprezentantem.\n\nOdchovanec Slavie Luboš Tusjak povýšil do A-mužstva v létě 2011. Debutoval v zápase Gambrinus ligy 22. srpna 2011 proti domácím Teplicím, když v 87. minutě vystřídal na hřišti Štěpána Koreše. Zápas skončil remízou 0:0. Poté už v podzimní části sezóny příležitost nedostal. V lednu 2012 odešel na půlroční hostování do FK Viktoria Žižkov.\n\nPo návratu z hostování dostával v sezóně 2012/13 více příležitostí a začal nastupovat v základní sestavě.\n\nV lednu 2012 přišel na půlroční hostování ze Slavie do FK Viktoria Žižkov. Svůj premiérový gól v lize si připsal 9. května 2012 v utkání Žižkova proti domácímu Slovácku, ve 32. minutě vyrovnával na průběžných 1:1. K bodovému zisku však jeho trefa nevedla, neboť Slovácko v závěru zápasu strhlo vítězství gólem Libora Doška na svou stranu. Celkem odehrál za žižkovskou Viktorii 6 zápasů a zaznamenal výše zmíněný jeden gól. Žižkov skončil v sezóně 2011/12 na posledním 16. místě ligové tabulky a sestoupil do 2. ligy. V létě 2012 se Luboš vrátil zpět do Slavie Praha.\n\nV létě roku 2013 odešel hostovat do druholigového klubu FC MAS Táborsko. Za tým odehrál dohromady 14 utkání, ve kterých se gólově neprosadil.\n\nPřed ročníkem 2014/15 zamířil na druhé hostování do Táborska. Po roce se vrátil do Slavie. V týmu vstřelil dva góly ve 26 druholigových střetnutí.\n\nLuboš Tusjak debutoval v české reprezentaci do 16 let 20. listopadu 2007 v přátelském utkání proti domácímu Slovinsku (výhra ČR 1:0). Poté nastřádal několik startů i za starší reprezentace. Ve výběru do 21 let debutoval 14. listopadu 2012, trenér Jakub Dovalil mu dal příležitost v zápase proti Švédsku (remíza 1:1).\n"}
{"id": "895696", "url": "https://cs.wikipedia.org/wiki?curid=895696", "title": "Len chlupatý", "text": "Len chlupatý\n\nLen chlupatý (\"Linum hirsutum\") je druh rostliny z čeledi lnovitých (\"Linaceae\").\nJe to vytrvalá bylina až polokeř, dosahuje výšky 25–60 cm. V lýkové části cévních svazků jsou provazce sklerenchymatických buněk zvyšující pevnost lýka v tahu. Na rozdíl od lnu setého nejsou však tyto vlákna průmyslově využívána, protože je zařazen mezi kriticky ohrožené druhy a je chráněn Ministerstvem životního prostředí.\n\nLen chlupatý má allorhizický typ kořene vřetenovitého tvaru. Kořen dřevnatí.\n\nTyp stonku je dřevnatý, větvící se většinou v květonosné (zřídkakdy sterilní) lodyhy. Na bázi jsou lodyhy krátce vystoupavé, větví se přímo, dále pokračuje větvení šikmo rozestále. Lodyha je oblá, hustě pýřitá (zejména v horní části). Podzemní část stonku je přeměněna v oddenek tlustý 0,5–0,7 cm.\n\nListy jsou celokrajné, přisedlé, se třemi až pěti žilkami šedozelené barvy bez palistů. Na dolní části stonku jsou listy úzce vejčité až kopinaté. Vrchol mají tupý až tupě špičatý. Šířka listů se pohybuje mezi 0,5–1,2 cm a délka mezi 3–4 cm. Jsou hustě až řídce chlupaté, horní listy jsou kratší než dolní. Listy těsně pod květenstvím jsou značně pokryty trichomy s žláznatě brvitými okraji. Listy jsou střídavé.\n\nKvět je rozlišen na kalich a korunu.\nKorunní listy jsou zpravidla světle modré, pětičetné se zřetelně tmavší žilnatinou. Tvar korunních listů je široce obvejčitý se zaokrouhleným vrcholem a délkou 2–3 cm. Báze se prudce zužuje (na cca 0,5 cm) ve žlutý nehet.\n\nLístky kališní jsou asi 3× menší než listy korunní. Jsou též pětičetné, tvar mají kopinatý až obvejčitý, vrchol zašpičatělý. Těsně přiléhají ke korunním listům. Na rozdíl od korunních jsou pokryty trichomy. Na vnější straně však najdeme trichomy někdy jen v horní polovině. Naopak na vnitřní straně horní poloviny okraje jsou žláznatě brvité. Květní stopky jsou hustě pýřité, přibližně stejně velké jako kališní lístky.\n\nTyčinky jsou na bázi srostlé a směrem k vrcholu se od sebe oddělují na pět tyčinek. Mezi nitkami se též vyskytují čárkovité staminodia, což jsou zakrnělé tyčinky bez prašníku, a tím pádem v nich nedochází k tvorbě pylu.\nLen chlupatý vytváří 2 typy květů – květy, jejichž blizna je podlouhlá a květy, jejichž blizna je čárkovitá. Semeník je dělen nepravými placentárními přepážkami na 10 pouzder.\nKvětenství tvoří 20 až 40květý vidlan složený z vijanů.\n\nPlodem je kulovitá tobolka vznikající bočním srůstem pěti plodolistů. Je zhruba 0,5 cm vysoká. Horní polovina tobolky je porostlá trichomy. Na vrcholu se špičatí do 0,5 cm dlouhého zobánku. Tobolka lnu chlupatého puká deseti chlopněmi na deset jednosemenných částí. V době plodenství často zůstávají kališní lístky.\n\nSemena jsou zploštělá elipsovitého tvaru s masíčkem. Mají leskle tmavohnědou barvu, délku mají 0,25 cm.\nIdeálním stanovištěm pro len chlupatý jsou suché půdy. Častým stanovištěm jsou opuštěné vinice, sady a slunné travnaté stráně. Ideální půdou pro výskyt jsou humusem a živinami bohaté jemnozemě, neutrální až bazické. Půdní podklad je vápenitý – převážně spraše, vápence a vápnitý flyš. Mimo území České republiky ho můžeme najít na podkladech bazických vyvřelin. Většinou jeho výskyt nepřesáhne 300 m n. m. Nalezneme ho ve společenstvech svazu \"Bromion erecti, Festucion valesiacae, Xerobromion, Quercion pubescenti - petraeae.\"\nGenerativní období je květen až červen. Květy jsou opylovány entomogamicky čili hmyzem.\n\nJeho rozšíření je v Evropě od Panonské nížiny přes Balkánský poloostrov až po Ukrajinu, Krym a střední Turecko. Uvedené oblasti se ovšem vymyká jih a střed Řecka. Dále se vyskytuje len chlupatý v Rakousku okolo Dunaje a ve střední Itálii.\nV České republice se vyskytuje na jižní Moravě.\n\nVariabilita se projevuje především v různosti ochlupení stonku a listů. Stonek je pokryt trichomy zcela nebo jen v dolní třetině až polovině. Listy mohou být ochlupené i lysé, případně jen s několika trichomy. Velikost a počet žilek je různá, drobnější lístky mívají tři žilky větší pak pět žilek.\nLen chlupatý má 2 poddruhy – len chlupatý pravý (\"Linum hirsutum subsp. hirsutum\") a len chlupatý olysalý (\"Linum hirsutum subsp. glabrescenc\").\n\n\nTento druh lnu patří mezi silně ohrožené druhy. Vyskytuje se v chráněném území NPR Pouzdřanská step-Kolby a též ho nalezneme na Dunajovických kopcích, které jsou označeny jako národní přírodní památka. Len chlupatý spadá pod ochranu Ministerstva životního prostředí vyhláškou MŽP ČR č. 398/1992Sb ze dne 11. 6. 1992.\n\n \n \n"}
{"id": "895697", "url": "https://cs.wikipedia.org/wiki?curid=895697", "title": "Jakub Paur", "text": "Jakub Paur\n\nJakub Paur (* 4. července 1992, Višňové, Československo) je slovenský fotbalový záložník a bývalý mládežnický reprezentant, od roku 2016 působící v A-týmu AS Trenčín. Jeho fotbalovým vzorem je fenomenální francouzský fotbalista s alžírskými kořeny Zinédine Zidane.\n\nSvoji fotbalovou kariéru začal v MŠK Žilina, v letech 2011–2012 hostoval v FC ViOn Zlaté Moravce.\n\nV domácí odvetě druhého předkola Evropské ligy 2013/14 25. července 2013 otevřel hlavou skóre proti hostujícímu slovinskému celku NK Olimpija Ljubljana a následně přidal i druhý gól (opět hlavou). Na obě branky mu přihrál Róbert Pich. Tým MŠK Žilina vyhrál 2:0 a postoupil do 3. předkola, neboť v první zápase v Lublani vstřelil gól (porážka 1:3).\nV únoru 2015 pocítil na zimním soustředění v Turecku problémy se srdcem, kvůli kterým musel podstoupit operační zákrok.\n\nV srpnu 2016 přestoupil ze Žiliny do jiného prvoligového slovenského týmu AS Trenčín, opačným směrem putoval Jakub Holúbek. Podepsal tříletý kontrakt. Přišel jako náhrada za Matúše Bera, jenž přestoupil z AS Trenčín do tureckého Trabzonsporu.\n\nS týmem U21 vyhrál v září 2014 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n"}
{"id": "895700", "url": "https://cs.wikipedia.org/wiki?curid=895700", "title": "Suzuki SFV 650 Gladius", "text": "Suzuki SFV 650 Gladius\n\nSuzuki SFV 650 Gladius je motocykl firmy Suzuki kategorie naked bike, vyráběný od roku 2009, kdy nahradil model Suzuki SV 650N – verzi bez polokapotáže.\n\nSuzuki SFV 650 Gladius je koncepcí stejný motocykl, jako jeho předchůdce. Osvědčený, kapalinou chlazený motor do V o objemu 650 cm³, zůstává až na pár úprav beze změny. Designově však motocykl sází na zaoblené křivky. Kosočtvercový přední reflektor dává tvář mírumilovného streetu. Pohodlné sedlo, s výše položenými řídítky, tvoří klasicky vzpřímený posez.\n\n\n"}
{"id": "895704", "url": "https://cs.wikipedia.org/wiki?curid=895704", "title": "Bummed", "text": "Bummed\n\nBummed je druhé studiové album britské hudební skupiny Happy Mondays. Jeho nahrávání probíhalo v srpnu 1988 a vyšlo v listopadu téhož roku u vydavatelství Factory Records. Jeho producentem byl Martin Hannett. V roce 2007 vyšlo album v reedici doplněné o bonusový disk, na kterém byly remixy skladeb.\n\n"}
{"id": "895705", "url": "https://cs.wikipedia.org/wiki?curid=895705", "title": "Červenka nese smrt", "text": "Červenka nese smrt\n\nČervenka nese smrt, v pozdějším českém překladu Červenka (v norském originále \"Rødstrupe\", 2000) je detektivní román norského spisovatele Joa Nesbøho. V pořadí jde o třetí román, ve kterém jako hlavní postava figuruje detektiv Harry Hole.\n\nV knize se prolínají údobí druhé světové války a roku 2000. Autor zde kromě kriminální zápletky nastiňuje problematiku Norů, jak se vyrovnali s válečnou minulostí. Kriminální zápletka spočívá v pátrání po neznámém odstřelovači.\n"}
{"id": "895710", "url": "https://cs.wikipedia.org/wiki?curid=895710", "title": "Fibonacciho retracement", "text": "Fibonacciho retracement\n\nFibonacciho retracement (Fibonacciho úrovně zpětných pohybů) je metoda technické analýzy. Autorem je italský matematik Leonardo Fibonacci. Základem této metody je trendová linie mezi minimem a maximem určitého předchozí pohybu. Zmiňovaná trendová linie je založena na Fibonacciho posloupnosti. Jedná se o dočasné odbočení od trendu a následný návrat k trendu původnímu. \n\nFibonaccioho retracement je založený na Fibonacciho posloupnosti, tj. na nekonečné řádě přirozených čísel, z nichž každé následující je součtem dvou předcházejících (0, 1, 1, 2, 3, 5, 8, 13, 21, 34, 55, 89...). Retracement vyjadřujete důležité matematické podíly získané z této řady. Klíčové podíly jsou 0, 0,236, 0,382, 0,618, a 1 (někde uváděno také v procentech, tj. 0 %, 23,6 %, 38,3% atd.) \n\nRetracement se používá na finančních, především forexových trzích. Pro toto použití jsou klíčové hodnoty \"0,382, 0,5 a 0,618\". Retracement je založený na skutečnosti, že po každém velkém pohybu mají trhy tendenci se vracet na původní úrovně. \n\nPro potřeby technické - u grafů znázorňujících dlouhodobý trend (hodinový, denní či vyšší) je označen začátek trendu (100 %) a konec trendu (0 %). Na graf se následně nanáší Fibonacciho čísla v procentech (38,2 %, 50 % a 61,8 %). Pod těmito číslo se vytvoří supporty (v případě dlouhodobého uptrendu), případně rezistence (v případě dlouhodobého downtrendu).\n\nV rámci technické analýzy má Fibonacciho retracement definovanou také řadu slabostí. Navzdory tomu, že nástroj se může jevit poměrně složitý, nabízí dnes většina obchodních platforem automatické zpracování supportů a rezistencí. \n\nPočítačový software Meta Trader 4 je program, který nabízí možnost velice jednoduše a rychle Fibonacciho linie zakreslit do aktuálních grafů pohybů cen měn, komodit a akcií. \n\n\n"}
{"id": "895715", "url": "https://cs.wikipedia.org/wiki?curid=895715", "title": "Primas český", "text": "Primas český\n\nPrimas český (latinsky \"primas Bohemiae\") je čestný titul arcibiskupa pražského, který je z titulu arcibiskupa současně hlavou (metropolitou) České církevní provincie (tedy Čech, nikoliv Moravy, která je samostatnou církevní provincií). Titul českého primase je pražským arcibiskupům udělován od roku 1667. Titul je spojen s výsadou korunovat českého krále, nevyplývá z něj žádná jurisdikce. \n\nPrimas je zpravidla hlavní představitel nejstaršího biskupství v daném království. V Čechách to bylo pražské biskupství založené v roce 973 a povýšené na arcibiskupství v roce 1344. Titul českého primase byl zaveden teprve v roce 1667 na základě obnoveného zřízení zemského. \n\nPrvním primasem byl Arnošt Vojtěch kradinál z Harrachu, současným českým primasem, v pořadí 24., je JE Dominik kradinál Duka. \n\n"}
{"id": "895717", "url": "https://cs.wikipedia.org/wiki?curid=895717", "title": "Aldeburgh Festival", "text": "Aldeburgh Festival\n\nAldeburgh Festival je anglický festival hudby a umění, věnovaný především klasické hudbě. Každoročně se koná v okolí města Aldeburgh v Suffolku a především v koncertní síni Snape Maltings.\n\nFestival byl založen v roce 1948 anglickým skladatelem Benjaminem Brittenem, zpěvákem Peterem Pearsem a libretistou Ericem Crozierem. Jejich práce s Anglickou operní skupinou (English Opera Group) vyžadovala časté cestování, a tak se zrodila myšlenka pořádání vlastního festivalu v domovské oblasti. Opera se měla stát hlavní částí programu, ale festival byl brzy rozšířen na čtení poezie a literatury, divadelní akce, přednášky a výstavy. První festival se konal 5. až 13. června 1948 v sále \"Aldeburgh Jubilee Hall\", který se nacházel blízko Brittenova tehdejšího domu a také v Aldeburském kostele svatého Petra a Pavla. Nejdůležitější událostí bylo provedení Brittenovi opery \"Albert Herring\", premiéra speciálně pro festival složené Brittenovy kantáty \"Saint Nicolas, op.42\". V průběhu let bylo na festivalu mnoho dalších premiér Brittenových děl, například \"Sen noci svatojánské\" 1960 nebo \"Smrt v Benátkách\" 1973.\n\nPostupem času se festival rozrůstal nejen do délky, ale i do počtu koncertů a jiných akcí. Koncerty se konaly na mnoha dalších místech v okolí, například v Orfordu, Blythburghu nebo Framlinghamu. Přesto festivalu chyběla skutečně velká síň, která by byla schopna pojmout velká operní díla i stále početnější publikum. Shodou náhod byla tou dobou uvolněna k prodeji bývalá velká sladovna v obci Snape, poblíž Aldeburghu. Benjamin Britten, který v obci dříve bydlel, se rozhodl uskutečnit svou vizi a proměnit ji ve velkolepou koncertní síň, která by sloužila potřebám festivalu. Sladovna byla zevnitř přestavěna na koncertní sál o 832 sedadlech, zvenčí si zachovala svůj originální vzhled, například výrazné čtvercové komíny. Snape Maltings byla slavnostně otevřena královnou Alžbětou II. 2. června 1967 na zahájení dvacátého Aldeburského festivalu.\n\nO dva roky později, na zahájení festivalu roku 1969, byla síň zničena při velkém požáru, který zachoval pouze vnější stěny. Po tento ročník byly koncerty přesunuty do jiných míst v okolí, přičemž pouze jedno představení muselo být zrušeno. Hala byla v následujících letech přestavěna a byla opětovně otevřena královnou Alžbětou II. na zahájení festivalu v roce 1970. Od té doby je hlavním domovem festivalu.\n\nOd samého začátku byl festival charakterizován neobyčejně širokým hudebním programem, od klasiků Johanna Sebastiana Bacha, Josepha Haydna, Wolfganga Amadeuse Mozarta až po novodobou hudbu mladých skladatelů. Do roku 1982 byly podle archivářky Rosamundy Strodeové, na festivalu uvedeny nové skladby od více než 75 skladatelů a premiérováno 15 oper. Uváděni byli skladatelé jako Lennox Berkeley, Richard Rodney Bennett, Elliott Carter, Hans Werner Henze, Alfred Schnittke, Toru Takemicu, Michael Tippett, Mark-Anthony Turnage a Malcolm Williamson, z nichž mnozí patřili mezi skladatele v rezidenci.\n\nUmělecká ředitelka Imogen Holst do festivalu přivedla historickou chorální hudbu a skladby evropských skladatelů jako Alban Berg, Gustav Mahler, Arnold Schoenberg, Francis Poulenc, Pierre Boulez a Anton Webern. Později na festival přijeli i Aaron Copland, Henri Dutilleux, Witold Lutosławski a Zoltán Kodály. Mezi význačné interprety a další umělce, kteří na festivalu v průběhu let vystupovali patří například herci ze Shakespearovy královské společnosti (Royal Shakespear Company), Simon Rattle, Mstislav Rostropovič, Svjatoslav Richter, Alfred Brendel, Ian Bostridge, Thomas Allen, Philip Langridge, Ann Murray, André Previn, Elizabeth Söderström a mnoho dalších.\n\nFestival organizuje společnost Aldeburgh Music (v předchozích letech Aldeburgh Productions, změna jména v roce 2006). Premiéry nové hudby a znovuobjevení zapomenutých skladeb jsou stále důležitou součástí programu, který doplňují také výstavy výtvarného umění. Od počátku se festival význačně věnuje péči o mladé talenty, jejíž současnost reprezentují programy Britten-Pears Young Artist Programme (pomáhá překlenout období po ukončení studia na vysoké škole a začátku úspěšné kariéry), Aldeburgh Residencies (umožňuje umělcům uniknout ruchu a starostem spojeným s kariérou, dává jim čas v klidu a pokoji rozvíjet své schopnosti, navázat nové kontakty a načerpat energii) a Aldeburgh Young Musicians (nejnovější program pro výjimečně talentované mladé muzikanty od 8 do 18 let). Rok 2013 probíhá ve znamení oslavy stého výročí narození skladatele Benjamina Brittena (celoroční programy Britten Centenary a Friday Afternoons uváděné organizací Aldeburgh Music).\n\nSoučasným uměleckým ředitelem je umělec Pierre-Laurent Aimard.\n\n\n"}
{"id": "895720", "url": "https://cs.wikipedia.org/wiki?curid=895720", "title": "Wang Ki-čchun", "text": "Wang Ki-čchun\n\nWang Ki-čchun (: ), (* 13. září 1988 v Čongupu, Jižní Korea) je jihokorejský zápasník – judista, majitel stříbrné olympijské medaile z roku 2008 a přední světový judista v lehké váze v letech 2007-2012.\n\nS judem začal v 8 letech v Čongupu. Od roku 2007 byl ještě jako junior stabilním členem seniorské repezentace. V témže roce si na úkor olympijského vítěze I Won-huie vybojoval nominaci na mistrovství světa a získal titul mistra světa. V roce 2008 odjížděl na olympijské hry v Pekingu jako hlavní favorit na zlatou medaili, ve finále však hned v úvodu podcenil výpad svého velkého rivala Ázerbájdžánce Elnura Mammadliho a získal stříbrnou olympijskou medaili.\n\nWangovou velkou předností byla technika seoi-nage, kterou zvládal přes obě ramena. Do roku 2012 měl pouze dva velké soupeře, Japonce Hirojuki Akimota a Francouze Ugo Legranda. S přibývajícím věkem obtížně shazoval do své váhové kategorie a na olympijské hry v Londýně v roce 2012 neodjížděl v optimální formě. V semifinále nastupoval proti Dagestánci Mansuru Isajevovi z Ruska. Dagestánec byl na jeho judo takticky připraven a v polovině zápasu měl na svém kontě již dvě napomenutí. Prohrával na juko a tuto bodovou ztrátu nedokázal smazat. O třetí místo se utkal s Francouzem Ugo Legrandem. V jednom z nejkrásnějším zápasů olympijského turnaje se rozhodlo až v prodloužení, kdy neustál Francouzův nástup do o-soto-gari a obsadil 5. místo.\n\nV roce 2013 u něho vyvrcholila výkonostní krize v důsledkem čehož šel od roku 2014 o váhovou kategorii výše.\n\n\n"}
{"id": "895722", "url": "https://cs.wikipedia.org/wiki?curid=895722", "title": "Mistrovství světa v alpském lyžování", "text": "Mistrovství světa v alpském lyžování\n\nMistrovství světa v alpském lyžování ( ) je vrcholná soutěž sjezdového lyžování, kterou organizuje Mezinárodní lyžařská federace (FIS). Mistrovství světa bylo založeno roku 1931, kdy se poprvé konalo ve švýcarském Mürrenu. Po druhé světové válce soutěž získala dvouletou periodicitu. V období 1948–1980 se za světové šampionáty počítaly také zimní olympijské hry.\n\nPremiérový světový šampionát proběhl v roce 1931. V následujících letech bylo mistrovství pořádáno každoročně na evropském kontinentu, až do vypuknutí druhé světové války. Přesto se v roce 1941 uskutečnilo pouze za účasti zemí Osy, a také států, které nebyly s mocnostmi Osy ve válečném stavu. Roku 1946 pak výsledky z válečného šampionátu Mezinárodní lyžařská federace zrušila, pro restrikci v kritériu omezeného počtu účastnických zemí.\n\nPo druhé světové válce došlo na několik desetiletí k propojení mistrovství světa se závody na zimních olympijských hrách. V období 1948–1982 se samostatný šampionát konal každé čtyři roky, přestože byli mistři světa vyhlašováni ve dvouletém intervalu. V letech, kdy probíhaly olympijské hry, se závody na této události počítaly současně za oficiální soutěže mistrovství světa. V mezidobí zimní olympiády, se pak konaly světové šampionáty samostatně. První samostatný závod od roku 1939, a oddělený od olympijských her, se uskutečnil roku 1950 v americkém Aspenu. Představoval také premiérový šampionát, jenž neproběhl na evropském kontinentu.\n\nV letech konání olympiády byly navíc udělovány tituly mistrům světa v kombinaci, přestože samostatný kombinační závod nebyl na programu olympijských her až do roku 1988 v Calgary. Výsledky se tvořily na základě součtu časů z olympijské soutěže ve sjezdu a slalomu. Od roku 1985 se pak samostatné mistrovství světa koná nezávisle na olympiádě. Nedostatek sněhu při MS 1995 ve španělské Sierra Nevadě způsobil přeložení šampionátu na následující kalendářní rok 1996.\n\nOd roku 2021 měl být superkombinační závod v programu šampionátů nahrazen paralelním závodem. Rada Mezinárodní lyžařské federace však během zasedání na MS 2019 v Åre záměr revokovala a superkombinace zůstala v programu i spolu s paralelním závodem.\n\nDo roku 2019 hostilo mistrovství světa dvanáct států, včetně ročníků sdílených se zimními olympijskými hrami. Na jižní polokouli se uskutečnil jediný ročník, když se během srpna 1966 šampionát jel v chilském Portillu. Seznam nezahrnuje neoficiální MS 1941.\n\nUvedeni jsou lyžaři s pěti a více medailemi z indiviuálních závodů, po Mistrovství světa 2019.\n\nTabulka neobsahuje medaile ze Zimních olympijských her 1948–1980, kdy byly závody v alpském lyžování počítány jako mistrovství světa, ale obsahuje pouze samostatné světové šampionáty.\n\n\n"}
{"id": "895723", "url": "https://cs.wikipedia.org/wiki?curid=895723", "title": "Nigerijské námořnictvo", "text": "Nigerijské námořnictvo\n\nNigerijské námořnictvo je námořní složkou ozbrojených sil Nigérie.\n\n\n\n\n\n\n\n\n\n\n\n"}
{"id": "895728", "url": "https://cs.wikipedia.org/wiki?curid=895728", "title": "Primavera Sound", "text": "Primavera Sound\n\nPrimavera Sound je hudební festival, který se od roku 2001 každoročně koná v Barceloně ve Španělsku na sklonku května, popřípadě začátkem června. Festival se odehrává uvnitř volnočasového komplexu Parc del Fòrum vzdáleného přibližně šest kilometrů na severovýchod od centra Barcelony. S návštěvností přesahující od roku 2010 sto tisíc návštěvníků patří událost mezi největší španělské hudební festivaly.\n\nFestival je vyhlášený svým eklektickým programem, důrazem na nezávislou hudbu a jakožto showcase představující čerstvé mezinárodní i domácí umělce. Šíře zastoupených hudebních žánrů zahrnuje alternativní hudbu, indie, hip hop, taneční hudbu, folkovou hudbu, jazz, metal a experimentální hudbu. Mezi významná jména, která na tomto festivalu v dřívějších letech vystoupila, se zařadili Arcade Fire, The National, Sonic Youth, The White Stripes, Primal Scream, John Cale, New Order, The Stooges, Lou Reed, Motörhead, The Smashing Pumpkins, Portishead, Neil Young, Pavement, Pet Shop Boys, Pulp, The Cure anebo Blur.\n\nDruhá edice festivalu, NOS Primavera Sound, byla představena roku 2012. Tato událost se odehrává v Portu v Portugalsku týden od skončení barcelonské edice. Festivaly ve svém programu sdílí některá jména.\n"}
{"id": "895731", "url": "https://cs.wikipedia.org/wiki?curid=895731", "title": "JIMI RC Vyškov", "text": "JIMI RC Vyškov\n\nJIMI RC Vyškov je ragbyový klub z Vyškova, jehož mužský tým v současnosti hraje nejvyšší soutěž v KB Extralize. Domovským hrištěm klubu je areál J. Navrátila ve Vyškově. Založen byl v roce 1952.\n\n\nMuži v zahraničních soutěžích\nŽeny v zahraničních soutěžích\n\nTrenéři: Pavel Pala, Martin Hudák\n\nSekretář klubu: Zdeněk Piňous\n\nPrezident klubu: Ing. Jiří Vinter\n\nSložení týmu 2015/2016: Doležel, J. Kovář, Brtníček, Monček, Trunečka, Pořízek, Mendham, O. Kovář, Školař, M. Kovář (kapitán), Soural, Chalabala, Juřínek, Fialka, Šenk, Jaroš, Vrána, Pořízek, Mazal, Procházka, Nevyjel, Podaný, Pantůček (přestup do Sparty Praha).\n\nSložení týmu 2016/2017\n"}
{"id": "895732", "url": "https://cs.wikipedia.org/wiki?curid=895732", "title": "Lukáš Janič", "text": "Lukáš Janič\n\nLukáš Janič (* 30. prosince 1986, Prešov) je slovenský fotbalový záložník, od ledna 2017 hráč klubu SV Gottsdorf z rakouské nižší ligy.\nMimo Slovensko působil na klubové úrovni v ČR, Polsku a v nižších ligách v Rakousku.\n\nSvoji fotbalovou kariéru začal v 1. FC Tatran Prešov. Mezi jeho další angažmá patří: ŠK Odeva Lipany, MFK Zemplín Michalovce, MFK Košice, Korona Kielce, Sandecja Nowy Sącz, FC ViOn Zlaté Moravce, FK Teplice, ŠKF Sereď.\n\nV září 2014 odešel na hostování do MFK Ružomberok. V létě 2015 se vrátil do Polska do klubu Podbeskidzie Bielsko-Biała. V polské Ekstraklase odehrál za Podbeskidzie 7 utkání. V únoru 2016 posílil druholigový celek FC VSS Košice (dřívější MFK Košice), podepsal smlouvu do konce sezóny 2015/16. V červenci 2016 odešel do rakouské nižší ligy, kde podepsal kontrakt s klubem SC Melk.\n\nV roce 2008 odehrál 3 zápasy za slovenskou reprezentaci do 21 let.\n\n"}
{"id": "895733", "url": "https://cs.wikipedia.org/wiki?curid=895733", "title": "Kraňský zemský sněm", "text": "Kraňský zemský sněm\n\nKraňský zemský sněm (německy \"Krainer Landtag\", slovinsky \"Kranjski deželni zbor\") byl volený zákonodárný sbor v korunní zemi Kraňsko v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska.\n\nV důsledku revoluce v roce 1848 se v Kraňsku konalo 6. dubna 1848 poslední zasedání původního stavovského sněmu této země. V červnu 1848 se pak (na základě rozhodnutí ústředního stavovského výboru ve Vídni a paralelně s dalšími korunními zeměmi monarchie) konaly volby do Kraňského zemského sněmu, v nichž bylo zvoleno 50 poslanců. Tento provizorní zemský sněm se ale sešel jen jednou. Zasedání se zúčastnilo 45 poslanců, z toho jen 10 zástupců nižší a vyšší šlechty. Kromě toho zde zasedali také dva zástupci církve, konkrétně lublaňský arcibiskup a probošt z Nového Mesta. Ostatní členové sněmu zastupovali laickou a civilní veřejnost, tedy obyvatele měst i venkova, stejně jako zástupce hornického cechu a školství (lublaňské lyceum).\n\nV souvislosti s císařovými Silvestrovskými patenty v roce 1851 byla činnost zemských sněmů v monarchii utlumena. Opětovně byly aktivovány únorovou ústavou z roku 1861, včetně Kraňského zemského sněmu. Volební právo bylo navázáno na volební právo v obcích a jeho součástí byl volební cenzus. V roce 1910 bylo pak zavedeno v Kraňsku všeobecné volební právo v obcích. \n\nSpolečně s obnovou ústavního života se v 60. letech 19. století zformovaly v Kraňsku dvě politické strany. slovinská strana (též Národní strana) a německá strana. Německá strana navzdory svému názvu cílila i na zemské vlastenectví a na ty obyvatele Kraňska, kteří byli věrní ústavě a podporovali zachování stávajícího státu. Jejími členy tak kromě etnických Němců (převážně z velkých měst) byli i někteří etničtí Slovinci, kteří nepodporovali státoprávní a autonomistické aspirace slovinského národního hnutí. Část slovinské inteligence tehdy považovala za logické, že rozvoj regionu není možný bez německé kultury a jazyka. Postupem doby ovšem tito lidé přebírali i německé národní vědomí a přestávali se vnímat jako Slovinci. Slovinská strana sdružovala národovecké liberální i konzervativní elementy, přestože stoupenci německé strany ji označovali za klerikální a ultramontánní.\n\nPočetně na zemském sněmu dominovala zpočátku německá strana. V zemských volbách v Kraňsku v roce 1867 ovšem poprvé získala slovinská strana převahu a až do roku 1877 držela všechny mandáty v kurii venkovských obcí i obchodních a živnostenských komor. Navíc získala i několik poslanců zvolených v kurii měst. Volby roku 1877 znamenaly zvrat a přinesly slovinské straně těžkou porážku. Německá strana získala kromě jí tradičně držené kurie velkostatkářů i všechny mandáty v kuriích obchodních a živnostenských komor a s výjimkou jednoho poslaneckého křesla (volební obvod Kranj) i všechny mandáty za města. Navíc získala i jedno křeslo v kurii venkovských obcí (německojazyčný národnostní ostrov Kočevje). Vítězství ústavní strany bylo ovlivněno postojem státního úřednictva, které v tomto ohledu sledovalo zájmy centrální vídeňské vlády Adolfa von Auersperga. Již v roce 1883 se poměry opětovně zvrátily a německá strana ztratila svou většinu na sněmu. Kontrolovala nyní opět jen mandáty přidělované ve velkostatkářské kurii a navíc jeden venkovský mandát z Kočevje. \n\nSlovinská strana prožila v 70. letech 19. století vnitřní rozpory mezi stoupenci jihoslovanské orientace a zastánci slovinsko-katolického konzervativního směru. Tyto spory skončily v roce smírem. Obě křídla si ale v rámci slovinské strany udržela své vymezení. K rozpadu dosavadní jednotné slovinské politické reprezentace došlo v 90. letech 19. století. Vznikla Katoliška narodna stranka a roku 1894 v reakci na to i Narodno napredna stranka. Konzervativní katolická strana dominovala pak na venkově, liberální pokrokáři ve městech. Od roku 1895 měla slabou většinu katolická strana. V roce 1905 se přejmenovala na Slovenska ljudska stranka.\n\nParametry sněmu určila takzvaná únorová ústava z roku 1861. Kraňský sněm podle ní měl 37 poslanců. Jako virilista na něm zasedal lublaňský arcibiskup. Zbylých 36 poslanců bylo voleno ve čtyřech kuriích: \n\nPočet poslanců zůstal nezměněn do roku 1908, kdy byla v Kraňsku zavedena další kurie s všeobecným hlasovacím právem, v níž bylo voleno 11 poslanců. Další dva dodatečné mandáty získala také města. Celkem tak měl sněm 50 poslanců. \n\n"}
{"id": "895737", "url": "https://cs.wikipedia.org/wiki?curid=895737", "title": "Archytas", "text": "Archytas\n\nArchytas, řecky Ἀρχύτας, známý také jako Archytas z Tarentu (428 př. n. l. Taranto – 347 př. n. l. Taranto) byl starořecký matematik, astronom, politik a filozof. Byl klíčovým představitelem pythagorejské školy a blízkým přítelem Platónovým, dle mnohých Platónův vzor při definování ideálu „filozofa na trůně“ (Archytas byl vlivným politikem a stratégem v Tarentu). Jeho učitel byl Filolaos. Je považován za zakladatele mechaniky, je pravděpodobným autorem pseudoaristotelského spisu \"Mechanica\". Definoval tzv. harmonický průměr. Jeho velkým tématem byl problém duplikace krychle; je po něm pojmenována Archytasova křivka, kterou při řešení problému zdvojnásobení krychle použil. Římský spisovatel Aulus Gellius, žijící pět století po Archytasovi, tvrdil, že Archytas navrhl a sestrojil první umělé samohybné létající zařízení, model v podobě ptáka poháněný nejspíše párou. Prý uletěl asi 200 metrů. Archytasovým žákem byl Eudoxos z Knidu. Je možné, že se utopil při ztroskotání lodě u břehů Mattinaty (dnes Itálie) a o této smrti vypráví Horatiova báseň. Je po něm pojmenován kráter na Měsíci.\n\n\n"}
{"id": "895740", "url": "https://cs.wikipedia.org/wiki?curid=895740", "title": "Památka Panny Marie Bolestné", "text": "Památka Panny Marie Bolestné\n\nPamátka Panny Marie Bolestné (respektive \"Sedmibolestné\") neboli Bolestný pátek byla dříve slavena v pátek před Květnou nedělí (tj. týden před Velkým pátkem). Svátkem celé římskokatolické církve se stal v roce 1727.\n\nOd roku 1814 slavila církev svátek \"Panny Marie Sedmibolestné\" též třetí neděli v září. Tato slavnost byla v roce 1913 přesunuta na 15. září (den po svátku Povýšení svatého Kříže, týden po svátku Narození Panny Marie).\n\nV roce 1970 byly oba svátky sjednoceny na 15. září. Na Bolestný pátek (týden před Velkým pátkem) se ale stále konají poutě např. ve Strakonicích (kostel Navštívení Panny Marie Bolestné) a v Kroměříži (kaple Bolestné Panny Marie v kostele svatého Mořice).\n"}
{"id": "895742", "url": "https://cs.wikipedia.org/wiki?curid=895742", "title": "Spojené státy americké na Letních olympijských hrách 1948", "text": "Spojené státy americké na Letních olympijských hrách 1948\n\nSpojené státy americké na Letních olympijských hrách v roce 1948 reprezentovalo 300 sportovců, z toho 38 žen a 262 mužů, ve 19 sportech.\n\n"}
{"id": "895744", "url": "https://cs.wikipedia.org/wiki?curid=895744", "title": "Elliottovy vlny", "text": "Elliottovy vlny\n\nRalph Elliott (autor tzv. Elliottovy teorie) na burzách cenných papírů vypozoroval, že ceny mají tendenci se pohybovat ve vlnách. Od té doby se obchodníci naučili úspěšně Elliottovu teorii využívat k prognózování cenových pohybů. Elliottovy vlny (Elliot waves - dále EW) jsou specifickým nástrojem tržní analýzy vycházející z univerzálních pravidel přírody, jež dodržuje i trh reprezentující kolektivní vědomí investorské veřejnosti, která v trhu realizuje svá přesvědčení a důvěru v jednotlivá aktiva. V trhu dochází k extrémům sentimentu, emocím strachu a chamtivosti, společenským jevům, které přírodním zákonům rovněž podléhají. Elliotovy vlny jsou nástrojem technické analýzy. Značně důležitou součástí teorie Elliottových vln je Fibonacciho číselná řada - 1, 1, 2, 3, 5, 8, 13, 21, 34, 55 . . . a poměry jednotlivých čísel - 0,382, 0,5, 0,618, 1, 1,618, 2, 2,618. \n\nTrh každého tržního nástroje členíme na dvě opakující se části, na hybný a korekční režim. Hybný režim, jak už název napovídá, je to, co nám hýbe cenou - ať nahoru, nebo dolů. Korekční režim slouží jako protipohyb, a to buďto stranovým pohybem, nebo méně silným hybným protipohybem. Tyto stále se střídající režimy nám tvoří z dlouhodobého hlediska trend a při pohledu na jakýkoli trend je hned patrný směr tohoto trendu. Zmiňovaný tržní trend má tři fáze, mezi které patří akumulace, velký pohyb a přebytek. Díky jednotlivým pohybům nám vznikají vlny, které jsou základními prvky trhu. Analýzou těchto vln se zabývá právě teorie principu Elliottových vln. Elliottova teorie řeší fraktální strukturu jednotlivých vln a příčiny jejich vzniků. Fraktální prvky na trzích mají podobu buď pětivlnového trendu, kterému se jinými slovy říká impuls, anebo podobu třívlnové korekce. Princip Elliottových vln má ovšem i své kritiky. Někteří odborníci tvrdí, že je tento nástroj příliš složitý. Je těžké správně odhadnout označení vln, které je navíc potřeba průběžně přeoznačovávat. \n\n\n"}
{"id": "895745", "url": "https://cs.wikipedia.org/wiki?curid=895745", "title": "Marie Ernestina z Eggenberku", "text": "Marie Ernestina z Eggenberku\n\nMarie Ernestina z Eggenberku, v českém prostředí častěji Marie Arnoštka z Eggenberka (1649, Brusel – 3. dubna 1719 Vídeň), byla česká šlechtična z rodu Schwarzenberků, manželka Jana Kristiána I. z Eggenberku a jediná vévodkyně krumlovská vládnoucí samostatně, po jejíž smrti přešel majetek české větve Eggenberků na Schwarzenberky. Se svým manželem se zasloužila o první barokní přestavbu Českého Krumlova.\n\nNarodila se v Bruselu roku 1649 jako nejstarší dcera diplomata Jana Adolfa I., prvního knížete ze Schwarzenbergu, a hraběnky Marie Justiny ze Starhemberka. Její otec v té době pobýval ve Španělském Nizozemí po boku tamního místodržícího arcivévody Leopolda I. Viléma jako jeho poradce a důvěrník. V roce 1653 se rodina přestěhovala do Čech a v roce 1660 Jan Adolf I. získal jako vyrovnání dluhů panství třeboňské, čímž započala 400letá přítomnost rodu Schwarzenberků v jižních Čechách.\n\nTřebaže byl její budoucí choť Jan Kristián I. z Eggenbergu prvorozeným synem knížete Jana Antonína I. a tedy i dědic celého eggenberského panství, byl nucen, v rámci urovnání sporů, polovinu majetku postoupit svému mladšímu bratrovi Janu Seyfriedovi, čímž se eggenberský rod dočasně rozdělil na větev českou a štýrskou. Jako prostředník mezi znepřátelenými Eggenberky působil právě Mariin otec Jan Adolf I. ze Schwarzenbergu, díky čemuž se budoucí manželé potkali.\n\nSvatba proběhla 21. února roku 1666 ve Vídni a Marie Arnoštka následně odešla do Českého Krumlova ke dvoru svého manžela, který se tam po předání štýrských panství bratrovi rozhodl přesídlit. Oba manželé se v novém českém prostředí dobře etablovali a rozhodli se z Krumlova vytvořit velké representativní sídlo, pročež zahájili první barokní přestavbu krumlovského zámku. Mimo jiné bylo založeno první barokní divadlo, francouzská zahrada a stálá zámecká kapela. Manželé na svůj dvůr zvali významné malíře a architekty, rozšiřovali obrazové sbírky a zámeckou knihovnu. Dvůr krumlovských vévodů byl tak v následujících letech pozvednut na vysokou kulturní úroveň podobně jako v dobách vlády Viléma z Rožmberka, kterou pak opět překonal až Josef I. Adam ze Schwarzenbergu.\n\nAčkoliv bylo manželství šťastné, dokonce se mu dostalo označení \"\"Láska mezi anděly\"\" a trvalo přes 40 let, bylo bezdětné. Po smrti Jana Kristiána I. roku 1710 proto přešel vévodský titul na jeho bratra Jana Seyfrieda ze Štýrska, zatímco Marie Arnoštka zdědila manželův majetek a zůstala na Krumlově pod podmínkou, že po její vlastní smrti přejde jihočeské panství na představitele štýrské větve Eggenbergů, tedy Jana Seyfrieda nebo jeho potomky. Ten však sám po třech letech zemřel, následně i jeho syn a v roce 1717 i jeho vnuk. Dědictví po Janu Kristiánovi I. tak přešlo trvale na Marii Arnoštku. Ta za svého univerzálního dědice následně ustanovila synovce Adama Františka ze Schwarzenbergu, čímž po její smrti v roce 1719 přešel celý majetek české větve Eggenberků na Schwarzenberky.\n\nMarie Arnoštka se během svého života naučila plynně hovořit pěti jazyky, mezi nimiž však čeština chyběla. Pro svůj intelekt a sečtělost bývala nazývána druhou \"Pallas Athénou\". Mimo jiné přeložila z francouzštiny do němčiny 14 Senecových listů.\n\n\n"}
{"id": "895746", "url": "https://cs.wikipedia.org/wiki?curid=895746", "title": "Subotická radnice", "text": "Subotická radnice\n\nSubotická radnice (maďarsky Szabadkai városháza, srbsky Градска кућа (у Суботици)/Gradska kuća (u Subotici)) je dominantní budova v severosrbském vojvodinském městě Subotica. Je největší ve městě. Nachází se na náměstí Jovana Nenada v centru města.\n\nSpolu s tzv. Raichelovým palácem je budova radnice nejnápadnější ukázkou tzv. maďarské secese na území města Subotica. O nahrazení původní budovy radnice se začalo v Subotici, která byla na počátku 20. století součástí Rakousko-Uherska, diskutovat v roce 1906. Na přelomu 19. a 20. století procházelo Uhersko velkým ekonomickým i stavebním rozvojem a původní budova z roku 1828 se již nezdála dostatečně reprezentativní. Hlavním iniciátorem výstavby nového sídla městské správy byl tehdejší starosta města Károly Bíró. O dva roky později začala výstavba a v roce 1910 byla budova dokončena. Oficiálně se však městská správa do svého nového sídla nastěhovala až v roce 1912, po dokončení finalizačních prací na interiéru stavby. Slavnostní otevření radnice se konalo 15. září 1912.\n\nBudova subotické radnice byla vystavěna podle návrhu uherských architektů Marcella Komora a Dezső Jakaba. Věž je vysoká 76 m a radnice je 55 m široká a 105 m dlouhá. V roce 2007 zařadil časopis Politikin zabavnik subotickou radnici mezi tzv. Sedm srbských divů.\n"}
{"id": "895747", "url": "https://cs.wikipedia.org/wiki?curid=895747", "title": "Bukovinský zemský sněm", "text": "Bukovinský zemský sněm\n\nBukovinský zemský sněm byl volený zákonodárný sbor v korunní zemi Bukovina v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska.\n\nZemský sněm měl 30 poslanců, z toho jeden virilista (pravoslavný biskup Bukoviny). Zbylých 29 poslanců bylo voleno ve třech kuriích: \n\nV roce 1875 se virilistou stal taky rektor Černovické univerzity, čímž celkový počet poslanců stoupl na 31. Po národnostním vyrovnání z roku 1910 byl počet členů zemského sněmu zvýšen na 63. Kromě dvou virilistů volila kurie velkostatkářů 13 poslanců, obchodní a živnostenské komory 2 poslanců, městské a venkovské volební obvody 28 poslanců a v nově zřízené kurii se všeobecným volebním právem bylo voleno 18 poslanců. \n\n\n"}
{"id": "895749", "url": "https://cs.wikipedia.org/wiki?curid=895749", "title": "Matej Podstavek", "text": "Matej Podstavek\n\nMatej Podstavek (* 21. února 1991, Brezno, Československo) je slovenský fotbalový obránce, od července 2017 hráč klubu Thisted FC. Mimo Slovensko působil na klubové úrovni v České republice, Dánsku a Libanonu.\n\nJe prvním slovenským fotbalistou, který se představil v nejvyšší libanonské lize. Kromě kopané se věnuje psaní vlastního blogu, kde poskytuje rady mladým fotbalistům, co obnáší život profesionálního sportovce.\n\nMatej Podstavek je odchovancem Dukly Banská Bystrica, kde prošel všemi mládežnickými kategoriemi. V posledním roce dorostu se dozvěděl, že s ním trenér nepočítá do A-týmu a tak odešel hrát čtvrtou slovenskou ligu do mužstva FK CSM Tisovec a poté pátou do ŠK Partizán Čierny Balog. Po sezóně 2011/12 se vrátil do Dukly a zapojil se do přípravy A-mužstva. Na příležitost v nejvyšší slovenské lize si musel ještě počkat, začal nastupovat ve třetí lize za ŠK Kremnička. Absolvoval zkoušku v MŠK Žilina, klub nakonec angažoval tožského fotbalistu Serge Akakpa.<br>\nV dresu Dukly Banská Bystrica debutoval ve slovenské první lize pod trenérem Norbertem Hrnčárem 16. září 2012 proti MŠK Žilina (remíza 2:2).\n\nV červenci 2014 byl na testech v českém prvoligovém klubu SK Dynamo České Budějovice, kam následně přestoupil. Podepsal tříletý kontrakt. Odehrál zde sezónu 2014/15, po níž Dynamo sestoupilo do druhé ligy. Podstavek odehrál 13 ligových zápasů, branku nevstřelil.\n\nV červenci 2015 zamířil do Dánska do tamního druholigového týmu FC Fredericia. V lednu 2017 odešel na doporučení bývalého spoluhráče Davida Střihavky za exotickým angažmá do libanonského klubu Al-Ansar SC hrajícího místní první ligu. Působil zde půl roku, s týmem vyhrál libanonský fotbalový pohár. Ve finále vstřelil vítězný gól a byl vyhlášen hráčem zápasu. Právě v Libanonu začal díky zájmu lidí s psaním blogu.<br>\nV létě 2017 absolvoval testy v několika klubech z různých zemí (Kilmarnock FC ze Skotska, anglickém Coventry City FC, chorvatském HNK Cibalia), nakonec se vrátil do dánské druhé ligy a podepsal smlouvu s nováčkem soutěže Thisted FC.\n\n"}
{"id": "895754", "url": "https://cs.wikipedia.org/wiki?curid=895754", "title": "Matúš Turňa", "text": "Matúš Turňa\n\nMatúš Turňa (* 11. května 1986, Brezno) je slovenský obránce, od podzimu 2015 bez angažmá.\n\nSvoji fotbalovou kariéru začal v TJ Tatran Čierny Balog. Mezi jeho další angažmá patří: FK Dukla Banská Bystrica, FO ŽP ŠPORT Podbrezová a DAC 1904 Dunajská Streda.\n"}
{"id": "895755", "url": "https://cs.wikipedia.org/wiki?curid=895755", "title": "Štěstí na dosah", "text": "Štěstí na dosah\n\nŠtěstí na dosah (v anglickém originále \"The Pursuit of Happyness\") je americký dramatický film natočený v roce 2006 ve velkoměstském prostředí. Režie se ujal Gabriele Muccino a scénáře Steven Conrad. Hlavní roli Gardnera ztvárnil Will Smith a jeho syna Christophera Jr. jeho vlastní syn Jaden Smith. Snímek měl premiéru ve Spojených státech amerických 15. prosince 2006. Za výkon ve filmu byl Will Smith nominován na Oscara a Zlatý glóbus.\n\nFilm je inspirován skutečným příběhem Chrise Gardnera. Je inspirován jeho knihou, která nese stejný název.\n\nHlavními postavami filmu jsou pětiletý chlapec Christopher (Jaden Smith) a jeho otec Chris Gardner (Will Smith), které psychicky vyčerpaná matka opouští. Otec pracující jako podnikatel na volné noze už není schopen platit nájemné, proto je i se synem vyhozen na ulici. Tam jsou nuceni se postavit na vlastní nohy, bojují o přežití. Inteligentní Chris vsází vše na jednu kartu, pokouší se získat stálé pracovní místo u jedné prestižní firmy. I přes mnoho překážek se mu to nakonec daří a může se svým milovaným synem žít šťastně dál.\n\nFilm vydělal 163,5 milionů dolarů v Severní Americe a 143,5 milionů dolarů v ostatních oblastech, celkově tak vydělal přes 307 milionů dolarů po celém světě. Rozpočet filmu činil 55 milionů dolarů. Za první promítací víkend se stal nejvýdělečnějším filmem s tržbou 26 milionů dolarů z 2 852 kin.\n\nFilm získal pozitivní recenze od kritiků. Na recenzní stránce Rotten Tomatoes získal z 171 započtených recenzí 67 procent. Na Česko-Slovenské filmové databázi si snímek drží 82 procent.\n\n"}
{"id": "895756", "url": "https://cs.wikipedia.org/wiki?curid=895756", "title": "Jan Vertonghen", "text": "Jan Vertonghen\n\nJan Vertonghen [jan frtongen] (* 24. dubna 1987, Sint-Niklaas, Belgie) je belgický fotbalový obránce a reprezentant, který hraje od roku 2012 v anglickém klubu Tottenham Hotspur.\n\nLevonohý fotbalista, který většinou hraje středního obránce (stopera), dokáže také zastat úlohu defenzivního záložníka a podpořit útok. Je znám svou kvalitní střelbou. V roce 2012 získal v Nizozemsku ocenění fotbalista roku. Účastník Mistrovství světa 2014 v Brazílii a EURA 2016 ve Francii.\n\nPo létech strávených v belgických klubech VK Tielrode a Germinal Beerschot odešel do sousedního Nizozemska, kde se začlenil do slavné mládežnické akademie špičkového klubu Ajax Amsterdam. Původně začínal na postu záložníka, ale později se přesunul do středu obrany.\n\n23. srpna 2006 debutoval v A-týmu Ajaxu ve třetím kole Ligy mistrů v odvetném utkání proti dánskému celku FC Kodaň (Ajax prohrál 0:2 a vypadl). Debut v Eredivisie přišel 3. prosince 2006 v Amsterdam Areně proti týmu Willem II Tilburg, který skončil drtivým vítězstvím Ajaxu 6:0. Pro jarní část sezóny 2006/07 byl poslán na hostování do nizozemského klubu RKC Waalwijk, kde nastoupil ke 12 zápasům a vstřelil 3 góly.\n\nPo odchodu Luise Suáreze z Ajaxu do Liverpoolu byl jmenován zástupcem kapitána Maartena Stekelenburga, po odchodu Stekelenburga do AS Řím dostal kapitánskou funkci on. V roce 2012 byl vyhlášen v Nizozemsku fotbalistou roku (Voetballer van het Jaar). S Ajaxem vyhrál Vertonghen dvakrát domácí ligu (v sezónách 2010/11 a 2011/12) a jednou nizozemský fotbalový pohár (KNVB Beker, v sezóně 2009/10).\n\nV létě 2012 odešel do anglického Tottenham Hotspur,kde se v sezóně 2012/13 sešel s reprezentačním spoluhráčem Moussou Dembélém. 12. července 2012 klub oficiálně oznámil, že Jan prošel zdravotními testy a transfer byl úspěšně završen. První gól vstřelil 26. září ve třetím kole Anglického ligového poháru proti domácímu Carlisle United FC (výhra 3:0). Prvního gólu v Barclays Premier League se dočkal hned vzápětí, 29. září 2012 otevíral ve 2. minutě skóre utkání proti domácímu Manchesteru United, Tottenham nakonec zvítězil na stadionu Old Trafford 3:2.\n\nV odvetě osmifinále Evropské ligy 2012/13 14. března 2013 byl účastníkem divokého zápasu v Miláně, který málem stál Tottenham postup. Inter Milán dokázal smazat třígólové manko z prvního utkání (3:0 pro Tottenham, Vertonghen dával třetí gól zápasu), nakonec o postupu anglického klubu do čtvrtfinále rozhodl v prodloužení svým gólem Emmanuel Adebayor. Vertonghen nepodal jistý výkon v defenzivě, přesto Tottenhamu k postupu nezvykle stačila prohra 1:4. Obdobně ofenzivně laděný byl i první zápas čtvrtfinále 4. dubna proti švýcarskému celku FC Basilej. Švýcaři vedli v Londýně již 2:0, ale Adebayor a po něm Sigurdsson dokázali pro anglické mužstvo zachránit alespoň remízu 2:2. Vertonghen v zápase několikrát chyboval. V odvetném zápase 11. dubna dostal v 90. minutě červenou kartu za faul na pronikajícího protihráče za stavu 2:2, zápas dospěl do penaltového rozstřelu, v němž byla úspěšnější Basilej v poměru 4:1. V závěru sezóny byl zařazen do Jedenáctky roku Premier League (Premier League Team of the Year) 2012/13.\n\nVertonghen působil v některých mládežnických reprezentacích Belgie. S reprezentací do 21 let se zúčastnil Mistrovství Evropy U21 v roce 2007 v Nizozemsku, kde Belgie postoupila s 5 body ze základní skupiny A ze druhého místa za Nizozemskem. Ve vyřazovací části pak prohrála v semifinále se Srbskem 0:2.\n\nS belgickým výběrem do 23 let se zúčastnil také Letních olympijských her v roce 2008, kde odehrál šest zápasů. V základní skupině C hrála Belgie postupně s Brazílií (prohra 0:1), Čínou (výhra 2:0) a Novým Zélandem (výhra 1:0). Ve čtvrtfinále si Belgie poradila s Itálií 3:2. V semifinále turnaje přišla porážka s Nigérií 1:4 a v souboji o třetí místo opět prohra znovu s Brazílií 0:3.\n\nV A-mužstvu Belgie debutoval 2. června 2007 v kvalifikačním utkání proti hostujícímu Portugalsku. Střetnutí odehrál v základní sestavě, nicméně Belgie podlehla soupeři 1:2. První gól zaznamenal v přátelském zápase 12. srpna 2009 proti národnímu mužstvu České republiky, v 11. minutě otevřel skóre střetnutí, ale český tým vývoj otočil a vyhrál 3:1. Hned v následujícím reprezentačním zápase 5. září 2009 v kvalifikaci na MS 2010 proti domácímu Španělsku byl u prohry 0:5. Vertonghena střídal ve 29. minutě Olivier Deschacht.\n\n6. února 2013 nastoupil v základní sestavě v Bruggách proti hostujícímu Slovensku, Belgie zvítězila 2:1 gólem Driese Mertense z 90. minuty. Jan odehrál kompletní počet minut v tomto přátelském zápase. 22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Absolvoval i domácí kvalifikační utkání 26. března proti stejnému soupeři, Belgie zvítězila 1:0 a podržela si první místo v kvalifikační skupině A. \n\nTrenér Marc Wilmots jej vzal na Mistrovství světa 2014 v Brazílii, kam Belgie nakonec suverénně postoupila z prvního místa evropské kvalifikační skupiny A. Ve třetím utkání proti Jižní Koreji vstřelil vítězný gól, dorazil do sítě v 78. minutě střelu Divocka Origiho. Belgie vyhrála i v oslabení 1:0 a získala poprvé na MS v základní skupině H plný počet bodů. Se šampionátem se Belgie rozloučila čtvrtfinálovou porážkou 0:1 s Argentinou.\n\nMarc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve čtyřech z pěti zápasů svého mužstva na šampionátu, kvůli zranění vynechal čtvrtfinále s Walesem (prohra 1:3).\n\n"}
{"id": "895757", "url": "https://cs.wikipedia.org/wiki?curid=895757", "title": "Patrik Vajda", "text": "Patrik Vajda\n\nPatrik Vajda (* 20. března 1989, Banská Bystrica) je slovenský fotbalový obránce, od léta 2015 působící v klubu FO ŽP ŠPORT Podbrezová.\n\nSvoji fotbalovou kariéru začal v FK Dukla Banská Bystrica, kde se v roce 2009 dostal do A-týmu. V červenci 2015 po sestupu Dukly Banská Bystrica do 2. ligy přestoupil do prvoligového FO ŽP ŠPORT Podbrezová, dalšího klubu z Banskobystrického kraje.\n\n"}
{"id": "895758", "url": "https://cs.wikipedia.org/wiki?curid=895758", "title": "Seznam kostelů v okrese Havlíčkův Brod", "text": "Seznam kostelů v okrese Havlíčkův Brod\n\nSeznam kostelů v okrese Havlíčkův Brod\n\n"}
{"id": "895759", "url": "https://cs.wikipedia.org/wiki?curid=895759", "title": "Dēivas", "text": "Dēivas\n\nDēivas je nejvyšší baltský bůh a vládce nebes. Určuje řád světa a zná jeho osud, podle pozdějších představ jej i určuje. Ve folklóru se vyznačuje rozvážností, moudrostí a spravedlností, jeho podoba není zmiňována, podle Marije Gimbutienė měl podobu mladého muže stejně jako pruský Patrimpos.\n\nLitevsky je nazýván Diēvas, ve starší ortografii Dëwas, lotyšsky Dìevs, v starší ortografii Deews, prusky deiwas, Deiws či deywis. Tvar Dēivas je rekonstruované jméno tohoto božstva v protobaltštině a znamená jednoduše „bůh“. Pruské theonymum Ukapirmas „Nejprvnější“ je nejspíše titulem Dēivase, z čehož lze odvozovat existenci původního jména božstva Ukapirmas Deivas „Nejprvnější bůh“. Podle dalších mytologů jsou s Deivasem totožní i An(t)-deivas a Numa-deivas známí z historických pramenů.\n\nDiēvas je u Litevců zpravidla zmiňován společně s Perkunem a Velniem a tyto božstva dohromady tvoří ústřední trojici litevské mytologie. Přes jeho rysy nejvyššího božstva jej ve středověké Litvě zastínil Perkunas, spojený s vládnoucí vrstvou. Důvodem mohla být typologický blízkost Diēvase a křesťanského Boha. Později tyto dvě postavy splynuli, výraz Diēvas se používal jako označení Boha, a v lidové slovesnosti je často nejasné o jakém z božstev se mluví.\n\nV historických pramenech se z důvodů zmíněné podobnosti s křesťanským Bohem vyskytuje jen zřídka. Výjimkou je například zmínka Paula Einhorna z roku 1636 o bezejmeném bohu nebes nebo poukaz Augusta Hupela v 18. století na to že slovo Dievs označuje i jednoho z pohanských bohů.\n"}
{"id": "895760", "url": "https://cs.wikipedia.org/wiki?curid=895760", "title": "Jakub Brašeň", "text": "Jakub Brašeň\n\nJakub Brašeň (* 2. května 1989, Banská Bystrica, Československo) je slovenský fotbalový záložník, od ledna 2018 bez angažmá. Mimo Slovensko působil na klubové úrovni v Maďarsku.\n\nSvoji fotbalovou kariéru začal v FK Dukla Banská Bystrica, odkud v zimním přestupovém období sezony 2013/14 přestoupil do DAC 1904 Dunajská Streda. V květnu 2017 v DAC skončil, klub mu neprodloužil smlouvu. Vzápětí v červnu téhož roku podepsal dvouletý kontrakt s maďarským prvoligovým klubem Mezőkövesd-Zsóry SE, který čerstvě vedl slovenský trenér Mikuláš Radványi. V lednu 2018 v maďarském týmu předčasně skončil.\n\n"}
{"id": "895763", "url": "https://cs.wikipedia.org/wiki?curid=895763", "title": "Michal Faško", "text": "Michal Faško\n\nMichal Faško (* 24. srpna 1994, Čierny Balog) je slovenský záložník, od roku 2017 hráč klubu FK Dukla Banská Bystrica.\n\nSvoji fotbalovou kariéru začal v Partizánu Čierny Balog. Mezi jeho další angažmá patří: FK ŽP ŠPORT Podbrezová, FK Dukla Banská Bystrica.\nV letech 2015–2017 působil v MFK Ružomberok. V létě 2017 přestoupil do švýcarského klubu Grasshopper Club Zürich.\n\nV letech 2010–2012 nastupoval za slovenskou reprezentaci do 17 let. Později oblékal dresy slovenských reprezentací U19 a U21.\n\n"}
{"id": "895766", "url": "https://cs.wikipedia.org/wiki?curid=895766", "title": "Ján Čarnota", "text": "Ján Čarnota\n\nJán Čarnota (* 8. června 1985, Stará Ľubovňa, Československo) je slovenský fotbalový obránce, nejčastěji nastupující jako pravý bek. Jeho bratr Patrik Čarnota je taktéž fotbalistou.\n\nAbsolvoval s maturitou sportovní stavební učiliště.\n\nS fotbalem začínal v rodně Staré Ľubovni. Roku 2004 přestoupil do Tatranu Prešov, kde nastupoval jak za dorost, tak i za rezervu. Po návratu do Staré Ľubovně v roce 2005 pomohl týmu k postupu do 1. ligy. Od srpna 2006 hostoval v mužstvu MFK Dolný Kubín, hostování změnil v přestup v březnu nadcházejícího roku. V Kubíně hrál tři roky, poté odešel v červenci 2009 na roční hostování do prvoligového MFK Ružomberok. Po návratu z hostování si ho vyhlédl celek FC Spartak Trnava, kam přestoupil v červnu 2010. Za Trnavu odehrál 19 utkání, avšak po změně trenéra mu bylo oznámeno, že s ním klub nadále nepočítá. Po rozvázání smlouvy se vrátil zpět do Kubína.\n\nNa podzim 2012 zamířil do druholigového celku MFK Zemplín Michalovce. Z počátku hrával v základní sestavě, poté z ní ale vinou zranění vypadl a už se do ní nevrátil. V zimní přestávce se dohodl s klubem na ukončení smlouvy.\nDo SFC Opava přišel v lednu 2013 jako volný hráč na zkoušku. Během přípravy přesvědčil natolik, že získal roční smlouvu s roční opcí. Svou premiéru v soutěžním utkání a hned v základní sestavě si odbyl dne 9. března 2013 v domácím zápase proti HFK Olomouc, který skončil 0:1. Po nepovedené sezóně, na jejímž konci Opava sestoupila do Moravskoslezské fotbalové ligy, s ním klub již dále nepočítal a Čarnota se stal volným hráčem.\n"}
{"id": "895774", "url": "https://cs.wikipedia.org/wiki?curid=895774", "title": "Archangelos", "text": "Archangelos\n\nArchangelos () je řecká obecní jednotka a město na ostrově Rhodos v Egejském moři v souostroví Dodekany. Do roku 2011 byla obcí. Má rozlohu 115,375 km². Nachází se u východního pobřeží centrální části ostrova. Na severu sousedí s obecními jednotkami Afantou a Kallithea, na jihu s obecní jednotkou Lindos a na západě s obecní jednotkou Kameiros. Je jednou z deseti obecních jednotek na ostrově. Je pojmenováno po archandělu Michaeli. Samotné město se nachází 30 km jižně od hlavního města ostrova Rhodu blízko pobřeží v nadmořské výšce 160 m.\n\nObecní jednotka Archangelos se skládá ze 3 komunit. V závorkách je uveden počet obyvatel komunit a sídel.\n\nMalá osada existovala poblíž Archangelu již v helénistickém období. Po 7. století našeho letopočtu se obyvatelstvo stěhuje od pobřeží více do vnitrozemí, kde byli v bezpečí proti pirátům a tam vznikaly nové osady. Postupem času byly všechny sloučeny do jedné, jež dostala název Archangelos, který se dochoval až dodnes.\n\nJohanité vlastnili ostrov od roku 1309 a po dobytí Konstantinopole v roce 1453 postavili johanité pevnost tyčící se na kopci nad městem. Měla zabránit případnému útoku Osmanské říše a nazvali ji hrad Saint John (svatého Jana). Ruiny pevnosti se dochovali dodnes.\n\nHlavními hospodářskými zdroji jsou cestovní ruch, zemědělství, chov zvířat a výroba keramiky. Zemědělství tvoří především pěstování oliv a jejich následné zpracování na olej, dále pak citrusy. Živočišnou produkci představuje chov koz.\n\nHrnčířství bylo již od nepaměti významnou složkou obyvatel Archangelu. Dokonce se říká, že kopule mešity Hagia Sofia je postavena z cihel pocházejících z Archangelu.\n\n"}
{"id": "895776", "url": "https://cs.wikipedia.org/wiki?curid=895776", "title": "Skipas", "text": "Skipas\n\nSkipass je lístek, respektive poukázka na lyžování v určitém lyžařském areálu na určitý čas. Nejedná se tedy o lístek na jednotlivou cestu, ale určitou banku, která umožňuje vykonat více času na vleku. Slovo pochází z anglického \"ski pass\".\n"}
{"id": "895777", "url": "https://cs.wikipedia.org/wiki?curid=895777", "title": "Olivier Deschacht", "text": "Olivier Deschacht\n\nOlivier Deschacht (* 16. února 1981, Gent, Belgie) je belgický profesionální fotbalista a bývalý reprezentant, který hraje na pozici levého obránce.\n\nOlivier Deschacht začal s fotbalem v klubu S.K. Begonia Lochristi a v roce 1991 přešel do mládežnických struktur KAA Gent. Poté strávil dva roky (1995–1997) v KSC Lokeren a následně se začlenil do mládežnické akademie Anderlechtu Brusel. V A-týmu Anderlechtu debutoval v roce 2001 pod trenérem Aimé Anthuenisem. V sezóně 2003/04 se stal stabilním členem základní jedenáctky „fialek“ (jak se Anderlechtu přezdívá). Se slavným belgickým klubem získal celou řadu domácích ligových titulů a dalších trofejí.\n\nOlivier Deschacht hrál za belgický reprezentační výběr do 21 let v šesti utkáních.\n\nV A-mužstvu Belgie debutoval 30. dubna 2003 v domácím přátelském utkání proti národnímu týmu Polska. Nastoupil na hřiště v 82. minutě, Belgie vyhrála 3:1.\n\n12. října 2005 si během posledního kvalifikačního utkání na MS 2006 proti domácí Litvě vstřelil v 82. minutě vlastní gól, který znamenal konečnou remízu 1:1. Belgie skončila na čtvrté místě základní skupiny 7 a na turnaj nepostoupila, což bylo jisté již před tímto zápasem. V reprezentačním zápase 5. září 2009 v kvalifikaci na MS 2010 proti domácímu Španělsku byl u prohry 0:5. Střídal na hřišti ve 29. minutě Jana Vertonghena. Ani tentokrát se Belgie neprobojovala na závěrečný turnaj, skončila až čtvrtá ve své kvalifikační skupině.\n\nDo roku 2010 (včetně) odehrál v seniorské reprezentaci celkem 20 zápasů, branku do sítě soupeře nevstřelil.\n\n"}
{"id": "895779", "url": "https://cs.wikipedia.org/wiki?curid=895779", "title": "Emil Zeman", "text": "Emil Zeman\n\nEmil Zeman (* 2. prosince 1946, Československo) je bývalý český politik, v letech 1995 až 1999 předseda Strany zelených.\n\nPředsedou Strany zelených se stal v říjnu 1995, tuto pozici zastával do března 1999. Posléze čelil podezření, že Stranu zelených připravil o peníze na volební kampaň. V roce 2003 tak byl ze Strany zelených vyloučen. V roce 2009 zveřejnila MF Dnes článek, podle něhož figuroval i v aféře kolem nabízení zprostředkování prezidentské milosti.\n"}
{"id": "895783", "url": "https://cs.wikipedia.org/wiki?curid=895783", "title": "Seznam dílů seriálu The Lying Game", "text": "Seznam dílů seriálu The Lying Game\n\nToto je seznam dílů seriálu \"The Lying Game\". Americký dramatický seriál \"The Lying Game\" vysílala televizní stanice ABC Family premiérově od 15. srpna 2011 do 12. března 2013. Celkem bylo ve dvou řadách odvysíláno 30 dílů.\n\n<onlyinclude></onlyinclude>\n\n"}
{"id": "895784", "url": "https://cs.wikipedia.org/wiki?curid=895784", "title": "Silvio Proto", "text": "Silvio Proto\n\nSilvio Proto (* 23. května 1983, Charleroi, Belgie) je belgický profesionální fotbalový brankář a reprezentant italského původu, od léta 2016 hráč klubu KV Oostende.\n\nSilvio Proto začal s fotbalem v roce 1989 v malém klubu RACS Couillet. V roce 1999 přešel do druholigového RAA Louviéroise, s nímž v sezóně 2002/03 vyhrál belgický fotbalový pohár.\n\nV roce 2005 přestoupil do slavného Anderlechtu Brusel, kde získal celou řadu trofejí včetně ligových primátů. O místo v bráně sváděl konkurenční boj s českým brankářem Danielem Zítkou. V sezonách 2004/05, 2011/12 a 2012/13 byl zvolen belgickým brankářem roku.\n\nV srpnu 2008 odešel na hostování do belgického Germinalu Beerschot, v jehož barvách se mu podařilo vstřelit dokonce jeden gól.\n\nV létě 2016 přestoupil z Anderlechtu do KV Oostende.\n\nSilvio Proto hrál za belgické reprezentační výběry od kategorie do 18 let, konkrétně za U18, U19, U20 a U21.\n\nV A-mužstvu Belgie debutoval 17. listopadu 2004 v domácím kvalifikačním utkání proti národnímu týmu Srbska a Černé Hory. Odchytal kompletní zápas, který Belgie prohrála 0:2.\n\nZatím poslední zápas (svůj třináctý) v belgickém národním týmu odchytal 9. února 2011 proti Finsku (remíza 1:1).\n\n"}
{"id": "895790", "url": "https://cs.wikipedia.org/wiki?curid=895790", "title": "People, Hell and Angels", "text": "People, Hell and Angels\n\nPeople, Hell and Angels je posmrtné album amerického kytaristy Jimiho Hendrixe, vydané v březnu 2013 u vydavatelství Legacy Recordings. Jeho nahrávání probíhalo v různých obdobích od března 1968 do srpna 1970 ve studiích Record Plant Studios, Hit Factory, Sound Centre a Electric Lady Studios v New Yorku.\n\nVšechny skladby napsal Jimi Hendrix, mimo uvedených výjimek.\n"}
{"id": "895791", "url": "https://cs.wikipedia.org/wiki?curid=895791", "title": "Nick Zinner", "text": "Nick Zinner\n\nNicholas Joseph \"Nick\" Zinner (* 8. prosince 1974) je americký kytarista působící v newyorské kapele Yeah Yeah Yeahs. Je znám svým ,nezaměnitelným\" divokým stylem účesu, vyhublou postavu a bledým vzezřením. Zinner je také úspěšným fotografem.\n\nPředtím, než v roce 2000 založil s Karen O a Brianem Chasem skupinu Yeah Yeah Yeahs, studoval na Bard College při čemž byl členem skupiny \"Boba Fett Experience\", která si ale kvůli obavám z možných žalob přicházejících od George Lucase změnila svůj název na \"Challenge of the Future\". Skupina se na konci 90. let přemístila do Williamsburgu a v roce 2001 se rozpadla.\n\nOd roku 2001 Zinner spolupracoval s mnoha kapelami a zpěváky jako jsou například TV on the Radio, Har Mar Superstar, Ronnie Spector The Horrors a Scarlett Johansson. Spolupodílel se na albu americké indie rockové skupiny Bright Eyes z roku 2005 \"Digital Ash in a Digital Urn\" a dokonce s nimi vyjel i na turné.\n\nV roce 2005 založil Zinner kapelu Head Wound City, jejíž členy jsou Jordan Blilie, Cody Votolato, Justin Pearson a Gabe Serbian.\n\nV roce 2005 také produkoval remix skladby 'Compliments' z alba Silent Alarm Remixed britské skupiny Bloc Party. Dále zremixoval skladbu 'INRI' skupiny The Plot to Blow Up the Eiffel Tower k jejich albu \"INRI ep\".\n\nV srpnu 2009 se Zinner objevil na 16. místě v seznamu ,Budoucích 50\" magazínu NME.\n\nNa začátku roku 2011 nahrál kytarový part ke skladbě \"Go\" umělce Santigolda.\n\nV květnu roku 2011 měl tu čest zorganizovat, řídit a nahrát vystoupení \"41 Strings\" v americkém New Yorku u příležitosti 41. Dne Země. Vystoupení, na kterém spolupracoval s muzikanty Hisham Bharoocha a Ben Vida, zahrnovalo 41 hráčů na různé strunné hudební nástroje s přidáním perkusí a syntezátorů.\n\nZinner studoval fotografii na školách v Paříži a v New Yorku. Dosud zveřejnil 4 samostatné výstavy svých prací: \"No Seats on the Party Car\" (2001), \"Slept in Beds\" (2003), \"I hope you are all happy now\" (2004), které obsahovaly úvodní slovo režiséra Jima Jarmusche a \"Please Take Me Off the Guest List\" (2010).\n\nVýstava Zinnerových fotografií \"1001 Images\" byla uspořádána v říjnu roku 2010 v New Yorku a v únoru 2011 v San Franciscu.\n\nV lednu roku 2011 byl Zinner osloven firmou Lee Jeans, aby nafotografoval jejich zimní kolekci oblečení.\n\nV květnu 2011 byla v newyorské galerii Anastasia Photo Galley umístěna jeho další expozice, jejíž součástí byly fotografie publika z koncertů jeho kapel.\n\nNick Zinner je vegan a bojuje po boku organizace PETA za práva zvířat. Má mnoho tetování po celém těle, včetně hvězdy vytetované na rameni, srdce, které je umístěné na prstu a ruce. V dětství poslouchal heavy metal a mezi své největší vzory řadí kapelu Mötley Crüe a zpěváka-skladatele Glenna Danziga.\n\nJeho otec, Stephen Zinner MD, je profesor lékařství na Harvardově univerzitě a klasický klavírista. Nick mimo jiných nástrojů hrál na housle přirovnávající sám sebe k ,malému géniu\".\n\nNickova sestra, Meredith Zinner, je herečka (objevila se například ve filmu Erin Brockovich a fotografka působící v New Yorku.\n\n\n"}
{"id": "895793", "url": "https://cs.wikipedia.org/wiki?curid=895793", "title": "Marcel Camus", "text": "Marcel Camus\n\nMarcel Camus (21. dubna 1912, Chappes (Ardensko) – 13. ledna 1982, Paříž) byl francouzský filmový režisér a scenárista.\n\nByl synem učitele a zájem o výtvarné umění ho, po ukončení střední školy, přivedl ke studiu na umělecké škole Beaux Arts v Paříži. Po absolvování školy působil jako profesor kreslení v Charleville a později v Paříži, kde se samostatně věnoval malířství a sochařství. Přitahoval ho také svět divadla, kde pracoval jako dekoratér, herec i režisér. V průběhu 2. světové války byl internován jako vězeň v táboře v Německu.\n\nPo návratu do vlasti ho jeho strýc Roland Dorgelès představil několika filmařům. Začal pracovat jako asistent režie nebo technický poradce se známými režiséry, jakými byli Luis Buñuel, André Barsacq, Jacques Becker a další.\n\nJeho první samostatnou režií byl krátký snímek \"Renaissance du Havre\" (\"Obrození Le Havru\") v roce 1950. V roce 1957 natočil, podle románu Jeana Hougrona, svůj první celovečerní hraný film \"Mort en fraude\" (\"Fingovaná smrt\"). Film se zabýval francouzskou obchodní politikou v Indočíně a jeho promítání ve francouzských koloniích bylo censurou zakázáno.\nV roce 1959 natočil film \"Orfeu Negro\" (\"Černý Orfeus\"). Starou antickou legendu o nesmrtelné lásce Orfea a Eurydiky přenesl do prostředí chudinských slumů na svazích Ria de Janeiro v době příprav a konání karnevalu. Původně chtěl natočit film se samými neherci, pak ale do role Eurydiky obsadil americkou herečku a tanečnici s africkými a latinskoamerickými kořeny Marpessu Dawnovou. Dvě hlavní mužské role svěřil nehercům – známým brazilským sportovcům. Roli Orfea ztvárnil hráč brazilského národního fotbalového mužstva Breno Mello. Alegorickou postavu „Smrti“ (v karnevalovém kostýmu kostlivce) si zahrál olympijský přeborník v trojskoku Adhemar Ferreira da Silva. Režisér Marcel Camus se ve filmu objevil v malé, vedlejší roli Ernesta. Hlavní kulisou celého filmu se stal karneval v Riu de Janeiro ve své původní podobě, kde se prolíná radost ze života, hudba a tanec, se všudypřítomnou smrtí. Tento film zajistil tvůrci místo mezi předními francouzskými i světovými režiséry a byl oceněn významnými filmovými cenami včetně Oscara za nejlepší cizojazyčný film v roce 1960. Představitelka Eurydiky, herečka Marpessa Dawnová, se stala na krátký čas ženou Marcela Camuse, manželství skončilo rozvodem.\n\nV roce 1960 natočil další film z brazilského prostředí \"Os Bandeirantes\" (\"Průkopníci\"), ve kterém se vrátil do historie osídlování Brazílie. Divácký úspěch zaznamenal film \"Le Mur de l'Atlantique\" (\"Atlantský val\"), válečná komedie se známým francouzským komikem Bourvilem z roku 1970. Ve svém posledním celovečerním filmu \"Otalia de Bahia\", uváděném také jako \"Os Pastores da Noite\" (\"Pastýři noci\") z roku 1975 zpracoval námět stejnojmenného románu brazilského spisovatele Jorge Amada. Žádný z filmů ale již nedosáhl úspěchu \"Černého Orfea\".\n\nV dalším období se věnoval převážně televizní tvorbě. Zemřel v Paříži ve věku 69 let a je pochován na hřbitově Père-Lachaise (oddíl 87).\n\n\n\n\n\n\n\n"}
{"id": "895794", "url": "https://cs.wikipedia.org/wiki?curid=895794", "title": "Haličský zemský sněm", "text": "Haličský zemský sněm\n\nHaličský zemský sněm (polsky \"Sejm Krajowy Galicji\", oficiálně Zemský sněm Království Haličského a Lodoměřského, \"Sejm Krajowy Królestwa Galicji i Lodomerii\") byl volený zákonodárný sbor v korunní zemi Halič v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska.\n\nZa existence polského státu se haličská šlechta účastnila zasedání celopolského stavovského sněmu (sejmu) stejně jako regionálních shromáždění. Po prvním dělení Polska v roce 1772 byla stavovská shromáždění na území přičleněném k habsburské monarchii zastavena, ale již roku 1775 obnovena na základě císařského dekretu. Nešlo o shromáždění parlamentního typu, ale o nevolený sbor zástupců šlechty, církve a měst bez větších formálních pravomocí. Poprvé byly stavy svolány v roce 1782. Třetí dělení Polska roku 1795 dočasně k monarchii připojilo i území Západní Haliče, ale stavy v té době nebyly již svolávány, protože by šlo o příliš velké a složité shromáždění. \n\nParagraf 5 smlouvy mezi Ruskem a Rakouskem z jara 1815 v rámci Vídeňského kongresu stanovil, že Poláci na územích připojených k Rakousku mají obdržet zastoupení. Jejich samospráva ale byla definována jen pro případy, kdy to „\"vláda uzná za užitečné a případné\".“ Patentem z 13. dubna 1817 pak císař František I. obnovil haličské stavovské shromáždění a pokusil se tak tento příslib naplnit. Stavovské shromáždění bylo nadále složeno ze zástupců šlechty, velkostatkářů a církevních hodnostářů. Mělo několik stovek členů, ale účast na jeho činnosti byla nízká. Každoročního zasedání se účastnilo zhruba 50 až 70 osob a jednání mělo krátký průběh. Zemské stavy v Haliči si volily stálý výbor, disponovaly nevelkým rozpočtem (\"Domestikalfond\") a vedly šlechtické matriky. \nNaposledy se haličské stavy sešly v tomto složení v roce 1845. S nástupem revoluce roku 1848 již působily jako anachronismus a formálně byly rozpuštěny císařským patentem. Zůstal jen stálý stavovský výbor, který vykonával svou roli až do ustavení Haličského zemského sněmu roku 1861. Během revoluce byla 18. března 1848 předložena takzvaná Lvovská petice, v níž se žádalo zřízení voleného zemského sněmu, ale nedošlo k tomu. \n\nÚnorová ústava z roku 1861 převedla monarchii na ústavní model vlády, včetně zemské samosprávy. Okamžitě byl utvořen Haličský zemský sněm. Sestával z šesti skupin. \n\n\nNásledovaly čtyři kurie volených poslanců\n\nVolební právo a kuriový systém vedl na sněmu k dominanci velkostatkářů. Vlastníci deskových statků představovali 0,4 % populace Haliče, ale vybírali v roce 1876 28,2 % poslanců. Kurie ostatních obcí zahrnovala roku 1876 95 % (roku 1908 stále ještě 90,8 %) obyvatelstva Haliče, ale připadalo na ni jen 52,3 %, později dokonce 46 % procent poslanců sněmu. Tyto parametry volebního systému měly i dopad na národnostní složení sněmu. Ukrajinské obyvatelstvo (40 % populace Haliče) žilo převážně ve venkovských obcích a nanejvýš mohlo získat 15 % poslanců. Dominantní stranou na sněmu byl až do roku 1907 Polský klub. \n\nV roce 1907 byl na celostátní úrovni (vídeňská Říšská rada) v Předlitavsku zrušen kuriový systém a zavedeno všeobecné a rovné volební právo, podle kterého se poprvé volilo ve volbách do Říšské rady roku 1907. V Haliči se souběžně s tím vyjednávalo o reformě volebního systému. Oficiálně byla ve formě zemského zákona přijata až 14. února 1914. Vzhledem k vypuknutí války ale již nebyla implementována a neproběhly podle jejích parametrů žádné zemské volby. Reforma předpokládala 12 virilistů a šest voličských skupin, které ale měly mít v zásadě stejnou voličskou váhu. \nSněm měl zákonodárnou moc v oblastech přenesených na něj centrální vládou. Například šlo o obecní samosprávu, církevní záležitosti, školské otázky, sociální péči nebo \"Landeskultur\" (zemědělská politika). Poslední z těchto témat bylo Haličským zemským sněmem interpretováno značně široce a v roce 1909 proto došlo ke změně § 18 zemské ústavy, kdy byla Landeskultur explicitně definována jako zemědělská politika. \n\nZemský sněm byl volen na šest let. Každoroční zasedání sněmu svolával císař. Sídlem sněmu byl většinou Lvov. Předsedou sněmu byl zemský maršálek, který byl tradičně polské národnosti, zatímco jeho zástupce byl Ukrajinec. Jednací řečí byla polština a ukrajinština (rusínština), zřídka také němčina. O jazykové otázky na sněmu se vedly často spory. \n\n\nZemský sněm volil zemský výbor (zemskou vládu) se sedmi členy. Kromě zemského maršálka jmenovaného císařem to bylo šest řadových členů volených z řad poslanců sněmu. Po jednom členovi vlády volila kurie velkostatkářů, kurie měst a kurie ostatních obcí. Zbylí tři členové byli voleni plénem sněmu. Reforma z roku 1914 předpokládala navýšení počtu členů zemského výboru o dva a mělo jít o zástupce Ukrajinců.\n\n"}
{"id": "895800", "url": "https://cs.wikipedia.org/wiki?curid=895800", "title": "Cytosporové odumírání", "text": "Cytosporové odumírání\n\nCytosporové odumírání je houbová choroba dřevin způsobená houbou \"Valsaria insitiva\" (synonymum \"Cytospora cincta, Valsa cincta\"... ). Houba způsobuje nekrózy tkání, odumírání větví i usychání celých dřevin. K infekcím dochází především na podzim a časně na jaře. Houba je typický fakultativní parazit, který napadá oslabené a obvykle i neudržované stromy. u okrasných dřevin se vyskytuje v zápoji. Houby z rodu \"Valsaria\" způsobují značné škody na peckovinách a u jehličnanů.\nNa kmenech a silnějších větvích vznikají ostře ohraničené hnědavé skvrny které nekrotizují a postupně se rozšiřují. V místech napadení lze pozorovat černě zbarvené pyknidy. Při dešti z plodnic vytékají konidie. Šedá stromata s peritecii se tvoří později. \nChoroba se projevuje zejména na těžkých půdách a ve vlhkých lokalitách důležitým opatřením je výběr stanoviště. Napadeny bývají především oslabené stromy, takže významnou roli hraje správná výživa a ochrana proti dalším chorobám a škůdcům. K zajištění vzdušnosti výsadby pomůže nejen vhodný spon a způsob pěstování dřevin (agrotechnika, údržba apod.), ale také pravidelný průklest. Silně napadené dřeviny je vhodné odstranit. Důležitá je likvidace dřevní hmoty z okolí rostlin, může být zdrojem infekce.\nJe doporučováno neošetřovat rány po řezu barvivy na bázi syntetických nebo latexových preparátů ani jinými látkami, ale nechat hladké a čisté rány nechat přirozeně vysušit vzduchem, právě s ohledem na ohrožení cytosporovým odumíráním. \nPodzimní a jarní ošetření měďnatými fungicidy snižuje pravděpodobnost výskytu choroby, ale v nevhodných podmínkách u nevhodně zvolených dřevin nepomůže hynoucím dřevinám.\n\n"}
{"id": "895805", "url": "https://cs.wikipedia.org/wiki?curid=895805", "title": "Jean Marc Gaspard Itard", "text": "Jean Marc Gaspard Itard\n\nJean Marc Gaspard Itard [\"žán már gaspár itár\"] (24. dubna 1774, Oraison, Alpes-de-Haute-Provence – 5. července 1838, Paříž) byl francouzský lékař, který se věnoval poruchám sluchu, péči o neslyšící a proslavil se zprávami o Viktorovi z Aveyronu. Patří mezi průkopníky speciální pedagogiky.\nPocházel z měšťanské rodiny, studoval v Riez a do roku 1789 u oratoriánů v Marseille. Za obléhání Toulonu 1793 se stal asistentem přednosty vojenské nemocnice a od roku 1795 navštěvoval kurzy chirurgie v Toulonu a v Paříži, v nemocnici Val-de-Grace, kde se stal pomocným chirurgem. Ještě než roku 1802 promoval, svěřil mu roku 1800 abbé Sicard, ředitel Ústavu pro hluchoněmé, asi dvanáctiletého chlapce, „vlčí dítě“, později známé jako Viktor z Aveyronu. V letech 1801 a 1806 Itard publikoval dvě důkladné zprávy o stavu a výchově chlapce, které se věnoval pravidelně každý večer. \n\nSpolupracoval s o málo mladším, ale zkušenějším René Laennekem, pozdějším vynálezcem stetoskopu, a roku 1803 poprvé popsal pneumotorax. \nJako lékař Ústavu pro hluchoněmé se věnoval jejich výchově a léčení různých poruch řeči, zejména koktavosti. Roku 1825 uveřejnil pojednání o „mimovolných funkcích a pohybech“, kde popsal tiky mladé markýzy de Dampierre, a ze kterého o šedesát let později vyšel Georges de La Tour při popisu tourettova syndromu. Vypracoval řadu metod a pomůcek pro léčení a výchovu sluchově postižených, na což navázala Marie Montessori. Věnoval se i dalším oblastem speciální pedagogiky a publikoval řadu odborných textů.\n\n\n\n"}
{"id": "895807", "url": "https://cs.wikipedia.org/wiki?curid=895807", "title": "Ansong", "text": "Ansong\n\nAnsong je jihokorejské město. Nachází se v severozápadní části území v provincii Kjonggi.\n\nZa časů království Silla se na místě dnešního Ansongu nacházela osada Nehehol. Ansong byl vytvořen 29. prosince 1913 sloučením tří menších sídel. V roce 1998 byl Ansongu udělen status města (\"si\").\n\nAnsong je rozdělený na 1 město nazývané \"up\" (읍), 11 obcí \"mjon\" (면) a 3 obvody \"dong\" (동).\n\n"}
{"id": "895809", "url": "https://cs.wikipedia.org/wiki?curid=895809", "title": "Closer (píseň, Tegan and Sara)", "text": "Closer (píseň, Tegan and Sara)\n\n\"Closer\" je elektropopová skladba kanadské indie rockové skupiny Tegan and Sara z jejich sedmého studiového alba z roku 2013 s názvem \"Heartthrob\". Skladbu napsali Tegan a Sara Quin spolu s Gregem Kurstinem. Píseň vyšla jako první singl z alba \"Heartthrob\", v září roku 2012. Píseň zazněla v 82. epizodě amerického seriálu \"Glee\". V roce 2013 obsadila první příčku americké hitparády Hot Dance Club Play, časopisu \"Billboard\". 20. dubna 2013 vyšlo 3 600 kusů vinylových desek nazvaných \"Closer Remixed\", které obsahují o 4 remixy více, než které se objevily na předchozím EP.\n\nV interview s magazínem Rolling Stone v září roku 2012 Tegan Quin sdělila: ,Ačkoli si dokáži představit páry, kteří se u této písně milují, tak jsem tento song psala jako něco pěkného, co posluchači připomene tu chvíli krátce před sexem, komplikovaný vztah, drama a třeba i zlomené srdce. Psala jsem o mém mládí, o čase, kdy jsme se držením rukou a procházkami po školních chodbáh dostali blíže k sobě, nebo když jsme si celou noc telefonovali o všech zkušenostech, které jsme kdy měli. Text písně není výhradně jen o vztahu, či přiznání nějakých pocitů. To se ve skutečnosti dělo jen velice vzácně. Spíše jsme si jen představovali, jaké vzrušující a uspokojující by to jednou možná mohlo být. Neustále jsme se dostávali blíže, ale jen výjimečně to vedlo k něčemu fyzickému. Tyto vztahy byly spíše o sexuální a fyzické přitažlivosti.\"\n\nPíseň byla většinou kritků přijata velice pozitivně, někteří oceňovali nový, více popový styl skupiny. Consequence of Sound, americký magazín, nazval píseň ,geniálně zábavné\", zatímco Alter the Press přirovnal \"Closer\" k písni švédské zpěvačky Robyn, \"Dancing on My Own\".\n\nOficiální hudební videoklip spatřil světlo světa 29. listopadu 2012, když byl umístěn na oficiálním kanálu kapely na stránkách YouTube.\n\nDigitální staženíDigitální remixované EP Vinylové remixované EP\n"}
{"id": "895810", "url": "https://cs.wikipedia.org/wiki?curid=895810", "title": "Alexandr Karelin", "text": "Alexandr Karelin\n\nAlexandr Alexandrovič Karelin (* 19. září 1967 Novosibirsk) je bývalý sovětský a ruský zápasník – klasik, trojnásobný olympijský vítěz z let 1988, 1992 a 1996.\n\nNarodil se do rodiny profesionálního řidiče a úřednice. V dětství se vedle zápasu věnoval boxu, basketbalu a v rodném Novosibirsku populárnímu běhu na lyžích.\n\nMá vystudovanou střední školu dopravní, obor automechanik. Vystudoval vysokou školu tělesné kultury v Omsku – v roce 1998 obhájil diplomovou práci a v roce 2002 disertační práci.\n\nOd roku 1999 je členem ruského parlamentu (Státní duma) za stranu Jednotné Rusko.\n\nJe ženatý s manželkou Olgou má tři děti. S manželkou je partnerem několika nadací.\n\nZápasu řecko-římském se věnoval od svých 14 let v rodném Novosibirsku v místním klubu elektrotechnické vysoké školy Burevestnik. Jeho osobním trenérem byl po celou sportovní kariéru Viktor Kuzněcov. V sovětské mužské reprezentaci se pohyboval od roku 1987 v nejtěžší váze do 130 kg. V roce 1988 uspěl v sovětské olympijské nominaci pro start na olympijských hrách v Soulu na úkor tehdejší jedničky Igora Rostorockého. Bez většího zaváhání postoupil do finále proti Bulharu Rangelu Gerovskému. Vyrovnané finále vyhrál 5:3 na body, když minutu před koncem otočil bodové skóre svým pověstným kladivem. Získal zlatou olympijskou medaili.\n\nPo svém prvním triumfu začal své váhové kategorii dominovat. V roce 1992 obhájil zlatou olympijskou medaili na olympijských hrách v Barceloně, když zvítězil ve finále nad Švédem Tomasem Johanssonem 6:0 na body. Jeho dominance pokračovala i v dalších letech. Na olympijské hry v Atlantě v roce 1996 přijel výborně připraven, byť několik týdnů nemohl zápasit kvůli operaci pravého ramene. Získal třetí zlatou olympijskou medaili, když ve finále porazil nejmenším možným výsledkem 1:0 na body domácího Američana Matta Ghaffariho.\n\nOd roku 1997 se soustředil na více činností. Měl mladou rodinu. Založil nadaci na podporu talentovaných sportovců. V roce 1998 dokončil vysokoškolská studia a začal se aktivně věnovat politice. V roce 1999 nastoupil k exhibičnímu zápasu v profesionálním ringu proti Japonci Akiru Maedovi, za který měl obdržet částku v milionech dolarů. V olympijském zápasu si nadále udržoval výbornou formu, ale jeho dominance z dřívějších let nabývala trhlin. Na spadnutí byla jeho první porážka od roku 1987. Mezi hlavní kandidáty patřil Sergej Murejko, Giorgi Saldadze nebo Héctor Milián.\n\nNa olympijské hry v Sydney v roce 2000 odjížděl s cílem získat jako první zápasník čtyři zlaté olympijské medaile. Od prvního kola však musel zápasit naplno. V základní skupině porazil Sergeje Murejka reprezentujícího Bulharsko a postoupil do čtvrtfinále, kde mu další síly sebral Giorgi Saldadze reprezentující Ukrajinu. V semifinále porazil Bělorusa Dmitrije Děbelku a postoupil do finále proti Američanu Rulonu Gardnerovi. Od první minuty se snažil dostat do chvatu proti takticky zápasícímu Američanovi. Po minutě poslal rozhodčí Američana za jeho pasivitu do parteru. Jeho pověstné kladivo \"Karelin lift\" však nečekaně neúřadovalo. Další minuty zápasu pokračovaly v boji o úchop bez náznaku akce. Rozhodčí proto po první půli nařídil klinč, při kterém chyboval, rozpojil při držení své ruce a dostal Gardnera do vedení 0:1 na body. Další minuty marně hledal recept na Američana, který byl na jeho boj o úchop výborně připraven. V posledních sekundách zápasu již neměl síly na zvrat a způsobil tak jedno z největších překvapení zápasnických soutěží v celé historii olympijských her. Získal stříbrnou olympijskou medaili a vzápětí ukončil sportovní kariéru.\n\n\n"}
{"id": "895813", "url": "https://cs.wikipedia.org/wiki?curid=895813", "title": "Gymnázium Frýdlant nad Ostravicí", "text": "Gymnázium Frýdlant nad Ostravicí\n\nGymnázium Frýdlant nad Ostravicí je všeobecně zaměřené gymnázium na kterém lze studovat čtyřletý nebo šestiletý vzdělávací program, který je zakončen maturitní zkouškou.\n\nŠkola vznikla v roce 1954 jako jedenáctiletá střední škola. Gymnázium bylo až do roku 1982, kdy bylo přestěhováno do budovy na Náměstí T. G. Masaryka, v klášteře a později v domově důchodců. V roce 1960 byly odděleny 9. - 11. třídy a vznikla střední všeobecně vzdělávací škola. V roce 1968 se škole vrátilo název gymnázium, to již bylo čtyřleté.\n"}
{"id": "895814", "url": "https://cs.wikipedia.org/wiki?curid=895814", "title": "Maarten Martens", "text": "Maarten Martens\n\nMaarten Martens (* 2. července 1984, Eeklo, Belgie) je bývalý belgický fotbalový záložník a reprezentant. Mimo Belgii působil na klubové úrovni v Nizozemsku a Řecku.\n\nDříve působil v belgickém Anderlechtu Brusel a nizozemském RKC Waalwijk, kde původně hostoval. V AZ Alkmaar hrál v letech 2006–2013 a nosil zde kapitánskou pásku. V lednu 2014 přestoupil do řeckého klubu PAOK FC. Na jaře 2015 hostoval v belgickém Cercle Brugge. V létě téhož roku ukončil kariéru.\n\nMartens působil v mládežnických reprezentacích Belgie od kategorie do 16 let. S reprezentací do 21 let se zúčastnil Mistrovství Evropy U21 v roce 2007 v Nizozemsku, kde Belgie postoupila s 5 body ze základní skupiny A ze druhého místa za Nizozemskem. Ve vyřazovací části pak prohrála v semifinále se Srbskem 0:2. Maarten absolvoval všechna 4 utkání, ale v zápase proti Srbsku odehrál pouze několik minut.\n\nV A-mužstvu Belgie debutoval 7. února 2007 v domácím přátelském utkání proti národnímu týmu České republiky. Nastoupil v základní sestavě a hrál do 73. minuty, Belgie prohrála 0:2. Do roku 2010 (včetně) odehrál celkem 9 utkání, v žádném z nich neskóroval.\n\n"}
{"id": "895816", "url": "https://cs.wikipedia.org/wiki?curid=895816", "title": "Erika Mahringerová", "text": "Erika Mahringerová\n\nErika „Riki“ Mahringerová, provdaná Erika Spieß (* 16. listopadu 1924 Linec, Rakousko - 30. října 2018, Mayrhofen) byla rakouská alpská lyžařka.\n\nZúčastnila se Zimních olympijských her 1948 ve Svatém Mořici a ZOH 1952 v Oslu. Na prvních z nich v roce 1948 si dojela pro dvě bronzové medaile ve slalomu a kombinovaném závodu. Protože se jednalo současně o mistrovství světa, je také dvojnásobnou držitelkou bronzu ze světového šampionátu. V mořickém sjezdu pak obsadila 19. místo.\n\nNa ZOH 1952 dojela ve sjezdu na 4. příčce, v obřím slalomu na 17. pozici a ve slalomu skončila dvacátá druhá.\n\nNa Mistrovství světa 1950 v americkém Aspenu vybojovala dvě stříbrné medaile ze slalomového závodu a sjezdu.\n\nV roce 1954 se vdala za sjezdového lyžaře Ernsta Spiesse. Společně založili lyžařskou školu v Mayrhofenu a roku 1955 první lyžařskou školu pro děti „Skikindergarten“ na světě.\n"}
{"id": "895818", "url": "https://cs.wikipedia.org/wiki?curid=895818", "title": "Tanurdžićův palác", "text": "Tanurdžićův palác\n\nTanurdžićův palác (v srbštině Танурџићева палата/Tanurdžićeva palata) je funkcionalistická budova v Novém Sadu. Nachází se na Náměstí svobody (trgu Slobode), naproti Katedrále Jména Panny Marie a táhne se až k ulici \"Ilije Ognjatovića\". Jedná se o jednu z největších staveb na území města Novi Sad z meziválečného období (spolu s budovou vlády a parlamentu AP Vojvodina).\n\nPalác byl vybudován ve stylu odkazujícím na školu bauhaus v první polovině 30. let. Jeho autorem je srbský architekt první poloviny 20. století, modernista Đorđe Tabaković.\n\nSlavnostně byl otevřen roku 1934 za přítomnosti jugoslávského krále Aleksandra Karađorđeviće a podnikatele Nikoly Tanurdžiće. Palác nebyl vybudován najednou celý – část budovy, která v současné době slouží jako hotel, byla dokončena až na přelomu let 1939/1940). Ve své době se jednalo o jednu z mála architektonických inovací na území jugoslávského království a jedinou velkou stavbu z 30. let, která byla v centru Nového Sadu, přímo na náměstí, vybudována vedle původní zástavby z druhé poloviny 19. století\n\nPalác patřil úspěšné podnikatelské rodině Tanurdžićů a její název nese neformálně i do dnešních dnů. Před vypuknutím druhé světové války sloužila jedna jeho část jako obchodní dům a kino; další pak byla určena k bydlení.Když se k moci dostali komunisté, byl palác znárodněn. Původní kino s názvem \"Reks\" bylo přejmenováno na \"Lidové kino\" (\"Narodni bioskop\") a stavebními úpravami se zvýšil i počet bytů z původních 35 na rovných 60.\n\nV letech 2010/2011 byla budova zrekonstruována.\n\nV současné době v paláci sídlí \"Hotel Putnik. \" Část budovy byla přestavěna na byty a v přízemí se nacházejí kanceláře různých společností, včetně turistického informačního centra města Novi Sad. V roce 2012 získala rodina Tanurdžićů část budovy v restituci zpět.\n"}
{"id": "895820", "url": "https://cs.wikipedia.org/wiki?curid=895820", "title": "Římskokatolická farnost Domašov", "text": "Římskokatolická farnost Domašov\n\nŘímskokatolická farnost Domašov je územní společenství římských katolíků s farním kostelem svatého Vavřince v děkanátu Rosice. Do farnosti patří obce Domašov, Javůrek, Lesní Hluboké, Rudka a Říčky.\n\nPrvní písemná zmínka o Domašově pochází z roku 1048, kdy tento původně zeměpanský statek daroval kníže Břetislav I. nově zřízenému rajhradskému klášteru. V průběhu staletí byl pak Domašov několikrát z vlastnictví Rajhradského kláštera odňat a znovu vrácen, přesto však nejvíce byl spojen s jeho dějinami. Dnešní budova pochází z roku 1782.\n\nPísemnou zmínku o faře v Domašově lze vysledovat již v záznamech z roku 1255 při sporu břevnovského benediktinského opata s olomouckým biskupem o právo obsazovat domašovskou faru. Mnoho domašovských farářů představovali členové benediktinských komunit z Rajhradu, Břevnova a Broumova. 7. září 1619 v Domašově zemřel opat Wolfgang Zelender známý zavřením protestantského kostela v Broumově před začátkem třicetileté války. Během třicetileté války a až do roku 1665 zde nebyla ustanovena duchovní správa a dojížděli sem faráři z Veverské Bítýšky a z Ostrovačic. Roku 1774 byla zřízena expozitura, o deset let později lokalie, která byla roku 1848 povýšena na faru. Rudka a Říčky byly přifařeny v letech 1783 a 1784.\n\nFarářem byl od 1. října 2010 emauzský benediktin P. Mgr. Maria Dominik Eremiáš, OSB, který byl v srpnu 2017 z této funkce uvolněn, a následně ustanoven rektorem opatského kostela v Emauzském klášteře v Praze. Farářem v Domašově byl ustanoven s platností od 23. srpna 2017 diecézní kněz, R.D. Jiří Hének. \n\nFarníci pomáhají malomocným ručním pletením obvazů z příze. Výuka náboženství probíhá v základní škole v Domašově. Farnost se pravidelně zapojuje do projektu Tříkrálová sbírka. V roce 2015 se při ní vybralo v Domašově 24 249 korun, v Javůrku 14 483 korun, v Lesním Hlubokém 5 790 korun, v Rudce 16 303 korun a v Říčkách 7 645 korun.\n\nNa 7. květen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 6. prosince.\n"}
{"id": "895821", "url": "https://cs.wikipedia.org/wiki?curid=895821", "title": "Reprodukce (fotografie)", "text": "Reprodukce (fotografie)\n\nFotografická reprodukce, fotoreprodukce je typ fotografie, kde je zapotřebí převést jistý materiální objekt na fotografické zobrazení. Hlavním cílem je zachování autentičnosti objektu, které přesně sdělí informace o něm a jeho vzhledu.\n\nNapříklad při reprodukcích map je třeba použít zvláštní techniku osvětlení, aby byl obraz osvětlen rovnoměrně, aby se všechny barvy a odstíny reprodukovaly co nejpřesněji. V klasické barevné fotografii je nutné počítat s barevnou teplotou světla a správně zvolit charakteristiku filmu. V digitální fotografii je nutné správné nastavení vyvážení bílé. Je nutné rozumět fyzice, osvětlovací technice a exponometrii.\n\nFaksimile je velice přesné napodobení originálu – nejen vizuálního obsahu, ale všech vlastností reprodukovaného objektu, většinou starých tisků nebo rukopisů. Kopie bývá často od původního dokumentu těžko rozlišitelná. Na rozdíl od fotografické reprodukce se faksimile může v nepatrných detailech od originálu lišit, ovšem jeho autenticita je nesrovnatelně vyšší.\n\n\n"}
{"id": "895822", "url": "https://cs.wikipedia.org/wiki?curid=895822", "title": "The Bells and Whistles", "text": "The Bells and Whistles\n\nThe Bells and Whistles je osmá epizoda druhé série amerického hudebního televizního seriálu \"Smash\" a v celkovém pořadí dvacátá třetí epizoda tohoto seriálu. Scénář napsala Noelle Valdivia a režie se ujal Craig Zisk. Epizoda se poprvé vysílala ve Spojených státech dne 26. března 2013 na televizním kanálu NBC.\n\nV této epizodě Ivy přivádí Sama zpět do New Yorku, díky čemuž musí Tom řešit řadu nepříjemných situací. Jimmy se dostane do hádky s Derekem kvůli různým úhlům pohledu na muzikál \"Hit List\". Ana a Karen se potýkají s tím, že neumějí vyjádřit, co vlastně doopravdy chtějí.\n\nJimmy a Derek se neshodnou v představách ohledně \"Hit Listu\". Derek chce velkolepou scénu pro píseň „I Heard Your Voice In a Dream\", ale Jimmy chce, aby scéna byla jednodušší a Karen s ním souhlasí. Tom a Julia navštěvují jednu ze zkoušek muzikálu a Tom si jde promluvit s Derekem a řekne mu, že ho obdivuje, jaký je plný moci a že by se to chtěl také naučit. Současně se ale Derek od Toma dozví, že by jako režisér měl i umět naslouchat a později si vyslechne Jimmyho ohledně jeho připomínek k písním. Nakonec zavrhnou Derekovy požadované video obrazovky a pouze použijí tanečníky jako způsob, jak udržet hlavní postavy, Jesseho a Amandu, od sebe.\n\nTom se snaží prosadit ve funkci režiséra \"Bombshell\". Jeho bývalý přítel Sam se vrací do města na krátkou návštěvu. Tom vidí, že je Sam nešťastný ohledně své role v revivalu \"Book of Mormon\", a tak mu nabídne roli v \"Bombshell\". Julia mu řekne, že ale v muzikálu již není prostor pro Sama. Večer se koná party u Toma doma a na ní Sam zpívá píseň, kterou Tom s Julií napsali pro nedokončený muzikál ze šedesátých let a Tom souhlasí, že tuto píseň může přidat do \"Bombshell\". Eileen na něj konečně tvrdě zatlačí a řekne mu, že píseň do muzikálu nezapadá. Tom si promluví s Derekem ohledně toho, aby byl silný a konečně řekne Samovi, že v muzikálu být nemůže a Sam naštvaně odchází. Elieen je zoufalá, protože o \"Bombshell\" zatím není příliš velký zájem ze strany médií a tak se snaží získat pozornost Richard Francis z New York Times, aby napsal o muzikálu pozitivní článek. Konečně dostane nápad a řekne Tomovi, že požádala Leigh Conroy, velkou broadwayskou hvězdu a Ivyinu matku, aby vyšla z důchodu a zahrála si roli Gladys, Marilyniny matky. Tom si myslí, že s tím Ivy může mít problém, ale nakonec řekne, ať to udělá a s Ivy se to vyřeší až později.\n\nKaren a Ana se navzájem tlačí, aby požádaly o to, co doopravdy chtějí. Na večírku \"Hit Listu\" Ana, která chce roli Divy ale bojí se o ní zeptat, konečně získává Derekovu pozornost a na baru zpívá píseň. Derek je ohromený a řekne jí, že roli získala. Karen je zamilovaná do Jimmyho, ale bojí se mu to říct. Na tom samém večírku se ho konečně zeptá, jestli jí má rád anebo ne. Jimmyho přeruší Derek a toho Karen žádá, aby ji doprovodil domů. Karen se s Derekem před svým bytem rozloučí a vchází dovnitř. Po chvíli zazvoní zvonek, Karen si myslí, že je to Derek a jde mu otevřít. Když ale otevře dveře, stojí tam Jimmy, který ji začne líbat a Karen jeho polibky opětuje. Nakonec spolu stráví noc.\n\nSara Brady ze serveru \"Television Without Pity\" dala epizodě známku 3 (C).\n\n"}
{"id": "895823", "url": "https://cs.wikipedia.org/wiki?curid=895823", "title": "Semmerinský úpatní tunel", "text": "Semmerinský úpatní tunel\n\nSemmerinský úpatní tunel je 27,3 km dlouhý úpatní železniční tunel, který je ve výstavbě od roku 2012. Bude spojovat Gloggnitz v Dolním Rakousku a Mürzzuschlag ve Štýrsku, bude podcházet východní Alpy pod průsmykem Semmering. Budovaný úpatní tunel je součástí tzv. Baltsko-jaderské osy. Díky tunelu dojde ke zkrácení doby jízdy o 30 minut mezi Vídní a Štýrským Hradcem a nahradí starou, 42 km dlouhou, Horskou dráhu Semmering. V roce 2019 byl oznámeno, že výstavba bude mít rok zpoždění a tunel by měl dokončen v roce 2027.\n\nTunel budou tvořit dvě roury, které budou ležet od sebe ve vzdálenosti od 40 do 70 m a budou navzájem spojeny křížovými průchody (v průměrné vzdálenosti 500 metrů). Tunel má průměrný sklon 8,4 ‰. Je konstruován na rychlost 230 km/h.\n\n"}
{"id": "895825", "url": "https://cs.wikipedia.org/wiki?curid=895825", "title": "Faris Haroun", "text": "Faris Haroun\n\nFaris Haroun (* 22. září 1985, Brusel, Belgie) je belgický fotbalový záložník a reprezentant, který hraje v klubu Cercle Brugge KSV.\n\nDříve působil v belgickém Genku a Germinalu Beerschot. Po úspěšných testech v anglickém Middlesbrough podepsal Haroun s klubem 18. srpna 2011 tříletou smlouvu. 21. srpna při svém debutu vstřelil gól Birminghamu City a pomohl tak k domácí výhře 3:1.\n\nPůsobil v mládežnických reprezentacích Belgie od kategorie do 19 let.\n\nS belgickým výběrem do 23 let se zúčastnil také Letních olympijských her v roce 2008. V základní skupině C hrála Belgie postupně s Brazílií (prohra 0:1), Čínou (výhra 2:0) a Novým Zélandem (výhra 1:0). Ve čtvrtfinále si Belgie poradila s Itálií 3:2. V semifinále turnaje přišla porážka s Nigérií 1:4 a v souboji o třetí místo opět prohra znovu s Brazílií 0:3.\n\nV A-mužstvu Belgie debutoval 6. června 2007 v kvalifikačním utkání proti národnímu týmu Finska. Nastoupil na hřiště v 55. minutě, Belgie prohrála 0:2. Do roku 2009 (včetně) odehrál celkem 6 utkání, v žádném z nich neskóroval.\n\n"}
{"id": "895827", "url": "https://cs.wikipedia.org/wiki?curid=895827", "title": "Quincy Watts", "text": "Quincy Watts\n\nQuincy D. Watts (* 19. ledna 1970 Detroit, Michigan) je bývalý americký atlet, sprinter, specialista na 400 metrů, olympijský vítěz v této disciplíně z roku 1992.\n\nV mládežnických kategoriích se orientoval nejdříve na sprinty na 100 a 200 metrů. V roce 1988 získal zlatou medaili na Mistrovství světa juniorů ve štafetě 4×100 metrů. V následujících letech se specialzoval na trať 400 metrů. V roce 1991 byl členem štafety USA, která vybojovala stříbrnou medaili na světovém šampionátu. O rok později se v Barceloně stal olympijským vítězem v běhu na 400 metrů, když ve finále porazil obhájce titulu Steve Lewise a zlepšil olympijský rekord na 43,50. Druhou zlatou medaili vybojoval jako člen kvarteta USA ve štafetě na 4×400 metrů. Štafeta ve složení Andrew Valmon, Michael Johnson, Steve Lewis a Quincy Watts vytvořila světový rekord časem 2:55,74. Na mistrovství světa v roce 1993 pak štafeta USA (ve složení Andrew Valmon, Quincy Watts, Butch Reynolds a Michael Johnson) zvítězila v této disciplíně a vylepšila světový rekord na 2:54,29.\n\nV dalších letech Quincy Watts už výraznějšího úspěchu na mezinárodních soutěžích nedosáhl, s aktivní kariérou skončil v roce 1997.\n\n"}
{"id": "895831", "url": "https://cs.wikipedia.org/wiki?curid=895831", "title": "Dalmatský zemský sněm", "text": "Dalmatský zemský sněm\n\nDalmatský zemský sněm (chorvatsky \"Dalmatinski sabor\") byl volený zákonodárný sbor v korunní zemi Dalmácie v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska.\n\nDalmatský sněm vznikl v roce 1861 společně s dalšími zemskými sněmy v monarchii v rámci přechodu na ústavní formy vlády a zemské samosprávy tak, jak ho nastavila únorová ústava, jíž vydal císař František Josef I. Zároveň s ní byly konkretizovány i volební řády a složení sněmu. Takto nastavené parametry pak platily převážně až do roku 1918.\n\nV případě Dalmácie se ovšem vedly v 60. letech ještě debaty o tom, zda má tato země mít vlastní zemský sněm, nebo zda má být v rámci Trojjediného království dalmatského, chorvatského a slavonského začleněna do jednotného chorvatského státního útvaru se společným parlamentem (saborem). V této debatě se střetli dalmatští autonomisté se stoupenci chorvatského státoprávního sjednocení. Další roli v této polemice sehrával zájem Vídně a také fakt, že většinu prvního zemského sněmu Dalmácie tvořili příslušníci etnických Italů žijících v tomto regionu. Nakonec tedy Dalmácie zůstala separátní korunní zemí a byla (na rozdíl od užšího Chorvatska a Slavonie) součástí Předlitavska, otázka dalmatské státoprávní budoucnosti ale zůstávala trvalým předmětem debat.\n\nSněm měl 43 poslanců. Z toho 2 na něm zasedali z titulu své funkce tedy jako virilisté. Byli to zadarský arcibiskup a pravoslavný biskup zadarský. Zbylých 41 poslanců bylo voleno ve čtyřech kuriích: \n\nVolební právo pro tuto kurii omezoval volební cenzus stanovený na 100 zlatých odvedených na dani ročně (v Kotoru to bylo 50 zlatých).\n\nV kurii měst měla města Zadar, Šibenik, Split, Makarska, Dubrovník a Korčula po jednom poslaneckém mandátu. Města Hvar a Starigrad volila dohromady jednoho poslance stejně jako města Perast a Herceg Novi. I zde platil volební cenzus založený na daňové poplatnosti voliče. Některé profesní skupiny jako vyšší úředníci, učitelé, duchovní a vojáci měly volební právo automaticky. \n\nV případě kurie obchodních a živnostenských komor měl Split nárok na jeden poslanecký mandát, komory v Dubrovníku a Kotoru pak volily společného poslance. \n\nI poslanci za venkovské obce byli voleni na základě cenzu (s výjimkou pro některé profesní skupiny inteligence). Cenzus byl definován tak, že volební právo měly jen dvě třetiny daňových poplatníků s nejvyššími daňovými odvody. Zároveň šlo o nepřímé volby. Na každých 500 voličů připadal jeden volitel, který pak fakticky vybíral budoucího poslance zemského sněmu. \n\nSněm se poprvé sešel 6. dubna 1861. Podle původních propozic se měl scházet jednou ročně, v praxi ale bylo více let, kdy sněm zasedal vícekrát, ale i léta, kdy se nesešel ani jednou. Celkem se po dobu jeho existence konalo 44 zasedání. Každé trvalo většinou několik dnů, to nejdelší v roce 1863 ovšem probíhalo po dva a půl měsíce a nejkratší bylo provedeno během jednoho dne. \n\nCísař jmenoval za předsedu sněmu zemského hejtmana. Ten pak vedl i zemský výbor jako exekutivní orgán zemské samosprávy. Členy výboru volil sněm. Měl čtyři řadové členy (od roku 1902 pět). V pravomoci sněmu byla legislativa v oblasti školství, sociální péče, hospodářských otázek. Aby rozhodnutí sněmu nabylo zákonné platnosti, muselo být schváleno zemským místodržícím coby zástupcem císaře a státní správy.\n\nSněm publikoval svá rozhodnutí, společně s nařízeními místodržitele a zemského výboru v zemské sbírce zákonů pro Dalmatské království. Poprvé tento úřední list vyšel 25. července 1863 a týkal se výplat odměn za likvidaci škodné zvěře. Posledním nařízením vydaným ve sbírce zákonů byl zákon ze 17. května 1914 publikovaný 1. listopadu 1914, jenž se týkal zavedení levostranného provozu na veřejných nestátních komunikacích. \n\nV období let 1861–1873 rovněž dalmatský sněm vybíral poslance na celorakouský parlament do Vídně (Říšská rada), pak byl systém voleb změněn na přímé, v nichž dalmatší voliči volili své zástupce v celostátním parlamentu přímo a podle separátního volebního systému (od roku 1896 všeobecné a od roku 1907 i rovné volební právo pro muže). Podíl Dalmácie na složení celostátní sněmovny postupně rostl. V roce 1861 měla posílat do Říšské rady minimálně pět, od roku 1873 minimálně devět a od roku 1896 minimálně jedenáct poslanců. \n\nNa sněmu se utvořily dvě politické strany, respektive politické bloky. Do roku 1870 měli většinu autonomisté (chorvatsky nazýváni též \"talijanaši\", tedy proitalští). Patřili k nim etničtí Italové na pobřeží Dalmácie (cca 6 % populace země) ale i četní etničtí Chorvati a Srbové, zejména státní úředníci, včetně zde působících rakouských Němců. Druhým politickým táborem byla Národní strana (\"Narodna stranka\"). Ta naopak usilovala o spojení s užším Chorvatskem a Slavonií. Podíleli se na ni i etničtí Srbové žijící v Dalmácii (jedním z jejích předáků byl etnický Srb Stjepan Mitrov Ljubiša). Národní strana prodělala v roce 1873, 1879 a znovu 1892 rozkol. Závažný byl zejména rozkol z roku 1879, kdy se od ní odtrhli srbští aktivisté a založili vlastní formaci Srpska Stranka a zbylá strana se od roku 1889 nazývala Hrvatska narodna stranka. Při dalším štěpení v roce 1892 od ní ale odešlo šest poslanců a založili nový subjekt Strana práva, který byl v státoprávních otázkách radikální a protirakouský. Obě tyto chorvatské strany se ale sloučily v roce 1905 do jednotné platformy Hrvatska stranka.\n\nSčítání lidu 1880 v Rakousku-Uhersku ukázalo, že Dalmácie je etnicky výrazně chorvatská (93,5 % populace). Na etnické Italy připadalo 5,8 % a na osoby udávající jako obcovací jazyk němčinu jen 0,7 % obyvatelstva. Italština ale zůstávala jazykem vyšších vrstev. I školní vyučování v Dalmácii probíhalo od roku 1816 v italštině. Italská byla v rakouských úředních dokumentech i oficiální jména obcí v Dalmácii. Dokonce tiskový orgán Národní strany \"Il Nazionale\" byl tištěn převážně v italštině, předáci stran často neovládali chorvatšinu na dostatečné úrovni. \n\nNa svém prvním zasedání se zemský sněm usnesl, že projevy mohou být pronášeny v italštině i chorvatšině. Protože ale italštinu ovládali všichni poslanci, měly být případné chorvatské příspěvky doprovázeny krátkým shrnutím v italském jazyce. Postupně se ale jazyková situace měnila. V září 1871 rozhodl sněm, že jak italština tak chorvatština mají být úředními zemskými jazyky. Císař ale toto nařízení neschválil, protože byl názoru, že nespadá do kompetence zemského sněmu. Nicméně postavení obou jazyků na stejnou úřední úroveň bylo provedeno dekretem 1. března 1872.\n\n21. července 1883 sněm odhlasoval, že jednací řečí sněmu je chorvatština, byť projevy mohly být nadále pronášeny italsky. Mezitím se rozvíjelo užívání chorvatského jazyka ve školství, justici a správě. Od roku 1866 zvláštní komise zemského sněmu řešila převod škol na chorvatský vyučovací jazyk. Ve školním roce 1884/1885 už z 329 škol vyučovaly italsky jen tři.\n\nZatímco zemský sněm byl nejvyšším orgánem zemské samosprávy, státní správu reprezentoval místodržící jmenovaný císařem a sídlící v zemském hlavním městě Zadaru. \n\nMístodržící uváděl do úřadu jménem císaře zemského hejtmana a řídil proces schvalování sněmovních rozhodnutí ve Vídni. Zároveň byl zodpovědný skrz svůj místodržitelský úřad za ty kompetence, které spadaly na celostátní úroveň.\n\n"}
{"id": "895833", "url": "https://cs.wikipedia.org/wiki?curid=895833", "title": "Poškození rostlin ozónem", "text": "Poškození rostlin ozónem\n\nPoškození rostlin ozónem je významná fyziologická porucha. Ozón poškozuje rostlinné tkáně, může vyvolávat akutní účinky při krátkých expozicích vysokých koncentrací. Závažnější jsou však obvykle chronické a skryté účinky dlouhodobých či opakovaných expozic. Potenciální účinky na dlouho žijící stromy a na relativně pomalu rostoucí zemědělské plodiny jsou značné. Mimořádně negativní účinky emisí ozónu jsou známy u jasanu, buku, pajasanu a liliovníku. Náchylnost jednotlivých orgánů a tkání na poškození ozonem je daná především jejich dostupností k znečištěnému ovzduší a velikostí kontaktní plochy. Ozonem ovlivněné rostliny mohou mít rovněž sníženou obranyschopnost vůči houbám, virům, hmyzu či klimatickým stresům (mrazu a suchu). . Nejvážnější je poškození na jaře a v létě. Ozon významně působí na metabolismus škrobu a sacharidů. Ozon jednak snižuje tvorbu škrobu, ale také zabraňuje transportu asimilátů z listů do kořenů.\n\nZ řady fyziologických testů vyplynuly představy o působení ozonu na fyziologický status pokusného organismu, které je možno zjednodušeně shrnout do závěrů, že ozon rozrušuje chloroplastové struktury i normální sled pochodů toku energie ve fosforylačních procesech, které jsou spjaty s biosyntézou makromolekulárních sloučenin.\n\nOzon zejména poškozuje listy a jehličí citlivých rostlin či stromů nejvíce tím, že poruší celistvost buněčných membrán, avšak zasaženy jsou rovněž metabolické pochody, jako např. proces fotosyntézy. Protože buněčné membrány živých organizmů jsou složeny z proteinů a lipidů, ozon poškozuje prakticky veškeré organické tkáně, s kterými přijde do styku. Dochází také k viditelným příznakům, jako je žloutnutí listů, nekróza, předčasné stárnutí a defoliace. Mezi nejcitlivější rostliny patří jeteloviny. Ozonem ovlivněné rostliny mohou mít rovněž sníženou obranyschopnost vůči houbám, virům, hmyzu či klimatickým stresům (mrazu a suchu).\n\nAbiotické faktory, jako je vlhkost vzduchu, zásobení rostlin vodou a koncentrace ostatních škodlivin v ovzduší (SO2, NOx, NH4), které působí na rostliny současně s ozonem a snižují konduktivitu stomat organických tkání posilují nebo zeslabují účinnost ozonu. \n\nOzon je znám jako škodlivina s výrazným denním chodem. Minimální koncentrace se vyskytují v ranních hodinách, maximum je v odpoledních a večerních hodinách, v noci koncentrace klesají. Práce Matysska et al. (1995) i Günhardt-Goerg et al. (1997) ovšem prokazují, že v případě březových porostů dochází k podstatnému příjmu ozonu i během noci - vodivost průduchů dosahuje ještě 50 % denní hodnoty.\n\nExpozicí ozonu nad prahovou hodnotou 3 ppmh bylo v letech 1998–2006 zasaženo 100 % plochy České republiky. V roce 2000 se tyto hodnoty zvýšily tak, že cca 29 % celkové plochy ČR 4-5násobně překročily limitní hodnotu (pásmo 12-15 ppmh, 58 % teritoria ČR 3-4násobně překročilo limitní hodnotu 3 ppmh (pásmo 9-12 ppmh) a 11,3 % teritoria ČR překročilo limit 2-3násobně (pásmo 6-9 ppmh). Výsledkem jsou 10-25% ztráty na výnosech zemědělských plodin na celé rozloze zemědělské půdy v ČR. \n\nV Řecku došlo i k 100 % poškození listů u ploch s cibulí a 85% poškození na listech u vodního melounu ozonem v r. 1995 a 2004 (Hayes et al., 2007). Výnos řepky olejky, jedné z nejvýznamnějších pěstovaných zemědělských plodin ve Velké Británii, se snížil až o 14 %, když byla testovaná políčka vystavena úrovním ozonu, které jsou typické pro více než 90% území obdělávané orné plochy. Přestože nebylo na plodinách žádné viditelné poškození, zjistilo se, že u řepky došlo až k 38% snížení počtu kvetoucích výhonků na rostlinu. U nejcitlivější varianty, 'Eurol', se produkce semen snížila o 14 %. U ozimé pšenice ztráty dosahovaly 13% (Warwicker, 2000).\n\nV letech 2005 – 2008 bylo provedeno Výzkumným ústavem lesního hospodářství a myslivosti celkové hodnocení vlivu ozónu na plochách smrku a buku v osmi oblastech s odlišnou zátěží ozonem. Celkově bylo hodnoceno 36 ploch. \nNa základě výsledků řešeného projektu lze uvést, že současná rizika vlivu ozonu na lesní porosty v České republice v současné době samy o sobě neznamenají zásadní riziko pro jejich vitalitu a stabilitu. Přímý vliv na zhoršení zdravotního stavu (defoliace) se nepodařilo prokázat. Ovlivnění růstu bylo prokázáno u buku, který je citlivější dřevinou, v nižších nadmořských výškách. Toto ovlivnění je ovšem překryto dalšími faktory, které v současné době vedou ke zvyšování růstu dřevin.\n\nTypické znaky poškození při poškození listu ozónem:\n\nŽloutnutí listů, nekróza, předčasné stárnutí a defoliace. Po vystavení rostlin ozonu v laboratoři většinou po 1-2 dnech následuje chloróza a nekróza. V pokusu s řasami bylo zjištěno, že vlivem ozonu byla snížena intenzita fotosyntézy buněk \"Chlorella sorokiniana\" o 50 % a byly pozorovány změny ve fluorescenci chlorofylu. Dochází k narušení fotosyntetických procesů. \n\nPříznakem u většiny listnatých dřevin a bylin jsou žluté chlorotické skvrny, nebo drobné červené skvrnky, bronzovité zbarvení horní vrstvy, zatímco žilky zůstávají zelené. Výsledkem jsou dobře viditelné hnědé a fialové skvrny a tmavé nekrotické skvrny v místech mezi hlavní žilnatinou listů. Později se projevuje fialovohnědé či červenohnědé zbarvení celé osluněné části čepele listu a vyskytují se i stříbřité plochy na čepeli, nebo okraji čepele (odskočená, popálená kutikula od palisádového parenchymu). Listy které byly zastíněny nevykazují změny, starší listy jsou poškozovány více.\nNa listech tabákových rostlin vyvolává ozon vznik skvrn . Skvrny se objevují během 24 ho­din po vystavení rostlin zvýšené koncentraci ozonu. Když se skvrny poprvé objeví, mají v průměru 1,5 mm. Časem se zvětší, spojí se s okolními skvrnami a vytvoří tak větší poško­zené plochy. Působením ozonu poškozené listy ostružiníku maliníku (\"Rubus idaeus\") se zbarvují hnědočervené. Zbarvení postupuje směrem od okrajů listů.\nU jehličnanů se objevují především žlutavé chlorotické skvrnky s neostrým okrajem\n\nPřízemní ozón zejména v průmyslových zónách a v blízkosti komunikací v kombinaci se slunečním zářením na jaře. \n\nMladé rostliny lze v jarním období v lokalitách zasažených vznikem ozónu preventivně zastínit. Snížit poškození zemědělských plodin a redukovat ztráty na zemědělské výrobě můžeme v zemědělské praxi především výběrem a širším uplatněním druhového a odrůdového sortimentu plodin odolnějších vůči škodlivému působení ozonu.\n\nVliv ozonu může pak být zesílen nebo zeslaben průběhem počasí. Známé je snížení citlivosti na ozon u rostlin, které trpí nedostatkem vláhy: aby rostlina za sucha zabránila ztrátám vody, uzavírá listové průduchy. Současně tak brání i vstupu ozonu do listů, čímž se omezuje poškozování. \n\nVztah mezi ozonem a SO2 byl nalezen u podzemnice a sóji a bylo mu připsáno snížení příjmu ozonu s rostoucími úrovněmi SO2 (United States Department of Agriculture, 2002 – 2007). Škodlivé vlivy ozonu byly potlačeny SO2 s jeho rostoucími koncentracemi (Burkey, 2007). Pokusy s rýží ukázaly, že vlivy působení těchto plynů byly ovlivněny hustotou výsevu rostlin a teplotou. \n\n"}
{"id": "895834", "url": "https://cs.wikipedia.org/wiki?curid=895834", "title": "Brutachiové", "text": "Brutachiové\n\nBrutachiové nebo Brutakiové byl s největší pravděpodobností turecký kmen, který byl pravděpodobně pozůstatkem Chazarů, případně Kypčaků konvertujících na judaismus, případně byl přidružený Krymčákům nebo Karaimům.\n\nDalší možností je, že Brutachiové byli nějakým způsobem spojeni s Horskými Židy z Dagestánu, kteří byli přesvědčeni, že ve své historií vládli na některých místech nezávislým státem.\n\nGiovanni di Plano Carpini, který byl v 13. století papežský vyslanec u dvoru Mongolského chána Güjüka, vydal seznam Mongoly dobytých národů. Mezi nimi se uvádějí kmeny Kavkazu, Černomořské stepi a Kaspického moře, jako Brutachiové, který byli židovského vyznání. Dále poukazuje na to, že Brutachiové nosili své hlavy vyholené, což bylo společenskou vlastností Turků. Někteří učenci spekulují, že slovo „Brutachi“ může být zkomolenina „Brutas“ nebo „Burtas“, což bylo stepní pokolení nejisté etnické příslušnosti, zmíněné v jiných středověkých zdrojích.\n\n"}
{"id": "895839", "url": "https://cs.wikipedia.org/wiki?curid=895839", "title": "Anjang", "text": "Anjang\n\nAnjang je jihokorejské město. Nachází se v severozápadní části území v provincii Kjonggi. Se svými 630 000 obyvateli je to 15. největší město v Jižní Koreji. Nachází se 21 km jižně od Soulu a je jeho satelitním městem. Do města vedou dvě linky soulského metra.\n"}
{"id": "895842", "url": "https://cs.wikipedia.org/wiki?curid=895842", "title": "1. slovenská národní hokejová liga 1980/1981", "text": "1. slovenská národní hokejová liga 1980/1981\n\n1. slovenská národní hokejová liga 1980/1981 byla 12. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do příslušného krajského přeboru. V případě sestupu slovenského týmu z nejvyšší československé soutěže sestupoval i předposlední tým.\n\n\n\n"}
{"id": "895843", "url": "https://cs.wikipedia.org/wiki?curid=895843", "title": "Silla", "text": "Silla\n\nSilla (korejsky hangul: 신라, hanča: 新罗) bylo jedním ze Tří království, která se rozkládala na Korejském poloostrově v 1. tisíciletí n.l. od roku 57 př. n. l. do 935 n. l., přičemž Silla v období od roku 668 je označována jako pozdní či sjednocená.\n\nPodle tradice byla Silla založena v roce 57 př. n. l. bojovníkem jménem Pak Hjokkose, který se stal prvním vládcem království a trvala až do roku 935. Vyvinula se z konfederace Samhan - volného svazu malých rodových městských ministátů. Až král Nemul vládnoucí v letech 356-402 zřídil dědičnou monarchii. S narůstající vojenskou silou zaútočila ve 4. století na sousední království Kaja a ovládla ho. Během panování krále Činhunga (540-576) se rychlým tempem rozvinula královská armáda. V době svého největšího rozmachu (politického, kulturního, ekonomického) se jí podařilo s pomocí armády čínské dynastie Tchang své rivaly na poloostrově překonat - království Pekče v roce 660 za vlády krále Mujo a nakonec i Kogurjo v roce 668 za vlády krále Munmu. Tak Silla sjednotila pod svou vládou téměř celý poloostrov a začala se nazývat Sjednocená Silla. Pouze severní část, kterou nedokázala ovládnout, se transformovala v roce 669 na království Parhe. Po staletích existence a postupného rozmachu nakonec Sjednocená Silla podlehla hlavně vnitřnímu rozkladu a nástupnictví převzalo nově vytvořené království Korjo.\n\nHlavním městem království bylo dnešní Kjongdžu.\n\nPrávě v období Tří království a později sjednocené Silly došlo ke značnému civilizačním pokroku korejské civilizace. V této době se vytvořila státní struktura, byl přijat buddhismus (největšího rozmachu dosáhl v tomto období) a také kulturní rozvoj. Buddhismus byl podporovaný státem a rychle se rozšířil do celého království. Stavělo se hodně svatyní, z nichž nejznámější jsou Hwangjong-se, Pulguk-se a Sokkuram. Dřevěné pagody se přestavovaly na kamenné.\n\nMnoho hrobek a také jiných pozůstatků z období Silla se dosud nachází v Kjongdžu a jeho okolí. V roce 2000 byly historické pamětihodnosti Kjongdžu s okolím zapsány do seznamu světového dědictví UNESCO. Z období království Silla pochází astronomická observatoř Čomsongde, postavené v roce 632. Je to kamenná stavba reprezentující 362 dní lunárního roku.\n\n"}
{"id": "895846", "url": "https://cs.wikipedia.org/wiki?curid=895846", "title": "Please Like Me", "text": "Please Like Me\n\nPlease Like Me je australský komediální televizní seriál natočený podle námětu a scénáře mladého komika Joshe Thomase. Ten ztvárnil i ústřední roli 20letého Joshe, který poněkud rychle dospěje a uvědomuje si, že jeho rodiče nejsou žádní hrdinové, jak si dříve myslel, ale jen velcí hlupáci, kteří vůbec netuší, „která bije“.\n\nProdukce seriálu probíhala od 19. března 2012. První šestidílnou řadu vysílala televize ABC premiérově od 28. února do 28. března 2013.\n\nHlavní role a jejich herecké obsazení:\n\nV dalších rolích hráli:\n\nPrvní řada seriálu zahrnovala 6 dílů (první dva byly vysílány společně jako pilotní dvoudíl). Další dvě řady byly desetidílné. Čtvrtá řada seriálu se vrátila opět k počtu 6 dílů.\n\n"}
{"id": "895848", "url": "https://cs.wikipedia.org/wiki?curid=895848", "title": "Sollal", "text": "Sollal\n\nSollal (korejsky 설날) je korejský lunární nový rok.\n\nSpolu se svátkem Čchusok je to nejvýznamnější (tradiční) svátek v Koreji. Slaví se v prvním dni prvního měsíce nového roku podle lunárního kalendáře.\n\nPřestože v Koreji již od počátku 20. století platí solární kalendář, některé tradiční svátky se slaví podle tradičního lunárního kalendáře používaného prakticky až do 20. století v celé východní Asii. Korejci dosud kromě Nového roku (1. ledna podle solárního kalendáře) slaví i Sollal, který je dokonce státním svátkem. V Jižní Koreji je volno od 30 dne 12 měsíce až do 2 dne 1 měsíce lunárního kalendáře (v němž mají měsíce 29 nebo 30 dní), tj. např. v roce 2008 to bylo od 6. do 8. února.\n\nKorejci se tradičně vracejí na svátky Sollal do svého rodného městečka (vesnice). Obléknou si tradiční oděv „hanbok“ a jdou se poklonit nejstarším představitelům své rodiny. Tento novoroční úklon se v korejštině nazývá „sebe“. Za projev úcty jim prarodiče symbolicky dají peníze, nazývané „sebätton“. Tradičním pokrmem během svátku Sollal je tzv. „ttokkuk“, polévka s knedlíčky z rýžové mouky. Říká se, že pojídání ttokkuku na Nový rok znamená být o rok starší (Korejci se tradičně stávají o rok starší právě na Sollal a ne na narozeniny). Svátek tráví společně v rodinném prostředí, kde hrají tradiční hry, např. hru „jut“.\n\nZajímavostí je, že na svátky Čchusok a Sollal se velká část korejského národa hlavně ze Soulu a okolí (kde žije až ½ jihokorejské populace) přesouvá letadlem, lodí, vlakem, autobusem či autem. Proto si tuto cestu musí už rok dopředu rezervovat, jinak se nikam nedostanou. Hlavní město Soul je v této době téměř „liduprázdné“.\n\nJelikož se na svátky Čchusok a Sollal setkává celá rodina a Korejci je tradičně slaví již mnoho století, hrají podobnou funkci jako v Česku Vánoce.\n"}
{"id": "895849", "url": "https://cs.wikipedia.org/wiki?curid=895849", "title": "Kesong", "text": "Kesong\n\nKesong (korejsky 개성 – \"Käsŏng\") je město v KLDR s počtem asi 308 tisíc obyvatel. Město se nachází jen několik kilometrů severně od demilitarizované zóny, která tvoří hranici s Jižní Koreou. Patří do provincie Severní Hwanghe. V minulosti bylo asi 500 let hlavním městem.\n\nV blízkosti města Kesongu se nachází Průmyslová oblast Kesong – centrum severokorejského lehkého průmyslu.\n\nPo skončení éry sjednocené Silly si ho král Wanggon – zakladatel nové dynastie Korjo – vybral za své nové sídlo. Funkci hlavního města království Korjo plnilo pět století. Během tohoto období vícekrát změnilo název: Kedžu (개주), Kegjong (개경) a Kesongpu (개성 부). Později za dynastie Čoson bylo vedlejším hlavním městem a součástí provincie Kjonggi.\n\nPo osvobození v roce 1945 a rozdělení poloostrova město patřilo jižní části poloostrova až do vypuknutí korejské války v roce 1950. Po skončení korejské války v roce 1953 byla hranice vytyčena na jih od Kesongu a město připadlo Severní Koreji. V padesátých letech se z něj stalo „město pod přímou vládou“ (korejsky 개성 직할시 / Kesong čikhal-si) a od roku 2003, kdy byl vytvořen průmyslový park, se změnilo na město se speciálním postavením (korejsky 개성 특급 시 / Kesong tchŭkkŭp-si).\n\nDne 11. 12. 2015 se zde konala jednání mezi představiteli Severní a Jižní Koreje o možném sjednocení obou zemí.\n\nKesong hrál v dějinách Koreje významnou roli a do současnosti se ve městě a jeho nejbližším okolí zachovalo mnoho pozůstatků a památek především na období vlády dynastie Korjo (10. - 14. století). Některé ze staveb či komplexů staveb byly v roce 2013 zapsány na seznam světového kulturního dědictví UNESCO pod společným názvem „historické památky a místa v Kesongu“. Dle UNESCA geomantické uspořádání bývalého hlavního města Kesong, jeho paláce, budovy veřejných istitucí a komplex hrobek, obranné zdi a brány ztělesňují politické, kulturní, filozofické a duchovní hodnoty doby vlády dynastie Korjo v historii regionu. Urbanismus a architektura staveb je unikátní kombinací buddhistických, konfucianských, taoistických a geomantických konceptů. Pod ochranou UNESCA spadá:\n"}
{"id": "895851", "url": "https://cs.wikipedia.org/wiki?curid=895851", "title": "Autodesk", "text": "Autodesk\n\nAutodesk, Inc. je nadnárodní softwarová firma zaměřující se na 3D grafiku, vizuální postprodukci a její nejznámější software, AutoCAD, je průmyslovým standardem v oboru computer aided design (CAD). Firma Autodesk byla založena v Mill Valley v Kalifornii v roce 1982 Johnem Walkerem, Danem Drakem a 11 dalšími. Další klíčoví lidé jsou Crawford W. Beveridge (předseda rady) Carl Bass (prezident firmy a CEO). Firma sídlí v kalifornském městě San Rafael. Její akcie se obchodují na NASDAQ (kód ADSK). V roce 2012 měla 7500 zaměstnanců. Je považována za inovativní, „zelenou“ a rychle rostoucí firmu. Od konce 90. let zaznamenávala velký růst a provedla akvizici mnoha firem (jen v roce 2011 sedmi). V posledních několika letech se začala soustředit i na služby (jako cloud computing) a udržitelnost.\n\n\n"}
{"id": "895855", "url": "https://cs.wikipedia.org/wiki?curid=895855", "title": "Slavomír Hrůša", "text": "Slavomír Hrůša\n\nSlavomír Hrůša (* 17. listopadu 1948) je bývalý český fotbalista, obránce.\n\nS týmem Hradce Králové pod vedením trenéra Zdeňka Krejčího postoupil v roce 1972 do první ligy. Trenér Krejčí sestavil tým ze starších (Jindra, Tauchen, Schmidt, Fišer) i mladších (Rott, Lubas, Rolko, Kuchař, Oplt) hráčů. Radost kalilo úmrtí Václava Oplta po smrtelném zranění při zápase v Martině. V následující ligové sezóně Hradec z ligy sestoupil. Po přestupu hrál v sezóně 1974/75 v první lize za Spartu Praha. Nastoupil ve 40 ligových utkáních, gól v lize nedal.\n\n\n"}
{"id": "895857", "url": "https://cs.wikipedia.org/wiki?curid=895857", "title": "Jongin", "text": "Jongin\n\nJongin je město v Jižní Koreji v provincii Kjonggi. Populace dosahuje téměř jednoho milionu a ve 21. století velmi rychle rostla, populační růst je nejrychlejší ze všech měst v zemi. Nachází se na jih od Soulu a cesta do Soulu trvá autem asi 30–40 minut, mnoho obyvatel města tedy dojíždí do Soulu za prací. Nachází se zde zábavní park \"Everland\" a aquapark \"Caribbean Bay\", které jsou největší v zemi. Je tu také \"Korean Folk Village\" – živé muzeum a skanzen ukazující tradiční korejskou kulturu.\n\nJe zde jeden z kampusů Korejské univerzity zahraničních studií.\n\n"}
{"id": "895859", "url": "https://cs.wikipedia.org/wiki?curid=895859", "title": "Serge de Sazo", "text": "Serge de Sazo\n\nSerge Sazonoff (8. října 1915 Stavropol – 24. ledna 2012), známý jako Serge de Sazo byl francouzský fotograf narozený v Rusku.\n\nSerge de Sazo se narodil ve Stavropolu. Jeho otec byl plukovník a jeho matka byla dcerou průmyslníka. Poté, co žil s rodinou v Turecku, Řecku a ve Spojených státech, dorazil v roce 1922 ve věku sedmi let do Paříže.\n\nSvou první práci dostal v roce 1933 v časopise \"Vu\", kde se setkal s Gastonem Paris, kterému brzo začala dělat asistenta. V roce 1936 z \"VU\" odešel do \"Universal press agency\", kde začal dělat své první reportáže. O rok později začal spolupracovat s Charlesem Rado, pak se připojil k Raymondu Grossetovi a začal pracovat jako nezávislý reportér hodnocení kin. V roce 1944 byl privilegovaným svědkem (žil na ulici Rue de Rivoli) osvobození radnice. Vybaven svým Rolleiflexem, zachytil nejvelkolepější bitvu osvobození Paříže. Jeho fotografie byly publikovány po celém světě, začal si budovat svou reputaci. Po válce znovu začal pařížský noční život. Cabarety, jazz, hudba, kino – tvůrčí umělecká činnost v 50. letech bujela s fenomenální vitalitou. Během dne pracoval jako novinář, v noci dokumentoval „lehčí akce“. Jeho snímky dívek pin-up girl a jeho akty byly pravidelně publikovány ve slavném časopisu \"Paris-Hollywood\" a několika poválečných časopisech „lehčího rázu“. V roce 1950 při práci na projektu o naturismu na ostrově Levant se setkal s J. A. Foexem, který jej zasvětil do podmořského světa. Fascinován svobodou lehkého pohybu beztížného těla vymyslel pro svůj Rolleiflex vodotěsný kryt. Ten pak využíval pro své první podmořské fotografie pomoc své manželky. Po několika drobných vylepšení fotografoval skupinu tanečnic pod vodou. Zrodila se nová oblast fotografie: \"Levantské mořské panny\" (\"The Mermaids of Levant\") a měla okamžitý úspěch. Jeho mentor jej pak zasvětil do dalších technik podmořského potápění. Byl fascinován stále nedotčeným světem rostlin a volně žijících zvířat. V roce 1954 spolu s J. A. Foexem a Roger Brandem vydali první francouzský časopis věnovaný podmořskému světu \"L'aventure sous-marine\". Od té doby pak dělil svůj čas mezi touto vášní a prací fotožurnalisty.\n\n\n"}
{"id": "895862", "url": "https://cs.wikipedia.org/wiki?curid=895862", "title": "Eudoxos z Knidu", "text": "Eudoxos z Knidu\n\nEudoxos z Knidu (asi 408 př. n. l. – asi 355 př. n. l.) byl starořecký astronom, matematik a filozof. V matematice měl být žákem Archytasovým, ve filozofii Platónovým (rozešli se ale ve zlém) a astronomii měl studovat v Egyptě. Byl členem Staré Akademie. Jeho učení se dochovalo pouze zprostředkovaně (zejména u Arata). Na Knidu založil významnou matematickou školu a hvězdárnu. Byl zřejmě prvním antickým autorem, který v úvahách o vesmíru použil čistě vědecké metody a snažil se vyjít výhradně z pozorování, k němuž měl ovšem malé technické prostředky. Vypočítal například délku slunečního roku a spekuloval o 27 sférách, tedy soustředných kulovitých vrstvách oblohy, které se otáčejí kolem Země a způsobují pohyb planet, Měsíce a Slunce po obloze - v tom ovlivnil Aristotela, který přijal teorii sfér, ale zvýšil jejich počet na 55. Jeho geometrické názory zřejmě převzal Eukleidés a Theodosius z Bithýnie. V oblasti filozofie měl být kritikem Platónova učení o ideách. Aristotelés o něm v Etice Nikomachově říká, že byl představitelem hédonismu, neboť považoval slast za nejvyšší dobro, což vyvozoval z toho, že všechno rozumné i nerozumné k ní směřuje.\n\n"}
{"id": "895864", "url": "https://cs.wikipedia.org/wiki?curid=895864", "title": "Jiří Finger", "text": "Jiří Finger\n\nJiří Finger (* 6. listopadu 1951) je bývalý český fotbalista, záložník. Jeho bratr Zbyněk Finger byl také ligový fotbalista Hradce Králové.\n\nOdchovanec SK Sparta Úpice. V dorostu přestoupil do AC Sparta Praha a reprezentoval Československo na dorosteneckém mistrovství Evropy v roce 1969. V seniorské kategorii hrál za FC Hradec Králové. Při postupu do nejvyšší soutěže 1979/80 rozhodl svým gólem v Teplicích. V lize hrál za TJ SU Teplice a Spartak Hradec Králové, nastoupil v 60 utkáních a dal 10 gólů.\n\n\n"}
{"id": "895867", "url": "https://cs.wikipedia.org/wiki?curid=895867", "title": "Kamiros", "text": "Kamiros\n\nKamiros ( \"Κάμειρος\") je archeologické naleziště v obecní jednotce Kameiros na ostrově Rhodos v Řecku. Leží na severozápadním pobřeží ostrova, asi 3 km západně od obce Kalavarda. Pochází z dob antického Řecka.\n\nAntické město se kdysi rozkládalo na třech úrovních. Na vrcholu kopce byla Akropole s chrámovým komplexem bohyně Atény a také stoa. K tomu se vztahuje velká nádrž na vodu, která mohla pojmout až 600 kubíků vody, což bylo dost i pro 400 rodin. Byla postavena v 6. století před naším letopočtem. Stoa se skládala ze dvou řad dórských sloupů s místnostmi pro obchody a ubytování v zadní části.\n\nHlavní část se nacházela uprostřed údolí pravidelně spojována uličkami. Zde žila většina obyvatel v domech. Ve spodní části se našel Dórský chrám, pravděpodobně zasvěcen Apollónovi. Před ním byla agora. Samotné město bylo tedy založeno Dóry. Základy chrámů byly položeny pravděpodobně v 8. století př. n. l.\n\nZemětřesení v roce 226 př. n. l. zničilo celé město a chrám. Obyvatelé jej opravili, ale v roce 142 př. n. l. přichází další a město již není obnoveno.\n\nAkropole byla objevena Alfredem Biliotti a Augustem Salzmannem mezi lety 1852 až 1864. Italové pokračovali ve vykopávkách až do konce 2. světové války.\n\n"}
{"id": "895870", "url": "https://cs.wikipedia.org/wiki?curid=895870", "title": "Jaromír Zmrhal", "text": "Jaromír Zmrhal\n\nJaromír Zmrhal (* 2. srpna 1993 v Žatci) je český fotbalový záložník a reprezentant, od roku 2012 působil v klubu SK Slavia Praha, odkud v roce 2019 přestoupil do italské Brescia Calcio.\n\nSvoji fotbalovou kariéru začal ve Slavoji Žatec, odkud v průběhu mládeže přestoupil nejprve do Chmelu Blšany a později do Slavie Praha.\n\nV létě 2012 se před startem ročníku 2012/13 Gambrinus ligy propracoval do prvního mužstva. Debutoval v úvodním ligovém zápase 30. července 2012 proti hostující Vysočině Jihlava, když v 76. minutě vystřídal na hřišti Štěpána Koreše. Zápas skončil po divokém průběhu remízou 3:3. Svůj premiérový gól si připsal v 5. ligovém kole 23. srpna 2012 v domácím utkání proti Zbrojovce Brno, v 69. minutě zvyšoval na průběžných 3:0. Slavia Praha zvítězila jednoznačně 5:0.\n\n23. srpna 2014 v pátém ligovém kole sezony 2014/15 zařídil vítěznou brankou výhru Slavie 1:0 nad FC Viktoria Plzeň. 27. září 2015 rozhodl Jaromír Zmrhal zápas pražského derby proti Spartě, kdy dal na konci prvního poločasu vítězný gól na konečných 1:0.\n\nV roce 2017 získal se Slavií titul mistra nejvyšší české soutěže.\n\n\"Aktuální k datu\" : 16. dubna 2019\n\n"}
{"id": "895873", "url": "https://cs.wikipedia.org/wiki?curid=895873", "title": "Mars superliga 1998/99", "text": "Mars superliga 1998/99\n\nMars superliga v sezóně 1998/99 byl v pořadí šestý ročník nejvyšší samostatné fotbalové ligové soutěže na Slovensku. \n\nSestava vítěze Corgoň ligy Slovanu Bratislava\n\n"}
{"id": "895874", "url": "https://cs.wikipedia.org/wiki?curid=895874", "title": "Societas Jablonoviana", "text": "Societas Jablonoviana\n\nSocietas Jablonoviana (\"Jablonowskische Gesellschaft\") je vědecká společnost, která byla založena v 18. století polsko-litevským magnátem Józefem Aleksandrem Jabłonowskim. Společnost vyhlašovala každoročně soutěžní odborné otázky a přiznávala autorům nejlepších prací odměny. Otázky byly vyhlašovány ve třech oblastech: matematika, ekonomie a historie. Vyznamenané práce byly publikovány v \"Acta Societatis Jablonovianae\".\nSpolečnost působila do roku 1948.\n\nRoku 1992 byla společnost obnovena pod názvem \"SOCIETAS JABLONOVIANA e. V. (Jablonowskische Gesellschaft)\". Sídlí v Lipsku.\n\nCenou Společnosti knížete Jablonovského byla mj. vyznamenána studie Christiana Adolpha Peschecka \"Die Böhmischen Exulanten in Sachsen\" (1857).\n\n"}
{"id": "895877", "url": "https://cs.wikipedia.org/wiki?curid=895877", "title": "Kunpcho", "text": "Kunpcho\n\nKunpcho je město v Jižní Koreji. Nachází se v severozápadní části území v provincii Kjonggi jižně od hlavního města Soulu. Je součástí aglomerace Soulu – tzv. Velký Soul. Vedou sem dvě linky metra ze Soulu a nacházejí se tu dvě železniční stanice na lince ze Soulu do Pusanu.\n"}
{"id": "895878", "url": "https://cs.wikipedia.org/wiki?curid=895878", "title": "Steve Lewis", "text": "Steve Lewis\n\nSteven Earl (\"Steve\") Lewis (* 16. května 1969 Los Angeles, Kalifornie) je bývalý americký atlet, sprinter specializující se na 400 metrů, trojnásobný olympijský vítěz.\n\nJako devatenáctiletý student se díky vytvoření světového juniorského rekordu v běhu na 400 metrů časem 44,11 kvalifikoval na olympijské hry v Soulu v roce 1988. Zde se nečekaně stal vítězem, když ve finále porazil favorizovaného Butche Reynoldse opět v novém světovém juniorském rekordu 43,87. Druhé olympijské zlato získal jako člen štafety USA na 4×400 metrů, která vyrovnala světový rekord časem 2:56,16.\n\nV roce 1990 se stal mistrem USA v běhu na 400 metrů. Na olympiádě v Barceloně v roce 1992 získal stříbrnou medaili v běhu na 400 metrů a zlato jako člen vítězné štafety USA na 4×400 metrů, která vylepšila světový rekord na 2:55,74.\n\n"}
{"id": "895879", "url": "https://cs.wikipedia.org/wiki?curid=895879", "title": "Gertruda Rakousko-Toskánská", "text": "Gertruda Rakousko-Toskánská\n\nGertruda Rakousko-Toskánská (německy \"Gertrude Maria Gisela Elisabeth Ignatia\" von Östtereich-Toskana) (19. listopadu 1900, Wallsee-Sindelburg, Dolní Rakousy – 20. prosince 1962, Ravensburg) byla rakouská arcivévodkyně a toskánská princezna, sňatkem hraběnka Waldbursko-Zeilská a Trauchburská.\n\nNarodila se jako šesté dítě a třetí dcera arcivévodovi Františku Salvátoru Rakousko-Toskánskému a arcivévodkyni Marii Valérii Rakouské. Po matce byla vnučkou císaře Františka Josefa I.\n\nV roce 1931 se jako jednatřicetiletá provdala za hraběte Jiřího z Waldburg-Zeilu (1878–1955), ovdovělého muže po své sestře Alžbětě Františce. Zemřela roku 1962 v Ravensburgu ve Švábsku. Pohřbena byla v Marii Thann v Allgäu.\n\n\n"}
{"id": "895881", "url": "https://cs.wikipedia.org/wiki?curid=895881", "title": "Jiří Štourač", "text": "Jiří Štourač\n\nJiří Štourač (* 31. srpna 1960, Nové Město na Moravě) je český malíř a ilustrátor.\n\nVystudoval na Akademii výtvarných umění v Praze (1979–1984), kde pak v letech 1990–1995 působil jako asistent v ateliéru kresby.\nVěnuje se knižní ilustraci: K. J. Erben, Kytice, Triáda 2000; M. Doležal, Čas dýmu, Atlantis 2003 a Sansepolcro, Arbor vitae 2004; J. Roth, Legenda o svatém pijanovi, Petrkov 2011. \n\n\n"}
{"id": "895883", "url": "https://cs.wikipedia.org/wiki?curid=895883", "title": "Izjum", "text": "Izjum\n\nIzjum (, ) je město v Charkovské oblasti na Ukrajině. Leží na řece Severní Doněc zhruba 125 kilometrů na jihovýchod od Charkova, hlavního města oblasti. V roce 2012 v něm žilo přes 51 tisíc obyvatel.\n\nPřes Izjum vede Evropská silnice E40.\n"}
{"id": "895884", "url": "https://cs.wikipedia.org/wiki?curid=895884", "title": "Kuri (město)", "text": "Kuri (město)\n\nKuri je město v Jižní Koreji. Nachází se v severozápadní části území v provincii Kjonggi východně od hlavního města Soulu. Je součástí aglomerace Soulu – tzv. Velký Soul. Název „Kuri“ může znamenat „Devět vesnic“, což se odráží v čínských znacích hanča \"ku\" – devět a \"ri\" – vesnice. Nachází se tu královské hrobky dynastie Čoson, což je památka UNESCO. Dále je tu pevnost Ača z doby království Pekče.\n\n"}
{"id": "895885", "url": "https://cs.wikipedia.org/wiki?curid=895885", "title": "Macklemore", "text": "Macklemore\n\nBen Haggerty (* 19. června 1983 Seattle, USA), spíše známý jako Macklemore či dříve Professor Macklemore, je americký rapper působící na svém vlastním nezávislém labelu.\n\nSamostatně začal vydávat hudbu od roku 2000. Své debutové album \"The Heist\" vydal 9. října 2012. To se umístilo nejlépe na druhém místě v US žebříčku Billboard 200 se 78 000 prodanými kopiemi během prvního týdne. Určitou dobu spolupracoval s producentem Ryanem Lewisem, houslistou Andrew Joslynem a trumpetistou Owuorem Arungou. Vydal jeden mixtape, tři EP a tři alba. Jeho hudební klip k písni „Thrift Shop“ na YouTube zhlédlo více než 1,3 miliardy uživatelů. Za album \"The Heist\" a singl „Thrift Shop“ obdržel čtyři ceny Grammy.\n\nJeho dalšími alby jsou \"This unruly mess I’ve made\" (2014) a nejnovější album z roku 2017 \"Gemini\", na kterém se již nepodílel Ryan Lewis, ale producentem je Tyler Dopps.\n\nNarodil se v Seattlu, kde také vyrostl. Nepochází z rodiny muzikantů, ale oba jeho rodiče ho v hudbě však podporovali. S hip hopem se poprvé setkal ve svých šesti letech prostřednictvím skupiny \"Digital Underground\". Ve čtrnácti letech začal psát texty. Když začal rappovat, hodně se zajímal o West Coast underground hip hop, Freestyle Fellowship, Aceyalone, Living Legends, Wu-Tang Clan, Nas a Talib Kweli. Studoval na \"Garfield High School\" a \"Nathan High School\". Ve studiu poté pokračoval na \"The Evergreen State College\", kde získal bakalářský titul. Vzhledem k tomu, že se zajímal o způsoby, jak oslovit mladší generaci prostřednictvím své hudby, účastnil se programu \"Gateways for Incarcerated Youth\", který se zaměřoval na vzdělávání a kulturní identitu. V rámci tohoto programu zprostředkovával hudební workshopy. Momentálně žije se svou přítelkyní, Triciaou Davisovou.\n\nDne 9. října 2012 vydal na svém nezávislém labelu album \"The Heist\", které celé produkoval Ryan Lewis. První singl „My Oh My“, vydaný v prosinci 2010 v hitparádě propadl a nakonec byl vydán jen na deluxe edici alba. Druhý singl „Wing$“ vydaný v lednu 2011 se přiblížil ke vstupu do hitparády Billboard Hot 100, když se umístil na 112. příčce. V srpnu 2011 byl vydán třetí singl „Can't Hold Us“, kterého si všimli v časopisu The Source, kde poté Macklemora zpropagovali. Do hitparády se však dostal až v únoru 2013, kdy se umístil na 95. příčce a postupně se vyhoupl až na příčku nejvyšší, a to v květnu 2013. Čtvrtý singl „Same Love“ byl vydán v červenci 2012, stejně jako předchozí singl i tento se do hitparády dostal až v únoru 2013 a postupně se vyšplhal až na 11. příčku. Tento úspěch umožnil až pátý singl „Thrift Shop“, vydaný v říjnu 2012, ten zaznamenal ohromný úspěch a vyhoupl se na první příčku (a posléze umožnil ono zlepšení předchozích singlů). Této písně se v USA prodalo přes pět milionů kusů. K 18. září 2013 se v USA alba \"The Heist\", i díky úspěchu pátého singlu „Thrift Shop“, prodalo 1 378 000 kusů.\n\nNa 56. předávání hudebních cen Grammy, konaném v lednu 2014, získal společně s Ryanem Lewisem čtyři ocenění, a to za nejlepší nováčky, nejlepší rapové album (\"The Heist\"), nejlepší rapový počin a nejlepší rapovou píseň (obě za singl „Thrift Shop“).\n\n26. února 2016 vydal své druhé studiové album s názvem \"This Unruly Mess I've Made\".\n\n\n\n"}
{"id": "895892", "url": "https://cs.wikipedia.org/wiki?curid=895892", "title": "Mitch Hewer", "text": "Mitch Hewer\n\nMitchell Scott „Mitch“ Hewer (* 1. července 1989, Bristol, Spojené království) je britský herec. Jeho nejznámější rolí je Maxxie Oliver v dramatickém televizním seriálu \"Skins\". Také si v seriálu \"Britannia High\" zahrál roli všestranně talentovaného Dannyho Millera. Na konci druhé série \"Skins\" byl spolu s ostatními hlavními herci vyměněn a jeho působení v seriálu tudíž skončilo.\n\nNarodil se v Bristolu a zde navštěvoval South West Academy of Dramatic Arts. Objevil se ve videoklipu Lisy Morgan s názvem „The Club“.\n\nV roce 2007 byl obsazen do role homosexuálního Maxxieho Olivera do dramatického seriálu \"Skins\". Ve stejném roce se objevil na březnové a říjnové obálce gay lifestylového magazínu \"Attitude\", když magazín dělal speciál „gayů v televizi“, který obsahoval postavy ze seriálů \"Skins\", \"Hollyoaks\", \"Coronation Street\" a \"Shameless\". Také se v červnu 2008 objevil nahý na obálce časopisu \"Cosmopolitan\" kvůli pomoci výzkumu léčby rakoviny varlat.\n\nObjevil se v hudebním dramatickém seriálu \"Britannia High\" v roli Dannyho Millera a nazpíval zde i několik písní na soundtrack. Také jsme ho mohli vidět v populárních pořadech \"Xtra Factor\", \"This Morning\", \"Richard and Judy's New Position\" a v komediálním pořadu BBC, \"Never Mind the Buzzcocks\".\n\nV prosinci 2009 účinkoval v muzikálu \"Never Forget\", založeném na písních chlapecké skupiny Take That. Hrál roli striptéra Dirty Harryho, po boku Michelle Collins. Muzikál se hrál v Fairfield Halls v Londýně.\n\nV roce 2014 se objevil v roli Bena ve snímku \"Nightlight\" a dále jako Steven Stevens v \"Behaving Badly\", filmové adaptaci novely Rica Browdeho, \"While I'm Dead Feed the Dog\".\n\n"}
{"id": "895894", "url": "https://cs.wikipedia.org/wiki?curid=895894", "title": "1. česká národní hokejová liga 1981/1982", "text": "1. česká národní hokejová liga 1981/1982\n\n1. česká národní hokejová liga 1981/1982 byla 13. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 24 týmů rozdělených do 2 skupin po 12 týmech. Rozdělení bylo provedeno na základě polohy týmu. V každé skupině se utkalo všech 12 týmů dvoukolově každý s každým (celkem 22 kol). Poté z obou skupin postoupilo nejlepších 5 týmů do finálové skupiny. Ve finálové skupině se 10 týmů utkalo dvoukolově každý s každým (18 kol), přičemž se započítávaly výsledky dosažené v základních skupinách (celkem 40 kol). Vítěz finálové skupiny postoupil do kvalifikace o nejvyšší soutěž, ve které se střetnul s vítězem 1. SNHL v sérii na tři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na 6. až 12. místě se v rámci původní skupiny utkaly dvoukolově o udržení systémem každý s každým a započítávaly se výsledky dosažené v základní části. Týmy na posledních místech sestoupily do krajského přeboru.\n\nTým TJ Lokomotiva Meochema Přerov postoupil do kvalifikace o nejvyšší soutěž, kde se utkal s vítězem 1. SNHL Slovan Bratislava, se kterým však prohrál 0:3 na zápasy (4:7, 1:10, 1:7).\n\nTým TJ Slovan NV Louny sestoupil do krajského přeboru.\n\nTým VTJ Mělník sestoupil do krajského přeboru.\n\n"}
{"id": "895895", "url": "https://cs.wikipedia.org/wiki?curid=895895", "title": "Legenda: Poselství trůnu 2", "text": "Legenda: Poselství trůnu 2\n\nLegenda: Poselství trůnu 2 je česká počítačová hra z roku 2003. Vytvořilo ji studio Fenix Team. Žánrově se jedná o realtimovou strategii s prvky RPG. Hra je pokračováním freewarové tahové strategie Poselství trůnu. Hra nebyla přijata kritikou příliš dobře. Ve hře se vyskytují 4 rasy, za které si hráč zahraje v 6 kampaních, které však musí hrát v přesně daném pořadí.\n\nHra je inspirována díly J.R.R. Tolkiena a Andrzeje Sapkowského. Děj se odehrává ve světě kde spolu o nadvládu válčí 4 rasy, lidé, barbaři, elfové a trpaslíci. Příběh začíná vzpourou barbarských otroků proti lidem.\n\n\n\n"}
{"id": "895897", "url": "https://cs.wikipedia.org/wiki?curid=895897", "title": "Václav Prošek (1993)", "text": "Václav Prošek (1993)\n\nVáclav Prošek (* 8. dubna 1993 Rakovník) je český fotbalový záložník, působí v FK Ústí nad Labem. Dříve hrál za tým SK Slavia Praha a je také bývalým českým mládežnickým reprezentantem. Jeho fotbalovým vzorem je francouzský záložník s alžírskými kořeny Zinédine Zidane.\n\nSvoji fotbalovou kariéru začal ve Spartě Lužná, odkud v průběhu mládeže přestoupil do Slavie Praha.\n\nV dubnu 2011 v ročníku 2010/11 Gambrinus ligy se propracoval do prvního mužstva. Debutoval v ligovém zápase 18. dubna proti hostujícímu Slovácku, v úplném závěru zápasu jej trenér Michal Petrouš poslal na hřiště místo Milana Černého. Zápas skončil vítězstvím Slavie 2:0.\n\nV červenci 2012 absolvoval operaci srdce, s nímž měl problémy od 15 let (vrozená srdeční vada). Operace dopadla úspěšně a Václav se pomalu vracel k fotbalu. První ligové utkání po operaci odehrál 19. října 2013 v sezóně 2013/14, trenér Miroslav Koubek jej postavil do základní sestavy, hráč pomohl k remíze 1:1 s mistrovskou Viktorií Plzeň.\n\nPřed sezonou 2015/16 byl uvolněn na hostování do týmu FK Baník Sokolov, poté v roce 2016 do týmů Bohemians Praha 1905 a FK Olympia Praha. V červenci 2017 přestoupil do FC MAS Táborsko, později do klubu FK Ústí nad Labem.\n\nProšek debutoval v české reprezentaci do 17 let 5. srpna 2009, trenér Jiří Štol mu dal příležitost v zápase proti domácímu Chorvatsku (výhra ČR 2:1). Mimo výběr do 17 let nastupoval poté ještě v české reprezentaci do 18 a do 19 let.\n"}
{"id": "895901", "url": "https://cs.wikipedia.org/wiki?curid=895901", "title": "Sportovní střelba na Letních olympijských hrách 2000", "text": "Sportovní střelba na Letních olympijských hrách 2000\n\nSportovní střelba na Letních olympijských hrách 2000 probíhala v Mezinárodním střeleckém středisku Sydney-Cecil Parkwere ve dnech 16. až 23. září 2000. Oproti předchozím hrám byly do programu zařazeny tři nové soutěže, a to trap, double trap a skeet v podání žen.\n"}
{"id": "895906", "url": "https://cs.wikipedia.org/wiki?curid=895906", "title": "Slieve Donard", "text": "Slieve Donard\n\nSlieve Donard je s výškou 849 m n. m. nejvyšší hora Severního Irska i celé historické provincie Ulster. Leží v pohoří Mourne Mountains v hrabství Down u břehů Irského moře.\n\nHora je pojmenována po svatém Domangartovi, známém také jako svatý Donard († asi 507). Ten byl společníkem svatého Patrika, patrona Irska, a údajně nechal na úpatí hory postavit kostel a na vrcholu kapli.\n\nNejčastější výstupová trasa vede od mořského pobřeží z městečka Bloody Bridge podél stejnojmenné říčky. Po asi 4 km dosáhne cesta sedla, kterým prochází zeď Mourne Wall. Ta byla zbudována v letech 1904-1922 a táhne se v délce 35 km přes 15 vrcholů. Ohraničuje oblast, zakoupenou koncem 18. století Belfastskou vodní společností jako zásobárnu vody pro Belfast. V sedle odbočuje cesta strmě doprava, podél zmíněné zdi, a po dalším 1 km vystoupá až na vrchol.\n\n"}
{"id": "895910", "url": "https://cs.wikipedia.org/wiki?curid=895910", "title": "Richard Griffiths", "text": "Richard Griffiths\n\nRichard Griffiths, OBE (31. července 1947 Thornaby-on-Tees, Anglie − 28. března 2013 Coventry, Anglie) byl britský herec. Hrál postavu Vernona Dursleyho ve filmové sérii o Harry Potterovi; \"Harry Potter a Kámen mudrců\" (2001), \"Harry Potter a Tajemná komnata\" (2002), \"Harry Potter a vězeň z Azkabanu\" (2003) a \"Harry Potter a Fénixův řád\" (2007). Mimo to hrál například ve filmech \"Ospalá díra\" (1999), \"Šprti\" (2006) nebo \"Baletní střevíčky\" (2007).\n\nJeho otec byl dělník a matka úřednice. Náboženstvím byl katolík. Zajímavostí bylo, že jeho rodiče byli neslyšící, a tak se už v raném věku v rámci komunikace se svými rodiči naučil znakovou řeč. Školu ukončil v 15 letech, ale vrátil se a vystudoval dramatický obor na Manchester Metropolitan University School of Theatre.\n\nJakmile ukončil studium, tak pracoval v BBC a hrál v divadelních hrách, tam kde hrál zastával obvykle i funkci manažera. Reputaci získal jako herec v Shakespearových hrách.\n\nOd roku 1980 se objevoval i v televizi, kde hrál například ve filmu \"Superman 2\", \"Ragtime\", kde si zahrál i po režijním vedením českého režiséra Miloše Formana. Dále se objevil ve filmu \"Gándhí\" a dalších oscarových filmech.\n\nZemřel 28. března 2013 v Coventry na komplikace po operaci srdce.\n\n\n"}
{"id": "895911", "url": "https://cs.wikipedia.org/wiki?curid=895911", "title": "Jaroslav Radvanovský", "text": "Jaroslav Radvanovský\n\nJaroslav Radvanovský (* 18. února 1950, Československo) je bývalý československý hokejový brankář.\n\nS hokejem začínal na Spartě, kde nastoupil poprvé do nejvyšší československé ligy v sezóně 1972/73. Zde strávil šest sezón a poté přestoupil do TJ Zetor Brno, kde odehrál ve dvou sezónách 65 zápasů. Od sezóny 1980/81 nastupoval za Teslu Pardubice, kde strávil pět sezón a odehrál zde 57 zápasů. Po sezóně 1984/85 přestoupil do druholigového TJ Kolín, kde kariéru ukončil v roce 1986.\n\n"}
{"id": "895914", "url": "https://cs.wikipedia.org/wiki?curid=895914", "title": "Kwangdžu (Kjonggi)", "text": "Kwangdžu (Kjonggi)\n\nKwangdžu je město v Jižní Koreji. Nachází se v severozápadní části území v provincii Kjonggi jihovýchodně od hlavního města Soulu. Je součástí aglomerace Soulu – tzv. Velký Soul. Dříve se tu za dynastie Čoson vyráběl bílý porcelán.\n"}
{"id": "895917", "url": "https://cs.wikipedia.org/wiki?curid=895917", "title": "Provodínská pahorkatina", "text": "Provodínská pahorkatina\n\nProvodínská pahorkatina je geomorfologický okrsek v severní části Dokeské pahorkatiny. Území v protaženém tvaru (převážně směr SZ–JV) se rozkládá mezi obcemi Stvolínky, Zahrádky, Sosnová, Provodín, vsí Hradčany a městem Doksy v okrese Česká Lípa, v Libereckém kraji.\n\nJe to členitá pahorkatina složená převážně ze středoturonských až svrchnoturonských, popř. coniackých (na západě) křemenných pískovců, s proniky třetihorních vulkanitů. Vytváří práh mezi Jestřebskou kotlinou na jihozápadě a Českolipskou kotlinou na severovýchodě. Na severozápadě též sousedí s Českým středohořím. V jihovýchodní části je pahorkatina téměř souvisle, jinde převážně až středně zalesněná. Na JV je významný podíl bučin a smíšených porostů s bukem, jinde převažují borové porosty, smrčiny a smíšené porosty, mimo lesy převažují pole. V okolí Provodína jsou rozsáhlé pískovny na sklářské a slévárenské písky. \n\nOkrsek Provodínská pahorkatina náleží do celku Ralská pahorkatina a podcelku Dokeská pahorkatina. \nProvodínská pahorkatina se dále člení na tři podokrsky: \n\n\n"}
{"id": "895918", "url": "https://cs.wikipedia.org/wiki?curid=895918", "title": "9gag", "text": "9gag\n\n9GAG je sociální médium, založené na principu uživatelského nahrávání obrázků či videí. Tato média mívají nejčastěji zábavnou tematiku, obrázky se řadí většinou mezi tzv. „internetové memy“.\n\n9GAG založili v Hong-Kongu v roce 2008 Ray Chan, Chris Chan, Marco Fung, Brian Yu a Derek Chan. Servery se však nachází ve Spojených státech amerických.\n\nTato webová stránka se stala jednou z nejúspěšnějších zábavných internetových platforem na světě. Měsíční návštěvnost činí přes 67 milionů unikátních uživatelů a více než 2 miliardy zhlédnutých stránek.\n\nNa 9GAG se přidávají obrázky, videa či animace, často nepřesně zvané GIF, se zábavnou tematikou. Motiv obrázku může být jakýkoliv, převládají však vtipné gagy na různorodá témata. Například situace z každodenního života, reakce na aktuální události, atd. K tomu jsou často využívané tzv. „Rage Comics“. Také mohou být pro vyjádření vtipu použity zpracované obrazy slavných osobností či situací. Příkladem mohou být stripy s hercem Robertem Downey Jr. nebo Barackem Obamou.\nStruktura 9GAGu se dělí na tři části: „Fresh“, „Trending“, „Hot“. Ve Fresh sekci jsou zobrazeny všechny nové příspěvky. Zde se pomocí hlasovacího systému vybírají ty uživatelsky atraktivnější příspěvky. Při dostatečném množství hlasů se soubor přesune do části Trending. Pokud se obrázek stane opravdu oblíbeným a získá dostatek hlasů, je přesunut do hlavní sekce, Hot. Tato část je nejvíce navštěvovaná a je očekáván mnohem větší nárůst hlasů. Od roku 2013 se obsah oficiálně dělí i na „Cute“ (z anglického „roztomilý“), Geeky (geekovský) a „GIF“, kde jsou zahrnuty animace.\n\nV roce 2011 byl uživateli 9GAGu vyprovokován spor s komunitou další oblíbené stránky 4chan.org. Zastánci 9GAGu prohlašovali, že jsou skutečnými autory obrázků, označovaných jako z 4chanu. Těm nahrával fakt, že každý obrázek z 9GAGu byl označen.\n\nTato situace vyústila v útoky uživatelů 4chanu na 9GAG. A to formou spamu. Měly proběhnout tzv. „operace 9GAG“ a „operace Deepthroat“. Během nich měly být založeny tisíce falešných účtů, přes které byly na server nahrány soubory s pornografií, násilnými obrázky a dalším materiálem. Následně měly být ještě před smazáním administrátory příspěvky hlasováním přesunuty na Hot page.\n\n20. prosince 2011 útok oficiálně začal. Zprvu byla většina příspěvků smazána, avšak moderátoři přestali stíhat a vlny nevhodného materiálu zaplnily stránku. Tyto útoky trvaly přes 40 hodin. Nicméně o půlnoci na 21. prosince začal i DDoS útok. Po nějaké době se stal 9GAG pro některé oblasti nedostupný, pro ostatní byl velmi pomalý.\n\nPo tomto útoky zamýšleli uživatelé 9GAGu odvetu v podobě DDoS útoku. Jeden z nich byl ve skutečnosti zastánce 4chanu a navedl je na špatné koordináty a tak se pokusili poškodit sami sebe. Když si to uvědomili, provedli masivní útok na hlavní stránku 4chanu a podařilo se jim ji na krátkou chvíli vyřadit z provozu.\n\n"}
{"id": "895919", "url": "https://cs.wikipedia.org/wiki?curid=895919", "title": "Město darované", "text": "Město darované\n\nMěsto darované je dokumentární film, který natočil režisér Vladimír Kressl v roce 1965. Film je tvořen útržky filmu \"Vůdce daroval Židům město\" nalezenému v Československu, který natočili nacisté v roce 1944 v koncentračním táboře Terezín, a kresbami obětí holokaustu. Vše je doplněno čtením o počtu lidí, kteří byly odvedeni do transportu a kolik jich přežilo.\n"}
{"id": "895923", "url": "https://cs.wikipedia.org/wiki?curid=895923", "title": "Vůdce daroval Židům město", "text": "Vůdce daroval Židům město\n\nVůdce daroval Židům město (německy \"Theresienstadt\", nebo \"Der Führer schenkt den Juden eine Stadt\") je dokumentární propagandistický film natočený v roce 1944 režiséry Kurtem Gerronem a Karlem Pečeným v koncentračním táboře Terezín. Cílem filmu bylo rozptýlit pochybnosti o utrpení Židů v Terezíně a ukázat, jak zde dobře žijí. Film nebyl nikdy uveden do distribuce a do dnešních dnů se zachovala pouze torza.\n"}
{"id": "895935", "url": "https://cs.wikipedia.org/wiki?curid=895935", "title": "Various Positions", "text": "Various Positions\n\nVarious Positions je sedmé studiové album kanadského písničkáře Leonarda Cohena. Jeho nahrávání probíhalo v červnu 1984 ve studiu Quadrasonic Sound v New Yorku. Album produkoval John Lissauer a vyšlo v prosinci 1984 v Kanadě a v únoru následujícího roku v Evropě. Obsahuje i jednu z jeho nejznámějších skladeb „Hallelujah“.\n\nVšechny skladby napsal Leonard Cohen.\n"}
{"id": "895936", "url": "https://cs.wikipedia.org/wiki?curid=895936", "title": "Černá sanitka", "text": "Černá sanitka\n\nČerná sanitka je fáma, která byla populární v ČSSR v osmdesátých letech. Lidé si tehdy vyprávěli o tajemném sanitním voze černé barvy, který jezdí v noci a unáší děti a mladé lidi. Ti jsou usmrceni a jejich orgány pak prodává osazenstvo sanitky boháčům na Západě za účelem transplantace. Jako inspirace této historky bývá uváděn německý film \"Kandidáti života a smrti\" (1979).\n\nFolklorista Petr Janeček tuto rozšířenou pověru využil k pojmenování svých knih zabývajících se městskými legendami \"Černá sanitka a jiné děsivé příběhy\", \"Černá sanitka: Druhá žeň\" a \"Černá sanitka: Třikrát a dost\". Podle těchto knih natočila Česká televize patnáctidilný seriál, HaDivadlo uvedlo dramatizaci příběhů. Vznikly také internetové stránky, na nichž se mohli návštěvníci podělit o různé fámy, které někdy zaslechli. \n\n"}
{"id": "895938", "url": "https://cs.wikipedia.org/wiki?curid=895938", "title": "Anna Brunšvická", "text": "Anna Brunšvická\n\nAnna Brunšvická (1390, Brunšvicko – 1432, Innsbruck) byla brunšvicko-lüneburská princezna a hraběnka tyrolská.\n\nJejími rodiči byli brunšvicko-lüneburský vévoda Fridrich I. a Anna Sasko-Wittenberská. Roku 1410 se stala druhou manželkou vévody Fridricha IV. Habsburského. Byla velice zbožná a štědrá. Manželé spolu měli několik dětí, dospělosti se však dožil pouze syn Zikmund, pozdější vévoda rakouský a tyrolský. Anna zemřela roku 1432 a pohřbena byla v tzv. Fridrichově hrobce v klášteře Stams.\n\n"}
{"id": "895944", "url": "https://cs.wikipedia.org/wiki?curid=895944", "title": "Římskokatolická farnost Ivančice", "text": "Římskokatolická farnost Ivančice\n\nŘímskokatolická farnost Ivančice je územní společenství římských katolíků s farním kostelem Nanebevzetí Panny Marie v děkanátu Rosice. Do farnosti patří město Ivančice a jeho části Alexovice, Letkovice a Němčice.\n\nIvančice patří mezi nejstarší města na Moravě a již po svém založení musely mít faru a kostel, protože už v nejstarší písemné zmínce o Ivančicích z roku 1221 figuruje Matouš (Mathias de Ywansiz), snad kněz. Současný farní kostel stojí pravděpodobně na místě, kde stával jeho dřevěný předchůdce. Jeho stavba začala na konci 13. století. Rozestavěný kostel byl v roce 1304 vypálen Kumány sloužícími ve vojsku rakouského vévody Albrechta. Kostel byl postupně dokončen a zaklenut v průběhu 15. století.\n\nBěhem 16. století v Ivančicích nabývali převahy nekatoličtí duchovní, zejména čeští bratři. Prvním katolickým farářem po zahájení rekatolizace byl Mikuláš Kochenius. V letech 1622 až 1675 náležely do ivančické farnosti také Čučice, mezi lety 1760 a 1787 i Neslovice.\n\nBěhem druhé světové války byl popraven tehdejší ivančický farář P. Adolf Tesař. Jeho dosavadní kaplan P. Jan Slabý byl poté zde ustaven farářem a působil zde až do roku 1962, kdy mu byl odebrán státní souhlas k výkonu kněžské služby. Pod jeho vedením prošel farní kostel v letech 1947 až 1953 rozsáhlou opravou. Ve farnosti působili také Mons. Karel Pavlíček, P. Josef Večera i P. Vít Fatěna. Od 1. srpna 2012 byl farářem R. D. Mgr. Pavel Römer. K 1. srpnu 2017 byl novým farářem jmenován R. D. Mgr. RNDr. Miroslav Kazík.\n\nVe farnosti funguje ekonomická i pastorační rada, také chrámová schola a dětský pěvecký sbor. Výuka náboženství probíhá na faře.\n\nNa 8. květen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 7. listopadu.\n\nVe farnosti se pravidelně koná tříkrálová sbírka. V roce 2015 její výtěžek činil 107 179 korun.\n\n"}
{"id": "895945", "url": "https://cs.wikipedia.org/wiki?curid=895945", "title": "124 (číslo)", "text": "124 (číslo)\n\nSto dvacet čtyři je přirozené číslo, které následuje po čísle sto dvacet tři a předchází číslu sto dvacet pět. Římskými číslicemi se zapisuje CXXIV. Stočtyřiadvacátým dnem kalendářního roku je 4. květen (v přestupném roce 3. květen).\n\n\n124 je:\n\n\n\n\nSTS-124 byla montážní mise raketoplánu Discovery k Mezinárodní vesmírné stanici (ISS). Raketoplán odstartoval v plánovaném termínu 31. května 2008 ve 21:02 UTC. V nákladovém prostoru byla umístěna hlavní část japonské laboratoře Kibó – přetlakový modul PM.\n\n\n"}
{"id": "895948", "url": "https://cs.wikipedia.org/wiki?curid=895948", "title": "Tvorba cen", "text": "Tvorba cen\n\nTvorba cen (někdy též cenotvorba) znamená stanovování cen nabízených služeb a zboží podnikatelem či firmou. Způsob rozhodování o tvorbě ceny v souladu s cíli podniku, jeho pozicí na trhu a omezujícími podmínkami, jako jsou zákony, se nazývá cenová politika. Cenotvorba je dle některých autorů považována za nejnáročnější část marketingového mixu, neboť je velmi obtížné odhadnout, jak budou zákazníci a konkurenti stanovenou cenu vnímat. Cenová rozhodnutí přitom přímo ovlivňují tržní výkonnost firmy a její rentabilitu. Správně stanovená cena je nejefektivnější způsob, jak firma může maximalizovat svůj zisk, na čemž závisí úspěch podniku. Optimální cena může přispívat k růstu zisku dokonce významněji než růst obratu.\n\nTvorba cen a samotné stanovení správné ceny má významný vliv na hospodaření jednotlivých firem. Stanovená cena ovlivňuje poptávku, postavení firmy vůči konkurenci a celkové postavení na trhu, má informativní hodnotu pro kupujícího. Samotné rozhodování o ceně při tvorbě marketingové strategie je jedním z klíčových procesů. Je velice důležité správně odhadnout reakce zákazníků na různé výše ceny určitého zboží. Přitom musíme brát v úvahu i výrobní náklady, náklady na distribuci a marketingovou komunikaci, ale i různá omezení, například legislativní, etická, či konkurenční.\n\nCena výrobků a služeb je v prvé řadě ovlivněna samotným záměrem organizace, která je prodává. Cílem organizace může být co největší obrat a zisk, který akcionářům společnosti přinese uspokojivou návratnost jejich vynaložené investice, dále například cíl v podobě získání vedoucího postavení značky na trhu, což se obvykle projevuje vyššími cenami oproti konkurenci. Na druhé straně stojí zejména organizace působící především ve veřejném sektoru, které se mnohdy pokoušejí svoje zákazníky přesvědčit o koupi právě jejich výrobků, a to i za předpokladu snížení ceny, či poskytnutí výrobku zdarma. Nezáleží tedy na typu zvolené strategie, nejprve je potřebné zcela jasně určit cíle cenové politiky a potom až stanovit finální úrovně cen. Nejdůležitější činitelé, které ovlivňují rozhodování o cenách jsou:\n\nNejčastější metodou v kategorii nákladově orientovaných cen je tzv. metoda stanovení ceny přirážkou. Ta v praxi znamená, že se k celkovým nákladům na produkt přičte tzv. přirážka nebo marže. Někteří prodejci přímo zákazníkům uvádějí, že budoucí cena produktu bude stanovena jako celkové náklady s určitou přirážkou. Tato tvorba cen se často nepovažuje za smysluplnou, neboť ignoruje poptávku a ceny konkurence. Výsledná cena stanovená přirážkovou metodou tak pravděpodobně nevede ke stanovení ceny optimální.\n\nDalší metoda v této kategorii je stanovení ceny pomocí cílové rentability (též metoda analýzy bodu zvratu). Tato metoda vychází z bodu zvratu. Na základě nákladové funkce - součet fixních a variabilních nákladů firma vypočte celkové náklady. Následně si určí cenu výrobku a prodané množství produktů, kdy firma dosáhne bodu zvratu. Pokud si stanoví jako cíl určitou výši zisku, musí pro jeho získání zvýšit cenu nebo prodané množství výrobků. Tato metoda ovšem stejně jako předchozí nebere v úvahu nižší poptávku při zvýšení ceny.\n\nObě tyto metody pomáhají firmě určit minimální cenu, která pokryje náklady a případný zisk, ale nebere se v potaz závislost mezi výší ceny a poptávkou.\n\nTato metoda tvorby cen je založená na vnímání hodnoty produktu kupujícím, nikoliv prodávajícím. Proces tvorby ceny je tedy obrácený. Marketingové oddělení nejdříve zjistí hodnotu vnímanou zákazníkem, na základě níž určí cílovou cenu. Podle výše cílové ceny poté firma přizpůsobí návrh a výrobu výrobku.\n\nStále více firem přijímá strategii stanovení ceny podle vnímané hodnoty. Tato metoda se zaměřuje na to, aby zákazníkům nabídla správnou kombinaci kvality produktů za přijatelnou cenu.\n\nDalší metodou hodnotově orientované cenotvorby je strategie každodenních nízkých cen (EDLP – everyday low pricing), která je založená na stálých nízkých cenách zboží. Tato strategie má ke stanovení cen jiný přístup, než v České republice hojně používané strategie „vysoká-nízká“ (high-low), kdy se většinou zboží prodává za vyšší ceny, ale pravidelně se objevují akční nabídky, kdy je cena nižší, než při použití EDLP. V maloobchodě v USA v poslední době převážila velkou měrou strategie EDLP, neboť neustále se opakující výprodeje a reklamní akce jsou nákladné a narušují důvěru a vnímání cen zákazníků.\n\nPři tomto postupu určování ceny prodávající nevychází z předpokladu, že základem ceny jsou její náklady, nýbrž bere v potaz zejména charakteristické chování jednotlivých zákazníků a vlastnosti výrobku. Nutným předpokladem pro použití poptávkově orientované tvorby cen je znalost průběhu poptávky po produktu, díky čemuž firma zjistí množství produktu, které může při různých cenách prodat. Podle toho vedení firmy následně stanoví cenu, která vede k nejvýraznějšímu rozdílu mezi očekávanými výnosy a náklady, a je tedy nejziskovější. Nevýhodou této metody je to, že odhadnout poptávku je obecně poměrně složitý úkol, kdy kalkulujeme s odhady pesimistickými, optimistickými a nejpravděpodobnějšími. Odhad poptávky po produktu se nejčastěji provádí prostřednictvím dotazování potenciálních zákazníků, expertními odhady, analýzou minulých dat či testováním trhu.\n\nPři použití metody stanovení ceny podle konkurence určuje firma své ceny s menším ohledem na své náklady či poptávku, zato převážně podle cen, které mají její konkurenti. Tuto cenu buď zachovávají stejnou, nebo jenom o málo vyšší či nižší.\n"}
{"id": "895952", "url": "https://cs.wikipedia.org/wiki?curid=895952", "title": "Plas Johnson", "text": "Plas Johnson\n\nPlas Johnson (* 21. července 1931 Donaldsonville, Louisiana, USA) je americký jazzový saxofonista. Je autorem saxofonové linky ve skladbě „The Pink Panther theme“ amerického skladatele Henryho Manciniho. Od konce čtyřicátých let hrál s Charlesem Brownem. Od padesátých let hrál s mnoha významnými umělci, jako byli Frank Sinatra, Peggy Lee nebo Nat King Cole. V roce 1980 hrál na albu \"Heartattack and Vine\" od Toma Waitse. Mimo to hrál s umělci, jako byli B. B. King, Johnny Otis, Lalo Schifrin nebo skupina The Wrecking Crew.\n"}
{"id": "895953", "url": "https://cs.wikipedia.org/wiki?curid=895953", "title": "Spojené státy americké na Letních olympijských hrách 1936", "text": "Spojené státy americké na Letních olympijských hrách 1936\n\nSpojené státy americké na Letních olympijských hrách v roce 1936 reprezentovalo 359 sportovců, z toho 46 žen a 313 mužů, ve 21 sportech.\n\n"}
{"id": "895956", "url": "https://cs.wikipedia.org/wiki?curid=895956", "title": "Věra Vovsová", "text": "Věra Vovsová\n\nVěra Vovsová (11. srpna 1912, Běstvina, Rakousko-Uhersko – 31. srpna 1998, Nasavrky, Česko) byla česká akademická malířka. Většinu svého života strávila ve městě Pardubice, kde našla inspiraci pro mnohé z jejich obrazů. Malovala nejraději květiny, ale také zátiší nebo obrazy z cest. V Nasavrkách namalovala sérii obrazů sadu Kaštanka.\n\nStudovala Učitelský ústav v Chrudimi. Malovat začala pod vedením Ferdinanda Pochobradského. Po absolutoriu studovala malířství na Soukromé malířské škole u Rudolfa Vejrycha a profesora Josefa Šilhavého. Poté dva roky na Soukromé škole výtvarných umění ve Zlíně u sochaře Vincence Makovského a malíře Richarda Wiesnera. Před 2. sv. válkou byla učitelkou. Po narození dcery a poté syna se k profesi učitelky již nevrátila. Od roku 1948 byla členkou Kruhu výtvarných umělkyň v Praze. V roce 1950, kdy byly svazy sloučeny se stala členkou Svazu českých výtvarných umělců v pardubické pobočce. V roce 1990 vstoupila do Unie výtvarných umělců.\n\nJejím manželem byl hudební pedagog a skladatel František Voves. V roce 1972 se přestěhovala do Nasavrk, kde v roce 1998 zemřela.\n\n"}
{"id": "895957", "url": "https://cs.wikipedia.org/wiki?curid=895957", "title": "Terstský zemský sněm", "text": "Terstský zemský sněm\n\nTerstský zemský sněm (německy \"Landtag der Stadt Triest\") byl volený zákonodárný sbor v korunní zemi a městě Terst v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska. Na rozdíl od většiny z nich ale vykonával působnost jen na nevelkém území města Terst a jeho okolí a působil zároveň jako městský samosprávný orgán. Z hlediska správního byl součástí provincie Rakouské přímoří (v níž se kromě Terstu nalézaly i další dvě korunní země: Okněžněné hrabství Gorice a Gradiška a Markrabství Istrie).\n\nTerst se stal ve 14. století svobodným městem. Kvůli nutnosti ochrany před expanzí Benátské republiky se ale připojil k habsburskému soustátí. V privilegiu z roku 1550 poskytl Ferdinand I. Habsburský samosprávu. Nejvyšší představitel města \"Capitano\" se stal zástupcem panovníka na území Terstu. Role městské samosprávy ale později upadala a v roce 1783 byl úřad Capitana zcela zrušen císařen Josefem II.. Pokusy o její oživení v letech 1808–1809 nebyly úspěšné. V roce 1838 ustavil císař Ferdinand I. Dobrotivý na radu kancléře Metternicha v Terstu čtyřicetičlenné Gremium (neoficiálně nazývané \"Consiglio ferdinandiano\"). Mělo ale jen poradní funkci. Jeho členy jmenoval císařský guvernér na základě návrhu magistrátu. Tři čtvrtiny členů tvořili pozemkoví vlastníci a obchodníci, zbylou čtvrtinu držitelé akademických titulů.\n\nRevoluce roku 1848 vedla v Terstu k oživení snah po autonomii. Počátkem roku 1848 byla ustavena provizorní obecní komise (\"Commissione municipale\"), jež nahradila zrušené Consiglio. Místní politici vystupovali loajálně vůči monarchii a získali si sympatie císaře. V létě roku 1848 komise navrhla zemskou a městskou ústavu. Vídeňské ministerstvo vnitra pak pověřilo provizorní obecní komisi rozpracováním návrhu.\n\n12. listopadu 1849 zvolila provizorní obecní komise provizorní městskou radu, která vyhotovila návrh zemského statutu. Ten byl vídeňskou vládou schválen a 12. dubna 1850 vydal císař František Josef I. patent, kterým vstoupila v Terstu v platnost obecní samospráva (\"Statuto municipale\").\n\nJeště předtím se ale vedly diskuze, zda by Terst neměl být začleněn do jednotné země spolu Okněžněným hrabstvím Gorice a Gradiška a Markrabstvím Istrií. V takovém případě by sice Terst byl největším městem tohoto útvaru, ale nedisponoval by nadpoloviční většinou, čímž by jeho zastoupení bylo jen menšinové. Terst proto trval na tom, aby zůstal samostatnou korunní zemí. Paragraf 31 v Statuto municipale konstatoval, že městská rada v Terstu má mít charakter zemského sněmu. Tak zemské sněmy vymezovaly paragrafy 33 a 36 Březnová ústava.\n\nMěstská rada sestávala z 54 členů, z nichž 48 zastupovalo vlastní Terst a 6 jeho okolí. Volilo se ve čtyřech kuriích. Volební právo měli jen muži a jen ti obyvatelé Terstu, kteří zde pobývali nejméně pět let, vlastnili zde nemovitý majetek nebo patřili do některé z profesních skupin s automatickým volebním právem (majitelé lodí, akademici, obchodníci apod.). Volební právo v prvních třech kurích omezoval volební cenzus, čtvrtá kurie zahrnovala všechny zbylé oprávněné voliče. Od konce srpna do poloviny září 1850 proběhly podle těchto parametrů první volby. Zvoleno bylo 15 velkoobchodníků, 6 právníků, 5 kupců, 5 úředníků, 4 lékaři, 3 učitelé a po dvou bankéřích, důstojnících, makléřích a prokuristech. Zasedal zde jeden duchovní. Městská rada byla loajální k monarchii, podle policejních výkazů patřilo jen šest jejích členů ke stoupencům italského sjednocení.\nMěstská rada (zemský sněm) se poprvé sešla 22. září 1850. Do konce roku 1851 pak proběhlo několik doplňovacích voleb na jednotlivé posty v radě.\n\nSilvestrovské patenty vydané císařem koncem roku 1852 omezovaly ústavní svobody v monarchii. S jejich vydáním skončila také funkce terstské městské rady coby zemského sněmu. Nadále mělo jít jen o městskou reprezentaci, zatímco Terst se stal součástí nově utvořené korunní země Rakouské přímoří stejně jako Gorice a Gradiška a Istrie. Městská rada byla obměňována bez voleb, jen jmenováním od ministerstva vnitra.\n\nPo dobu deseti let se v Terstu nekonaly žádné volby a městská rada z této doby se neoficiálně nazývala \"Consiglio decennale\".\n\nTerský zemský sněm vznikl opětovně v roce 1861 společně s dalšími zemskými sněmy v monarchii v rámci přechodu na ústavní formy vlády a zemské samosprávy tak, jak ho nastavila únorová ústava, jíž vydal císař František Josef I. Terst coby znovuvytvořená separátní korunní země měl na centrální vídeňský parlament (Říšská rada) posílat dva poslance (později kvóta zvýšena na pět). Starosta Terstu (titul \"podestá\") byl zároveň předsedou zemského sněmu (zemský hejtman) a jmenoval ho císař. Z hlediska správního (státní správa) ovšem Terst nadále fungoval jako podčást provincie Rakouské přímoří (společný místodržící).\n\nPodle nařízení z 26. listopadu 1860 byly vypsány nové volby, které se konaly od 14. února do 10. března 1861. 18. března 1861 se pak konalo ustavující zasedání. Podle policejních záznamů bylo na nově zvoleném terstském sněmu zvoleno 12 radikálních liberálů, 29 umírněných liberálů a 13 konzervativců. Stejně jako v mnoha jiných korunních zemích se i v Terstu brzy po obnovení ústavního života objevily jazykové spory. Zemský zákonný návrh na to, aby se úředními jazyky stala italština a slovinština, nebyl císařem schválen. Kromě německojazyčného státního gymnázia vzniklo v Terstu i soukromé gymnázium s italským vyučovacím jazykem. Jednacím jazykem zemského sněmu byla italština. Říšská sbírka zákonů byla v Terstu byla publikována kromě němčiny i v italštině a slovinštině, zemská sbírka zákonů vycházela v italštině a němčině.\n\nV posledních dekádách existence Rakouska-Uherska se na sněmu vyostřovala národnostní rivalita. Převážná většina poslanců byla orientována proitalsky a liberálně (formace Associazione Patria) a zastávala iredentistické postoje. Slovinci, kteří měli demografickou převahu v okolí vlastního města, byli na sněmu trvale v menšině.\n\nV roce 1896 byla na Terstském zemském sněmu zřízena pátá kurie (podobně jako v téže době na celostátní úrovni, na Říšské radě), v níž se volilo podle všeobecného volebního práva.\n\nDalší reformu volebního systému schválil zemský sněm 26. srpna 1908. Sněm měl podle ní mít nově 80 poslanců volených ve třech kuriích s volebním cenzem a v čtvrté podle všeobecného práva (ovšem jen pro muže). Každá kurie měla mít 16 poslanců. Kromě toho mělo být voleno 12 poslanců za okolí Terstu a čtyři poslanci za obchodní komory. Volební období se prodloužilo ze tří na čtyři roky. Volební právo se díky reformě rozšířilo na 50 % populace. Stále ještě nešlo o tak razantní reformu, jaká byla provedena na celostátní úrovni, kde bylo zavedeno všeobecné a rovné volební právo, podle kterého se poprvé volilo ve volbách do Říšské rady roku 1907 a podle kterého obyvatelé Terstu zvolili pět poslanců na Říšskou radu.\n\nRevize volebního systému byla poprvé uvedena do praxe při zemských volbách v Terstu v roce 1909. Podíl stranických bloků byl následovný: 54 poslanců získali italští národní liberálové, 12 poslanců Slovinci a 10 poslaneckých křesel italští socialisté. Kromě toho byli zvoleni čtyři poslanci bez jasné stranické příslušnosti za kurii obchodních komor. Ve srovnání s výsledky voleb na Říšskou radu šlo ovšem o propad socialistických stran (ještě ve volbách na Říšskou radu byli v roce 1907 za Terst zvoleni z pěti poslanců čtyři socialisté) a italští národní liberálové z Terstu uspěli i ve volbách na Říšskou radu roku 1911.\n\nPatrně poslední zasedání zemského sněmu v Terstu se konalo roku 1913 (projednány změny v zemském zákoně o myslivosti a předloha o podpoře malých bytů), v následujících letech již v zákoníku pro Rakouské přímoří žádné terstské zákony nevyšly (data z roku 1915 nejsou ovšem ještě elektronicky zpracována).\n\nNa konci první světové války byl Terst 3. listopadu 1918 obsazen Itálií a funkce zemského sněmu skončila. V meziválečné Itálii coby unitárním státu žádné zemské sněmy neexistovaly. Od roku 1963 je nicméně Terst hlavním městem autonomního regionu Furlansko-Julské Benátsko a Terst s okolím tvoří jednu ze čtyř jeho provincií.\nPozice Terstského sněmu jako zákonodárného tělesa spojujícího funkci městské i zemské samosprávy je podobná jako pozice rakouského hlavního města Vídeň, které od 20. let 20. století tvoří samostatnou spolkovou zemi Rakouska a v jeho čele stojí Vídeňská obecní rada, která má rovněž paralelní statut zemského sněmu.\n\n"}
{"id": "895964", "url": "https://cs.wikipedia.org/wiki?curid=895964", "title": "Svámí Vivékánanda", "text": "Svámí Vivékánanda\n\nSvámí Vivékánanda (rodným jménem Narendranáth Datta; 12. leden 1863 – 4. červenec 1902) byl indický filozof, zpěvák a básník, klíčová postava moderního hinduismu a indického nacionalismu 19. století. Sehrál klíčovou úlohu při šíření jógy a védánty do západní civilizace, zejména v USA. Byl žákem Šrí Rámakršny. Den jeho narození je v Indii od roku 1985 státním svátkem, tzv. Národním dnem mládeže, neboť Vivékánanda má být inspirací zejména pro mladé. Své texty psal v angličtině a bengálštině.\n\n\n"}
{"id": "895965", "url": "https://cs.wikipedia.org/wiki?curid=895965", "title": "Đorđe Tabaković", "text": "Đorđe Tabaković\n\nĐorđe Tabaković (v srbské cyrilici Ђорђе Табаковић; 3. května 1897, Arad, Rakousko-Uhersko – 1. září 1971, Novi Sad, Jugoslávie) byl známý srbský/jugoslávský architekt.\n\nTabaković pocházel z vojvodinské rodiny, která se výrazně zapsala do dějin srbského umění. Mnozí předchůdci Đorđe Tabakoviće byli malíři, či architekti. Jeho bratr Ivan Tabaković se stal rovněž malířem a později i profesorem na Bělehradské umělecké akademii.\n\nĐorđe vyrůstal v Aradu, kde navštěvoval jak základní školu, tak i gymnázium. Architekturu studoval jak v Budapešti, tak i v Bělehradě. Poté žil nějakou dobu v Paříži i v Aradu a nakonec se přestěhoval do Nového Sadu, který se stal byl po zbytek života jeho domovem. Tabaković se brzy projevil jako pravý novosadský architekt a navrhl přes 50 projektů různých budov, od malých vil až po velké paláce. Jako jeden z mála srbských architektů byl - převážně díky svému pobytu v zahraničí (především Francii) - ovlivněn evropskými vlivy tehdejší funkcionalistické architektury. Od roku 1930 začal projektovat stavby, které toto plně potvrdily. Díky strohým liniím a prostorným oknům byla jejich výstavba jednak mnohem méně nákladná, než tomu bylo v případě jiných staveb, jednak byly vnitřní prostory vhodně prosvícené a slunné. Jeho nejznámější stavbou, která se nachází v centru Nového Sadu je Tanurdžićův palác. Kromě toho navrhl i budovu Novosadské obchodní mládeže (1931), Palác Klajn, Sokolský dům (dnes Kino mládeže) a některé další objekty. V Zrenjaninu byly podle jeho návrhů zrealizovány budovy Burzy práce a Dětského domu.\n\nBěhem druhé světové války i nadále aktivně navrhoval různé budovy. Po jejím skončení se však rozhodl tuto činnost opustit; stal se profesorem na umělecké škole, věnoval se fotografii, designu a publikoval různé statě. Navrhl vnitřní uspořádání divadla v Zrenjanině a centrální novosadské pošty. Zemřel v roce 1971 v Novém Sadu.\n\nOd roku 1994 uděluje Novosadská společnost architektů každoročně Tabakovićovu cenu za architekturu význačným osobám, které přispěly k rozvoji města.\n"}
{"id": "895966", "url": "https://cs.wikipedia.org/wiki?curid=895966", "title": "Kyselina enanthová", "text": "Kyselina enanthová\n\nKyselina enanthová (systematický název heptanová kyselina) je karboxylová kyselina obsahující sedm atomů uhlíku v molekule, patří mezi nižší mastné kyseliny. Za normálních podmínek jde o olejovitou kapalinu s nepříjemným zápachem.\n\nKyselina enanthová se, spolu s dalšími nižšími mastnými kyselinami (a také aldehydy a ketony), vyskytuje ve žluklých tucích a je jednou z látek způsobujících jejich zápach.\n\nJe to také jedna z mnoha látek vyskytujících se v cigaretách.\n\nKyselina enanthová se používá na výrobu jejich esterů (například ethylheptanoátu, který má vůni podobnou hroznovému vínu), ze kterých se vyrábí aromata a chuťové přísady.\n"}
{"id": "895970", "url": "https://cs.wikipedia.org/wiki?curid=895970", "title": "Marián Kello", "text": "Marián Kello\n\nMarián Kello (* 5. září 1982, Gelnica, Československo) je slovenský fotbalový brankář a bývalý reprezentant, momentálně hráč klubu FC VSS Košice.\n\nKello zahájil svou fotbalovou kariéru v 1. FC Košice, kde prošel všemi mládežnickými družstvy. V Košicích podepsal v 18 letech smlouvu, ale vzhledem k finančním těžkostem klubu odehrál jediný ligový zápas proti Artmedii Bratislava.\n\nPoté přestoupil ve svých 19 letech do českého druholigového klubu FC Vítkovice, kde působil v letech 2002–2007.\n\nNásledoval přestup do litevského klubu FBK Kaunas, kde se uchytil v pozici brankářské jednotky a ihned po přestupu získal roku 2007 litevský ligový titul (hrálo se systémem jaro-podzim). V barvách Kaunasu také podal na mezinárodní scéně kvalitní výkony ve druhém předkole Ligy mistrů 2008/09 proti skotskému Rangers FC (finalistovi Poháru UEFA z předchozí sezóny), když v Glasgowě na Ibrox Stadium vychytal remízu 0:0 a doma výhru 2:1, což znamenalo senzační postup do třetího předkola. Ve třetím předkole Kaunas dvakrát podlehl dánskému Aalborg BK stejným výsledkem 0:2, nicméně výkony Kella přispěly k jeho přesunu do skotského Heart of Midlothian. Transfer ovlivnila i skutečnost, že Hearts a FBK Kaunas měly společného majitele, litevského miliardáře ruského původu Vladimira Romanova.\n\nKlub Hearts of Midlothian oznámil 14. srpna 2008, že získal Mariána Kella do svých řad (nejprve sezónu 2008/09 na hostování, poté na přestup). Debutoval 23. srpna na stadionu Tynecastle proti St. Mirren FC a byla to vítězná premiéra, neboť Hearts porazili soupeře 2:1. Stabilní brankářskou jedničkou se stal až ke konci sezóny, ve které si nakonec připsal 13 startů. Na Ibrox Stadium se představil podruhé proti Rangers FC v nové roli hráče Hearts, tentokrát inkasoval dva góly a jeho tým prohrál 0:2. V závěrečném 38. kole skotské ligy cestoval na Celtic Park k zápasu proti druhému klubu z Glasgowa - Celticu, kterému šlo o ligový titul. Podal velmi jistý výkon a Hearts remizovali 0:0. Kello se ocitl v sestavě „jedenáctky ligového kola“. Hearts skončili v lize na 3. místě.\n\nV klubu poté podepsal smlouvu (po ukončení hostování a rozvázání smlouvy s Kaunasem), zažil zde úspěšná léta, v sezóně 2010/11 získal několik ocenění. V dubnu 2012 ve skotském klubu předčasně skončil, nedohodl se na nové smlouvě.\n\nV září 2012 po úspěšných testech přestoupil jako volný hráč do rumunského klubu Astra Giurgiu, jenž se ještě nedlouho předtím jmenoval Astra Ploiești. Debutoval 5. října 2012 proti FC Vaslui, domácí zápas skončil remízou 1:1. Koncem října nastoupil ke druhému střetnutí proti FC Oțelul Galați a zápas se mu nevydařil. Šel na hřiště v 89. minutě místo zraněného brankáře Silvia Lunga a krátce poté (v 95. minutě) mu z rukou vypadl míč po lehkém centru na Bruca Inkanga, který pohodlně skóroval. Astra prohrála 1:2. Rozzuřený majitel klubu Ioan Nicolae se nechal slyšet, že Kello už další šanci nedostane. Slovenský brankář si sháněl další angažmá.\n\nV březnu 2013 se domluvil na krátkodobém angažmá v anglickém druholigovém klubu Wolverhampton Wanderers. Po vypršení kontraktu byl v červenci 2013 na testech v jiném anglickém týmu Doncaster Rovers.\n\nV říjnu 2013 podepsal krátkodobý kontrakt do ledna 2014 se skotským klubem St. Mirren. Debutoval 26. října v utkání proti domácímu týmu Dundee United, ale inkasoval 4 góly a St. Mirren prohrál 0:4. Poté ale podával kvalitní výkony a do konce roku odchytal 11 zápasů, z toho čtyři s čistým kontem. Trenér Danny Lennon stál o další spolupráci a Marián prodloužil smlouvu do konce sezóny 2013/14.\n\nDíky formě ve skotském Hearts debutoval 9. února 2011 v A-mužstvu Slovenska v přátelském utkání proti domácí reprezentaci Lucemburska. Kello nastoupil na hřiště v 77. minutě, zápas skončil překvapivou porážkou Slovenska 1:2. Do konce roku si připsal ještě další dva starty v národním dresu (přátelský proti Dánsku a kvalifikační proti Andoře).\n\n"}
{"id": "895973", "url": "https://cs.wikipedia.org/wiki?curid=895973", "title": "Bohumil Klepetko", "text": "Bohumil Klepetko\n\nBohumil Klepetko (* 13. ledna 1967 Roudnice nad Labem) je český redaktor a moderátor. V letech 1998 až 2012 moderoval na ČT hlavní zpravodajskou relaci Události, mezi roky 2012 a 2013 pak Události, komentáře, v letech 2013 a 2014 Hyde park, Interview ČT24 a v současnosti moderuje pořady Události v regionech a Politické spektrum.\n\nNarodil se a bydlí v Roudnici nad Labem. Jeho otec byl první ředitel třetí základní školy v Roudnici nad Labem. V letech 1981 až 1985 vystudoval Gymnázium Roudnice nad Labem, ve studiích pokračoval nejprve na 2. lékařské fakultě Univerzity Karlovy v Praze a později na Fakultě sociálních věd téže univerzity.\n\nSám hrál lední hokej, např. za \"A\" tým mužů v Roudnici nad Labem. Také byl přijat na námořní akademii v zahraničí, ale z osobních důvodů nemohl nastoupit ke studiu.\n\nV letech 1992 až 1993 externě spolupracoval s redakcí zpravodajství České televize, od roku 1994 je zde zaměstnán:\n\nExterně spolupracoval s Českým rozhlasem a ČTK.\n\nDo konce března 2012 moderoval společně s Ivetou Toušlovou pořad Události, hlavní zpravodajskou relaci České televize. Od dubna 2012 se přesunul do večerního pořadu Události, komentáře. Další změna nastala v září 2013, kdy opusil Události, komentáře a začal společně s Danielem Takáčem uvádět pořad Hyde park na ČT24.\n\nAktuálně (v roce 2019) moderuje pořady Události v regionech a Politické spektrum.\n\n\n\nPři teroristickém útoku na Ministerstvo obrany Spojených států amerických v září 2001 byl v Pentagonu a smrti unikl jen díky nárazu letadla do opačného prostoru k místu, kde se nacházel.\n\n"}
{"id": "895974", "url": "https://cs.wikipedia.org/wiki?curid=895974", "title": "Zápas na Letních olympijských hrách 1992 – muži, řecko-římský do 68 kg", "text": "Zápas na Letních olympijských hrách 1992 – muži, řecko-římský do 68 kg\n\nZápas řecko-římský ve váhové kategorii do 68 kg probíhal na Letních olympijských hrách 1992 v barcelonském Instituto Nacional de Educación Física de Cataluña. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "895975", "url": "https://cs.wikipedia.org/wiki?curid=895975", "title": "Zemský sněm Gorice a Gradišky", "text": "Zemský sněm Gorice a Gradišky\n\nZemský sněm Gorice a Gradišky byl od roku 1861 existující volený zákonodárný sbor v korunní zemi Gorice a Gradiška v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska. Z hlediska státní správy bylo Okněžněné hrabství Gorice a Gradiška součástí provincie Rakouské přímoří, v níž se dále nalézaly i další dvě korunní země: Terst a Markrabství Istrie se společným místodržícím. \n\nZemský sněm v Gorici a Gradišce vznikl roku 1861 společně s dalšími zemskými sněmy v monarchii v rámci přechodu na ústavní formy vlády a zemské samosprávy tak, jak ho nastavila únorová ústava, jíž vydal císař František Josef I. Sněm měl 22 členů. Jako virilista (z titulu své funkce) na něm zasedal arcibiskup Gorice. Zbylých 21 poslanců bylo volených a to ve třech kuriích. \n\nSněm vydával zákony zemského charakteru a fungoval až do roku 1918, kdy region připadl k Itálii.\n"}
{"id": "895977", "url": "https://cs.wikipedia.org/wiki?curid=895977", "title": "1. česká národní hokejová liga 1980/1981", "text": "1. česká národní hokejová liga 1980/1981\n\n1. česká národní hokejová liga 1980/1981 byla 12. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 24 týmů rozdělených do 2 skupin po 12 týmech. Rozdělení bylo provedeno na základě polohy týmu. V každé skupině se utkalo všech 12 týmů dvoukolově každý s každým (celkem 22 kol). Poté z obou skupin postoupilo nejlepších 5 týmů do finálové skupiny. Ve finálové skupině se 10 týmů utkalo dvoukolově každý s každým (18 kol), přičemž se započítávaly výsledky dosažené v základních skupinách (celkem 40 kol). Vítěz finálové skupiny postoupil do kvalifikace o nejvyšší soutěž, ve které se střetnul s vítězem 1. SNHL v sérii na tři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na 6. až 12. místě se v rámci původní skupiny utkaly dvoukolově o udržení systémem každý s každým a započítávaly se výsledky dosažené v základní části. Týmy na posledních dvou místech každé skupiny sestoupily do krajského přeboru.\n\nTým TJ Zetor Brno postoupil do kvalifikace o nejvyšší soutěž, kde se utkal s vítězem 1. SNHL PS Poprad, kterého porazil 3:2 na zápasy (3:1, 2:3 PP, 3:4, 5:2, 4:3).\n\nTýmy VTJ Příbram a VTJ Litoměřice sestoupily do krajského přeboru.\n\nTýmy TJ Tatra Kopřivnice a VTJ VVŠ PV Vyškov sestoupily do krajského přeboru.\n\n"}
{"id": "895978", "url": "https://cs.wikipedia.org/wiki?curid=895978", "title": "Daniel Veselý", "text": "Daniel Veselý\n\nDaniel Veselý (* 9. května 1992) je český fotbalový záložník, v současnosti působící v Rakousku. Je vnukem legendárního slávistického fotbalisty Františka Veselého.\n\nOdchovanec Slavie Praha Daniel Veselý dostal příležitost v A-mužstvu v ročníku 2011/12 Gambrinus ligy, debutoval v zápase 9. dubna 2012 proti hostující Viktorii Žižkov. V úplném závěru zápasu jej trenér Martin Poustka poslal na hřiště místo Martina Latky, zápas skončil vítězstvím Slavie 2:0. Šlo o raritu, neboť za stejný klub hráli fotbal i jeho otec, děd i praděd. Svůj premiérový gól si připsal 12. května 2012 v domácím utkání proti Bohemians 1905, v 84. minutě šel na hřiště a hned v 85. minutě zaznamenal vítězný gól, když zvyšoval na průběžných 2:1. Slavia Praha zvítězila nakonec 3:1.\n\nPod trenérem Petrem Radou nedostával ve Slavii příležitost. V zimní přestávce 2012/13 byl na testech v 1. FK Příbram. V lednu 2014 odešel na hostování do druholigového týmu FK Baník Most 1909 poté hostoval půl roku v klubu FC Graffin Vlašim. V současnosti působí v Rakousku v nižší soutěži, kam odešel ze Slavie Praha jako volný hráč.\n\n"}
{"id": "895981", "url": "https://cs.wikipedia.org/wiki?curid=895981", "title": "Istrijský zemský sněm", "text": "Istrijský zemský sněm\n\nIstrijský zemský sněm byl od roku 1861 existující volený zákonodárný sbor v korunní zemi Istrie v Rakouském císařství, od roku 1867 v Rakousku-Uhersku, existující do roku 1918. Byl jedním ze zemských sněmů Předlitavska. Z hlediska státní správy bylo Markrabství Istrie součástí provincie Rakouské přímoří, v níž se dále nalézaly i další dvě korunní země: Terst a Gorice a Gradiška se společným místodržícím. \n\nZemský sněm v Istrii vznikl roku 1861 společně s dalšími zemskými sněmy v monarchii v rámci přechodu na ústavní formy vlády a zemské samosprávy tak, jak ho nastavila únorová ústava, jíž vydal císař František Josef I. Sněm měl 30 členů. Jako virilisté (z titulu své funkce) na něm zasedali tři biskupové a to biskup Terstu a Koperu, biskup Poreče a Puly a biskup Krku. Zbylých 27 poslanců bylo volených a to ve třech kuriích. \n\nSněm vydával zákony zemského charakteru a fungoval až do roku 1918, kdy region připadl k Itálii (po roce 1945 součástí Jugoslávie).\n"}
{"id": "895984", "url": "https://cs.wikipedia.org/wiki?curid=895984", "title": "Monolithos", "text": "Monolithos\n\nMonolithos ( ) je vesnice v Řecku na ostrově Rhodos. Nachází se 10 km jihovýchodně od Apolakkie, 30 km od Prasonisi a 70 km od hlavního města ostrova Rhodu. Je součástí obecní jednotky Atavyros.\n\nPodle sčítání lidu v roce 2011 zde žilo 181 obyvatel.\n\nAsi 1,5 km jihozápadně od obce je hrad, vybudovaný na vrcholu 100 metrů vysoké skály. Postavili ho původně Byzantinci, v roce 1467 jej rozšířili johanité a v letech 1480–1489 ho nechal zrestaurovat jejich velmistr Pierre d'Aubusson. Úlohou pevnosti bylo chránit ostrov před útoky. Nikdy nebyla dobyta. Na konci 20. století již zůstal hrad z velké části pobořen. Nabízí krásný výhled na moře a dva ostrovy. V jeho areálu stojí dvě dnes nepoužívané kaple. Přístup do pevnosti je možný po schodech vytesaných ve skále.\n\n"}
{"id": "895985", "url": "https://cs.wikipedia.org/wiki?curid=895985", "title": "Seznam kostelů v okrese Žďár nad Sázavou", "text": "Seznam kostelů v okrese Žďár nad Sázavou\n\nSeznam kostelů v okrese Žďár nad Sázavou\n\n"}
{"id": "895989", "url": "https://cs.wikipedia.org/wiki?curid=895989", "title": "ŠHK Púchov", "text": "ŠHK Púchov\n\nŠHK Púchov je slovenský hokejový klub založený roku 1946.\n\nKlub vznikl v roce 1946, největší úspěch zaznamenal na začátku osmdesátých let, kdy poprvé vybojovali postup do 1. SNHL v sezóně 1980/81. Klub však sestoupil po roce zpět do soutěže krajského přeboru. Po rozpadu Československa byli přiděleni do 2. ligy skupiny střed. V premiérovém ročníku soutěže skončili v základní části první místo, v boji o postup skončili na druhém postupovém místě. V 1. lize hráli čtyři roky, nejlepší umístění zaznamenali v ročníku 1996/1997, ve kterém se umístili celkově na 7. místě. V sezóně 1997/98 se umístili na posledním místě a sestoupili zpět do 2. ligy. Následek sestupu byl dlouholetý útlum od hokeje. Návrat do 2. ligy nastal v sezóně 2005/06. Během období 2005/2009 hráli ve skupině západ. Základní skupinu vyhráli pětkrát po sobě v letech 2006/11, v poslední sezóně ve druhé lize konečně postoupili zpět do 1. ligy. V ročníku 2011/12 vyhráli pouze jediný zápas, po základní části a fázi play-out skončil na posledním sestupovém místě. Klub poté zanikl. Po dvouleté přestávce se klub přihlásil zpět do hokeje, registroval se do druhé ligy.\n\n\n"}
{"id": "895993", "url": "https://cs.wikipedia.org/wiki?curid=895993", "title": "Earl Palmer", "text": "Earl Palmer\n\nEarl Palmer (25. října 1924 New Orleans, Louisiana − 19. září 2008 Banning, Kalifornie) byl americký bubeník. Od konce padesátých let spolupracoval s Little Richardem, se kterým nahrál několik alb. Rovněž hrál s hudebníky, jako byli Frank Sinatra (\"Sinatra and Swingin' Brass\"), Milt Jackson, Neil Young (\"Neil Young\"), Taj Mahal (\"The Natch'l Blues\"), Dick Dale, Lalo Schifrin (\"\"), Tom Waits (\"Blue Valentine\"), Tim Buckley (\"Look at the Fool\"), The Mamas & the Papas (\"People Like Us\"), The Monkees (\"The Birds, The Bees & The Monkees\"), Elvis Costello (\"King of America\") nebo Glen Campbell.\n\nV roce 2000 byl uveden do Rock and Roll Hall of Fame.\n\nZemřel po dlouhé nemoci v roce 2008 ve věku 83 let.\n"}
{"id": "896002", "url": "https://cs.wikipedia.org/wiki?curid=896002", "title": "Mask (album, Bauhaus)", "text": "Mask (album, Bauhaus)\n\nMask je druhé studiové album britské gothic rockové skupiny Bauhaus. Jeho nahrávání probíhalo ve studiích Playground Studios a Jam Studios v Londýně. Album si produkovala skupina sama a vyšlo v říjnu 1981 u vydavatelství Beggars Banquet Records. Autorem obalu alba je kytarista skupiny Daniel Ash.\n\nVšechny skladby napsali členové skupiny Bauhaus (Daniel Ash, David J, Kevin Haskins, Peter Murphy).\n"}
{"id": "896003", "url": "https://cs.wikipedia.org/wiki?curid=896003", "title": "Mask", "text": "Mask\n\nMask může být:\n\n"}
{"id": "896013", "url": "https://cs.wikipedia.org/wiki?curid=896013", "title": "Fotografické pozadí", "text": "Fotografické pozadí\n\n\"Hlavní články: Světlo ve fotografii a studiové osvětlení.\"\n\nFotografické pozadí je standardním vybavením fotografických ateliérů.\n\nFotografické pozadí bývá k dispozici v rozmanitých barvách a velikostech. Co se týče materiálů existuje klasické papírové fotopozadí a nebo varianta z polyprophylenu nebo vinylu. Fotopozadí se uchycují buď na konstrukce se stativy nebo do rozpínacích trnů a držáků přímo na zeď ateliéru.\n\nTakzvané nekonečné pozadí se vytvoří tak, že se plynule přejde ze svislé polohy do vodorovné, aby nebyla viditelná hrana, která by byla na pořízených snímcích rušivá. Některá fotografická studia mají ve spodní části stěn oblé rohy.\n\nMalované fotografické pozadí bylo přibližně v období od roku 1860 do roku 1920 standardním vybavením raných fotografických ateliérů.\n\nÚčinek tmavého a světlého pozadí na portrét.\nÚčinek tmavého a světlého pozadí ve fotografii skla.\n\n"}
{"id": "896015", "url": "https://cs.wikipedia.org/wiki?curid=896015", "title": "Onchocerciáza", "text": "Onchocerciáza\n\nOnchocerciáza nebo také říční slepota je chronické parazitární onemocnění způsobené hlísticemi druhu Onchocerca volvulus. Vlasovci se přenášejí na člověka štípnutím infikované černé mušky z rodu \"Simulius\". Tato malá, ostře bodající muška se množí v rychle tekoucích řekách v tropickém a subtropickém pásmu Afriky. Tato nemoc sužuje lidi žijící v blízkosti takovýchto řek. Hlístice napadají i návštěvníky těchto lokalit a mohou v lidském těle přežívat po mnoho let, než se projeví příznaky nemoci. Po celé roky putují tělem, napadají orgány, včetně oka, kde mohou způsobit i naprosté oslepnutí.\n\nParazitické hlístice jsou přenášeny štípnutím černé mouchy z rodu \"Simulium\". Obvykle je zapotřebí četných štípnutí, než dojde k infekci. Tyto mouchy žijí v blízkosti řek, odtud název onemocnění. Jakmile se ocitnou uvnitř lidského organismu, červi vytvářejí larvy, které putují tělem ven na kůži. Zde mohou infikovat další černou mouchu, která člověka štípne. Existuje řada způsobů, jak určit diagnózu, včetně vložení biopsie kůže do běžného fyziologického roztoku a následně čekat než larva vyleze, pátrat po larvě v oku a hledat stopy dospělých červů uvnitř boulí pod kůží.\n\nVakcína proti tomuto onemocnění neexistuje. Prevencí je ochrana před štípnutím mouchy. To může zahrnovat použití repelentu hmyzu a patřičné oblečení. Mezi další snahy patří snaha o snížení populace much formou postřiku insekticidů. V mnoha oblastech světa přetrvává úsilí vymýtit tuto nemoc léčením celých skupin lidí dvakrát ročně. Infikované osoby jsou léčeny podáváním léku Ivermectin každých šest až dvanáct měsíců. Tato léčba dokáže účinně zabít larvy, ale nezabije dospělé jedince červa. Zdá se, že lék doxycyklin, který hubí příbuznou bakterii nazvanou \"Wolbachia\", oslabuje hlístice a někteří ho rovněž doporučují. Podkožní boule mohou být také odstraněny operativním zákrokem.\n\nV roce 1875 irský lékař vojenského námořnictva \"John O'Neill\" (1848–1913), který působil v nemocnici \"Addah Fort\" na \"Zlatém pobřeží\" v dnešní Ghaně, prozkoumal a popsal miniaturní larvu vlasovce o velikosti 0,25 mm, jež způsobovala svědění kůže, označované místními lidmi jako \"kru-kru\", které je jedním z charakteristických znaků onchocerciázy.\n\nV roce 1974 rozšíření onchocerciázy, zvláště v západní Africe, přimělo Světovou zdravotnickou organizaci (WHO) k zahájení rozsáhlé kampaně k eliminaci této choroby. Na počátku programu trpěl v západní Africe touto nemocí více než milion lidí, 100 000 z nich mělo chronické oční problémy a 35 000 bylo nevidomých. Součástí programu na kontrolu onchocerciázy (OCP) bylo omezení lokálního výskytu muchničky s využitím rozprašování larvicidů nad řekami z letadel, podáváním preparátu Ivemercin nebo Mectizan a stěhování lidí z oblastí s vysokým rizikem.\n\nKolem 17 až 25 milionů lidí je nakaženo říční slepotou, z nichž přibližně 0,8 milionů trpí částečnou ztrátou zraku. Většina infekcí se vyskytuje v subsaharské Africe, ačkoli případy byly také hlášeny v Jemenu a izolovaných oblastech Střední a Jižní Ameriky. V roce 1915 lékař Rodolfo Robles poprvé učinil spojitost mezi tímto červem a chorobou očí. Světová zdravotnická organizace uvedla tuto nemoc jako opomíjené tropické onemocnění.\n\n"}
{"id": "896018", "url": "https://cs.wikipedia.org/wiki?curid=896018", "title": "Jan z Dubrovníka", "text": "Jan z Dubrovníka\n\nMistr Jan z Dubrovníka OP (chorvat. \"Ivan Stojković\", lat. \"Johannes de Ragusio\", kolem 1395, Dubrovník – 20. října 1443, Lausanne) byl původem chorvatský dominikán, římskokatolický biskup a jeden z předních teologů své doby, který je znám především svou účastí v diskusích na basilejském koncilu.\n\n"}
{"id": "896020", "url": "https://cs.wikipedia.org/wiki?curid=896020", "title": "Klub výtvarných umělců Aleš", "text": "Klub výtvarných umělců Aleš\n\nKlub výtvarných umělců Aleš vznikl v Brně v roce 1919 transformací Klubu přátel umění. \n\nPředsedou byl architekt Valentin Hrdlička, jednatelem Josef Šíma. První členská výstava se uskutečnila v listopadu 1919 v brněnském Uměleckoprůmyslovém muzeu. Zúčastnili se jí Josef Axman, Helena Bochořáková, František Fabiánek, Olga Fridrichová, Emil Hlavica, František Hlavica, A. Chodounská, Jaroslav Král, Václav Mach, Eduard Milén, Vojtěch Pernica, František Podešva, Miroslav Polák, František Süsser, Josef Šíma a architekti Valentin Hrdlička, Emil Králík, Jindřich Kumpošt, Vladimír Škára. V roce 1923 otevřel KVU Aleš vlastní výstavní pavilon (zničen během druhé světové války). Od roku 1925 existovala pražská pobočka KVU Aleš, která se utvořila kolem malíře F. Podešvy.\nJiž brzy po vzniku začalo uvnitř Klubu docházet ke konfliktům mezi mladou generací, orientovanou na moderní umění (zejména expresionismus) a staršími konzervativními členy. Rozpory vyvrcholily v roce 1922 odchodem mladých a založením Skupiny výtvarných umělců v Brně. V následujících letech se několikrát jednalo o opětovném sloučení obou spolků (nejblíže k tomu bylo v roce 1932), ale bezvýsledně. Teprve v roce 1938 byla mezi KVU Aleš a Skupinou výtvarných umělců navázána spolupráce, která v březnu 1939 vyústila ve sloučení v jeden celek. Nový spolek byl ustaven v březnu 1939 pod názvem Spolek výtvarných umělců moravskoslezských Aleš v Brně. V roce 1946 došlo k přetvoření v Blok výtvarných umělců moravskoslezských, který se v roce 1948 spojil se SČVU.\n\nJožka Baruch, Aljo Beran, Oldřich Blažíček, Helena Bochořáková Ditrichová, Miloslav Bublík, Bohumír Dvorský, Jaroslav Fousek, Jaroslav Grunt, Emil Hlavica, František Hlavica, Vilém Hlobil, Karel Hofman, František Hořava, František Hradecký, Antonín Kalvoda, Jan Komárek, Jaroslav Král, Emil Králík, František Kudláč, Jindřich Kumpošt, Karel Lenhart, Václav Mach, Vilém Mužík, František Myslivec, Miroslav Netík, Bedřich Petrova, František Podešva, František Prosecký, Jaroslav Provazník, Václav Roštlapil, Marta Rožánková Drábková, Václav František Süsser, Jaroslav Syřiště, Vladimír Škára, Max Švabinský, Josef Vacke, Jan Víšek, Emil Weirauch, Jindřich Wielgus, Josef Zamazal, Otakar Zemina\n\nBohumír Dvorský, Alois Fišárek, František Foltýn, Mikuláš Galanda, Jaroslav Grunt, Augustin Handzel, Karel Jílek, František Kaláb, Miloslav Kopřiva, Jaroslav Král, Emil Králík, František A Krejčí, Jiří Krejčí, Vladimír Kristin, Josef Kubíček, Jindřich Kumpošt, Mojmír Kyselka, Jan Lichtág, Vincenc Makovský, František Malý, Eduard Milén, Stanislav Sochor, František Srp, František Václav Süsser, Jaroslav Bohumil Svrček, Josef Šíma, Evžen Škarda, František Venera, Václav Vokálek\nJaroslav Brůha, Rudolf Březa, Jaroslav Černý, František Emler, Josef Fiala, Rudolf Hanych, Svatopluk Havrlík, Alois Hejl, František Hřivna, Ludmila Janovská, Věra Jičínská Laichterová, Josef Jičínský, Lucie Klímová, Bohuslav Kutil, Jan Mehl, František Viktor Mokrý, František Motyčka, Jan Bedřich Plaček, František Podešva, Anna Podzemná-Suchardová, František Prosecký, František Rada, Josef Václav Síla, Jaroslav Šváb, Karel Tondl, Václav Trefil, Bohumil Ullrych, Josef Vacke, Jan Vávra (sochař), Karla Vobišová-Žáková, Miloslava Vrbová Štefková, Václav Srbský, Adolf Wenig, Adolf A Zahel\n\nJosef Bezděk, Helena Bochořáková Ditrichová, František Fiala, Bohuslav Fuchs, Vojtěch Hořínek, František Hradecký, Antonín Jero, František Kaláb, Josef Kubíček, Alois Lukášek, Zdeněk Máčel, Vincenc Makovský, Bohumír Matal, Stanislav Menšík, Miroslav Netík, Václav Roštlapil, Marta Rožánková Drábková, František Schenk, Jan Václav Sládek, Bohumil Stanislav Urban, Vladislav Vaculka, Zdeňka Vorlová Vlčková, Oldřich Zezula\n\nPetr Dillinger, Ferdiš Duša, Bohumír Dvorský, Ludvík Dvořáček, Bohuslav Fuchs, Josef Gabriel, Vilém Hlobil, Jan Provazník, Vladimír Škára, Josef Zamazal, Ladislav Žák \nVladimír Fischer, Karel Hofman, František Nikl, Vojtěch Pernica, Maximilián Pirner, Alois Spurný, Ferdinand Štábla, Otilie Demelová Šuterová, Oldřich Zezula\n\n"}
{"id": "896021", "url": "https://cs.wikipedia.org/wiki?curid=896021", "title": "Darvydas Šernas", "text": "Darvydas Šernas\n\nDarvydas Šernas (* 22. července 1984, Alytus, Litevská SSR, Sovětský svaz) je litevský fotbalový útočník nebo záložník, který hraje v klubu FK Atlantas. Je rovněž litevským reprezentantem.\n\nV roce 2010 získal v Litvě ocenění Fotbalista roku.\n\nV Litvě působil v klubech FK Dainava Alytus a FK Vėtra. S FK Vėtra se probojoval do Poháru UEFA, kde klub vypadl v předkole s norským Vikingem Stavanger po výsledcích 1:0 a 0:2. Šernas absolvoval obě dvě utkání.\n\nPoté odešel v roce 2008 do Ruska na hostování do klubu PFK Spartak Nalčik, zde se však neprosadil. Odehrál zde pouze 4 střetnutí, aniž by vstřelil branku.\n\nNásledoval přestup do polského Widzew Łódź a později do Zagłębie Lubin. Za své výkony v polské lize získal v Litvě ocenění „Fotbalista roku 2010“.\n\nOd ledna do června 2013 byl na hostování v tureckém Gaziantepsporu, po ukončení sezóny do klubu přestoupil. V lednu 2014 odešel na hostování do konce sezony 2013/14 do australského klubu Perth Glory FC. Při svém debutu 31. ledna 2014 proti Melbourne Victory FC vstřelil krátce po příchodu na hřiště vyrovnávající branku svého nového týmu, zápas tak skončil remízou 1:1.\n\nV A-mužstvu litevské reprezentace debutoval 31. května 2008 v přátelském utkání s Estonskem, který se hrál v Lotyšsku. První gól si připsal na konto 11. února 2009 v přátelském zápase proti Andoře, kde v 53. minutě zvyšoval na 2:0. Střetnutí hrané v Portugalsku skončilo vítězstvím Litvy 3:1.\n\n7. září 2010 zařídil svým gólem vítězství 1:0 na Andrově stadionu v Olomouci nad favorizovaným národním týmem České republiky v kvalifikaci na EURO 2012. Hned v následujícím kvalifikačním utkání 8. října 2010 dal gól i Španělům na jejich domácím stadionu v Salamance, ale k bodovému zisku to nevedlo, Španělsko zvítězilo 3:1. Proti ČR se gólově prosadil i v domácím odvetném kvalifikačním utkání 11. října 2011, tentokrát pouze mírnil konečnou porážku Litvy 1:4 (v 68. minutě upravoval z pokutového kopu na průběžných 1:3). Celkem vstřelil během této kvalifikace 3 góly. Litva skončila s 5 body na čtvrté příčce základní skupiny I, což znamenalo nepostup na evropský šampionát.\n\n22. března 2013 zkomplikoval v Žilině situaci domácímu Slovensku, když vstřelil v 19. minutě vedoucí gól v kvalifikačním utkání skupiny G o postup na MS 2014 v Brazílii. Slovensko stačilo pouze vyrovnat, zápas skončil nakonec remízou 1:1.\n\n\n"}
{"id": "896023", "url": "https://cs.wikipedia.org/wiki?curid=896023", "title": "Hřib Engelův", "text": "Hřib Engelův\n\nHřib Engelův (\"Xerocomellus engelii\" ), též suchohřib Engelův, je vzácná houba z čeledi hřibovitých. Patří k druhům z okruhu hřibu žlutomasého, které houbaři označují jako babky. Přestože tato houba není jedovatá, nemá pro řídký výskyt praktický význam.\n\n\nKlobouk dosahuje 30 - 70 (až 90) milimetrů. V mládí je polokulovitý, poté klenutý a ve stáří poduškovitý až rozprostřený. Je okrový až tmavě hnědý, případně naoranžovělý, načervenalý - většinou se na jedné plodnici objevuje i více barevných odstínů. Povrch má suchý, matný, sametový nebo lysý. Obvykle nerozpraskává.\n\nRourky a póry jsou v mládí světle až sytě žluté, později se barví do žlutoolivova.\n\nTřeň bývá válcovitý, bez síťky, v mládí celý žlutý, ale spodní část se postupně zbarvuje do žlutookrové, naoranžovělé nebo načervenalé.\n\nDužnina má v klobouku a horní části třeně žlutavé až žluté zabarvení. V nejspodnějším výběžku třeně je obvykle mrkvově červená. Po rozkrojení v této části roní mikroskopické kapičky takto zabarvené tekutiny. To se nemusí projevovat u sušších či starších plodnic. Horní polovina plodnice na řezu více či méně modrá.\n\nVýtrusný prach je hnědoolivový, hladké spory dosahují 10,5 - 15 × (4,5) 4,8 - 6,2 (6,5) μm.\n\nHřib Engelův se vyskytuje především v teplejších oblastech nížin a pahorkatin, obvykle v listnatých nebo smíšených lesích. Mykorhizně je vázaný především na dub. Fruktifikuje od června do konce září.\n\n"}
{"id": "896027", "url": "https://cs.wikipedia.org/wiki?curid=896027", "title": "Mural art", "text": "Mural art\n\nMural art je moderní umělecký směr zaměřený na velkoplošnou malbu na stěny ve veřejném prostoru. Na rozdíl od street artu či grafitti, které vznikají (z hlediska zákonů) jako ilegální aktivita, muralartová díla jsou většinou objednána majitelem stěny za účelem její výzdoby. \n\nToto „umění na zdi“ patří mezi styly, při kterém jsou používány moderní technologie a materiály, a v němž nad spreji dominuje ruční nanášení barev štětci a válečky.\n\nTento umělecký směr vznikl jako forma odporu občanů proti vládě nebo proti sociální, národnostní či náboženské nesvobodě. Nejznámější jsou protestní malby na stěnách v severoirském Belfastu, Derry a dalších městech. \n\nNa konci 90. let 20. století se zvedla vlna zájmu o tento typ tvorby. Keith Haring, Shepard Fairey, ABOVE, Mint&Serf, Futura 2000, Os Gemeos, Faile a další umělci dokázali posunout toto „anarchistické“ umění směrem k zakázkové tvorbě pro významné klienty. K prvním firmám, které začaly financovat tvorbu mural artu na svých budovách, patřily značky orientované na mladé – mj. Nike, Red Bull nebo Wieden Kennedy. V prvních letech 21. století se tento druh tvorby prosadil celosvětově.\n\nVelkoplošné umění ve veřejném prostoru patří k nepřehlédnutelným odnožím moderní výtvarné tvorby. \n\nK významným centrům legálního mural artu v České republice patří Městská část Praha 10, kde od roku 2011 vznikají velkoplošné budov převážně na obecních budovách. V dubnu 2013 vytvořil Jan Kaláb mural art v Mrštíkově ulici nedaleko metra Strašnická.\n\n\n"}
{"id": "896031", "url": "https://cs.wikipedia.org/wiki?curid=896031", "title": "Spojené státy americké na Letních olympijských hrách 1932", "text": "Spojené státy americké na Letních olympijských hrách 1932\n\nSpojené státy americké na Letních olympijských hrách v roce 1932 reprezentovalo 474 sportovců, z toho 74 žen a 400 mužů, ve 17 sportech.\n\n"}
{"id": "896034", "url": "https://cs.wikipedia.org/wiki?curid=896034", "title": "Dave Navarro", "text": "Dave Navarro\n\nDavid Michael \"Dave\" Navarro (* 7. června 1967) je americký kytarista, který se proslavil ve skupině Jane's Addiction. Hrál také s Red Hot Chili Peppers nebo The Panic Channel.\n\nJeho prarodiče byli mexického původu. Jeho matka pracovala jako modelka, vystupovala v televizní show \"Let's Make a Deal\". Navarro byl z celé rodiny jediný kdo neuměl španělsky. Důvodem bylo to, že se jeho rodiče roku 1974 rozvedli a on trávil většinu času s matkou. Později vystudoval \"Notre Dame High School\" v Sherman Oaks a \"University High School\" v Los Angeles.\n\nV březnu 1983 byla jeho matka zavražděna. Její vrah a přítel John Riccardi byl zatčen roku 1991. Po matčině smrti se Navarro přestěhoval k otci.\n\nV sedmi letech si koupil svou první kytaru poté, co slyšel písně Jimiho Hendrixe. Roku 1986 se připojil k nově vzniklé skupině Jane's Addiction. Bubnoval v ní jeho přítel z dětství Stephen Perkins. Skupina se stala na alternativně rockové scéně populární. Roku 1991 se však skupina kvůli vnitřním problémům rozpadla.\n\nKdyž v srpnu 1991 odešel ze skupiny Guns N' Roses kytarista Izzy Stradlin, její frontman Axl Rose si přál jako Stradlinova nástupce právě Navarra. Nakonec se v ní však neukázal. Roku 1993 založil skupinu \"Deconstruction\" s baskytaristou Jane's Addiction Ericem Averym a bubeníkem Michaelem Murphym. Než se kapela roku 1994 rozpadla, vydala jedno stejnojmenné album.\n\nV září 1993 se přidal ke skupině Red Hot Chili Peppers. Poprvé se se skupinou objevil na Woodstocku '94. Jediné album, které s RHCP vydal, bylo One Hot Minute. Navarro radikálně změnil zvuk celé kapely zejména díky používání mnoha kytarových efektů, což nebylo u RHCP příliš obvyklé. Album, které tak znělo více metalově než funkově, si sice vedlo poměrně dobře a jenom v USA se ho prodalo na 2 miliony kusů, ale mnozí fanoušci kapely i sami hudebníci ho nepovažují za to nejlepší z díla skupiny. Roku 1998 byl navíc kvůli zhoršující se závislosti na heroinu vyhozen. Roku 2001 vydal sólové album Trust No One. Přitom byla obnovena skupina Jane's Addiction, do níž se vrátil.\n\nKdyž byli Red Hot Chili Peppers roku 2012 uvedeni do Rock and Roll Hall of Fame, Navarro v ní uveden nebyl. Dokonce s uvedením nepočítal a ani nechtěl být uveden.\n\nObjevil se ve dvou dílech seriálu Zákon gangu. V jednom dílu seriálu hraje zvukaře.\n\nByl třikrát ženatý. Poprvé se oženil roku 1990 s maskérkou Taniou Goddardovou, roku 1994 s Rhian Gittinsovou. V roce 2003 se oženil s modelkou Carmen Electra, s níž se rozvedl roku 2006.\n\n"}
{"id": "896037", "url": "https://cs.wikipedia.org/wiki?curid=896037", "title": "Kranwit", "text": "Kranwit\n\nKranwit je opera o třech dějstvích sudetoněmeckého skladatele Theodora Veidla na libreto básníka a spisovatele Hanse Watzlika podle jeho starší povídky. Premiéru měla 2. června 1929 v pražském Novém německém divadle.\n\nLibretista opery, českoněmecký básník Hans Watzlik (1879–1948), se podle svých vzpomínek začal pohádkovou látkou o hrbatém králi zabývat kolem roku 1910 pod dojmem jedné z kreseb Richarda Teschnera. Napsal nejprve povídku, již dal vytisknout v časopisech \"Deutsche Arbeit\" a \"Bohemia\", a poté roku 1915 operní libreto, které dlouho leželo ladem, než se ho ujal skladatel Theodor Veidl (1885–1946). Ten si přitom od básníka vyžádal řadu změn, zejména vyústění celého příběhu.\n\nZ hlediska námětu je \"Kranwit\" pozdním příkladem romantických pohádkových příběhů s eroticky napjatou atmosférou přelomu 19. a 20. století. Přímo téma nemožnosti vztahu mezi krásnou ženou a ušlechtilým ale ošklivým, ba deformovaným mužem využili ve svých operách např. Franz Schreker (\"Infantčiny narozeniny\", 1908; \"Poznamenaní\", 1918), Alexander von Zemlinsky (\"Trpasllík\", 1922) nebo Erich Wolfgang Korngold (\"Mrtvé oči\", 1916). Veidlovo poměrně konzervativní zhudebnění stavělo jeho operu nejspíše do blízkosti oper Siegfrieda Wagnera. Dobový kritik poznamenal: „Volba textu překvapí přihlášením se k romantismu; je to lehce vybledlý, milý romantismus, který už poněkud vyprchal a který se pohybuje na hranici lidovosti.“ Veidlovu hudební řeč přirovnávali kritikové k ranému Mahlerovi.\n\nNastudování v Novém německém divadle nebylo nákladné co do výpravy a interpretace byla svěřena spíše druhé garnituře pěvců. Kritika se pozastavovala nad špatnou režií, konvenční scénou i hereckými výkony a křiklavými kostýmy. Přesto dosáhl \"Kranwit\" „vysloveně silného a srdečného úspěchu“.\n\nHudba – jak připomínala i kritika – nebyla nijak novátorská. Podle kritika Hanse Heinze Stuckenschmidta napsal Veidl hudbu „v nejlepším slova smyslu spojenou s venkovem, základy jeho uměleckého cítění jsou vůně půdy, šumění zelených letních lesů, zasněnost jeho žateckého domova.“ Konzervativní kritika ostatně Veidlovu operu, jež si přes svůj dekadentní námět zasluhovala „čestné jméno lidové opery“, chválila především za to, že zachoval „zdravé jádro hudby“ a nepropadl „artistickým vylomeninám“, protože „[d]nes opět chceme, aby se v opeře zpívalo tak, jako se zpívalo zastara“. Progresivnější kritika projevoval spíše jistou blahosklonnost: „tato opera má svou dráživost, je poctivě cítěna a vypracována s vkusem. Dobrácky měšťanská, ale bezpochyby psaná talentem.“\n\nNegativní kritika se většinou soustředila na libreto, jež bylo příliš literární a málo divadelní: podle H. H. Stuckenschmidta „občas běželo dění na prázdno“. Režisér Hubert Nerad o něm píše: „Není to text plný dramatického dění. Je to text, který odpovídá smyslu pověsti, německé pověsti o králi Kranwitovi. Watzlik jde cestou ságy, nezapomíná pro dramatickou osnovu nikdy jejího vlastního bytí a zůstává tak básníkem, aniž by se stal libretistou.“ Hudbě byla vytýkána jen jistá monotónnost způsobená jednotnou náladou předlohy; „protože skladatelova síla spočívá v lyričnosti a ne ve formování kontrastujících operních scén, zůstalo v hromadných scénách leccos jen načrtnuto“ (H. H. Stuckenschmidt). Týž kritik rovněž shledával orchestraci poněkud prostou a vylepšitelnou a za vrchol opery považoval intimní a lyrickou scénu krále Ruody ve druhém dějství.\n\nSlovy muzikoložky Jitky Ludvové: „Tato nepříliš výbojná, ale profesionálně velmi solidní práce byla po několika desetiletích prvním reprezentativním operním dílem českých Němců a přinesla autorovi i souboru veliké ovace.“ Později, v roce 1938, ji Emil K. Pohl ve svém přehledu označil za první sudetoněmeckou operu. Veidl se za \"Kranwita\" dočkal ocenění nejen u kritiky a obecenstva, ale i u státu a byla mu za tuto operu roku 1929 udělena Československá státní cena.\n\nOpera dosáhla v Praze pěti představení; poslední z nich, 13. února 1930, dirigoval sám Veidl. Jediné další nastudování opery proběhlo roku 1933 v Liberci.\n\nLibreto opery vydal Sudetendeutscher Verlag v Liberci roku 1933. Partitura ani klavírní výtah vydány nebyly, až na Ruodinu „Píseň o hrbatém mužíčkovi“ (Lied vom buckligen Männlein, text lidový ze sbírky \"Des Knabens Wunderhorn\") z druhého dějství, jež vyšla v příloze řezenského \"Zeitschrift für Musik\" roku 1938. S touto výjimkou je hudba opery považována za ztracenou.\n\nOdehrává se na dvoře Kranwitově v pohádkových časech.\n(Hradní nádvoří) Na hradě krále Kranwita zdobí dívky kamenné schodiště květinami (kvartet \"Dem Wald will nun gelingen\"). Maršálek Pomposo krotí jejich rozjívenost, dočká se však od nich jen výsměchu (kvartet \"Mein Gürglein ist weißer als Schnee… Seht den alten Hagestolz\"). V tom trubači troubí na znamení příchodu vyslance. Pomposo e holedbá tím, že je vše připraveno na uvítání vzácného hosta, a ptá se vyslance, o koho se jedná. Vyslanec vypráví, že jej král vyslal hledat nejkrásnější děvče v království, aby je pojal za manželku. Kůň vyslance nesl daleko do lesů a zastavil se až před krásnou husopaskou, kterou nyní přivážejí na hrad (vyprávění vyslance \"Als die schwarze Amsel wieder scheu und leise\").\n\nDívka jménem Ruoda vstupuje a lid ji vítá jako novou královnu (sbor \"Tausendholde Frühlingsfrau\"), maršálek ji obřadně zdraví a děvčata jí předávají květiny. Rhoda, která přibyla v prostém šatu a bosa, jim závidí jejich rudé střevíčky a bílé ruce a hledá svého budoucího manžela, jehož si představuje jako krasavce (árie \"Du kannst in roten Schuhen gehn\"). Zakrslý, hrbatý král Kranwit jí otvírá náruč a vítá ji, ale Ruoda ho odbývá žertem, považujíc ho za šaška. Když pozná svůj omyl, zhrozí se. Kranwit jí dává volnost, aby se vrátila domů, ale strach z hněvu surového otce, Kranwitova mírná slova a zlatý prsten, který od něj dostane, Ruodu rychle přesvědčí, aby zůstala, zvláště pokud také dostane rudé střevíce.\n\nTu vtrhne na dřevěném koni šašek; je to urostlý a pohledný muž. Jeho divoká gesta a řeči (zpěv \"Willst du mir vermummten Henker erlauben?\") Ruodu polekají a ta Kranwita žádá, aby byl vyhnán, ale král její žádost odbývá smíchem a odvádí ji do jejích komnat. Maršálek Pomposo oznamuje na počest svatby osvobození města od desátků a činží. Brzy se na balkóně objeví Kranwit a Ruoda, už ustrojená do královského hávu. Lidé jí holdují.\n\n(Květinová zahrada krále Kranwita v noci) Nově sezdaný královský pár odpočívá na lavičce. Nejprve v přítomnosti dvořanstva sleduje vystoupení zaklínače hadů, pak Kranwit dá pokyn a dvůr se vzdálí. Kranit se vyptává Ruody na její pocity. Ta je zmatená a vzpomíná na své rodné hory, jež jsou vidět na obzoru (árie \"Drüber in der Heimat war es schön\"), a pak na královu žádost zpívá lidovou píseň (\"Will ich in mein Garten gehn\"). Kranwit jí přiznává, že ho ještě nikdy nikdo nemiloval, a ptá se, může-li ho milovat ona. Ruoda cítí k laskavému a moudrému králi náklonnost a lítost, ale láskou to nazvat nechce, všechno je pro ni nové a matoucí (duet \"Hilf Gott, was sang ich nbedachte Magd… O Schmach, daß all mein Wachstum\"). Král ji nechává o samotě a odchází.\n\nRuoda si hraje s růžemi (píseň \"Rosen, meine Trautgespielten\") Tu se vynoří šašek, začne na Ruodu útočit a pomlouvá Kranwitovo tělo, které porovnává se svou krásou a sílou (duet \"Ich lauerte den langen, eklen Tag\"). Ruoda mu už málem podléhá, když se vrací král. Kárá šaška, Ruoda ho však brání – prý ho sama přivolala. Šašek se vymlouvá na opití měsíčním světlem (píseň \"Du krummer Hund dort oben!\"), jeho obscénní žerty však Kranwita rozčílí natolik, že na něj tasí kord. Ruoda jej zastaví. Nedokáže vysvětlit, proč šaška brání, ale chce po manželovi, aby ho vyhnal. Ptá se ho, proč vůbec šaška do svých služeb přijal. Kranwit vysvětluje, že chtěl mít poblíž sebe někoho zdravého a krásného – proto ostatně vyhledal i ji (árie \"Ich tat es aus der Sehnsucht meines schnöden Leibes… O du, du junges Weib\"). Ruoda je dojata, ale Kranwitovu pokusu o tělesné sblížení se brání a žádá, aby ji propustil a nechal odejít domů. To Kranwit nedovolí, je však trpělivý a přeje Ruodě dobrou noc (duet \"O Kranwit, deine Worte rühren mich… Die Nacht ist tief. O stille dich mein Leid!\").\n\n(Královská ložnice) Ruoda ve své ložnici nemůže usnout. Pozoruje plameny v krbu, své sestry, tančí s nimi až k extázi, v níž volá krásného šaška (árie \"Feuerlein, mein Schwesterlein, kannst dua uch nicht schlafen… Meine Schuhe sind aus rotem Glas\"). Ten se jako na zavolání objeví v okně, kam se za ní vyšplhal, a netají se svým cílem: přišel pro její „čerstvý vínek“, jehož se Kranwit pro dnešní noc vzdal. Mladík nenávidí Kranwita, který z něj udělal šaška, a hrubě poměřuje svou krásu a sílu s královou ošklivostí a nemohoucností. Ruoda se chvíli zdráhá, protože cítí ke Kranwitovi úctu, brzy ale vášnivě podlehne, protože „Jak sladké je trpět násilím!“ (duet \"Ha, roter Zauberer, wie kommst du her?... Wie wühlst der Seele Scharlachtiefen du mir auf\").\n\nKranwit přichází a přistihne milence při činu. Na trpké výčitky Ruoda sama na sebe volá kata. Šašek se nejprve králi vysmívá, na jeho mocný pokyn však schlípne a vytratí se. Ruoda musí králi přiznat, že se jeho těla hrozí, a omdlívá. Kranwit je nejprve rozzuřen a proklíná ji i sebe, pak ale jakoby osvícen uzná, že ani jeho královská moc nemůže překonat dívčin přirozený pud a že moudrost a odevzdanost, se kterou snášel své postižení, nejsou žádným řešením (árie \"Ihr graut von meinem Leib… Und doch! Was säume ich und soll doch strafen?\"). Vrhá se z balkónu a umírá.\n\nO málo později přináší truchlící lid mrtvolu dobrotivého krále zpět do ložnice (sbor \"Seine weisheit ist verstummt\"). Ruoda nabude vědomí a lituje Kranwita; připadá si na cizím místě a vzdaluje se. Lidé v žalu přemítají nad otázkami štěstí, viny a osudu (sbor \"O was ist Glück?\"). Ruoda se mezitím převlékla do svých prostých šatů, líbá Kranwita na čelo a vydává se na cestu zpět domů.\n"}
{"id": "896038", "url": "https://cs.wikipedia.org/wiki?curid=896038", "title": "The Ran-Dells", "text": "The Ran-Dells\n\nThe Ran-Dells byl americký hudební soubor z New Jersey. V roce 1963 vydali hit s názvem \"Martian Hop\", který se umístil na 27. místě časopisu Billboard a dosáhl 16. místa v žebříčku Billboard Hot 100, který monitoruje sto nejprodavanějších. Do dnešní doby se nedochovaly všechny jejich nahrávky. Celá skupina se skládala ze tři bratranců, smlouvu měli s nahrávacím studiem Dona Kirshnera. John Sprit se později uplatnil jako bubeník RCA records, The Sidekicks a The Red Coats. Steven Rappaport zemřel 4. července 2007 na srdeční infarkt a John Sprit v roce 2003.\n\n"}
{"id": "896040", "url": "https://cs.wikipedia.org/wiki?curid=896040", "title": "Šrí Rámakršna", "text": "Šrí Rámakršna\n\nŠrí Rámakršna, bengálsky রামকৃষ্ণ পরমহংস (18. únor 1836, Kamarpukur – 16. srpen 1886, Kalkata) byl indický mystik a hinduistický filozof, klíčová postava hinduismu 19. století. Často byl nazýván titulem Paramahansa („nejvyšší labuť“). Byl učitelem Svámí Vivékánandy. Krom hinduismu přijal i islám a křesťanství.\n\n\n"}
{"id": "896041", "url": "https://cs.wikipedia.org/wiki?curid=896041", "title": "Láska po springfieldsku", "text": "Láska po springfieldsku\n\nLáska po springfieldsku ( \"Love, Springfieldian Style\") je 12. díl 19. řady amerického animovaného seriálu \"Simpsonovi\". Díl se skládá ze tří příběhů podobně jako čarodějnické díly, ale na valentýnské téma.\n\nHomer nachystal pro celou rodinu na Valentýna překvapení - návštěvu zábavního parku, kde se chce na chvíli zbavit dětí, aby mohl strávit čas s Marge. Jdou spolu na projíždku tunelem lásky, jenže zůstanou v loďce zaseknuti, protože Bart nasypal do vody želatinu. Aby Homer navodil valentýnskou atmosféru, začne vyprávět romantický příběh.\n\nPrvní příběh je o gangsterech z 30. let Bonnie a Clyde. Na začátku se Clyde (Homer) chce předvést\nBonnie (Marge) tím, že vyloupí obchod, který on sám vlastní. Marge se zalíbí násilné činy a tak spolu jezdí po venkově a vykrádají banky. Nakonec jsou udáni a vlákáni do pasti policistů (Šerif Wiggum). Po této povídce přijdou do tunelu lásky Bart s Lízou a chtějí také vyprávět.\n\nDruhý příběh je parodie na Disneyho animovaný film o psech jménem Lady a Tramp - v Simpsonovském podání Shady a Vamp. Shady (Homer) je pes žijící na ulici, zatímco Vamp (Marge) je fenka z bohaté\nčtvrti. Homer ji pozve do restaurace na špagety a \"misku vína\" aby se s ní sblížil. Když ale zjistí, že mají mít štěňátka, uteče a nechá ji samotnou. Štěňátka (Bart a Líza) začnou pátrat po tatínkovi, jenže jsou chyceni a odvezeni do útulku. Odtud je osvobodí Homer, kterého tak dlouho hledali. V útulku je i scéna s Disneyho postavičkou, psem Goofym, který je veden do komory se smrtícim plynem, doslova řekne: \"Žádna sláva, ale furt lepší než makat u Disneyho\".\n\nTřetí a poslední příběh je o kapele Sex Pistols. Kapela v seriálu se rozpadla poté, co Nelson (Sid Vicious) poznal Lízu (Nancy Spungen) a začali být oba závislí na čokoládě. (Odkaz na jejich drogovou závislost v realitě)\n"}
{"id": "896043", "url": "https://cs.wikipedia.org/wiki?curid=896043", "title": "Mindaugas Panka", "text": "Mindaugas Panka\n\nMindaugas Panka (* 1. května 1984, Alytus, Litevská SSR, Sovětský svaz) je litevský fotbalový záložník a reprezentant, který působí od roku 2016 v izraelském klubu Hapoel Acre.\n\nV Litvě působil v klubech FK Dainava Alytus, FC Vilnius a FK Vėtra. Mimo angažmá v ruském Lokomotivu Moskva, kde se mu nepodařilo prosadit do prvního mužstva (hrál pouze za rezervní tým) působil ještě v polském klubu Widzew Łódź, odkud v roce 2012 přestoupil do Ruchu Chorzów. Od roku 2013 působí v izraelských klubech.\n\nV A-mužstvu litevské reprezentace debutoval 22. listopadu 2008 v přátelském utkání s Estonskem, který se hrál v Tallinnu. Panka se dostal na hřiště v 63. minutě za stavu 1:1, tímto výsledkem utkání skončilo.\n\n"}
{"id": "896046", "url": "https://cs.wikipedia.org/wiki?curid=896046", "title": "Soutěž Superkrás", "text": "Soutěž Superkrás\n\nSoutěž Superkrás je mezinárodní kulturní festival zájmových souborů a sestavených národních družstev Superkrás prostřednictvím kterých každá země představuje svoji historii, dochované památky, tradice a další jiné zajímavosti cestovního ruchu.\n\nDívky reprezentují a hlavně propagují region, ze kterého pocházejí, respektive svoji zemi.\n\nSoutěž vznikla v roce 2005 jako soutěž Miss Praděd. Jednalo se o prezentaci nejcennějších historických a přírodních památek Hrubého Jeseníku. V roce 2007 se soutěž přejmenovala na Soutěž Superkrás, protože se k soutěži připojily i ostatní státy Visegrádské čtyřky – Polsko, Slovensko a Maďarsko. Vznikla tak mezinárodní soutěž.\n\n"}
{"id": "896048", "url": "https://cs.wikipedia.org/wiki?curid=896048", "title": "Pilotní polder Andijk", "text": "Pilotní polder Andijk\n\nPilotní polder Andijk (též Testovací polder Andijk, \"Proefpolder Andijk\") je polder v Nizozemsku, který vznikl ohrázováním a odvodnění části zálivu Zuiderzee, jehož realizace probíhala v letech 1926 a 1927. Polder o rozloze 40 ha byl zbudován v rámci projektu Zuiderzeewerken, aby se na nově získané pevné půdě zkoumaly a studovaly možnosti jejího využití pro zemědělství. Vznikly zde výzkumné stanice zkoumající vlastnosti půdy (mikrobiologie, salinita atd.) a zemědělské farmy zabývající se pěstováním a šlechtěním plodin, které by se nejlépe hodily do specifických půdních vlastností polderu. Poznatky zde získané se použily při výstavbě mnohem větších polderů Wieringermeer, Noordoostpolder a Flevopolder.\n"}
{"id": "896049", "url": "https://cs.wikipedia.org/wiki?curid=896049", "title": "Amos Perlmutter", "text": "Amos Perlmutter\n\nAmos Perlmutter (19??, Białystok – 12. června 2001, Washington, D.C.) byl americký politolog, spisovatel, vysokoškolský pedagog a blízkovýchodní komentátor. Byl autorem patnácti knih a četných článků a esejí o Blízkém východě a americké zahraniční a bezpečnostní politice. Od roku 1972 byl profesorem politologie a sociologie na American University ve Washingtonu.\n\nNarodil se v Białystoku v meziválečné druhé Polské republice a vyrůstal v britské mandátní Palestině. Dlouhá léta žil v Izraeli, za nějž bojoval ve třech arabsko-izraelských válkách: izraelské válce za nezávislost v roce 1948, sinajské válce v roce 1956 a jomkipurské válce v roce 1973. Než přesídlil do Spojených států, pracoval v Izraeli jako komisař pro atomovou energii, politický poradce náčelníka Generálního štábu izraelské armády a člen izraelské delegace při Organizaci spojených národů.\n\nVe Spojených státech studoval na Kalifornské univerzitě v Berkeley, kde získal bakalářský, magisterský a doktorský titul z politologie. Od roku 1972 byl profesorem politologie na American University ve Washingtonu. Mimo to působil v letech 1982 až 1990 jako pomocný profesor na School of Advanced International Studies při Johns Hopkinsově univerzitě.\n\nMimo psaní literatury faktu a pedagogické činnosti působil jako zástupce šéfredaktora periodika \"Journal of Strategic Studies\". Svými komentáři, články a esejemi přispíval do řady světových deníků, mezi něž patřili ve Spojených státech \"The New York Times\", \"The Washington Post\", \"Los Angeles Times\", \"The Wall Street Journal\" a \"The Times of London\", v Izraeli \"Ma'ariv\" a \"Haaretz\", a v Německu \"Der Tagespiegel\". Jako blízkovýchodní politický komentátor se též objevoval na televizních stanicích PBS a ABC.\n\nZemřel ve věku 69 let na zdravotní komplikace v důsledku rakoviny.\n\nMezi jeho dílo patří například:\n"}
{"id": "896050", "url": "https://cs.wikipedia.org/wiki?curid=896050", "title": "Emil a tři dvojčata", "text": "Emil a tři dvojčata\n\nEmil a tři dvojčata (1934, Emil und die drei Zwillinge) je povídka s detektivním motivem určená dětem, kterou napsal německý spisovatel Erich Kästner a ilustroval Walter Trier. Jde o pokračování autorovy knihy \"Emil a detektivové\" (1928, Emil und die Detektive) a odehrává se dva roky po událostech v této knize popisovaných.\n\nV povídce převážně vystupují postavy známé z prvního dílu. Čtrnáctiletý Emil Tischbein je pozván svým kamarádem s přezdívkou Profesor, aby s ním a dalšími chlapci strávil prázdniny v lázeňském městě Korlsbüttel u Baltského moře ve vile, kterou mu odkázala jeho prateta. Kromě nich tam budou ještě Profesorovi rodiče se služkou, Emilova sestřenice Pony a také Emilova babička. Chlapci se koupají a prožijí také dobrodružství při plavbě na plachetnici, se kterou uvíznou na písčině u malého ostrůvku a musí být po nich vyhlášeno pátrání. \n\nEmilovi ale kazí radost z pobytu skutečnost, že jeho maminka se chce provdat za nadstrážmistra Jeschkeho. Představoval si totiž, že až vyroste, o maminku se postará sám, a je mu to líto. Netuší, že maminka považuje sice Jeschkeho za velmi milého muže, ale raději by s Emilem také zůstala sama. Uvědomuje si však, že Emil bude chtít dále studovat, a že by nemusela mít na jeho studia peníze.\n\nV lázeňském hotelu vystupuje v rámci varietního představení akrobatické trio The three Byrons (Tři Byronové), otec se dvěma dvojčaty. Brzy se ale zjistí, že jde ve skutečnosti o Němce a že vůbec nejde o otce se syny. Jeden z chlapců jménem Pavel, se kterým tzv. pan Byron (ve skutečnosti se jmenuje Jinak) vystupuje, ale začíná příliš růst a přestává být pro akrobacii vhodný. Proto chce Jinak tajně z města prchnout, ponechat Pavla jeho osudu a namísto něho si sebou vzít nové (třetí) dvojče, malého pikolíka z hotelu. Ten naštěstí Emilovi a jeho přátelům vše řekne a oni se rozhodnou, že tomuto podlému činu zabrání a o Pavla se postarají. Dopadnou ho při útěku z města a pod pohrůžkou zavolání policie od něj vymůžou pro Pavla odstupné. Také pro Pavla uspořádají sbírku. Když pak zjistí, že se v místním kině bude promítat film \"Emil a detektivové\", přihlásí se majiteli kina a dohodnou s ním, že za týdenní živé vystupování v kině po skončení filmu bude Pavlovi věnován výtěžek z prvního představení. \n\nMezitím babička z dopisu od své dcery zjistí, proč je Emil někdy tak smutný a promluví si s ním. Emil pochopí, že se maminka chce vdát i z lásky k němu a že on jí v tom z lásky k ní nemůže bránit.\n\n"}
{"id": "896051", "url": "https://cs.wikipedia.org/wiki?curid=896051", "title": "Římskokatolická farnost Vysoké Popovice", "text": "Římskokatolická farnost Vysoké Popovice\n\nŘímskokatolická farnost Vysoké Popovice je územní společenství římských katolíků s farním kostelem svatého Jana Křtitele v děkanátu Rosice. Do farnosti patří obce Vysoké Popovice, Lesní Jakubov, Lukovany, Příbram na Moravě, Rapotice a Zakřany.\n\nPrvní písemná zmínka o farnosti a farním kostele pochází z roku 1353. Patronát náležel zdejší vrchnosti, později vrchnosti rosického panství.Kolem roku 1412 již zde byla kaple s vlastním knězem. Farní správa zanikla na konci 16. století. V první polovině 17. století farnost začal spravovat farář z Rosic. Pod rosickou správou zůstaly Vysoké Popovice až do zřízení tzv. lokálie v roce 1768. Od tohoto roku se také vedou matriky. Farnost byla obnovena v roce 1845.\n\nSoučasným farářem je od 1. listopadu 1983 R. D. Jan Peřina.\nVe farnosti funguje ekonomická i pastorační rada, funguje pěvecký sbor. Výuka náboženství probíhá na faře.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. listopad. Adorační den připadá na 3. prosince.\n\nVe farnosti se pravidelně pořádá tříkrálová sbírka. V roce 2015 její výtěžek činil ve Vysokých Popovicích 21 527 korun.\n"}
{"id": "896052", "url": "https://cs.wikipedia.org/wiki?curid=896052", "title": "Kounické Předměstí", "text": "Kounické Předměstí\n\nKounické Předměstí je čtvrť a katastrální území o rozloze 8,04 km², součást města Ivančice v okrese Brno-venkov v Jihomoravském kraji. Žije zde obyvatel. Vzniklo jako předměstské osídlení před hradbami, kolem cesty z Ivančic směrem na Dolní Kounice. Evidenčně tvoří s katastrálním územím Ivančice jeden celek, tj. má s ní společnou řadu čísel popisných. \n\nKounické Předměstí tvoří východní část Ivančic, částečně do něj zasahuje intravilán samotné části Ivančice, východně od ulic Chřestové a Jana Fibicha. Na území Kounického Předměstí se nachází železniční zastávky Ivančice letovisko a Ivančice město na trati do Oslavan, sportovní hala, hřbitov, kaple Nejsvětější Trojice, kaple svatého Jakuba, rozhledna Alfonse Muchy, rozhledna Na Oklikách, hradiště Réna a na hranici s katastrem Moravských Bránic Ivančický viadukt.\n"}
{"id": "896054", "url": "https://cs.wikipedia.org/wiki?curid=896054", "title": "Fairchild C-123 Provider", "text": "Fairchild C-123 Provider\n\nC-123 Provider je americký vojenský transportní letoun navržený společností Chase Aircraft a následně vyráběný společností Fairchild pro letectvo Spojených států amerických (dále jen USAF). Mimo služby u USAF, která zahrnovala i pozdější službu u leteckých záloh a letecké národní gardy, letoun také sloužil u pobřežní stráže Spojených států amerických a v různých leteckých silách převážně států jihovýchodní Asie. Během války ve Vietnamu se letoun účastnil rozprašování defoliantů, nejznámější byl Agent Orange, v rámci \"operace Ranch Hand\".\n\nTransportní letouny dopravující vojáky i zásoby přímo do první linie hrály důležitou roli již před 2. světovou válkou. Již v té době si některé země uvědomily, jakou roli by mohly hrát, jak poháněné letouny, tak i kluzáky, při dopravě bojových jednotek a zásob přímo na bitevní pole. Již před vypuknutím 2. světové války vyvíjelo Německo, Velká Británie a Spojené státy takové letouny. Obvykle se jednalo o upravené civilní dopravní letouny. Tak vznikl německý Junkers Ju 52 nebo spojenecký Douglas C-47 Skytrain (vojenská verze letounu Douglas DC-3).\n\nVojenské transportní kluzáky poprvé použili Němci 10. května 1940 v Nizozemsku. Úspěch této a dalších operací jen podnítil další vývoj vojenských kluzáků. Použití kluzáků však naráželo na zásadní slabinu. Kluzák neměl vlastní pohon, a proto se po svém použití stal nepotřebným, jelikož se nemohl vrátit zpět na základnu k novému použití. Proto začaly již během války vznikat transportní letouny (např. Messerschmitt Me 323) s parametry kluzáků, které však měly vlastní pohon k opětovnému použití.\n\nVe Spojených státech se vývojem zabývala mimo jiné společnost Chase Aircraft, která vyvíjela pod vedením Michaela Stroukoffa kluzák CG-18, což byla vlastně celokovová verze kluzáku CG-14. Výsadkové síly Spojených států však požadovaly kluzák schopný dopravit na bojiště i těžké dělostřelectvo, a proto objednaly 2. prosince 1946 u společnosti Chase dva celokovové kluzáky s nosností nákladu 16 000 liber (7 257 kg).\nTento nový kluzák dostal firemní označení MS-8 AVITRUK a vojenské označení XG-20. Byl to celokovový hornoplošník se zesílenou přídí letounu, tříbodovým zatahovatelným podvozkem a hydraulicky ovládanými klapkami. Letoun mohl dopravovat buď 60 plně vyzbrojených vojáků nebo 50 nosítek s pacienty. Kluzák měl maximální vzletovou hmotnost 70 000 liber (31 751 kg), ale jelikož v té době neexistoval letoun, který by tak těžký kluzák dostal do vzduchu, byla jeho hmotnost omezena na 40 000 liber (18 144 kg).\n\nKluzák měl nákladový prostor o velikosti 9,14 m na délku, 3,66 m na šířku a 3 m na výšku. Již od počátku bylo plánováno, že by kluzák mohl být vybaven i motory. Byly postaveny dva prototypy (47-786 a 47-787), přičemž první z nich byl vybrán k přestavbě na motory poháněný letoun. Letoun byl vybaven vzduchem chlazenými hvězdicovými motory Pratt & Whitney R-2800-CB-15 s výkonem 1 417 kW. Jelikož byl letoun stavěn jako kluzák, neměl palivové nádrže. Ty byly proto umístěny v zadní části motorových gondol a neobvyklé bylo, že umožňovaly nouzové vypuštění paliva za letu.\n\nPoháněná verze kluzáku XCG dostala nové označení XC-123 a vykonala svůj první let 14. října 1949. Předtím než výrobu převzala společnost Fairchild, společnost Chase pojmenovala svůj letoun C-123B jménem \"AVITRUC\", ale toto označení nebylo nikdy použito.\n\nDruhý prototyp letounu XCG-20 byly později vybaven čtveřicí proudových motorů General Electric J47-GE-11 vždy po dvou v jedné gondole. Tento letoun byl označen XC-123A. XC-123A měl tu čest stát se prvním, i když jen experimentálním, proudovým transportním letounem ve službách USAF.\n\nLetoun XC-123A vykonal svůj první let 21. dubna 1951. Tento letoun měl palivové nádrže umístěné v trupu pod nákladovým prostorem. Zatímco pístovými motory poháněný XC-123 byl od počátku dobře přijat pro službu v taktickém vojenském transportu pro svou spolehlivost, odolnost a schopnost působit i z krátkých neupravených rozjezdových drah, proudovými motory poháněná verze XC-123A navržená pro rychlý transport materiálu a osob ze základen USAF do ohrožených oblastí se ukázala jako nevhodná pro působení z krátkých a neupravených polních letišť. Konstrukce trupu a křídel také nevyhovovala zamýšleným rychlostem a podstatně omezovala dolet letounu. Nízko umístěné motory měly také tendenci nasávat nečistoty z neupravených drah. Proto byly proudové motory nakonec odstraněny a nahrazeny hvězdicovými v rámci přestavby na experimentální YC-123D.\n\nZkoušky letounu dopadly úspěšně, a proto USAF objednalo 300 letounů pod označením Chase C-123B. Po dokončení 5 letounů byla společnost Chase koupena společností Kaiser-Fraser Company. Henry J. Kaiser koupil v roce 1953 majoritní podíl společnosti Chase Aircraft, protože cítil, že po dokončení kontraktu společnosti Fairchild s letouny Fairchild C-119 Flying Boxcar, by mohl mít zisk ze slibně se vyvíjejícího letounu C-123. Avšak jeho finanční skandály způsobily, že vláda nebyla ochotna jeho společnosti přidělit státní zakázku. USAF proto svou objednávku zrušilo. Zakázka byla nakonec byla přidělena společnosti Fairchild Aircraft, která tak převzala výrobu letounu C-123B.\n\nLetoun Chase C-123 se od prototypu XC-123 téměř nelišil až na svislé ocasní plochy. Původní zaoblená svislá ocasní plocha byla nahrazena hranatou. Také motory byly změněny. Původní motory byly nahrazeny typem Pratt&Whitney R-2800-99W s výkonem 1 864 kW. Instalace těchto motorů si vynutila přemístění chladiče oleje z umístění pod motorem do motorové gondoly.\nSpolečnost Fairchild převzala vyrobené stroje, které použila pro další vývoj typu. Během zkoušek se projevily problémy se stabilitou řízení letounu, a proto bylo rozhodnuto, že bude instalována hřbetní „ploutev“. Tato byla vlastně pokračováním svislé ocasní plochy až k odtokové hraně křídla. Toto uspořádání se stalo typické pro další výrobu letounů. Letoun Fairchild C-123B se od letounu Chase C-123B lišil jinak jen minimálně. První stroj společnosti Fairchild vykonal svůj první let 1. září 1954. Tyto letouny mohly přepravovat až 60 plně vyzbrojených vojáků nebo 50 pacientů na nosítkách. Pro přepravu nákladu byl vybaven zadní hydraulicky ovládanou sklopnou rampou. Parašutisté mohli využít i boční dveře na stranách trupu. Letouny byly vyráběny i ve verzi HC-123B pro pobřežní stráž Spojených států, přičemž nesly pátrací radar AN/APN-158 pod vypouklým krytem na nose letounu. Několik strojů bylo upraveno pro rozstřikování defoliantů a insekticidů pod označením UC-123B. Celkově bylo vyrobeno 302 letounů C-123B u společnosti Fairchild a 5 letounů u společnosti Chase.\n\nBěhem roku 1955 společnost Fairchild experimentovala s namontováním dvou malých proudových motorů J44 R-3 s tahem 4,4 kN na konce křídel prototypu Chase C-123B. Jednalo se o malé levné motory, které se používaly například k pohonu cvičných cílů. Tyto motory poskytovaly nejen další tah při startu, ale i zvyšovaly bezpečnost stroje v případě, kdy při vzletu selhal jeden z motorů, což mělo pro letouny C-123B často katastrofální následky. V té samé době uvedly Spojené státy do provozu radarovou síť časného varování na Aljašce. Vyvstala tak potřeba zásobovat tyto předsunuté stanice. Letectvo brzy zjistilo, že letouny C-47 nemohou využít svou plnou kapacitu, protože pak nedokázaly odstartovat z krátkých zasněžených drah.\nV roce 1957 začalo USAF používat k zásobování základen na Aljašce letouny C-123B. Piloti rychle zjistili, že také u tohoto letounu nemohou využít plnou nosnost při vzletu ze zasněžených drah. S vědomím jaké byly výsledky zkoušek společnosti Fairchild, letectvo objednalo vybavení 10 letounů pomocnými proudovými motory J44. Tyto letouny obdržely označení C-123J. První upravený letoun byl vybaven i vysouvacími lyžemi pro přistání na sněhu. Tento letoun poprvé vzlétl 23. října 1957. Jelikož lyže byly úspěšné, byly jimi vybaveny ještě další 3 letouny C-123J. Letouny létaly až do roku 1973, kdy byly nahrazeny letouny Lockheed C-130 Hercules. Jeden letoun C-123B používaný FAA k testování navigačních přístrojů na Aljašce byl rovněž upraven na standard C-123J.\n\nNa základě úspěchu testování letounu YC-123H v jižním Vietnamu v roce 1962 objednalo letectvo úpravu 183 letounů C-123B na letouny s pomocnými proudovými motory s označením C-123K. Pod každé křídlo byla namontována gondola s pomocným proudovým motorem General Electric J85-GE-17 s tahem 12,7 kN. Hlavní podvozek dostal nová kola s vyšší nosností, nové brzdy a protiskluzový systém. Byly nainstalovány i další elektronické systémy pro zvýšení bezpečnosti letu. Mimo pomocných motorů se z vnějšku letouny C-123K od letounů C-123B nelišily. Prázdná hmotnost letounu vzrostla, ale maximální vzletová hmotnost zůstala stejná.\n\nPrvní letoun C-123K poprvé vzlétnul 27. května 1966. Poslední byl dodán v září 1969. Na standard C-123K byly upraveny i postřikové letouny UC-123B, které dostaly označení UC-123K. Celkem bylo upraveno 34 letounů UC-123B.\n\nŽádné letadlo s názvem C-123C nebylo postaveno, protože název byl rezervován pro VIP verzi VC-123C, která byla zrušena po nákupu letounů Convair VC-131D. 7. prosince 1954 však vzlétl letoun označený YC-123D, který byl přestavěn z prototypu XC-123A společností Stroukoff Aircraft. Původní proudové motory byly odstraněny a nahrazeny dvojicí hvězdicových motorů Pratt and Whitney R-2800.\n\nLetoun se vyznačoval tím, že měl osazen systém pro řízení mezní vrstvy (BLC). Tento systém usměrňoval vzduch od motorů, aby měl větší rychlost nad křídlem letounu. Díky tomu se křídlo chovalo tak, jako by letoun letěl vyšší rychlostí. To znamená, že díky tomu poklesla minimální rychlost letounu, a tak se podstatně zkrátila délka vzletu a přistání letounu. Testy ukázaly, že letoun o celkové hmotnosti 50 000 liber (22 680 kg) dokáže odstartovat z dráhy dlouhé 260 m oproti 594 m u běžného letounu C-123B. Délka přistání byla rovněž zkrácena z 366 m na 229 m.\n\nV roce 1955 společnost Stroukoff Aircraft na základě požadavku USAF postavila jeden letoun YC-123E, který byl navržen tak, aby mohl vzlétnout z jakéhokoliv povrchu. Tento letoun byl rovněž vybaven systémem BLC. Také byl vybaven podvozkovým systémem společnosti Stroukoff zvaným \"Pantobase\". Tento systém kombinoval systém lyží, uzavřeného trupu a plováků na křídlech, přičemž si letoun zachoval i svůj původní podvozek. Lyže se používaly jak na sněhu tak i na vodě a systém dovolil letounu přistát na vodě, zemi, sněhu i ledu. Letoun měl kvůli přistávání na vodě menší vstupní dveře.\n\nLetoun poprvé vzlétl 28. července 1955. Byl poháněn dvojicí motorů Pratt and Whitney R-2800-99, které poháněly čtyřlisté vrtule místo klasických třílistých vrtulí. V trupu letounu bylo instalováno i vodní čerpadlo k odčerpávání případných průsaků. Letoun byl zkoušen až do roku 1956, kdy byl umístěn do skladu.\n\nV roce 1956 bylo oznámeno uzavření kontraktu mezi USAF a společností Fairchild na dodání vylepšené verze letounů C-123 pod označením C-136, ale zakázka byla zrušena před tím, než byl postaven jediný letoun.\n\nV roce 1956, když byla výroba letounů C-123B asi ve své polovině, odebrala společnost Fairchild jeden letoun (sériové číslo 20165) z výrobní linky a zahájila na něm modifikační program, který vedl k letounu s označením YC-123H. Letoun byl dokončen v roce 1957. Měl nový široký podvozek, který byl širší o 1,7 m což zmenšilo poloměr zatáčení letounu o 34 %. Maximální celková hmotnost vzrostla na 30 390 kg. V roce 1962 byl letoun dále upraven instalací dvou pomocných proudových motorů do samostatných gondol pod křídly a padákovým brzdícím systémem. Takto upravený letoun poprvé vzlétl 30. července 1962.\n\nNa letounu byly použity proudové motory General Electric CJ-610-1 (J85-15) s tahem 12,7 kN. Motory používaly běžný letecký benzín. Zvýšený tah umožnil letounu téměř zdvojnásobit hmotnost užitečného nákladu na 9 147 kg (z 4 795 kg u C-123B). Také délka vzletu klesla z 287 m na 229 m. Ve Vietnamu letoun odlétal 180 misí. Výsledky testování letounu YC-123H byly uplatněny na letounu C-123K. Ve skutečnosti byl letoun YC-123H prototypem letounu C-123K.\nNa objednávku USAF byl společností Stroukoff Aircraft upraven prototyp Chase C-123B během roku 1956 na letoun označený YC-134. Úprava zahrnovala instalaci systému pro ovládání mezní vrstvy (BLC), nové hvězdicové motory Wright R-3350-89A, vodorovné ocasní plochy byly opatřeny malými svislými ploškami a významně byl upraven i podvozek letounu.\n\nLetoun vykonal svůj první let 19. prosince 1956. Letoun měl zvětšené palivové nádrže, a proto měl i zvětšený dolet. Hmotnost prázdného letounu vzrostla ze 14 088 kg na 17 221 kg. Maximální vzletová hmotnost vzrostla z 27 216 kg na 33 883 kg. Také ostatní parametry letounu se zlepšily, podstatně byla zkrácena i délka přistání. Původní objednávka na USAF zněla na 1 prototyp a dva sériové letouny. Objednávka na sériové stroje byla nakonec zrušena.\n\nV polovině 60. let 20. století USAF uvažovalo o remotorizaci flotily letounů C-123B s použitím turbovrtulových motorů. Záměrem bylo využít zkušeností získané s letounem YC-123H v kombinaci s turbovrtulovými motory letounu C-130. To by prodloužilo životnost letounů C-123 o dalších minimálně 20 let. USAF se však rozhodlo investovat své peníze do vývoje letounu Lockheed C-130, a proto byl vývoj zastaven.\n\nKoncem svého působení ve Vietnamu, začali Američané předávat své stroje C-123 svým spojencům v oblasti. Thajsko obdrželo několik strojů C-123B, C-123K a jeden HC-123B. Thajské královské letectvo brzy zjistilo, že není snadné zajistit dostatek náhradních dílů pro hvězdicové motory R2800, proto začalo hledat jejich náhradu. Projektu C-123T se za podpory USAF ujala společnost Mancro v Kalifornii, která zahájila přípravy na přestavbu letounu za použití turbovrtulových motorů. Přestavba nebyla jen pouhou výměnou dvou typů motorů, ale zahrnovala i přestavbu křídel, do kterých byly zabudovány palivové nádrže, instalaci pomocné energetické jednotky (APU), posilovače hydraulických okruhů a novým topením pilotního a nákladového prostoru. Zabudování palivových nádrží do křídel bylo nutné, protože musely být odstraněny nádrže v zadní části motorových gondol. Objem neseného paliva vzrostl více než dvojnásobně. Jako pohonné jednotky byly použity turbovrtulové motory Allison T56-A-7.\n\nLetoun vykonal svůj první let 24. října 1980. Zkoušky prokázaly podstatné zlepšení výkonů ve všech hlavních parametrech. Stoupavost vzrostla z 2 m/s (C-123B) na 7,9 m/s, dostup z 8 839 m na 9 754 m a dolet z 2 722 km na 5 069 km. Svým prvním letem letoun také vstoupil do historie. Stal se prvním a zřejmě jediným letounem v historii, který působil v roli kluzáku i jako letoun poháněný pístovými, proudovými a turbovrtulovými motory.\n\nBěhem roku 1981 však thajská vláda od projektu odstoupila z rozpočtových důvodů. Protože jiné letectvo nemělo o projekt zájem, byl projekt ukončen. Letouny byly v té době již 25 let staré a na trhu byl dostatek nových letounů. Přestavěný letoun se vrátil zpět do Thajska.\n\nProjekt C-123T byl nedávno oživen společným projektem americké společnosti Fleetwings Aircraft Company a jihoafrické společnosti Elmer Group. V roce 2010 oznámily projekt na přestavbu starých trupů pro africké zákazníky a pokud by byl další zájem postavit i nová letadla. Trupy měly být osazeny novými turbovrtulovými motory Rolls-Royce T56-A-15, „skleněným“ kokpitem (ovládání pomocí displejů) a dalšími vylepšeními. Plánovaná verze C-123T měla unést 11 340 kg nákladu a letoun měl odstartovat z dráhy dlouhé 305 m (1 000 stop) při maximální vzletové hmotnosti 22 680 kg. Letoun by mohl nalézt uplatnění jako námořní hlídkový letoun, pátrací a záchranný letoun, dokonce i jako letoun palebné podpory (\"angl. Gunship\"), tankovací letoun nebo letoun pro zemědělské účely.\n\nBěhem války ve Vietnamu byl určitý počet letounů C-123 upraven pro speciální účely. Většina těchto modifikovaných strojů byla postavena v počtu jednoho nebo dvou kusů. Jedinou výjimkou byly stroje C-123, které byly používány jako „světlicové lodě“ pro osvětlování cílů pro letouny palebné podpory jako byly stroje AC-47 a AC-119G. Ty byly upravovány ve větším počtu. Tyto letouny létaly pod volacím znakem \"Candle\" v rámci 14. křídla zvláštních operací USAF.\n\nJeden letoun, označený C-123B Light Ship, byl testován jako možná náhrada za letouny \"Candle\", přičemž měl odstraněnou zadní nakládací rampu a místo ní měl namontován výklopný box s 28 vysoce výkonnými světlomety. Letoun mohl trvale osvětlovat prostor o rozměrech 2 míle krát 1,5 míle z výšky 12 000 stop (3 660 m). Záměr používat tento letoun, byl nakonec zrušen, protože pevná světla na letounu způsobovala, že nepřátelští protiletečtí dělostřelci jej oproti letounům vrhajícím světlice mnohem snadněji zaměřovali. Teplo vyvíjené lampami také vyžadovalo instalaci velkých ventilátorů na bocích letounu.\n\nNěkolik letounů C-123B bylo přestavěno na letouny NC-123B. Tyto letouny byly vybaveny infračervenými detektory na nose letounu. Některé stroje měly i kryt detektorů nad pilotním prostorem. Tyto letouny létaly na Ho Či Minovou stezkou, kde se snažily odhalit nepřátelská vozidla a na ně pak naváděly útočné letouny. Tyto letouny létaly s posádkami složenými z amerických, jihovietnamských a tchajwanských letců.\n\nJeden letoun C-123B byl upraven pro dopravu generála Willama Westmorelanda, velitele amerických sil ve Vietnamu. Dostal označení VC-123B. Letoun měl upravený interiér, klimatizaci, kuchyni a vylepšené radiokomunikační přístroje. Tento letoun byl později přestavěn do standardu C-123K s označením VC-123K. Letoun byl pokřtěn jménem „White Whale“ (Bílá velryba), protože jeho trup byl natřen na bílo, aby lépe odrážel sluneční paprsky v tropickém podnebí.\nDva letouny C-123K byly v září 1965 upraveny v rámci projektu USAF \"Black Spot\". Cílem bylo mít vlastní letoun, který dokáže odhalit noční provoz na Ho Či Minově stezce a zaútočit. Za tímto účelem byly upraveny dva letouny C-123K (54-691 a 54-698). Letouny nesly označení NC/AC-123K. Letouny byly vybaveny celou řadou nových senzorů mezi které patřilo snímání obrazu při nízkém osvětlení (\"Low Light Level TV\"), infračervené senzory (\"FLIR\") a laserový dálkoměr. Letouny se na první pohled podstatně lišily od transportních verzí. Nové vybavení bylo umístěno do prodlouženého nosu letounu který ukrýval vyhledávací radar. Pod tímto nosem z letounu vyčnívala věžička pro infračervené senzory, televizní kameru pro slabé světelné podmínky a laserový dálkoměr. Letouny byly také vybaveny pokročilým navigačním systémem a pasivními infračervenými čidly.\n\nLetouny byly rovněž vybaveny zbraňovým systémem pro vypouštění bombiček z kazetových pum BLU-3/B nebo BLU-26/B nebo kazetových pum CBU-68/B. Letoun nesl 36 kontejnerů (3 v každém vypouštěcím zařízení) s bombičkami. V závislosti na typu munice mohl letoun nést 2 664 až 6 372 bombiček. Bombičky byly shazovány skrz 12 dvířek ve spodku trupu. Ovládání vypouštění bomb bylo na panelu v přední části trupu. V případě nebezpečí mohl být náklad odhozen i ručně.\n\nTyto letouny NC/AC-123K byly nejprve umístěny na leteckou základnu Osan v Jižní Koreji mezi srpnem a říjnem 1968. Odtud vzlétaly jako letouny podporující operace proti severokorejským člunům, které pronikaly k jihokorejskému pobřeží, kde vysazovaly agenty. Od 19. srpna do 23. října 1968 takto nalétaly 57 misí. Poté byly přemístěny do Jižního Vietnamu ke zkouškám zbraňových systémů. Své lety zahájily 15. listopadu 1968, přičemž podnikly 69 misí. Letouny vyhledávaly cíle v deltě Mekongu a podél Ho Či Minovy stezky. Tyto dva letouny zničily 151 lodí a vozidel, poškodily dalších 108 a zničily dalších 261 cílů. Úspěšně dokončily 77% misí, přičemž úspěšnost zásahů během mise byla vyhodnocena na 84%. To vůbec nebylo špatné na testovací letouny, o kterých se předpokládalo, že nikdy nebudou použity v operační službě.\n\nOsud letounů je nejistý. Některé zdroje hovoří o tom, že mise letounu byly zastaveny na počátku července 1970, kdy byly letouny předány na „pohřebiště“ letounů na letecké základně Davis-Monthan v Arizoně. Tam měly být přestavěny zpět do verze C-123K a potom se vrátily zpět do Vietnamu, kde sloužily k leteckému transportu, přičemž si ponechaly původní kamufláž s černými spodními plochami. Avšak oficiální historie uvádí, že bojové akce letounů skončily 11. května 1969, a o druhém nasazení se nezmiňují. O jejich druhém nasazení hovoří jen přidružené zdroje, přičemž zmiňují jen datum jejich příletu do Thajska, ale nehovoří o jejich umístění a do kdy zde sloužily.\n\nPrvními provozovateli letounů C-123 se staly transportní jednotky USAF, které brzy následovala pobřežní stráž Spojených států amerických (USCG), která používala tyto letouny na pátrací a záchranné akce (SAR) a dokonce i předváděcí tým USAF „Thunderbirds“, který letouny po určitý čas používal. Typ byl také široce vyvážen v rámci amerických vojenských podpůrných programů přímo ze skladů USAF.\n\nPrvní letouny zahájily svou službu u USAF v červenci 1955. V červnu 1957 koupil jeden letoun CAA (Civil Aeronautics Authority), což byl předchůdce federálního úřadu pro letectví (FAA). Tento letoun byl poslán na Aljašku pro testování navigačních zařízení. Obdržel civilní registraci N123. Také letectvo Spojených států používalo letouny C-123 (nejprve C-123B, poté C-123J) na Aljašce k zásobování odlehlých stanovišť radarů včasné výstrahy a to až do roku 1975.\n\nBěhem roku 1958 obdržela pobřežní stráž Spojených států 6 letounů HC-123B, jejichž počet vzrostl do roku 1965 na 11. Letouny sloužily jak v roli transportních letounů, tak i v roli letounů pro pátrací a záchranné akce (SAR). Tyto letouny sloužily v Itálii, na Aljašce, Havaji a Floridě. Jednalo se přitom o dočasné řešení do uvedení do služby letounů Lockheed HC-130H. Po jejich dodání letouny začaly odcházet ze služby, a v roce 1971 již nebyl ve službě ani jediný.\n\nPředváděcí tým USAF \"Thunterbirds\" používal v letech 1958–1961 pět letounů C-123B. Tři z nich byly v nastříkány červenou, modrou a bílou barvou pro předváděcí akce, další dva letouny působily ve standardních barvách jako podpůrné letouny. Jeden z nich byl ztracen při nehodě v roce 1961.\n\nNejrozsáhlejší služby se však letouny C-123 dočkaly během války ve Vietnamu. Například v roce 1968 letouny C-123K pomáhaly zásobovat jednotky v Khe Sanh ve Vietnamu během jejich obležení severovietnamskou armádou, které trvalo 3 měsíce. Letouny C-123K působily i ze základny Nakhon Phanom v Thajsku. Zde působily nejen v roli transportních letounů, ale i v roli osvětlovacích letounů, když shazováním světlic osvětlovaly bojiště zpřáteleným silám v Laosu a Kambodži.\n\nPrvní letouny C-123, které se dostaly do Jižního Vietnamu, byly součástí speciální letky vzdušného postřiku USAF, jako součást operace „Ranch Hand“, která měla za cíl pokrýt džungli defolianty, což mělo odhalit tradiční skrýše povstalců. Tyto letouny zahájily své působení na konci roku 1961. Letadla vybavená zařízením pro postřik džungle dostala do označení písmeno „U“, nejčastěji používané verze nesly označení UC-123B a UC-123K. Takto vybavená letadla zakončila svou vojenskou službu při likvidování ohnisek nákaz přenášených hmyzem insekticidy. Během prvních „postřikových“ letů USAF ztratilo první z 54 ztracených letounů C-123 ve Vietnamu, které byly zničeny jak při provozních haváriích, tak i v důsledku nepřátelské palby. Lety operace \"Ranch Hand\" pokračovaly až do roku 1972.\n\nPoužívání letounů UC-123 pro rozstřikování defoliantu Agent Orange byla nebezpečná práce. Letouny létaly 100 – 150 stop nad korunami stromů (30 – 46 m) rychlostí 222 km/h, což je činilo výborným cílem pro protileteckou palbu. Poslední misi ve Vietnamu letoun vykonal 14. června 1972. Poté zde působily jen letouny patřící vietnamskému letectvu. První kompletní vietnamská jednotka vybavená letouny C-123K byla zformována v dubnu 1971.\n\nS koncem války ve Vietnamu byly zbývající letouny C-123K a UC-123K převeleny k leteckým zálohám (Air Force Reserve/AFRES) a k letecké národní gardě (Air National Guard/ANG).\n\n302. taktické přepravní křídlo na letecké základně Rickenbacker (později základna letecké národní gardy Rickenbacker) v Ohiu provozovala poslední letouny UC-123K v činné službě u předtím než přešlo na letouny Lockheed C-130 Hercules. Letouny byly známé jako zvláštní postřiková letka (Special Spray Flight) a byly používány pro boj s ohnisky nemocí přenášených hmyzem. Jejich mise probíhaly na Aljašce, Guamu a v Jižní Americe.\n\nPoslední stroje C-123 v aktivní službě byly vyřazeny ze služeb leteckých rezerv Spojených států (Air Force Reserve) letecké národní gardy (Air National Guard) na počátku 80. let 20. století. Několik letounů bylo poté předáno k federálnímu úřadu pro letectví (FAA) pro testování a hodnocení, zatímco další byly předány ministerstvu zemědělství Spojených států (USDA) k účasti na rozličných programech. Tyto letouny byly nakonec vyřazeny na konci 90. let 20. století.\n\nJediným pilotem transportního letounu, který byl za války ve Vietnamu oceněn medailí cti (Medal of Honor) byl podplukovník Joe M. Jackson. Ten byl na kontrolním letu s majorem Jessie Campbellem, když zaslechl volání o pomoc z tábora amerických zvláštních sil Kham Duc. Bez ohledu na vlastní bezpečnost přistál na obleženém letišti a zachránil zbývající muže před zabitím nebo zajetím. Za svou statečnost dostal medaili cti. Major Campbell obdržel letecký kříž (Air Force Cross) a zbytek posádky dostal stříbrnou hvězdu (Silver Star).\n\nV roce 1962 obdržela CIA 5 letounů C-123B od USAF pro svou leteckou společnost Air America pro použití v Laosu a Vietnamu a dalších 5 letounů C-123B pro tchajwanskou přísně tajnou 34. peruť tajných operací zvanou „Black Bat“ jako letku B (Letka A se skládala z dvojice letounů P2V-2U/RB-69A). Pětice tchajwanských letounů byla poslána do společnosti Lockheed Skunk Works pro provedení úprav, které zahrnovaly montáž rozličných inteligentních rušiček, které obsluhoval další člen posádky a byly zvětšeny i palivové nádrže v křídlech. Tchajwanské posádky dokončily svůj výcvik na letecké základně Pope v listopadu 1962.\n\nPět tchajwanských/CIA letounů C-123B byly používány pro lety nad Severní Vietnam v malých výškách pro tajné výsadkové operace. Letouny létaly pod značením tchajwanského národního leteckého přepravce China Airlines. Letouny létaly na mise dlouhé až 14 hodin.\n\nV květnu 1964 v rámci projektu „Duck Hook“, bylo dalších 6 letounů C-123 rozsáhle upraveno společností Lockheed Air Service v Ontariu ve státě Kalifornie. Letouny byly vybaveny přístroji pro elektronický boj, Dopplerovým navigačním systémem ASN-25, radarem pro kopírování terénu APN-153, stanovištěm pro radiooperátora a novými komunikačními prostředky. Tyto letouny byly zařazeny do tajné tchajwanské jednotky Black Bat operující v Jižním Vietnamu. Šest letounů „Duck Hook“ C-123B mělo základnu v Nha Trangu.\n\nLetouny C-123B „Duck Hook“ byly v roce 1966 vylepšeny instalací radaru pro sledování počasí RDR-10 a přijímačem ARN-131 pro provádění misí nad Ho Či Minovou stezkou. Všechny letouny C-123B byly přestavěny v roce 1968 do verze C-123K, mimo jiné instalací dvojice pomocných proudových motorů pod křídla, elektronických rušiček, výstražného radaru APR-25 a zařízením pro vypouštění klamných radarových cílů ALE-1. Letouny projektu „Duck Hook“ byly přeznačeny na „Heavy Hook“. Tyto letouny odlétaly z Nha Trangu na 4 000 bojových a podpůrných misí a to od června 1966 do května 1968.\n\nV květnu 1970 podporovaly letouny C-123K „Black Bat“ tajný vpád americké armády do Kambodži. V říjnu 1970 byly zahájeny lety do Laosu. V březnu 1972 byly tyto tajné akce ukončeny a čtyři zbývající letouny C-123K se vrátily na Tchaj-wan. 1. března 1973 byla 34. peruť „Black Bat“ rozpuštěna.\n\n5. října 1986 letoun Corporate Air Services C-123 Provider (HPF821, původně USAF 54-679), ve skutečnosti však provozovaný CIA, dorazil na letiště San Salvador-Ilopango v Salvadoru s nákladem 70 automatických pušek AK-47, 100 000 náboji, raketovými granáty a jinými zásobami. Letoun dále letěl podél pobřeží Nikaragui a vstoupil do nikaragujského vzdušného prostoru poblíž hranice s Kostarikou. Poblíž města San Carlos letoun sestoupil do výšky 2 500 stop a připravoval se k svržení zásob pro bojovníky Contras.\n\nBěhem shozu byl letoun sestřelen vládním vojákem za použití zbraně 9K32 Strela-2. Piloti CIA Wallace „Buzz“ Sawyer a William Cooper byli zabiti při pádu letounu. Správce nákladu Eugene Hasenfus se zachránil na padáku a byl zajat. Nakonec byl propuštěn v prosinci 1986. Zachráněný vrak letounu byl použit jako plážový koktejlový bar.\n\nDalší čtyři letouny (možná i více) podporovaly akce proti pašování narkotik, přičemž působily hlavně v Peru a Kolumbii.\n\nBěhem své služby postihlo letoun 90 nehod a incidentů (údaj k březnu 2013), které si vyžádaly téměř 700 lidských životů. Velká část z nich připadá na vrub bojové činnosti ve Vietnamu (zahrnuty jsou i letouny sestřelené nepřátelskou palbou). Následují příklady několika z nich:\n\nPo celém světě a hlavně ve Spojených státech se dochovalo velké množství letounů C-123, které slouží jako statické exponáty v muzeích i na dalších místech. Několik letounů i nadále létá v soukromých leteckých klubech ve Spojených státech ale i ve světě. Seznam dochovaných letounů je uveden na anglické verzi tohoto článku.\n\nLetoun C-123K (54-709), N709RR (předtím než byl v roce 2010 zničen při nehodě) byl použit při natáčení akčního filmu \"Con Air\" (1997). Jiné letouny C-123 se objevily ve filmech \"Dech života\" (1987), \"Operace Slon\" (1995) a \"Air America\" (1990).\n\nFilmaři také používali letouny C-123 k navození dojmu mnohem většího čtyřmotorového letounu C-130 Hercules. V této roli byl letoun použit například ve filmu \"Smrtonosná past 2\" (1990), kde měl přidány dva falešné motory s vrtulemi a vystřelovací sedadla.\n\nChase XCG-20\nChase XC-123\nChase XC-123A\nChase/Fairchild C-123B\nFairchild UC-123B\nFairchild VC-123C\nStroukoff YC-123D\nStroukoff YC-123E\nFairchild YC-123H\nFairchild C-123J\nFairchild C-123K\nFairchild AC-123K/NC-123K\nDva letouny C-123B upravené pro noční sledování pomocí zvláštních senzorů a s útočnou kapacitou.\nC-123T\nFairchild HC-123B\nFairchild UC-123K\nFairchild VC-123K\nStroukoff YC-134\n\n\"Technické údaje pocházejí z publikací „The Observer's Book of Basic Aircraft: Military\" (rozměry) a „Jane's All The World's Aircraft 1969–70“\" (hmotnosti a výkony)\n\n\n\n Brazílie\n Čínská republika\n Filipíny\n Khmerská republika\n Korejská republika\n Laos\n Laoské království\n Salvador\n Saúdská Arábie\n Spojené státy americké\n Thajsko\n Vietnamská republika\n Venezuela\n\n\n\n"}
