{"id": "926312", "url": "https://cs.wikipedia.org/wiki?curid=926312", "title": "Sam Most", "text": "Sam Most\n\nSam Most (16. prosince 1930 Atlantic City, New Jersey, USA − 13. června 2013 Woodland Hills, Kalifornie, USA) byl americký jazzový flétnista a saxofonista, mladší bratr klarinetisty Abe Mosta. Svou první nahrávku „Undercurrent Blues“ nahrál v roce 1952. V letech 1959−1961 byl členem skupiny Buddyho Riche. Během své kariéry spolupracoval s mnoha hudebníky, mezi které patří Lalo Schifrin, Louie Bellson nebo Clare Fischer. Jazzový historik Leonard Feather jej označil za pravděpodobně prvního velkého jazzového flétnistu. Zemřel na rakovinu pankreatu ve svých dvaaosmdesáti letech.\n"}
{"id": "926313", "url": "https://cs.wikipedia.org/wiki?curid=926313", "title": "Norvičský voláč", "text": "Norvičský voláč\n\nNorvičský voláč je plemeno holuba domácího, vyšlechtěné pro velké a dokonale kulaté vole. Je to čistě okrasné plemeno. Trvalé nafouknutí volete jej řadí mezi voláče, kde patří k voláčům středně velkým. Je to poměrně útlý pták s výrazně vzpřímenou postavou, středně dlouhýma nohama a opravdu výraznou volatostí. V seznamu plemen EE je zařazen mezi voláče a to pod číslem 0306.\n\nPředkové norvičského voláče údajně pochází z Holandska, nicméně toto plemeno bylo v Anglii chováno už v polovině 16. století. Norvičský voláč tak patří mezi nejstarší anglická plemena holubů. Je to poměrně malý voláč, celková délka těla činí asi 37 cm, takže je velikostně srovnatelný s voláčem brněnským. Má výrazně vzpřímenou postavu, trup svírá se zemí úhel až 60°. Má kulatou hlavu s širším a dobře klenutým čelem, oči bývají většinou oranžové až červené, jen bílí holubi mají oči vikvové. Krk je velmi dlouhý a poskytuje tak dostatečný prostor pro  nejvýraznější exteriérový znak tohoto plemene: velmi velké a kulaté vole. Kulovité rozšíření volete pokračuje i na zadní část krku. Rozvoj volatosti činí z norvičského voláče jednoho z nejdokonalejších plemen voláčů vůbec. Trup je zvláště ve srovnání s voletem poměrně malý, ale hrudník je mnohem širší, než u stejně velkého brněnského či zakrslého anglického voláče. Křídla jsou dobře složená a leží na ocase, přičemž konce křídel dosahují skoro konce ocasu. Ten je naopak spíše kratší a nesený v linii hřbetu. Středně dlouhé nohy mají neopeřené běháky či prsty.\n\nOpeření je krátké a dobře přilehlé. Barva opeření není pro hodnocení tohoto plemene na výstavách příliš důležitá. Co se kresby týče, přípustná je pouze tzv. anglická, neboli měsíčková kresba: peří na většině těla je barevné, bílý je půlměsíc na voleti, břicho, krajní ruční letky a rozety, bílá pírka vyrůstající na ramenou ptáka. Uznané barevné rázy jsou ráz černý, popelavě červený a žlutý, modrý, stříbřitý a červený a žlutý pruhový. Červení a žlutí a červenopruzí a žlutopruzí voláči mají světlý ocas. Kromě toho se chovají norvičští voláči celí bílí.\n\nChov norvičského voláče je poměrně snadný, je plodný a sám odchovává holoubata.\n\n"}
{"id": "926314", "url": "https://cs.wikipedia.org/wiki?curid=926314", "title": "Dwike Mitchell", "text": "Dwike Mitchell\n\nDwike Mitchell (rodným jménem Ivory Mitchell Jr.; 14. února 1930 Dunedin, Florida, USA − 7. dubna 2013 Jacksonville, Florida, USA) byl americký jazzový klavírista. Na klavír začal hrát ve svých pěti letech. Od poloviny padesátých let tvořil duo s hornistou Willie Ruffem. Rovněž spolupracoval s dalšími hudebníky, mezi které patří Lionel Hampton a Dizzy Gillespie. Zemřel na onemocnění pankreatu ve věku třiaosmdesáti let.\n"}
{"id": "926315", "url": "https://cs.wikipedia.org/wiki?curid=926315", "title": "Milena Flodrová", "text": "Milena Flodrová\n\nMilena Flodrová (* 24. ledna 1935 Hranice), rozená Volková, je česká historička zaměřená především na historii Brna a nejbližšího okolí. O brněnském místopisu, historii, osobnostech a památkách publikovala řadu knih a odborných článků. Působí také jako popularizátorka brněnské historie v Českém rozhlase Brno a také prostřednictvím přednášek, kterých přednesla od 60. let 20. století stovky.\n\nOtec Robert Volek byl středoškolský profesor (mimo jiné učil dějepis a zeměpis). Od roku 1939 působil a bydlel s rodinou v Brně. Milena se rozhodla na otce navázat a vystudovala v letech (1953–1958) historii a archivnictví na Filosofické fakultě Masarykovy univerzity v Brně. V letech (1958–1991) pracovala v Muzeu města Brna na Špilberku.\n\n\n"}
{"id": "926316", "url": "https://cs.wikipedia.org/wiki?curid=926316", "title": "Ben Tucker", "text": "Ben Tucker\n\nBen Tucker (13. prosince 1930 − 4. června 2013) byl americký jazzový kontrabasista. V počátcích své kariéry se živil jako skladatel; spolu s Bobem Doroughem je například spoluautorem písně „Comin' Home Baby!“, kterou později nahráli například Mel Tormé nebo Michael Bublé. Spolupracoval i s dalšími hudebníky, mezi něž patří Dexter Gordon, Gerry Mulligan, Buddy Rich nebo Art Pepper.\n\nZemřel při střetu s automobilem na ostrově Hutchinson ve městě Savannah, když přejížděl silnici v golfovém voze, ve svých dvaaosmdesáti letech.\n\n"}
{"id": "926317", "url": "https://cs.wikipedia.org/wiki?curid=926317", "title": "Nosound", "text": "Nosound\n\nNosound je italská rocková skupina pohybující se na rozhraní žánrů progresivního rocku, post-rocku a ambientu. Založil ji v roce 2002 kytarista a zpěvák Giancarlo Erra, jenž je vůdčí osobností skupiny dodnes. Její tvorba je inspirována umělci, jako jsou Pink Floyd, Brian Eno, Porcupine Tree nebo Sigur Rós.\n\nSkupinu Nosound založil Giancarlo Erra na konci roku 2002 jako svůj jednočlenný studiový projekt, který navázal na několik jeho vlastních demonahrávek z přelomu 20. a 21. století. V roce 2004 vydal Erra pod hlavičkou Nosound bezejmenné propagační album, po němž následovalo o rok později debutové album \"Sol29\", na kterém spolupracoval také baskytarista Alessandro Luci. Díky pozitivním ohlasům vznikla po vydání \"Sol29\" regulérní skupina, která začala působit i koncertně. Z jednoho raného vystoupení pochází i nahrávka tří skladeb, které byly v roce 2006 začleněny na audiovizuální kompilační DVD \"The World Is Outside\". Roku 2007 vydala skupina dvě EP – živé \"Slow, It Goes\" se skladbami ze \"Sol29\" a studiové \"Clouds\" s novým materiálem nahraným při sessions k chystanému druhému albu. To vyšlo o rok později pod názvem \"Lightdark\" a získalo italskou cenu Prog Awards za nejlepší nahrávku roku 2008.\n\nPo změně na postu druhého kytaristy vzniklo v roce 2009 třetí studiové album \"A Sense of Loss\" (oceněno Prog Awards za nejlepší nahrávku roku 2009). Průběžně byly vydávány také remasterované a rozšířené edice prvních dvou desek. Z roku 2011 pochází kompilace \"The Northern Religion of Things\", jež vznikla jako sólový projekt Giancarla Erry s upravenými skladbami skupiny pro jednoho hudebníka. Během přípravy k novému albu odešli v roce 2012 bubeník Zito a klávesista Martellacci, kteří se začali věnovat vlastním projektům, proto na EP \"At the Pier\" (2012) hraje britský bubeník Chris Maitland. Ve stejné sestavě vzniklo čtvrté studiové album \"Afterthoughts\", jež vyšlo v roce 2013. Téhož roku se členem skupiny stal bubeník Giulio Caneponi, jenž Maitlanda prakticky vystřídal, i když ten je stále uváděn jako člen. V roce 2015 vyšla dvojdisková kompilace \"Introducing Nosound\", na níž je průřez celou tvorbou skupiny od nejnovějších skladeb k počátku kapely. S Caneponim nahráli Nosound své první koncertní album \"Teide 2390\" (2015) a o rok později i pátou studiovou desku \"Scintilla\".\n\nSoučasná sestava:\n\nBývalí členové:\n\n\n\n\n\n"}
{"id": "926320", "url": "https://cs.wikipedia.org/wiki?curid=926320", "title": "Administrativní dělení Peru", "text": "Administrativní dělení Peru\n\nJihoamerické Peru je unitární stát. Nejvyššími administrativně správními celky je 25 regionálních vlád (každá pro jeden z 24 departementů a jedna pro provincii Callao), mimo jejich správu figuruje provincie Lima, která nespadá pod žádnou regionální vládu. Nižšími administrativními celky jsou provincie (celkový počet 196), které se dále dělí na distrikty (1874). \n\nV roce 2002 byl spuštěn proces tvorby regionů. Regionalizace byla odstartována podle zákona tím, že bylo ustanoveno 25 regionálních vlád, které mají být podle zákonu zpočátku zodpovědné za území departementů a provincie Callao. Proces tvorby regionů však nebyl dokončen, protože zákon vyžadoval, aby region vznikl sloučením dvou nebo více departementů, což muselo být schváleno referendem což se prozatím nestalo (stav k říjnu 2019). Navzdory tomu, že regiony tedy de iure ještě neexistují, běžně se používá označení „region“ namísto „departement“. Na oficiálních webových stránkách peruánské vlády či statistického úřadu se stále používá pouze výraz departement. Provincie Lima je vyjmuta z procesu regionalizace.\n"}
{"id": "926323", "url": "https://cs.wikipedia.org/wiki?curid=926323", "title": "Jack Nimitz", "text": "Jack Nimitz\n\nJack Nimitz (11. ledna 1930 Washington, D.C. − 10. června 2009 Los Angeles) byl americký jazzový saxofonista. Ve svých dvanácti letech začal hrát na klarinet a o dva roky později přešel k altsaxofonu a až ve dvaceti k barytonsaxofonu, u kterého vydržel celý život. V letech 1953−1955 hrál v kapele Woodyho Hermana, následně u Stana Kentona a později u Herbieho Manna. Řadu let pracoval jako studiový hudebník a své první album jako leader vydal až v roce 1995. Spolupracoval s řadou hudebníků, mezi které patří Gene Ammons, Kenny Burrell a Lalo Schifrin.\n"}
{"id": "926328", "url": "https://cs.wikipedia.org/wiki?curid=926328", "title": "Richie Powell", "text": "Richie Powell\n\nRichie Powell (5. září 1931 New York City, New York, USA − 26. června 1956 Bedford, Pensylvánie, USA) byl americký jazzový klavírista, mladší bratr klavíristy Buda Powella. V letech 1951−1952 hrál v kapele saxofonisty Paula Williamse, následně do roku 1954 u Johnnyho Hodgese a později až do své smrti hrál v kapele spolu s trumpetistou Cliffordem Brownem a bubeníkem Maxem Roachem.\n\nZemřel ve svých pětadvaceti letech při autohavárii. Ve stejném automobilu byl i Clifford Brown, který rovněž zahynul.\n"}
{"id": "926329", "url": "https://cs.wikipedia.org/wiki?curid=926329", "title": "Richard Williams", "text": "Richard Williams\n\nJméno a příjmení Richard Williams nosí více osobností:\n\n"}
{"id": "926331", "url": "https://cs.wikipedia.org/wiki?curid=926331", "title": "Richard Williams (hudebník)", "text": "Richard Williams (hudebník)\n\nRichard Williams (4. května 1931 Galveston − 4. listopadu 1985 New York) byl americký jazzový trumpetista. Po návratu z armády odehrál turné po Evropě jako člen skupiny Lionela Hamptona a následně zahájil vysokoškolské studium na Manhattan School of Music. V roce 1960 vydal své první album pod svým jménem nazvané \"New Horn in Town\". Během své kariéry spolupracoval s řadou hduebníků, mezi které patří Yusef Lateef, Randy Weston, Thad Jones, Charles Mingus, Eddie „Lockjaw“ Davis nebo Bill Evans.\n\n"}
{"id": "926334", "url": "https://cs.wikipedia.org/wiki?curid=926334", "title": "Telangána", "text": "Telangána\n\nTelangána (telugsky , ) je jeden z indických států. Vznikl v červnu 2014 jako v pořadí 29. stát Indie odtržením od státu Ándhrapradéš rozhodnutím vládnoucí Spojené pokrokové koalice v čele s Indickým národním kongresem . Nachází se severně od Ándhrapradéše na Dekánské plošině severovýchodně od Karnátaky, jihovýchodně od Maháráštry a jihozápadně od Čhattísgarhu.\n\nNa území Telangány leží i současné hlavní město Ándhrapradéše, Hajdarábád, který je přitom výrazně nejrozvinutějším ándhrapradéšským regionem. Ten se stal na deset let společným hlavním městem obou států.\n\nZařazení Telangány do Ándhrapradéše vzniklo v listopadu 1956, kdy přestala být součástí rušeného státu Hajdarábád a byla sloučena s Ándhrou v Ándhrapradéš. \n\nOblast má rozlohu 114 840 čtverečních kilometrů a v roce 2011 v ní žilo zhruba 35 miliónů obyvatel. Převážná většina obyvatel jsou hinduisté (86 %) a nejrozšířenějším jazykem je telugština (77 %). Dalšími rozšířenými jazyky jsou urdština (12 %) a maráthština (2 %). Dalšími rozšířenými náboženstvími jsou islám (12,4 %), přičemž mluvčí urdštiny se víceméně kryjí s muslimy, a křesťanství (1,2 %). \n"}
{"id": "926335", "url": "https://cs.wikipedia.org/wiki?curid=926335", "title": "FIFA Manager 14", "text": "FIFA Manager 14\n\nFIFA Manager 14 je dalším pokračováním populární série počítačových her vytvořených firmou Electronic Arts resp. její divizí EA sports. FIFA Manager 14 je simulace fotbalového manažera a patří do kategorie sportovních simulací. V České republice vyjde na podzim roku 2013.\n\n"}
{"id": "926339", "url": "https://cs.wikipedia.org/wiki?curid=926339", "title": "Clifford Jordan", "text": "Clifford Jordan\n\nClifford Jordan (2. září 1931 Chicago − 27. března 1993 New York) byl americký jazzový saxofonista. V roce 1957 se přestěhoval do New Yorku, kde nahrál pro vydavatelství Blue Note Records své první album nazvané \"Blowing in from Chicago\". V letech 1957−1958 hrál v kapele Horace Silvera a následně u J. J. Johnsona (1959−1960), Kennyho Dorhama (1961−1962) a Maxe Roacha (1962−1964). Během své kariéry spolupracoval s řadou hudebníků, mezi které patří Charles Mingus, Bobby Timmons, Dizzy Gillespie, Lee Morgan, Cedar Walton nebo Carmen McRae. Zemřel na rakovinu ve věku jedenašedesáti let.\n"}
{"id": "926340", "url": "https://cs.wikipedia.org/wiki?curid=926340", "title": "Karla Cromeová", "text": "Karla Cromeová\n\nKarla Cromeová (* 22. června 1989), nepřechýleně \"Crome\", je anglická herečka nejvíce známá svým vystupováním na Sky Atlantic (pořad Hit & Miss), hlavní postavou seriálu na kanálu E4, stejně jako řadou dalších účinkování v televizních seriálech a filmech, hlavně ve Spojeném království, včetně oceňovaného televizního filmu 'Murder'. \n\nV roce 2012 označila Screen International Cromeovou za jednu z britských hvězd zítřka (\"UK Stars of Tomorrow\").\n\nCromeová vystudovala tříletý bakalářský herecký program na vysoké škole Italia Conti Academy of Theatre Arts v Claphamu. \n\nCromeová žije doma se svými rodiči v Borehamwoodu.\n"}
{"id": "926341", "url": "https://cs.wikipedia.org/wiki?curid=926341", "title": "Justin Václav Prášek", "text": "Justin Václav Prášek\n\nJustin Václav Prášek (7. srpna 1853 Brandýs nad Labem – 24. prosince 1924 Brandýs nad Labem) byl český historik, orientalista a středoškolský profesor.\n\nNa filosofické fakultě Univerzity Karlovy se aproboval pro učitelství oborů dějepis a zeměpis, spolu s učitelováním pokračoval ve studiu klasické filologie a na filosofické fakultě obhájil v roce 1882 doktorskou práci (\"Dějiny východních Arijců a vzdělaných národů severoafrických až po vznik Veleříše perské\"). Jako učitel působil až do roku 1906, kdy byl penzionován. Vedle toho ale budoval svoji kariéru orientalisty, od roku 1885 studoval v Mnichově a Berlíně, v roce 1899 se pokoušel habilitovat na pražské univerzitě, ale narazil na silný odpor Jaroslava Golla a jeho žáků (naopak nakloněna mu byla starší generace, hlavně filolog Jan Kvíčala).\n\nJeho dílo je často charakterizováno jako na pomezí populárního výkladu a samostatných analýz. Věnoval se orientalistice a antice, zde je nejvíce ceněna práce \"Geschichte der Meder und Persen\" (1900–1901), naopak některé byl značně ostře odsouzeny, včetně ambiciozního prvního dílu \"Řeckých dějin\" (1916, II. díl 1919), přispěl také k poznání cestování do orientu (Martin Kabátník). Doposud nepřekonaným je jeho dílo \"Brandejs nad Labem: město, panství i okres\" (1908–1913, tři díly, čtvrtý nevyšel), věnoval se i jiným městům (Turnov).\n\n\n"}
{"id": "926343", "url": "https://cs.wikipedia.org/wiki?curid=926343", "title": "Světové atletické finále 2007", "text": "Světové atletické finále 2007\n\nSvětové atletické finále 2007 – lehkoatletický závod, který se odehrál na stadiónu Gottlieb-Daimler-Stadion v německém Stuttgartu mezi 22. a 23. září 2007. Byl to závod, který se odehrál vždy na zakončení lehkoatletické sezóny. \n"}
{"id": "926345", "url": "https://cs.wikipedia.org/wiki?curid=926345", "title": "FIFA Manager", "text": "FIFA Manager\n\nFIFA Manager (zkráceně 'FIFAM') je série počítačové hry, sportovního fotbalového manažeru. Hry série vyvíjí Bright Future GmbH (starší verze EA Sports) a vydává je společnost Electronic Arts. Původní název hry byl Total Club Manager (TCM), dokud se název nezměnil ve verzi FIFA Manager 06.\n\nPřed FIFAM a TCM vydala společnost EA Sports FIFA Soccer Manager (1997) a FA Premier League Football Manager 99, 2000, 2001, 2002.\n\nZatímco řada TCM byla vydána pro PC, Xbox a PlayStation 2, série FIFAM už je k dispozici pouze pro PC.\n\nSeznam her s uvedením manažerů, vyobrazených na obalu vydání hry pro různé trhy.\n\n"}
{"id": "926346", "url": "https://cs.wikipedia.org/wiki?curid=926346", "title": "Bobby Timmons", "text": "Bobby Timmons\n\nBobby Timmons (rodným jménem Robert Henry Timmons; 19. prosince 1935 Filadelfie − 1. března 1974 New York) byl americký jazzový klavírista a hudební skladatel. Poté, co se v roce 1954 přestěhoval z rodné Filadelfie do New Yorku, začal hrát s Kennym Dorhamem, později Chetem Bakerem, Maynardem Fergusonem, Cannonballem Adderleyem a nakonec v letech 1958−1961 v kapele Jazz Messengers bubeníka Arta Blakeyho. Své první album nazvané \"This Here is Bobby Timmons\" vydal v roce 1960 na značce Riverside Records.\n"}
{"id": "926347", "url": "https://cs.wikipedia.org/wiki?curid=926347", "title": "GRNA", "text": "GRNA\n\nGuide RNA (gRNA) jsou RNA, které řídí inzerci nebo deleci uridinových zbytků do mitochondriální mRNA prvoků bičivek (\"Kinetoplastida\") v procesu RNA editace. Jedná se o typ posttranskripční modifikace, při které dochází k úpravě mRNA poté, co byla nasyntetizována podle DNA templátu a vzniká tedy RNA o jiné sekvenci, než kóduje genom daného organismu. V případě kinetoplastid se často jedná o \"pan-editaci\", dochází ke značné změně 9 z 18 typů mitochondriálních mRNA u \"Trypanosoma brucei\", v kontrastu s jinými typy RNA editace, které vytváří pouze relativně malé změny v upravované RNA.\n\nK editaci RNA podle gRNA dochází v kinetoplastech, které obsahují dvě sady genetické informace: maxikroužky kódující mitochondriální DNA a minikroužky kódující gRNA sloužící k úpravě mRNA kódované maxikroužky. V typickém případě je v kinetoplastu 20–50 maxikroužků (o velikosti 20–39 tisíc bází) a 5000–10 000 minikroužků (o velikosti 0,8–2,5 tisíce bází).\n\nEditace pomocí gRNA začíná sekvenčně specifickým párováním mezi mRNA a gRNA v oblastech, které jsou vzájemně komplementární. Následně dochází k vložení nebo deleci uracilových zbytků podle vzoru gRNA.\n\nPříklad průběhu editace:\n\n3' konec mRNA je použit jako kotva pro gRNA, které se váže pomocí přesného párování bází. 5' konec mRNA přesně neodpovídá gRNA a v rozdílných místech je rozštěpen pomocí endonukleáz:\n\nmRNA je následně opravena doplněním uracilových zbytků\n\n"}
{"id": "926350", "url": "https://cs.wikipedia.org/wiki?curid=926350", "title": "Dannie Richmond", "text": "Dannie Richmond\n\nDannie Richmond (rodným jménem Charles Daniel Richmond; 15. prosince 1935 New York − 15. března 1988 tamtéž) byl americký jazzový bubeník. Od konce padesátých let až do sedmdesátých let spolupracoval s kontrabasistou Charlesem Mingusem a řadu let rovněž spolupracoval s Georgem Adamsem a Donem Pullenem, dále například s Kenny Burrellem, Booker Ervinem a Chetem Bakerem. Rovněž spolupracoval s hudebníky se zaměřením mimo jazz, jako například Bert Jansch, Joe Cocker nebo Elton John. Zemřel na infarkt ve svých dvaapadesáti letech.\n"}
{"id": "926351", "url": "https://cs.wikipedia.org/wiki?curid=926351", "title": "Riverdale", "text": "Riverdale\n\nRiverdale může být:\n\n"}
{"id": "926352", "url": "https://cs.wikipedia.org/wiki?curid=926352", "title": "Rockville", "text": "Rockville\n\nRockville může být:\n\n"}
{"id": "926353", "url": "https://cs.wikipedia.org/wiki?curid=926353", "title": "Velbert", "text": "Velbert\n\nVelbert je město v německé spolkové zemi Severní Porýní-Vestfálsko. Leží v zemském okrese Mettmann ve vládním obvodu Düsseldorf. Nachází se přibližně 20 km severovýchodně od Düsseldorfu, hlavního města spolkové země, přibližně 18 km jižně od Essenu a asi 12 km severozápadně od Wuppertalu. V roce 2011 zde žilo přes 81 tisíc obyvatel.\n\nPrvní zmínka o městu pochází z roku 875, v té době však neslo název Feldbrahti. V současné době je město výsledkem regionální reformy z roku 1975, kdy k němu byla přičleněna města Neviges a Langeberg. Počet obyvatel tak vzrostl z 55 tisíc až na 95 tisíc obyvatel. Město je známé především jako centrum kovoprůmyslu, zejména výrobou zámků a kování. Toto tradiční odvětví je vyobrazeno v podobě klíče na městském znaku.\n\n\n"}
{"id": "926354", "url": "https://cs.wikipedia.org/wiki?curid=926354", "title": "Sol29", "text": "Sol29\n\nSol29 je debutové album italské progressive rockové skupiny Nosound. Vydáno bylo v březnu 2005 vlastním nákladem skupiny. Tu v této době představovali pouze dva hudebníci, multiinstrumentalista a zpěvák Giancarlo Erra, který je také autorem všech skladeb, a baskytarista Alessandro Luci.\n\nV roce 2008 vyšla ve vydavatelství Burning Shed (při příležitosti uvedení na trh druhého alba \"Lightdark\") remasterovaná a rozšířená edice desky \"Sol29\". Poslední verze \"Sol29\" (s odlišným přebalem) pochází z roku 2010, kdy ji vydalo vydavatelství Kscope. Kromě nově remasterovaného a rozšířeného alba obsahuje také DVD s původním mixem \"Sol29\" z roku 2005 a čtyřmi videi.\n\n"}
{"id": "926355", "url": "https://cs.wikipedia.org/wiki?curid=926355", "title": "Hladýš širolistý", "text": "Hladýš širolistý\n\nHladýš širolistý (\"Laserpitium latifolium\") je až přes metr vysoká, statná, aromatická, ve volné přírodě rostoucí bylina se širokým květenstvím složeného okolíku bílých květů. Je jedním ze tří druhů rodu hladýš které vyrůstají v České republice.\n\nVyrůstá v poměrně širokém evropském areálu, od Španělska, Itálie a Balkánu na jihu až po baltské oblasti Skandinávie na severu. Východním směrem zasahuje až do středního Ruska.\n\nV České republice se vyskytuje řídce, ve vyšších počtech jen na několika místech ve středních Čechách a okolo dolního toku Labe, na Moravě pak v Bílých Karpatech. Roste na stanovištích s převážně vápnitým podložím, na světlých a sušších stráních, okrajích křovin a na osvětlených místech v lesích. Jeho místa výskytu se častěji rozkládají v pahorkatinách termofytika a mezofytika. Lze ho nejspíše spatřit v suchých bylinných lemech svazu \"Geranion sanguinei\" (kde je diagnostickým druhem) a ve vysokostébelných trávnicích skalních terásek svazu \"Trifolion medii\".\n\nVytrvalá rostlina jejíž lodyha dorůstající do výšky 60 až 150 cm roste z tlustého válcovitého oddenku který po poranění roní aromatickou pryskyřičnou tekutinu. Lysá lodyha je vzpřímená, tuhá, jemně rýhovaná a v horní části rozvětvená. Přízemní listy jsou na délku až 50 cm a mají dlouhé řapíky, horní lodyžní jsou menší se zakrslými řapíky nebo přisedlé, mají rozměrnou pochvu. Dvakrát až třikrát trojčetné čepele listů jsou trojúhelníkovitého tvaru a jejich lístky s nesouměrnou bázi jsou široce vejčité, na koncích tupě špičaté a po obvodě nestejnoměrně hrubě pilovité.\n\nMohutné ploché složené okolíky, mající v průměru i přes 20 cm, jsou vytvořeny z 25 až 40 okolíčků. Obaly jsou tvořeny početnými listeny které jsou po okrajích blanité. Okolíčky mají stopky drsné a odstálé listeny jen řídké a nitkovité. Protandrické květy jsou převážně oboupohlavné, v menším počtu samčí. Kališní lístky jsou drobné, čárkovité. Korunní lístky 2 až 2,5 mm dlouhé a 1 až 1,5 mm široké jsou obvejčité až obsrdčité, na vrcholu lehce vykrojené a mají barvu bílou nebo, a to řidčeji, slabě narůžovělou. Rostliny vykvétají od července do září.\n\nPlody jsou podlouhlé dvounažky, jednotlivá merikarpia mají 5 bezkřídlých žeber a 4 mezižebrová křídla.\n\nStanoviště hladýše širolistého jsou mnohde ohrožována postupným zarůstáním rozšiřujícím se plevelem a samotné rostliny jsou často spásány lesní zvěří. Je proto zařazen \"Červeným seznamem cévnatých rostlin České republiky\" mezi ohrožené druhy (C3).\n\n\n \n"}
{"id": "926357", "url": "https://cs.wikipedia.org/wiki?curid=926357", "title": "Randolph", "text": "Randolph\n\nRandolph může být:\n\n"}
{"id": "926359", "url": "https://cs.wikipedia.org/wiki?curid=926359", "title": "Rocky Ridge", "text": "Rocky Ridge\n\nRocky Ridge může být:\n\n"}
{"id": "926360", "url": "https://cs.wikipedia.org/wiki?curid=926360", "title": "Proletáři všech zemí, spojte se!", "text": "Proletáři všech zemí, spojte se!\n\nPolitický slogan Proletáři všech zemí, spojte se! je jedním z nejznámějších provolání z Komunistického manifestu (1848) a zřejmě nejpoužívanější heslo komunismu.\n\nBedřich Engels byl ve druhé polovině roku 1847 požádán, aby pro Svaz komunistů, jehož byl prominentním členem, vytvořil programový dokument. Engels vypracoval dva návrhy: \"Návrh komunistického vyznání víry\" a později \"Zásady komunismu\". Z obou návrhů vyšel Karl Marx při tvorbě nakonec přijatého Komunistického manifestu. \n\nV poslední (čtvrté) části Manifestu se Marx a Engels zabývají vztahem komunistů k opozičním stranám v různých zemích a vyzývají ke spojenectví s takovou politickou stranou, která usiluje o změnu stávajícího společenského zřízení. Konstatují, že Německo stojí na prahu buržoazní revoluce a předvídají, že revoluce se stane revolucí světovou. Proto vyzývají proletariát k akci a končí Manifest mobilizujícím heslem Proletarier aller Länder vereinigt Euch!\n\nSlogan ve svém záhlaví nesl deník Komunistické strany Československa Rudé právo.\n\nExistuje i vtipná česká parafráze tohoto známého politického hesla, která využívá slovní přesmyčku:\nVe filmu \"Pelíšky\" (1999) postava bývalého prvorepublikového vojáka Krause (Jiří Kodet) volá z okna vulgární parafrázi:\n"}
{"id": "926362", "url": "https://cs.wikipedia.org/wiki?curid=926362", "title": "River Heights", "text": "River Heights\n\nRiver Heights může být:\n\n"}
{"id": "926364", "url": "https://cs.wikipedia.org/wiki?curid=926364", "title": "Timoj trojlaločný", "text": "Timoj trojlaločný\n\nTimoj trojlaločný (\"Laser trilobum\") je jediný popsaný druh bílé kvetoucí byliny z rodu timoj. V České republice je tato rostlina z čeledě miřikovitých velice vzácná a je považována za kriticky ohroženou.\n\nDruh je ve střední Evropě rozšířen pouze ostrůvkovitě, hojnější je na Balkáně, Ukrajině a v evropské části Ruska, v Malé Asii, na Blízkém východě i v okolí Kavkazu.\n\nJeho stanoviště bývají nejčastěji ve světlých listnatých lesích teplých pahorkatin, snáší i polostín. Na alkalitu půdy není náročný, ta však musí být hlinitá a dlouhodobě vlhká. V České republice vyrůstá pouze na jediném místě, v Diváckém lese mezi obcemi Diváky a Kurdějov nedaleko Hustopečí na jižní Moravě.\n\nTento hemikryptofyt je vytrvalá rostlina s typickou vůni kmínu. Její 60 až 120 cm vysoká lodyha vyrůstá z dužnatého, hluboko sahajícího oddenku. Lodyha je lysá, jemně rýhovaná, lehce ojíněná a nahoře se větví. Přízemní listy s dlouhými oblými řapíky jsou obvykle trojčetné, jejich lístky s dlouhými stopkami jsou opět hluboce trojdílné nebo trojklané a jejich úkrojky jsou po obvodě pravidelně vroubkované. Lodyžní listy mají nafouklé pochvy, jsou méně členité, obvykle jen jednoduše trojsečné s třemi lístky nebo pouze trojlaločné.\n\nSložený okolík se skládá z 11 až 20 okolíčků. Jeho obal chybí nebo je tvořen pouze 1 či 2 listeny, obalíčky pak několika opadavými dlouze kopinatými listeny. Protandrické květy jsou převážně oboupohlavné, v menším počtu samčí které se rozvíjejí nejdříve. Drobné, vytrvalé trojúhelníkovité kališní lístky jsou zašpičatělé. Vejčité bílé korunní lístky mají své konce dovnitř ohnuté. Rozkvétá v květnu až červnu. K opylení dochází geitonogamicky nebo entomogamicky, květy poskytují opylovačům nektar. Ploidie je n = 22.\n\nPlody jsou vejčité nebo podlouhlé olivověhnědé dvounažky se světlými žebry, bývají 5 až 10 mm dlouhé a 3 až 4 mm široké. Se hřbetu jsou znatelně smáčknuté a je patrný 5zubý kalich. Na každém plůdku se podélně rýsuje 5 hlavních a 4 vedlejší nitkovitá žebra. Semeno bývá dlouhé 7 mm a široké 3 mm, hmotnost tisíce semen je okolo 19 gramů.\n\nS ohledem na obzvláště malý areál výskytu byl timoj trojlaločný \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" i \"Červeným seznamem cévnatých rostlin České republiky z roku 2012\" prohlášen za druh kriticky ohrožený (§1, C1r).\n\n\n \n"}
{"id": "926370", "url": "https://cs.wikipedia.org/wiki?curid=926370", "title": "Harrisville", "text": "Harrisville\n\nNázev Harrisville nese více měst, obcí či vesnice ve Spojených státech amerických:\n\n"}
{"id": "926372", "url": "https://cs.wikipedia.org/wiki?curid=926372", "title": "Helper", "text": "Helper\n\nHelper může být:\n\n"}
{"id": "926373", "url": "https://cs.wikipedia.org/wiki?curid=926373", "title": "Herriman", "text": "Herriman\n\nHerriman může být:\n\n"}
{"id": "926374", "url": "https://cs.wikipedia.org/wiki?curid=926374", "title": "Applause", "text": "Applause\n\n„Applause“ je pilotní singl z třetího studiového alba \"Artpop\" od americké zpěvačky Lady Gaga. Měl vyjít 19. srpna 2013, ale kvůli unikání na internet se Gaga rozhodla ho vydat už 12. srpna 2013. Poprvé ho zahrála americká rádia a poté se rozšířil do světa. Jeho producenty jsou DJ White Shadow a samotná Lady Gaga.\n\nApplause je píseň, ve které Gaga zpívá, aby ji dali to co miluje - potlesk, protože pak ví, že je udělala šťastnými. Na konci písně nenápadně zazní elektronickým hlasem A-R-T-P-O-P. Píseň vyšla o týden dřív, protože se na internet začaly dostávat krátké ukázky písničky a tak se Gaga bála, že někdo vypustí celý song dříve než ona. Původním pilotním singlem měla být skladba \"Sexxx Dreams\", ale tým Lady Gaga ji přemluvil, aby vybrala Applause. Původně se tato skladba ani neměla dostat na album. Applause se stal jejím nejúspěšnějším singlem v amerických rádiích za celou její kariéru. V říjnu 2013 bylo k singlu vydáno i osm remixů.\n\nHudební video k Applause se natáčelo 15. července a vyšel 19. srpna 2013. Premiéru měl v pořadu americké televize ABC (American Broadcasting Company) Good Morning America. Sama Lady Gaga na střeše studia spustila videoklip, který sledovali fanoušci přímo na Times Square. Videoklip je barevný, černobílý a jsou na něm i ručně kreslené kulisy. Ve videu můžeme vidět i Gagu s černými vlasy a ve spodním prádle jak tančí na matraci, což má znázorňovat Gagu než se stala slavnou. Dále pak Gagu jak za sebou vleče umělou nohu, což znázorňuje její zranění kyčle, co si způsobila při Born This Way Ball Tour nebo jak má žlutou paruku a je zavřená v kleci, což ukazuje dobu The Fame Monster. Celkově klip pojednává o jejím návratu na hudební scénu. Režiséry videa jsou nizozemští fotografové, kteří s Gagou fotili i fotky pro ARTPOP, Inez & Vinoodh.\n\nPoprvé Gaga předvedla Applause na udílení cen MTV VMA 2013. Při vystupování vyměnila několikrát kostýmy i paruky. Vystoupení znázorňovalo, všechny čtyři éry její kariéry. Papírový oblek ukazoval éru \"Born This way\", disco obleček \"The Fame\", žlutá paruka a pomalovaný obličej z \"The Fame Monster\" a nakonec kostým z klipu k Applause, kde má tělo zakryto pouze mušlemi a má kudrnaté hnědé vlasy. Gaga vystoupila s Applause 1. září 2013 na iTunes festivalu v Londýně. Poté vystoupila v pořadu Good Morning America, kde předvedla Applause ve stylu Čaroděje ze země Oz. Singl byl i zahrnut v písních, které Gaga představila na ArtRave. 16. listopadu ho předvedla v kabaretní verzi v pořadu Saturday Night Life. A na díkuvzdání zazněl v ABC speciálu: Lady Gaga and the Muppets' Holiday Spectacular. Na konci listopadu ho předvedla živě v Japonsku a stejně tak poté spolu s Venus i na začátku prosince. Singl předvedla i v Londýně na vánočním koncertě Jingle Bell Ball.\n"}
{"id": "926375", "url": "https://cs.wikipedia.org/wiki?curid=926375", "title": "Wan Čen-er", "text": "Wan Čen-er\n\nWan Čen-er (; 1428–1487) byla jednou z vedlejších manželek a oblíbenkyně Čcheng-chuy, císaře čínské říše Ming. \n\nPaní Wan byla zprvu chůvou, později milenkou o devatenáct let mladšího Čcheng-chuy. Roku 1464 mu porodila syna, brzy však zemřel. Poté, ze strachu ze syna jiné z císařových žen, je nutila k potratům a nevyhýbala se ani otrávení matek i dětí. Císař se proto o existenci dědice žijícího v utajení dozvěděl až když byl chlapec, pozdější císař Chung-č’, pět let starý. Úředníky byla kritizována pro své zneužívání moci, nepřiměřené výdaje a korupci. I přesto si udržela přízeň panovníka až do své smrti.\n\nWan Čen-er byla obvykle jmenována jako Wan chuang kuej-fej (, císařská konkubína Wan), formálně Kung-su tuan-šun žung-ťing chuang kuej-fej (). \n\nWan Čen-er pocházela z Ču-čchengu (v prefektuře Wej-fang) v provincii Šan-tung. Zprvu byla služebnou císařovny Sun. Později byla přidělena jako chůva k Ču Ťien-šenovi, vnuku císařovny Sun a následníkovi trůnu říše Ming. Roku 1464 Ču Ťien-šen po smrti otce, císaře Jing-cunga, převzal vládu jako císař Čcheng-chua. V té době byla paní Wan jeho milenkou, byl jí zcela oddán a plnil jí jakákoli přání.\n\nVliv paní Wan se projevil takřka ihned po Čcheng-chuově nástupu na trůn. Ještě roku 1464 Čcheng-chua pouhý měsíc po svatbě zbavil titulu císařovnu Wu. Císařovna Wu se totiž znesvářila s paní Wan a požadovala její zbití. Následující císařovna Wang si udržela své postavení pouze díky poddajnosti vůči paní Wan.\n\nWan Čen-er roku 1466 císaři porodila jeho prvního syna, který ale do roka zemřel. Ve snaze o udržení si vlivu na panovníka, Wan s věrnými eunuchy nutila ostatní ženy k potratům, otěhotněly-li s císařem. Nevyhýbala se ani otrávení matek, pokud porodily, i dětí. Císař měl však aférku s jistou jaoskou zajatkyni přivedenou do paláce kolem roku 1467. Když otěhotněla, nespokojenci s paní Wan dívku skryli v komnatách excísařovny Wu, kde v červenci 1470 porodila chlapce. Tajemství zůstalo skryto do června 1475, kdy se o existenci dědice dozvěděl Čcheng-chua. Chlapec dostal jméno Ču Jou-tchang a přešel pod ochranu císařovny vdovy Čou. O měsíc později chlapcova matka zemřela za podezřelých okolností, patrně otrávena na příkaz paní Wan. Císař se poté odstěhoval z paláce obývaného paní Wan a svého dědice před paní Wan chránil. \n\nČcheng-chua v následujících letech žil nezávisleji na paní Wan, protože v letech 1467–1487 mu pět žen dalo jedenáct synů a šest dcer, kteří se všichni kromě jednoho chlapce dožili dospělosti. Nicméně jeho oddanost vůči Wan nepolevila a snad ji chtěl přízní kompenzovat svou nepřítomnost. V druhé polovině své vlády ji totiž jen zřídka omezoval v jejích aktivitách, často ilegálních, jako bylo hromadění majetku prostřednictvím prodeje hodností a titulů a jmenování eunuchů na citlivá místa říše k získání zlata, stříbra a drahocenností. Její agenti byli aktivní v Jün-nanu v těžbě mědi, stříbra, zlata a drahokamů, v zahraničním obchodě, lovu perel v Kuang-tungu, výběru daní na dolním toku Jang-c’-ťiang, obchodu se solí.\n\nSvůj vliv na císaře využívala ke svému obohacení, když za úplatu zařizovala umístění uchazečů do státní správy. Po roce 1475 totiž výrazně vzrostl počet jmenování do nejrůznějších funkcí císařskými dekrety přijatými bez konzultace s ministry. Procedura takového jmenování byla známá jako \"čchuan feng\", eunuch při ní předal císařský příkaz velkému sekretariátu k sepsání jmenovacího dekretu dotyčného. Omezeně byla používána pro jmenování pomocného personálu: lékařů, umělců, tesařů, klenotníků, astrologů, taoistických a buddhistických mnichů a jmenování byla vždy připomínkována ministerstvy. Pod vlivem paní Wan taková jmenování náhle vzrostla v počtech, někdy tak paní Wan diktovala povýšení i do vysokých úřadů. Úplatky přijímala nepřímo, když uchazeči nakupovali zboží z císařských skladů spravovaných eunuchem Liang Fangem, jejích služebníkem, za přemrštěné ceny. \n\nÚředníci si na korupci a hrabivost paní Wan opakovaně stěžovali, císař však odmítal cokoliv změnit, s tím, že je to jeho soukromá záležitost. Naopak trestal protestující úředníky, takže si podržela nemalý vliv až do smrti roku 1487.\n"}
{"id": "926381", "url": "https://cs.wikipedia.org/wiki?curid=926381", "title": "Pražský metronom", "text": "Pražský metronom\n\nPražský metronom je kinetický sochařský objekt Vratislava Nováka, instalovaný roku 1991 v místě bývalého Stalinova pomníku v Praze na Letné nad Čechovým mostem. \nMetronom byl vyroben společností \"ČKD Racionalizace\" na objednávku Společnosti pro Československou všeobecnou výstavu u příležitosti Všeobecné československé výstavy v Praze. Pro obavy z narušené statiky podstavce po odstřelení Stalinova pomníku nemohl být metronom instalován za pomocí jeřábu. Byl sem dopraven a usazen pomocí velkého vrtulníku 15. května 1991 Původně vznikl jako dočasná stavba.\n\nAutorem je sochař a profesor Vysoké školy uměleckoprůmyslové Vratislav Karel Novák (1942–2014), který se kinetickým uměním zabýval od roku 1968. \n\nV roce 2000 byl navržen na vyhlášení kulturní památkou. Magistrát prohlášení nedoporučil, Pražský ústav památkové péče doporučil. Ministerstvo kultury rozhodlo o neprohlášení metronomu za kulturní památku. Vyzdvihlo jeho nepopiratelnou výtvarnou hodnotu, ale uvedlo že neexistují objektivní umístění a jeho historická hodnota je zpochybnitelná. \n\nV roce 2003 byl využit k propagaci referenda o přistoupení České republiky k Evropské unii, kdy se jeho kyvadlo pohybovalo mezi slovy ANO a NE. Roku 2009 zase symbolicky odměřoval čas předsednictví České republiky Evropské unii. \n\nPražský metronom bohužel čím dál častěji postihují poruchy, takže bývá někdy i dlouhé týdny mimo provoz. Poslední velká rekonstrukce proběhla v roce 2015. \n\nK 1. dubnu 2016 se metronom vrátil na své místo, avšak společnost PSN jej v rámci rekonstrukce opatřila novým zeleným nátěrem, což bylo kritizováno veřejností a umělci jako pozměňování díla k reklamním účelům. Nedlouho na to došlo koncem dubna 2016 k protestu a natření skupinou BOLT 958 zpět na červenou barvu.\n\nOd metronomu se pravidelně odpaluje pražský novoroční ohňostroj, naposledy byl odsud odpalován 1. ledna 2018.\n\nPražský objekt, který autor nazval \"Stroj času\" měl svým umístěním na podstavci bývalého Stalinova pomníku rovněž symbolizovat neúprosné plynutí času a varovnou připomínku minulosti. Stroj svým vzhledem připomíná Mälzelův metronom a ačkoliv jeho mechanická konstrukce je jiná, vžil se spíše název \"Metronom\". Spolu s kyvadlem je vysoký 25 m a váží 7 tun. Stroj pohánějící pohyblivé součásti je uložen v tříbokém jehlanu. Kyvadlo s výkyvem 60 stupňů je vyváženo vahadlem se dvoutunovým závažím.\n\nObjekt je v soukromém vlastnictví, vlastní ho a provozuje developer Pražská správa nemovitostí.\n\n\n"}
{"id": "926383", "url": "https://cs.wikipedia.org/wiki?curid=926383", "title": "Jičíněveská pahorkatina", "text": "Jičíněveská pahorkatina\n\nJičíněveská pahorkatina, ve starším členění nazývaná \"Markvartická pahorkatina\" či \"plošina\", je geomorfologický okrsek v jihovýchodní a jižní části Turnovské pahorkatiny, ležící v okrese Jičín Královéhradeckého kraje a okrese Mladá Boleslav Středočeského kraje.\nÚzemí okrsku zvenčí vymezují sídla Libošovice na severu, Sobotka a Dolní Bousov na severozápadě, Domousnice na západě, Kopidlno na jihu a Nemyčeves na východě. Centry okrsku jsou obce Jičíněves a Markvartice.\n\nNa západě je pahorkatina středně až málo zalesněná dubem, borovicí a smrkem. Okrsek zahrnuje chráněná území CHKO Český ráj (část), PP Rybník Jíkavec (část), PP Chyjická stráň, PP Rybník Mordýř, PP Křižánky.\nOkrsek Jičíněveská pahorkatina náleží do celku Jičínská pahorkatina a podcelku Turnovská pahorkatina. Dále se člení na podokrsky Velišský hřbet na severu a Střevačská pahorkatina v centru a na jihu. Pahorkatina sousedí s dalšími okrsky Turnovské pahorkatiny (Jičínská kotlina na severovýchodě, Vyskeřská vrchovina na severu, Mladoboleslavská kotlina na severozápadě, Chloumecký hřbet na západě), s Jizerskou tabulí na západě, Středolabskou a Východolabskou tabulí na jihu.\n\nNejvyšším vrcholem Jičíněveské pahorkatiny je Veliš (429 m n. m.).\n\n\n"}
{"id": "926384", "url": "https://cs.wikipedia.org/wiki?curid=926384", "title": "The World Is Outside", "text": "The World Is Outside\n\nThe World Is Outside je kompilační album italské progressive rockové skupiny Nosound. Vydáno bylo na DVD v roce 2006 vydavatelstvím Burning Shed.\n\nDeska je rozdělena do čtyř částí. První tři písně z alba \"Sol29\" byly nahrány živě na vůbec prvním koncertě Nosound 1. května 2005 v klubu Stazione Birra v Římě. Následující tři nevydané skladby ve formě videí mají ambientní charakter. Ve stopách č. 7–9 se nachází písně nahrané pro desku \"Sol29\", které však na toto album nebyly zahrnuty. Poslední část obsahuje bonusový materiál (záběry ze zákulisí a z tvorby DVD).\n\nObsazení na živých nahrávkách:\n"}
{"id": "926385", "url": "https://cs.wikipedia.org/wiki?curid=926385", "title": "Cuberdon", "text": "Cuberdon\n\nCuberdon je belgická cukrovinka ve tvaru kužele. V nizozemštině se nazývá \"neus\" (nos), \"Gentse neus\" (Gentský nos) nebo \"neuzeke\" (nosík). Francouzi pro ni mají název \"chapeau-de-curé\" nebo \"chapeau-de-prêtre\" (kněžský klobouk).\n\nPovrch cukrovinky je z arabské gumy obvykle fialové barvy, uvnitř je měkčí želatinová náplň, nejčastěji s chutí malin. Asi po třech týdnech začne cukr krystalizovat, poměrně krátká trvanlivost je důvodem, proč se cuberdony z Belgie nevyváží.\n"}
{"id": "926397", "url": "https://cs.wikipedia.org/wiki?curid=926397", "title": "Casola in Lunigiana", "text": "Casola in Lunigiana\n\nCasola in Lunigiana je italská obec v provincii Massa-Carrara v oblasti Toskánsko.\n\nK 31.12. 2010 zde žilo 1 042 obyvatel.\n\nFivizzano, Giuncugnano (LU), Minucciano (LU)\n\nZdroj: \n"}
{"id": "926398", "url": "https://cs.wikipedia.org/wiki?curid=926398", "title": "Červenec 2013", "text": "Červenec 2013\n\n"}
{"id": "926399", "url": "https://cs.wikipedia.org/wiki?curid=926399", "title": "Tomáš Kukol", "text": "Tomáš Kukol\n\nTomáš Kukol (* 9. srpna 1974) je bývalý český fotbalista, záložník.\n\nHrál za Bohemians Praha, FK Dukla Příbram, FK Teplice, FC Viktoria Plzeň a na Slovensku za FC Nitra. V české lize nastoupil celkem ve 131 utkáních a dal 8 gólů. V evropských pohárech nastoupil ve 3 utkáních.\n"}
{"id": "926400", "url": "https://cs.wikipedia.org/wiki?curid=926400", "title": "Fake mailer", "text": "Fake mailer\n\nFake mailer je služba, prostřednictvím které je možné anonymně odesílat e-maily. Bývá naprogramovaný zpravidla v programovacím jazyce PHP. Používá sa hlavně k odesílání e-mailů v případě poruch vlastního e-mailového účtu. Často se však zneužívá k nelegálním aktivitám.\n\n"}
{"id": "926401", "url": "https://cs.wikipedia.org/wiki?curid=926401", "title": "Ustyluh", "text": "Ustyluh\n\nUstyluh (, ) je město ve Volyňské oblasti na severozápadní Ukrajině. Nachází se ve vzdálenosti zhruba osm kilometrů na západ od Volodymyru-Volynského a jihovýchodně od soutoku Lugy a Západního Bugu, který zde tvoří hranici s Polskem.\n\nŽije zde obyvatel a město tak patří k nejmenším na Ukrajině.\n\n"}
{"id": "926406", "url": "https://cs.wikipedia.org/wiki?curid=926406", "title": "Vojtěch Broža", "text": "Vojtěch Broža\n\nVojtěch Broža (* 14. června 1935 v Olomouci) je český vodohospodář, hydrotechnik, specializující se na přehradní nádrže.\n\nV letech 1953 až 1958 studoval Fakultu inženýrského stavitelství na pražském Českém vysokém učení technickém. Přes čtyřicet let následně působil na této fakultě na katedře hydrotechniky a mezi roky 1977 a 1999 byl jejím vedoucím. Angažoval se v projekci Orlické přehrady na Vltavě, Hracholuské přehrady na Mži a na Vrchlici zbudované na stejnojmenném vodním toku. Roku 1962 se stal členem Československého přehradního výboru a v roce 1993, kdy došlo k rozdělení Československa a následně vznikl Český přehradní výbor, se stal jeho předsedou. Českou republiku zastupuje v Mezinárodní přehradní asociaci (ICOLD). Z vodohospodářské oblasti sepsal (nebo se autorsky podílel) na monografiích věnujících se hospodaření vodou v nádržích či výstavbě a provozu těchto vodních děl.\n\nVěnoval se také vysokoškolskému sportu, závodně hrál házenou. \n\n"}
{"id": "926417", "url": "https://cs.wikipedia.org/wiki?curid=926417", "title": "Athanasia Tsumeleka", "text": "Athanasia Tsumeleka\n\nAthanasia Tsumeleka, řecky Αθανασία Τσουμελέκα (* 2. ledna 1982 Preveza) je řecká atletka, specializující se na chůzi na 20 km, olympijská vítězka z roku 2004.\n\nÚčastnila se závodu na 20 km chůze na olympiádách v Athénách v roce 2004, kde zvítězila, a v Pekingu o čtyři roky později. V tomto olympijském závodě došla do cíle devátá, kvůli pozitivnímu testu na doping však byla diskvalifikována. Její osobní rekord v chůzi na 20 km je 1:29:12.\n\n"}
{"id": "926427", "url": "https://cs.wikipedia.org/wiki?curid=926427", "title": "Red 2", "text": "Red 2\n\nRed 2 je americký akční thriller z roku 2013, který natočil Dean Parisot. Jedná se o sequel filmu \"Red\", který v roce 2010 vznikl na motivy stejnojmenného komiksu Warrena Ellise a Cullyho Hamnera. V hlavní roli penzionovaného agenta CIA Franka Mosese se, stejně jako v prvním díle, představil Bruce Willis. Do amerických kin byl snímek, jehož rozpočet činil 84 milionů dolarů, uveden 19. července 2013, přičemž celosvětově utržil 148,1 milionů dolarů.\n\nV květnu 2013 uzavřelo studio Lionsgate smlouvu se scenáristy Jonem a Erichem Hoeberovými na třetí díl.\n\nPo bývalých agentech CIA Franku Mosesovi a Marvinu Boggsovi jde ozbrojený tým, neboť na internetu se vyskytla zpráva o jejich údajném zapojení do tajné operace Rulík (v originále \"Nightshade\"), jejímž cílem během studené války bylo propašovat po částech jadernou zbraň do Sovětského svazu. Společně s Frankovou přítelkyní Sarou musí zjistit, o co skutečně v operaci Rulík šlo a najít jejího autora, doktora Baileyho. Mezitím ale po Mosesovi jde jihokorejský nájemný zabiják Han, který, kromě toho, že byl na tuto práci najat, má s Frankem i nevyřešenou osobní pomstu.\n\n\n"}
{"id": "926429", "url": "https://cs.wikipedia.org/wiki?curid=926429", "title": "Hesenský voláč", "text": "Hesenský voláč\n\nHesenský voláč je plemeno holuba domácího pocházející z Německa, kde se také především chová. Je to statný, středně velký holub se vzpřímeným držením těla, velkým voletem a krátkýma nohama. Právě trvalé výrazné nafouknutí volete jej řadí mezi voláče, v seznamu plemen EE je zapsán pod číslem 0317.\n\nPatří mezi středně velké voláče, mezi kterými se vyznačuje mohutností, volatostí a krátkou zadní partií, tedy část těla holuba za nohama. Je to pták s robustním tělem, co nejvzpřímenějším držením trupu a širokým postojem. Hlava je zaoblená, s široce nasazeným, středně dlouhým zobákem. Oči jsou obvykle oranžové, bílí a bělohlaví voláči mají však oční duhovku tmavou, vikvovou. Obočnice jsou jen úzké a v závislosti na barvě okolního peří bledé nebo šedočerné. Krk je velmi dlouhý a poskytuje dostatečný prostor pro silně nafouklé vole hruškovitého tvaru. Vole je ve své dolní části jen sotva znatelně podvázané. Hruď hesenského voláče je krátká, ale velmi široká a plná. Hrudní kost je dlouhá, hřbet je široký a dlouhý a příkře spadá nazad. Křídla i ocas jsou středně dlouhé, nohy jsou spíše kratší, s neopeřenými běháky či prsty.\n\nOpeření je dobře utažené, hesenský voláč nemá žádné pernaté ozdoby. Vyskytuje se v široké škále barevných i kresebných rázů. Nejrozšířenější jsou voláči celobarevní černí, červení a žlutí, dále pruhoví a kapratí v modré a stříbřité barvě, ze speciálních kreseb se chovají tygři a stříkaní holubi ve výše uvedených barvách, nebo ptáci, kteří mají pouze stříkanou hlavu či rozety na křídlech. Posledním zbarvením je kresba mniší, s bílou hlavou, letkami a ocasem, a ráz bílý.\n\nHesenský voláč je plemeno vysoce plodné, schopné odchovávat holoubata, a zachovává si tak do určité míry užitkové vlastnosti pro produkci holubího masa.\n\n"}
{"id": "926430", "url": "https://cs.wikipedia.org/wiki?curid=926430", "title": "Walter Norris", "text": "Walter Norris\n\nWalter Norris (27. prosince 1931 Little Rock − 29. října 2011 Berlín) byl americký jazzový klavírista a hudební skladatel. Po návratu z armády nejprve v Houstonu doprovázel Jimmyho Forda a poté, co se přestěhoval do Los Angeles, hrál na albech Jacka Sheldona a Ornette Colemana. V roce 1960 se přestěhoval do New Yorku, kde začal hrát v triu s kytaristou Billym Beanem a kontrabasistou Halem Gaylorem. Později hrál s různými hudebníky a v roce 1974 nahradil Rolanda Hannu v kapele Thada Jonese a Mela Lewise. Ke konci sedmdesátých let vystupoval s kontrabasistou Georgem Mrazem. Během své kariéry spolupracoval i s dalšími hudebníky, mezi které patří Charles Mingus nebo Joe Henderson.\n"}
{"id": "926433", "url": "https://cs.wikipedia.org/wiki?curid=926433", "title": "Harold Whitlock", "text": "Harold Whitlock\n\nHector Harold Whitlock (16. prosince 1903 Londýn – 27. prosince 1985 Wicklewood ve hrabství Norfolk) byl britský atlet, olympijský vítěz v chůzi na 50 km v roce 1936.\n\nV roce 1931 vybojoval druhé místo na mistrovství Velké Británie v chůzi na 50 km. Mistrovský titul na této trati získal v roce 1933 a v letech 1935 až 1939. Startoval na olympiádě v Berlíně v roce 1936. V závodě v chůzi na 50 km patřil k favoritům. I přes zdravotní problémy na trati zvítězil s více než minutovým náskokem. V Paříži v roce 1938 se stal rovněž mistrem Evropy na této trati. Ve sportovní kariéře pokračoval i po druhé světové válce. V roce 1952 vybojval nominaci na olympijský závod na 50 km v Helsinkách, kde skončil jedenáctý.\n\nPo ukončení sportovní kariéry byl sportovním funkcionářem, trenérem a rozhodčím. Jeho svěřencem byl mj. olympijský vítěz v roce 1960 Don Thompson. V roce 1966 získal Řád Britského impéria.\n\n"}
{"id": "926435", "url": "https://cs.wikipedia.org/wiki?curid=926435", "title": "Don Friedman", "text": "Don Friedman\n\nDon Friedman, rodným jménem Donald Ernest Friedman, (4. května 1935 San Francisco – 30. června 2016 New York) byl americký jazzový klavírista a pedagog. Profesionálně se hudbě začal věnovat v roce 1956, kdy na západním pobřeží USA hrál například s Dexterem Gordonem, Chetem Bakerem nebo Buddy DeFrancem. V roce 1958 se přestěhoval do New Yorku, kde hrál jak s vlastním triem, tak i s dalšími hudebníky. Během své kariéry spolupracoval i s dalšími hudebníky, mezi které patří Charles Lloyd, Joe Chambers, Elvin Jones, Clark Terry nebo Booker Little.\n\n"}
{"id": "926438", "url": "https://cs.wikipedia.org/wiki?curid=926438", "title": "Carnago", "text": "Carnago\n\nCarnago je italská obec v provincii Varese v oblasti Lombardie.\n\nK 31.12. 2010 zde žilo 6 466 obyvatel.\n\nCairate, Caronno Varesino, Cassano Magnago, Castelseprio, Gornate-Olona, Oggiona con Santo Stefano, Solbiate Arno\n\nZdroj: \n"}
{"id": "926440", "url": "https://cs.wikipedia.org/wiki?curid=926440", "title": "Západní pobřeží Spojených států amerických", "text": "Západní pobřeží Spojených států amerických\n\n\" West Coast \" ('West Coast' ') je oblast v USA, kde leží Aljaška, Kalifornie, Oregon a Washington. Za jeho východní hranicí jsou Aljašské hory, Cascade Range, Sierra Nevada a dále Tichý oceán. Kalifornie je nejlidnatější stát, následovaný Washingtonem, Oregonem a Aljaškou. Největší je Aljaška následovaná Kalifornii a Oregonem, Washington je nejmenší.\n"}
{"id": "926441", "url": "https://cs.wikipedia.org/wiki?curid=926441", "title": "Pchjongsong", "text": "Pchjongsong\n\nPchjongsong (korejsky – \"Pchjŏngsŏng\") je hlavní město provincie Jižní Pchjŏngan v Severní Koreji. Leží u jižní hranice provincie jen zhruba 32 kilometrů na sever od hlavního severokorejského města Pchjongjangu. Bylo oficiálně založeno v roce 1969 a v roce 2008 v něm žilo zhruba 284 tisíc obyvatel.\n\nPřes Pchjongsong vede elektrifikovaná železniční trať Pchjongjang – Rason.\n"}
{"id": "926444", "url": "https://cs.wikipedia.org/wiki?curid=926444", "title": "David Tonzar", "text": "David Tonzar\n\nDavid Tonzar (* 22. května 1972 České Budějovice) je český duchovní, který od 1. března 2008 zastává funkci pražského biskupa Církve československé husitské (CČSH).\n\nPo absolvování gymnázia v letech 1991–1996 studoval pregraduální a v letech 1996–2001 postgraduální studium na Husitské teologické fakultě Univerzity Karlovy. V roce 2002 na Univerzitě Karlově promován doktorem teologie (Th.Dr.). O čtyři roky později jmenován hostujícím docentem Vysoké školy zdravotníctva a sociálnej práce v Bratislavě, v roce 2009 zakončil habilitační řízení a byl jmenován řádným docentem.\n\nOd roku 1995 působil pod vedením br. faráře Mgr. F. Božovského jako kazatel v Příbrami a po přijetí kněžského svěcení 8. 1. 1997 jako duchovní v náboženských obcích Církve československé husitské v Praze, Českých Budějovicích, Jindřichově Hradci a také jako spirituál Husitské teologické fakulty UK, kde zároveň vyučoval jako asistent, později odborný asistent. V roce 1999 byl povolán do služby ředitele úřadu Pražské diecéze Církve československé husitské. Od roku 2003 je ředitelem Husova institutu teologických studií, u jehož zrodu stál a na jehož dalším rozvoji se i nadále podílí.\n\nDne 16. února 2008 byl pražským diecézním shromážděním ve sboru Církve československé husitské v Praze 7-Holešovicích zvolen osmým pražským biskupem Církve československé husitské (šestým samostatným). Dne 26. dubna 2014 byl pražským diecézním shromážděním ve sboru Církve československé husitské v Praze 10-Vinohrady zvolen na druhé funkční období. Instalován do služby biskupa (1. března 2008) byl v Chrámu svatého Mikuláše na Staroměstském náměstí, v místě, kde bylo 10. ledna 1920 vyhlášeno založení Církve československé (husitské).\n\nPůsobil v akademických funkcích. V 90. letech 20. století byl zvolen místopředsedou Rady vysokých škol a předsedou její studentské komory, místopředsedou Akademického senátu Univerzity Karlovy a předsedou senátu Husitské teologické fakulty UK. Je členem Společnosti pro církevní právo, České lékařské společnosti Jana Evangelisty Purkyně aj. V církvi pracuje v Naukovém a Legislativně-právním sněmovním výboru. Do roku 2007 předsedou Právní rady CČSH. Je řešitelem grantových projektů (Historie – paměť národa, Osobnosti zakladatelé – dílo K. Farského a K. Statečného ad.). Přednáší na konferencích, autor dvou monografií, odborných studií a řady dalších příspěvků v periodikách, editor.\n\n\n\n\n"}
{"id": "926445", "url": "https://cs.wikipedia.org/wiki?curid=926445", "title": "Booker Little", "text": "Booker Little\n\nBooker Little (2. dubna 1938 Memphis − 5. října 1961 New York) byl americký jazzový trumpetista a hudební skladatel. S hudbou profesionálně začal již během studií v Chicagu, když hrál se saxofonistou Johnny Griffinem. Poté, co se přestěhoval do New Yorku, začal hrát s Maxem Roachem a Ericem Dolphym. Spolupracoval i s dalšími hudebníky, mezi které patří John Coltrane, Don Friedman, Slide Hampton, Art Davis nebo Abbey Lincoln. Zemřel na urémii ve svých třiadvaceti letech.\n"}
{"id": "926448", "url": "https://cs.wikipedia.org/wiki?curid=926448", "title": "Bengt Hallberg", "text": "Bengt Hallberg\n\nBengt Hallberg (13. září 1932 Göteborg − 2. července 2013 Uppsala) byl švédský jazzový klavírista a hudební skladatel. Na klavír hrál od dětství a když mu bylo třináct let, napsal své první aranžmá. Svou první nahrávku jako leader tria natočil v roce 1950. Během padesátých let doprovázel při švédských turné různé americké hudebníky, jakými byli například Stan Getz, Clifford Brown nebo Quincy Jones. V letech 1956−1963 byl členem švédského rozhlasového big bandu. Zemřel na srdeční selhání ve svých osmdesáti letech.\n\n"}
{"id": "926452", "url": "https://cs.wikipedia.org/wiki?curid=926452", "title": "Rozhodovací paralýza", "text": "Rozhodovací paralýza\n\nRozhodovací paralýza (v anglickém jazyce \"decision paralysis\") je psychologický jev, kdy je člověk neschopen se rozhodnout a zvolit si z více nabízejících se možností. Čím více variant má k dispozici, tím hůře se rozhoduje při výběru jedné z nich. Velké množství voleb ho frustruje a při konečném rozhodnutí nepociťuje takovou míru štěstí, jako kdyby předtím neměl vůbec na výběr, protože zpětně pochybuje nad správností své konečné volby.\n\nRozhodovací paralýza zasahuje do mnoha oblastí lidského života. Často bývá zmiňována jako jeden z faktorů způsobujících prokrastinaci. A je silným tématem také v oblasti navrhování internetových aplikací, neboť její správné pochopení má významný vliv na ziskovost e-shopů a dalších webů.\n\n\n\n\n"}
{"id": "926454", "url": "https://cs.wikipedia.org/wiki?curid=926454", "title": "Národní park Urha Kekkonena", "text": "Národní park Urha Kekkonena\n\nNárodní park Urha Kekkonena ( \"Urho Kekkosen kansallispuisto\") je chráněná oblast kategorie IV dle klasifikace Mezinárodního svazu ochrany přírody. Nachází se v severofinské provincii Laponsko, na katastru sídel Savukoski, Sodankylä a Inari. Byl založen v roce 1983 a rozkládá se na ploše 2550 km. Je to jedna z největších finských chráněných oblastí a nese jméno bývalého finského prezidenta Urha Kekkonena.\nSeverní částí tohoto různorodého parku protéká řeka Suomujoki. Značené stezky v jeho západní části nejsou náročné ani pro málo zkušené turisty, kdežto divočina je vhodná pro delší a náročnější túry.\nV této oblasti je dosud běžným zdrojem obživy chov sobů.\n\n\n"}
{"id": "926456", "url": "https://cs.wikipedia.org/wiki?curid=926456", "title": "Mexická válka za nezávislost", "text": "Mexická válka za nezávislost\n\nMexická válka za nezávislost probíhala v letech 1810–1821 a obyvatelé místokrálovství Nového Španělska na jejím konci získali v nově vzniklém Mexickém císařství povstalci požadovanou nezávislost na Španělsku. Probíhala v době, kdy bylo Španělsko v Evropě oslabeno jak napoleonskými válkami, zejména Španělskou válkou za nezávislost, tak vnitřní politickou krizí, a nezávislost získala v rámci hispanoamerických válek za nezávislost i řada dalších jeho kolonií.\n\nVálka začala pod vedením Miguela Hidalgy y Costilla, kněze v Dolores, 16. září 1810, když Hidalgo ve veřejném projevu přesvědčil obyvatelstvo, že je potřeba vymanit se ze španělského útlaku. Další spojence našla skupina v sousedním městě San Miguel de Grande, kde se k ní připojil také poručík Ignacio Allende, další z vůdčích postav revoluce. Dobyla další města, 21. září Celayu a pak 28. září Guanajuato, přičemž se postupně rozrostla na několik desítek tisíc bojovníků. Pak se ovšem jejich postup zastavil a španělští monarchisté 24. listopadu dobyli Guanajuato zpět. Skutečným obratem ve válce byla ale bitva u mostu přes Calderón 11. ledna 1811, kde početně mnohonásobně slabší monarchisté povstalce zahnali na útěk a způsobili jim velké ztráty.\n\nŠpanělské armádě se pak podařilo zajmout čtyři vůdce povstání Hidalga, Allendeho, Aldamu a Jimenéze, a všichni byli koncem července 1811 popraveni. Jejich hlavy byly navíc vystaveny v Guanajuatu pro výstrahu.\n\nVůdcem povstalecké armády se stal José María Morelos, který ji vedl až do svého chycení a popravy v roce 1815. V následujících letech se pak povstalecké výboje omezily na spíše partyzánskou válku.\nRozhodujícím podnětem, díky kterému povstalci nakonec vyhráli, se stalo znovuzavedení liberální Cádizké ústavy v evropském Španělsku začátkem roku 1820 Ferdinandem VII., následkem kterého začaly podporovat samostatnost i mexické konzervativní kruhy včetně církevních hodnostářů a včetně Agustína de Iturbide, velitele španělských vojsk v Mexiku. Ten se proto rozhodl raději se s povstalci dohodnout na všeobecně přijatelném programu nezávislosti Mexika, při kterém by se Mexiko přidrželo konzervativních hodnot a který měl tři hlavní body:\n\nPodařilo se mu přesvědčit o svém plánu jak vlastní vojáky, tak povstalce vedené Vicentem Guerrerou, a jejich spojená armáda, v jejímž čele stanul, se stala rozhodující mocí. Španělský místokrál Juan O'Donojú pak 24. srpna 1821 v Cordobské smlouvě uznal nezávislost Mexika. Dne 27. září spojená armáda vpochodovala do Mexiko City a následující den byla vydána deklarace nezávislosti Mexického císařství.\n"}
{"id": "926458", "url": "https://cs.wikipedia.org/wiki?curid=926458", "title": "Rezoluce (logika)", "text": "Rezoluce (logika)\n\nRezoluce je v logice metoda automatického dokazování tvrzení zavedená Alanem Robinsonem v roce 1965. \n\nPro výrokovou logiku má tvar\n\nV predikátové logice má rezoluce podobu\n\nRezoluce je korektní odvozovací pravidlo a může být použito pro libovolné formule a ve výrokové i predikátové logice. Při dokazování a problému splnitelnosti (SAT) se obecné formule převedou na klauzule a pak stačí rezoluce jako jediné odvozovací pravidlo.\n\nResolventa není ekvivalentní původní konjunkci klauzulí, ale platí formula_9, a proto pokud je resolventa nesplnitelná, je nesplnitelná i původní konjunkce klauzulí.\nRezoluce tedy dokazuje tvrzení sporem. Chceme-li dokázat formula_7, přidáme do množiny formulí formula_11. Pokud rezoluce dojde ke sporu (tj. k prázdné klauzuli, jinými slovy ke klauzuli s prázdnou množinou literálů), je uvažovaná množina formulí nesplnitelná a podle Herbrandovy věty tím je tvrzení dokázáno.\n\nV logice s rovností se k rezoluci přidává odvozovací pravidlo paramodulace.\n\nNa principu rezoluce jsou založeny logické programovací jazyky, například Prolog, který používá SLD rezoluci a Hornovy klauzule. \n"}
{"id": "926463", "url": "https://cs.wikipedia.org/wiki?curid=926463", "title": "Štarvický stavák", "text": "Štarvický stavák\n\nŠtarvický stavák, též chocholatý stavák, je plemeno holuba domácího pocházející z Německa. Je to středně velký holub se statnou, avšak štíhlou postavou, velkým hruškovitým voletem a delšíma nohama. Tělesnými tvary se velice podobá českému stavákovi, je však trochu větší a jeho hlavu zdobí lasturovitá chocholka s postranními růžicemi. V seznamu plemen EE se řadí do plemenné skupiny voláčů a je zapsán pod číslem 0320. Chová se především v Německu a v Polsku.\n\nŠtarvický stavák je holub střední velikosti, celková délka těla by se měla pohybovat kolem 42 cm. Přední partie těla, před nohama ptáka, tvoří 3/5 z celkové délky. Hlava je podlouhlá a zaoblená, se slabším a delším zobákem. Ten bývá většinou světlý, jen u modrých, modrých kapratých a běloušů červených, červeně plavých a modrých je tmavý. Ozobí je jen slabě vyvinuté. Oči jsou čistě perlové, pouze holubi v sedlaté kresbě mají oční duhovku tmavou. V záhlaví vyrůstá široká a plná lasturovitá chocholka, která je zakončená postranními růžicemi. Krk má štarvický stavák dlouhý, vole je velké, hruškovitého tvaru: Směrem k hlavě se rozšiřuje, ve své dolní části je mírně podvázané. Nahoře vyklenutí volete pokračuje až na šíji ptáka. Křídla jsou normální délky, ocas spíše delší, nohy jsou středně dlouhé, červeně zbarvené, s neopeřenými běháky či prsty.\n\nOpeření štarvického staváka je hladké a přiléhající. Na rozdíl od českého staváka se u tohoto plemene neklade takový důraz na barvu peří, a také počet barevných a kresebných rázů je mnohem nižší. Chová se v barvě bílé a v celobarevné černé, šedohnědé, červené a žluté barvě, v kresbě bezpruhé, pruhové i kapraté v modré, stříbřité, červeně a žluté řadě a dále jako bělouš, bělohrotý ráz s bílými letkami a v sedlaté kresbě ve výše zmíněných barvách.\n\nŠtarvický stavák je temperamentní pták, který let přerušuje tzv. stavěním: Nejprve silně zatleská křídly a pak nad zády přiloží křídla kolmo k sobě a chvilku padá k zemi.\n\n"}
{"id": "926465", "url": "https://cs.wikipedia.org/wiki?curid=926465", "title": "Kdyby tisíc klarinetů (divadelní hra)", "text": "Kdyby tisíc klarinetů (divadelní hra)\n\nKdyby tisíc klarinetů je divadelní hra prokládaná písničkami, jejíž první verzi s podtitulem „leporelo o 36 obrazech“ napsal Jiří Suchý v roce 1958. Spoluautorem byl Ivan Vyskočil, který napsal repliky postav, které sám hrál. Premiéru hra měla 9. prosince 1958 jako první představení nově vzniklého Divadla Na zábradlí.\n\nV roce 1965 měl premiéru stejnojmenný film.\n\n\nPozdější nastudování hry \"Kdyby tisíc klarinetů\" jsou výrazně upravená a ovlivněna jejím filmovým zpracováním.\n\nV Semaforu měla upravená verze hry režírovaná Jiřím Císlerem premiéru 15. prosince 1980. Odehrálo se 173 představení, derniéra byla 30. prosince 1985. Hráli Jiří Suchý, Evžen Jegorov, Ivan Podobský, Jiří Datel Novotný, Věra Křesadlová, Dagmar Patrasová, Zuzana Burianová a další. Při představení hrál Orchestr divadla Semafor, který řídil Ferdinand Havlík. Zazněly tyto písně:\n\n\nNa září 2013 je plánováno nové uvedení, kde opět staré písničky doplní několik úplně nových. Píseň \"Tereza\", známá z filmového zpracování, bude mít v této inscenaci upravený text.\n\n\nV roce 1991 na téma hry a filmu improvizovali studenti hudebně dramatického oddělení Pražské konzervatoře. Absolventské představení vysílala televize v přímém přenosu.\n\n"}
{"id": "926474", "url": "https://cs.wikipedia.org/wiki?curid=926474", "title": "Německý stavák", "text": "Německý stavák\n\nNěmecký stavák, též slezský stavák či steler, Stellerkröpfer, je plemeno holuba domácího pocházející z Německa. Stejně jako ostatní plemena staváků i německý stavák vychází ze staváka českého, už od 20. a 30. let 20. století se obě plemena vyvíjí odlišně. Zatímco u českého staváka se důraz klade na barvu, lesk a svit opeření, zbarvení obočnic a tvar hlavy a zobáku, u německého staváka se šlechtění soustřeďuje na tvar postavy, rozvoj volatosti a na čisté zbarvení perlového oka. V seznamu plemen EE se řadí do plemenné skupiny voláčů a je zapsán pod číslem 0319.\n\n"}
{"id": "926487", "url": "https://cs.wikipedia.org/wiki?curid=926487", "title": "Inkretin", "text": "Inkretin\n\nInkretiny jsou hormony vylučované enterokrinními buňkami tenkého a tlustého střeva v reakci na příjem potravy. Jejich hlavní funkcí je stimululovat syntézu a sekreci inzulínu v pankreatických β-buňkách a podporovat životnost těchto buněk stimulací růstu a množení a inhibicí apoptózy. Inkretiny jsou zodpovědné za takzvaný \"inkretinový efekt\", což je jev, který pozorujeme, podáme-li stejné množství glukózy orálně nebo trávicí trakt obejdeme podáním glukózy do žíly či do peritonea. Pokud glukózu podáme orálně, a do krve se tak vstřebá přes střevo, dojde ke stimulaci sekrece inkretinů a k výlevu přibližně dvakrát většího množství inzulínu, než kdybychom glukózu podali injekčně intravenózně či intraperitoneálně. V současné době má rodina inkretinů pouze dva členy a to hormony GLP-1 (\"glucagon-like peptide-1\") a GIP (\"glucose-dependent insulitropic polypeptide\").\n\nGLP-1 je peptid tvořený 36 aminokyselinami. V krevním oběhu se vyskytuje ve dvou stejně aktivních formách GLP-1-(7-37) a GLP-1-(7-36)-amid. Je syntetizován v enterokrinních L-buňkách, které jsou roztroušeny po celé délce tenkého i tlustého střeva. Největší koncentrace těchto buněk je však v distální části trávicí soustavy, v illeu a ve tlustém střevě. Buňky schopné syntetizovat GLP-1 se nacházejí také v mozku, ve slinných žlázách a ve slinivce břišní.\n\nPrekurzorem GLP-1 je biologicky neaktivní peptid proglukagon, který je štěpen prohormonkonvertázami, enzymy z rodiny proteáz, na kratší úseky, které mohou působit jako aktivní hormony. Z hlediska GLP-1 je důležitá prohormonkonvertáza PC1/3, která štěpí proglukagon na oxyntomodulin, intervening peptide-1, GLP-2 a právě GLP-1. Proglukagon může být štěpen také prohormonkonvertázou PC2, jejímiž produkty jsou glicentin-related polypetide, glukagon, intervening peptide-1 a major proglucagon fragment (MPGF). Aby mohla buňka produkovat hormon GLP-1, musí tedy exprimovat zároveň gen pro proglukagon a proteázu PC1/3.\n\nJelikož je GLP-1 peptid, může být, podobně jako jiné hormony bílkovinné povahy, syntetizován do zásobních granulí, které jsou uloženy v buňce a vyčkávají na povel k vylití do krevního oběhu. Tímto povelem je v případě GLP-1 přítomnost natrávených živin v tenkém a v tlustém střevě. Výlev GLP-1 mohou aktivovat cukry (především glukóza), mastné kyseliny (produkty trávení tuků) i proteiny tak, že se váží na receptory přítomné na apikální membráně enterokrinních L-buněk.\n\nGIP je taktéž peptid tvořený 42 aminokyselinami. Je syntetizován v podobě bílkovinného prekurzoru progip, který je, podobně jako proglukagon, sestříhán prohormonkonvertázou PC1/3. GIP je sekretován z enterokrinních K-buněk, které se nacházejí především v proximální části trávicí soustavy, v duodenu a v jejunu. Podnětem k jeho sekreci je, stejně jako v případě GLP-1, vazba natrávených živin na receptory na membránách K-buněk.\n\nZatímco GIP je sekretován spíše v jedné fázi řádově několik minut po pozření potravy, sekrece GLP-1 vykazuje typický bifázický vzorec s ranou fází 10 - 15 minut a pozdní fází 30 - 60 minut po pozření potravy. Vzhledem k tomu, že se L-buňky sekretující GLP-1 nacházejí především v distálních oddílech střeva, není zcela pravděpodobné, že by sekreci GLP-1 v rané fázi stimulovaly přímo živiny. Jedná se spíše o působení inkretinu GIP, který je v buňkách proximálních oddílů střeva sekretován přímo po stimulaci živinami a vazbou na vlastní receptory na povrchu L-buněk nebo spíše prostřednictvím nervového signálu pak stimuluje sekreci GLP-1. Dalším impulzem k rané sekreci GLP-1 může být aktivace nervového systému při příjmu potravy.\n\nReceptorem pro hormon GLP-1 je GLP-1R. Jedná se o klasický membránový receptor spojený s G proteinem, jehož aktivace vede k syntéze cyklického AMP. Specifickým antagonistou GLP-1R je protein Exendin (9-39), agonistou je pak například Exendin-4. GLP-1R je exprimován v buňkách Langerhansových ostrůvků v pankreatu, v plicích, srdci, ledvinách, žaludku, střevech a v některých částech mozku (konkrétně hypofýza, mozkový kmen a hypotalamus). Naopak jeho přítomnost ve svalu, v játrech a v tukové tkáni nebyla u lidí ani u hlodavců prokázána.\n\nGIPR, receptor pro hormon GIP, má stavbu a aktivitu podobnou receptoru GLP-1R. Najdeme ho například v pankreatu, v žaludku, ve střevech, v některých částech mozku, ale na rozdíl od GLP-1R také v kostech a v tukové tkáni. Receptor GIPR rychle podléhá reverzibilní homologní desenzitizaci (tj. internalizaci receptoru po jeho opakované aktivaci agonistou). Za některých patologických metabolických podmínek může být také zrychleně degradován, což je pravděpodobně příčinou snížené funkce GIP u diabetiků a obézních jedinců (viz dále).\nPankreas\n\nV pankreatu GLP-1 působí inzulinotropicky a to tak, že přímo stimujuje glukózou-indukovanou sekreci inzulínu a zvyšuje míru exprese genu pro inzulín. Vlivem GLP-1 také narůstá celková hmota β-buněk pankreatu, a to díky stimulačnímu efektu na proliferaci, diferenciaci a neogenezi a naopak inhibičnímu efektu na apoptózu pankreatických β-buněk.\n\nDalším účinkem je zvyšování citlivosti β-buněk ke glukóze stimulací exprese genů pro proteiny, které se účastní transportu glukózy a přenosu signálu vedoucího k sekreci inzulínu. Jedná se například o gen pro K-ATP kanál, glukózový transportér nebo glukokinázu. Pravděpodobně tímto způsobem dokáže GLP-1 navrátit citlivost ke glukóze buňkám, které už ji zcela ztratily, nebo ji měly výrazně poškozenou.\n\nGLP-1 stimuluje kromě sekrece inzulínu také sekreci somatostatinu a naopak inhibuje sekreci glukagonu. Zatímco sekreci somatostatinu stimuluje přímou interakcí s α-buňkami pankreatu, u glukagonu není doposud jasné, jestli se jedná o přímou interakci, nebo efekt zprostředkovaný působením somatostatinu. Protichůdné důkazy hovoří pro obě možnosti.\n\nInzulinotropický účinek GLP-1: Sekrece inzulínu se zvyšuje především prostřednictvím regulace potenciálu na membráně pankreatických β-buněk. GLP-1 inhibuje činnost K-ATP kanálů a napěťově závislých K(v) kanálů, čímž membránu depolarizuje a následně také prodlužuje dobu trvání této depolarizace. Dále GLP-1 zvyšuje mitochondriální syntézu ATP a stimuluje otevírání napěťově závislých vápníkových kanálů, čímž zvyšuje obsah intracelulárního vápníku. Téhož efektu dosahuje mobilizací intracelulárních vápníkových zásob v ER. Nárůst koncentrace vápníku uvnitř buňky pak vede k intenzivnějšímu výlevu zásobních granulí s inzulínem.\n\nK potenciaci exprese genu pro inzulín dochází aktivací dráhy cAMP → PKA. Důležitou roli v další signalizaci pak hraje především transkripční faktor Pdx-1 (pancreas-duodenum homeobox 1), který se celkově podílí na udržování funkce a vitality pankreatických β-buněk.\n\nVitalita pankreatických β-buněk: Ve stimulaci proliferace a dozrávání hraje klíčovou úlohu signalizační dráha β-catenin/Wnt → TCF7L2. Genetické poruchy v této signalizační dráze se také ukázaly jako významné rizikové faktory pro rozvoj diabetu. Aktivace GLP-1 receptoru v pankreatu zvyšuje koncentraci proteinu TCF7L2, který dále stimuluje expresi CD1. Ten se podílí na regulaci buněčného cyklu a stimuluje proliferaci beta buněk. TCF7L2 také stimuluje expresi GLP-1R a tím zvyšuje citlivost beta buněk k GLP-1. U diabetiků je exprese TCF7L2 trvale snížená, což je možná příčinou sníženého inkretinového efektu u těchto pacientů.\n\nApoptóze brání GLP-1 hned na dvou úrovních a to přímé a nepřímé. Přímo působí GLP-1 snížením exprese pro-apoptotických proteinů, jako je například kaspáza-3, a zvýšením exprese proteinů „pro přežití“ Bcl-2, Bcl-xL a IAP-2 (inhibitor of apoptosis protein-2). Důležitou roli v přežívání pankreatických beta buněk hraje cytoklin IGF-2, který je kosekretován v sekrečních váčcích spolu s inzulínem. Tento cytokin působí autokrinně a parakrinně na IGF-1R na povrchu β-buněk. Aktivace receptoru IGF-1R vede k fosforylaci proteinů Akt a BAD a tím k inhibici apoptózy. GLP-1 zvyšuje množství IGF-1R na membránách β-buněk. Nepřímé působení spočívá ve zlepšení metabolického profilu, které vede ke snížení obsahu glukózy a volných mastných kyselin krvi a tím pádem k eliminaci jejich toxického působení na β-buňky pankreatu.\n\nGIP v pankreatických buňkách stimuluje sekreci inzulínu signalizační drahou zahrnující cAMP/PKA a protein Epac2. Citlivost beta buněk k GIP je dána především množstvím GIPR na membránách. Expresi těchto receptorů pravděpodobně stimuluje transkripční faktor PPARγ, jehož exprese je v podmínkách trvalé hyperglykémie snížená. Tento fakt má možná příčinnou souvislost s rozvojem GIP-rezistence u obézních jedinců a diabetiků.\n\nV souvislosti se sekrecí glukagonu má GIP zvláště v podmínkách trvalé hyperglykémie opačné účinky než GLP-1. Zatímco GLP-1 inhibuje sekreci glukagonu pravděpodobně nepřímo přes somatostatin, GIP sekreci glukagonu u diabetiků paradoxně stimuluje.\nJátra\n\nPodávání agonistů GLP-1R inhibuje v játrech glukoneogenezi a brání akumulaci lipidů v játrech a rozvoji jaterní steatózy. Jelikož GLP-1R se v játrech spíše nenachází (zatím nebyly podány přesvědčivé důkazy o opaku), jedná se v obou případech o efekt nepřímý. Regulace jaterní glukoneogeneze souvisí s aktivitou GLP-1 v mozku, zatímco redukce jaterní steatózy dobře koreluje a pravděpodobně přímo souvisí s účinkem GLP-1 na tělesnou hmotnost.\nTuková tkáň\nGLP-1 v bílé tukové tkáni snižuje ukládání tuku stimulací lipolýzy a inhibicí lipogeneze. Stejně jako v případě jater, ani v bílé tukové tkáni nebyla potvrzena přítomnost GLP-1R, proto se opět jedná o nepřímý efekt zprostředkovaný aktivitou GLP-1 v mozku. GLP-1 zde aktivuje sympatický nervový systém a tím působí jak na bílý tuk, tak pravděpodobně na tuk hnědý, kde u pokusných zvířat, nikoliv však přesvědčivě u lidí, stimuluje netřesovou termogenezi.\n\nOproti tomu receptory GIP se v bílé tukové tkáni nacházejí a vliv GIP na bílou tukovou tkáň je velmi výrazný především v podmínkách trvale zvýšené koncentrace GIP u obézních jedinců a diabetiků. GIP v tukové tkáni zvyšuje adipozitu a snižuje senzitivitu této tkáně k inzulínu.\n\nJak aktivní GLP-1 tak GIP jsou štěpeny výhradně proteázou dipeptidylpetidázou 4 (DPP4, CD26). Tato proteáza je exprimována v mnoha tkáních (ledviny, plíce, nadledviny, játra, střeva, pankreas, mozek) a také v krevním oběhu, kde se nachází ve formě solubilní (rozpustné) nebo vázané na membránu vaskulárních epitelií. DPP4 rozpoznává výhradně substráty, které mají na 2. pozici od aminového konce bílkovinného řetězce aminokyselinu alanin nebo prolin. Z takovýchto substrátů odštěpuje poslední dvě aminokyseliny, čímž z aktivních hormonů GLP-1 a GIP vytváří biologicky neaktivní metabolity.\n\nVzhledem k tomu, že se DPP4 nachází i v kapilárách, které obklopují střevo, podlehne velké množství sekretovaných inkretinů degradaci ještě dříve, než se vůbec dostane do krevního oběhu. Obecně činí biologický poločas aktivního GLP-1 přibližně 1 - 2 minuty a GIP přibližně 5 minut. Z tohoto důvodu je především v případě GLP-1 biologicky významnější působení na lokální úrovni, takzvané parakrinní působení na buňky v nejbližším okolí enterokrinních L-buněk. GLP-1 se zde váže především na nervová zakončení nervového systému sympatiku a významná část jeho působení je tak zprostředkována nikoliv přímou vazbou hormonu na cílovou buňku, ale nervovým přenosem. GIP pak může díky své vyšší odolnosti vůči proteolytickému působení DPP4 působit také na velké vzdálenosti, tedy endokrinně.\n\nJiž v roce 1986 bylo zjištěno, že u pacientů s diabetem 2. typu dochází k významnému snížení inkretinového efektu . To se projeví jednak snížením celkového množství sekretovaného inzulínu, ale také narušením časového schématu sekrece inzulínu a vznikem značných výkyvů v hladině cukru v krvi. Pravá podstata částečné ztráty inkretinového efektu je stále předmětem výzkumu, nicméně předpokládá se, že příčinou je rozvoj celotělové rezistence vůči inkretinu GIP a poklesu koncentrace aktivního GLP-1 .\n\nPro své příznivé účinky na podporu životnosti pankreatických β-buněk byly inkretiny dlouhou dobu ideálními kandidáty na léčbu diabetu 2. typu. Problémem byla náchylnost k rychlé degradaci všudypřítomnou DPP4. Průlom přinesl až objev odolného analogu GLP-1 ve slinách korovce jedovatého (\"Heloderma suspectum\"), který má na druhé pozici bílkovinného řetězce aminokyselinu glycin a proto nemůže být DPP4 degradován. Tato látka dostala název exendin, jelikož byla sekretována exokrinní žlázou a přitom měla endokrinní účinky. Do klinické praxe byl v roce 2005 zaveden její syntetický analog, Exenatide-4. Dalším analogem GLP-1, který byl schválen pro použití k léčbě diabetu, byl Liraglutide v roce 2009. Tento syntetický analog má kromě lehce pozměněného bílkovinného řetězce také připojenou mastnou kyselinu (C16), díky které se v krevním oběhu váže na albumin a prodlužuje tak svůj biologický poločas na 11 - 13 hodin. Mezi nevýhody těchto jinak značně účinných léků patří nausea jakožto velice častý nežádoucí efekt, a fakt, že se musí podávat injekčně.\n\nVedle agonistů GLP-1 receptoru se při inkretinové terapii využívají také inhibitory DPP4, které se souhrnně označují jako gliptiny. Jejich účinky jsou podobné mimetikům GLP-1, zdají se však být šetrnější k organismu a nemají tendenci vyvolávat nevolnost. do této skupiny patří například preparáty Vildagliptin, Sitagliptin a Saxagliptin.\n"}
{"id": "926489", "url": "https://cs.wikipedia.org/wiki?curid=926489", "title": "Steve Berrios", "text": "Steve Berrios\n\nSteve Berrios (24. února 1945 New York − 24. července 2013 tamtéž) byl americký jazzový bubeník. V dětství hrál na trubku, ale později pod vlivem svého otce přešel k bicím. Ve svých devatenácti letech začal hrát s kubánským hráčem na konga Mongem Santamaríaöu. Během své kariéry spolupracoval s řadou dalších hudebníků, mezi které patří Miriam Makeba, Art Blakey, Randy Weston, Max Roach nebo Grover Washington, Jr.\n"}
{"id": "926490", "url": "https://cs.wikipedia.org/wiki?curid=926490", "title": "České dráhy (státní organizace)", "text": "České dráhy (státní organizace)\n\nČeské dráhy, státní organizace byly národní unitární železniční podnik v České republice v letech 1993–2002. Vznikly rozdělením státní organizace Československé státní dráhy, zanikly rozdělením na státní organizaci Správa železniční dopravní cesty a akciovou společnost České dráhy. \n\nČeské dráhy s. o. měly ve správě a provozovaly železniční dráhy vlastněné státem a byly též dominantním, zpočátku monopolním dopravcem v osobní i nákladní železniční dopravě v České republice. \n\nV minulosti ČSD a ČD nejméně do roku 1995 provozovaly lanovky (Janské Lázně – Černá Hora (903), Pec pod Sněžkou – Sněžka (904), Bohosudov – Kněžiště (901), Horní Hanychov – Ještěd (902), Oldřichovice – Javorový vrch u Třince (905). V následujících letech však byla většina českých lanovek zprivatizována; v roce 2008 České dráhy a.s. provozovaly již pouze visutou kabinovou lanovou dráhu na Ještěd (pod číslem 900).\n\nOd roku 1995 vydávají České dráhy reklamní magazín s názvem ČD pro vás. Se zánikem Českých drah s.o. jeho vydávání převzaly České dráhy a.s.\n\nStátní organizace České dráhy vznikla 1. ledna 1993 v souvislosti se zánikem Československa a osamostatněním České republiky rozdělením Československých státních drah s. o. (ČSD) na České dráhy s. o. a Železnice Slovenskej republiky podle zákona č. 625/1992 Sb., o zániku státní organizace Československé státní dráhy. Do obchodního rejstříku byly České dráhy zapsány 25. března 1993, 30. června 1993 byl zápis opraven na České dráhy, státní organizace, 1. července 1993 vzniklo generální ředitelství ČD. Autorem loga Českých drah byl v roce 1993 Gustav Šeďa. \nV devadesátých letech 20. století se tehdejší unitární železniční organizace České dráhy s.o. potýkala s velkým odlivem cestujících i nákladů, způsobeným kromě jiných faktorů špatným stavem tratí i špatným stavem vlaků.\n\nČeské dráhy a. s. navazují na stošedesátiletou tradici železniční dopravy na území Čech, Moravy a Slezska, vposledku na tradici Československých státních drah a státní organizace České dráhy, po níž převzala i kmenovou část názvu, zkratku a logo. \n\nČeské dráhy a.s. byly až do konce června 2008 největším zaměstnavatelem v České republice, v roce 2005 měly více než 65 000 zaměstnanců.. \n\nV dubnu 1994 Klausova vláda neschválila ani návrh zásad transformace předložený Českými dráhami, ani alternativní návrh ministerstva dopravy.\n\n1. ledna 1995 vstoupil v účinnost nový Zákon o dráhách, 266/1994 Sb., který zrušil monopolní postavení Českých drah.\n\n4. dubna 1995 ekonomičtí ministři schválili privatizaci 127 tratí regionálního významu. Odbory vyslovily nesouhlas a privatizace nebyla realizována. V období 7. června až 10. října 1995 byla odbory vyhlášena stávková pohotovost. 13. června 1995 byl odvolán generální ředitel Emanuel Šíp.\n\n19. října 1995 ekonomičtí ministři zamítli transformační projekt předložený ministerstvem dopravy a rozhodli o odložení privatizace.\n\n20. prosince 1995 vláda v souladu s novým Zákonem o drahách s účinností od 1. července 1996 vyčlenila 128 regionálních drah z jednotné celostátní dráhy. Regionální dráhy na rozdíl od celostátní mohou být privatizovány nebo převedeny na jiný subjekt než stát (např. na obce).\n\n19. března 1996 ekonomičtí ministři schválili s připomínkami a vrátili k dopracování projekt ministerstva dopravy (ministr Vladimír Budinský) na konsolidaci a transformaci Českých drah.\n\n4. února až 8. února 1997 proběhla stávka železničářů.\n\n19. května 1997 ekonomičtí ministři projednali teze reformy železnice a Českých drah, v nichž se počítalo s restrukturalizací, privatizací a částečným rušením tratí. 27. srpna 1997 vláda vyslovila s principem souhlas. Návrh počítal s privatizací 37 % tratí a snížením počtu zaměstnanců do roku 2000 o 17 tisíc.\n8. prosince 1997 správní rada ČD schválila pronájem tří regionálních tratí v oblasti Jizerských hor sdružení obcí Jizerská dráha.\n\n16. června 1999 vláda schválila návrh zákona o transformaci drah spočívající v rozdělení na akciovou společnost a zbytkový podnik. Poslanci včetně poslanců vládních zákon neschválili.\n\n8. března 2000 proběhla 15minutová stávka Odborového sdružení železničářů pod vedením Jaromíra Duška.\n\nStátní organizace České dráhy zanikla 1. ledna 2003, kdy na základě zákona č. 77/2002 Sb. byla rozdělena na státní organizaci Správa železniční dopravní cesty (SŽDC), na kterou přešla správa části dopravní infrastruktury, a na akciovou společnost České dráhy, na kterou přešly činnosti osobního i nákladního železničního dopravce, vlastnictví a správa části infrastruktury (zejména železničních stanic) a zpočátku i provozování železniční dráhy, které prováděla jako subdodavatel pro SŽDC.\n\nGenerální ředitelé Českých drah, státní organizace:\n\n"}
{"id": "926494", "url": "https://cs.wikipedia.org/wiki?curid=926494", "title": "Frequency Unknown", "text": "Frequency Unknown\n\nFrequency Unknown je studiové album americké heavymetalové skupiny Queensrÿche se zpěvákem Geoffem Tatem, vydané v dubnu 2013. Album vyšlo po rozdvojení skupiny, kdy bývalý zpěvák Geoff Tate začal koncertovat s jinými hudebníky pod názvem této skupiny. V klasické verzi skupiny již Tate nezpívá a náhradou za něj je zpěvák Todd La Torre. Verze skupiny, ve které zpívá La Torre, vydala ve stejný rok rovněž nové album nazvané \"Queensrÿche\".\n\n"}
{"id": "926496", "url": "https://cs.wikipedia.org/wiki?curid=926496", "title": "Queensrÿche (album)", "text": "Queensrÿche (album)\n\nQueensrÿche je studiové album americké heavymetalové skupiny Queensrÿche, vydané v červnu 2013. Album vyšlo po rozdvojení skupiny, kdy bývalý zpěvák Geoff Tate začal koncertovat s jinými hudebníky pod názvem této skupiny. V klasické verzi skupiny již Tate nezpívá a náhradou za něj je zpěvák Todd La Torre. Tate ve stejném roce vydal pod hlavičkou Queensrÿche nové album nazvané \"Frequency Unknown\".\n\n"}
{"id": "926500", "url": "https://cs.wikipedia.org/wiki?curid=926500", "title": "Marshall Lytle", "text": "Marshall Lytle\n\nMarshall Lytle (1. září 1933 − 25. května 2013) byl americký kontrabasista. Začínal jako kytarista, ale když nastoupil do skupiny Billa Haleyho nazvané The Saddlemen, začal hrát na kontrabas. Později hrál i v další Haleyově skupině The Comets. Ještě v padesátých letech však ze skupiny odešel. V roce 1987 byla skupina, již po Haleyově smrti, obnovena a koncertovala až do roku 2009. V roce 2012 byl uveden jako člen skupiny Comets do Rock and Roll Hall of Fame. Zemřel na rakovinu plic ve věku devětasedmdesáti let.\n"}
{"id": "926501", "url": "https://cs.wikipedia.org/wiki?curid=926501", "title": "Indové", "text": "Indové\n\nPojem Indové je souhrnný název pro četné národnosti a národy žijící v Indii a dalších zemích. Odhaduje se, že na Zemi žije asi 1 200 000 000 Indů, celkově tvoří asi 17% světové populace. Obyvatelstvo Indie je typické bohatou kulturou.\n\nHistorický začátek indických národů a národností se obecně spojuje se vznikem a rozvojem harappské kultury ve 3. tisíciletí př. n. l.. Další rozvoj této původní indické kultury byl zastaven vpádem Árjů (Indoárijců) ze severozápadní Asie, kteří se od poloviny 2. tisíciletí př. n. l. stali nositeli dalšího vývoje kultury a společnosti (vznik véd a hinduismu).\n\nTypičtí Indové jsou podle moderních genetických výzkumů směsí dvou populací – Indové severního původu (\"Ancestral North Indians\") a Indové jižního původu (\"Ancestral South Indians\"), jejichž zastoupení se liší geograficky, ale také v rámci sociálních vrstev. Indové severního původu žijí především na severu v Indoganžské nížině, ale jsou také častěji zastoupení ve vyšších a středních kastách. Indové jižního původu žijí především v jižní Indii a jsou více zastoupeni mezi nižšími kastami, nedotknutelnými a některými kmeny. Indové severního původu mají společné předky s obyvateli Středního východu, Centrální Asie a Evropy, zatímco Indové jižního původu jsou dnes prakticky zcela smíšení s Indy severního původu a pouze malá část jich vytváří izolované kmeny Andamanců (Negritů) na Andamanech.\n\nKromě toho zde existují i početné mongoloidní skupiny (především Nishi a Ao Naga) příbuzné Číňanům žijící hlavně v severovýchodní Indii a Himálaji a dále pak \"Siddi\" pocházející z afrických Bantuských kmenů, kteří byli dovezeni portugalskými obchodníky jako otroci.\n\nIndové mluví jazyky náležejícími do čtyř jazykových rodin: Indoevropské jazyky, Drávidské jazyky, Sinotibetské jazyky a Austroasijské jazyky. Jsou zde i izoláty, např. nihalština. Indoevropskými (indoárijskými) jazyky se mluví v severní a centrální Indii, drávidskými na jihu, sinotibetskými (tibetobarmskými) mluví mongoloidé na východě a v Himálaji a austroasijskými mluví několik kmenů na jihovýchodě (např. Mundové, Santalové).\n\nIndie je sekulární demokracií a jsou zde zastoupena takřka všechna světová náboženství. Na jednu stranu mají v Indii jasnou převahu hinduisté, na druhou stranu v Indii žije třetí největší muslimská komunita na světě. Tato náboženská pestrost plodí mnoho nábožensky motivovaných násilností, vyprovokovaných všemi stranami. Jen během rozdělování Indie v době jejího získání nezávislosti padlo za oběť náboženským střetům až 2 milióny lidí a další milióny se musely vystěhovat ze svých domovů. Nábožensky motivované nepokoje přetrvávají do dneška. V roce 2002 proběhl v Gudžarátu muslimský pogrom, při kterém zahynulo nejméně 800 lidí. Pogromu předcházelo zapálení dvou vagónů s militantními hinduistickými aktivisty. Sikhové bojují za svůj vlastní nezávislý stát Chalistán (Země čistých). V roce 1984 skupina ozbrojených sikhských předáků obsadila Zlatý chrám v Amritsaru a následným bojům ve města padly za oběť stovky lidí.\n"}
{"id": "926505", "url": "https://cs.wikipedia.org/wiki?curid=926505", "title": "Sergej Kirďapkin", "text": "Sergej Kirďapkin\n\nSergej Alexandrovič Kirďapkin (psáno také Kirdjapkin, \"Сергей Александрович Кирдяпкин\"; * 18. června 1980 Insar v Mordvinsku) je ruský atlet, chodec, olympijský vítěz na 50 km chůze z roku 2012.\nV letech 2005 a 2009 zvítězil na mistrovství světa v závodě v chůzi na 50 km. Jeho dosavadní největší úspěch je olympijské vítězství v olympijském závodu na 50 km chůze v Londýně v roce 2012. Zde šel do 40. kilometru ve vedoucí skupině, od které se pak odpoutal a zvítězil v novém olympijském rekordu 3:35:59. Odčinil tak neúspěch z olympiády v Pekingu, kde na stejné trati závod nedokončil.\nV lednu 2015 ruská antidopingová agentura RUSADA objevila nesrovnalosti v biologickém pasu Kirďapkina a potrestala ho společně s Olgou Kaniskinovou, Valerijem Borčinem a s dvěma dalšími chodci. Následně odstoupil Valentin Maslakov z funkce šéftrenéra atletické reprezentace.\n\n"}
{"id": "926506", "url": "https://cs.wikipedia.org/wiki?curid=926506", "title": "Katie Ledecká", "text": "Katie Ledecká\n\nKatie Ledecká, rodným jménem Kathleen Genevieve Ledecky (* 17. března 1997 Washington, D.C.), je americká plavkyně a pětinásobná olympijská vítězka, se čtyřmi zlaty z Riodejaneirských her 2016 a jedním z Londýnské olympiády 2012. Na Mistrovství světa 2013 v Barceloně, MS 2015 v Kazani a MS 2017 v Budapešti se stala čtrnáctinásobnou světovou šampionkou.\n\nNa tratích 400 m, 800 m a 1 500 m volným způsobem v dlouhém 50m bazénu drží světové rekordy.\n\nKatie Ledecká se narodila ve Washingtonu Davidu a Mary Gen Ledeckým. Otec Davida Ledeckého Jaromír přišel do USA z Československa v roce 1947 a narodil ze roku 1927 v Praze. Jeho děd Josef Ledecký bydlel na Vinohradech a oženil v Podskalí. A jeho otec Václav Ledecký se narodil v Šestajovicích. Mary Gen závodně plavala za University of New Mexico. Katie Ledecká žije v Bethesdě v Marylandu.\n"}
{"id": "926507", "url": "https://cs.wikipedia.org/wiki?curid=926507", "title": "Obecné užívání", "text": "Obecné užívání\n\nObecné užívání (též veřejné užívání) je pojem správního práva, který označuje právo každého občana na volné a zpravidla bezplatné užívání všeobecně přístupných materiálních statků (např. lesa, pozemních komunikací, náměstí apod.). Toto užívání by mělo odpovídat účelovému určení těchto statků.\n\nPrávo každého občana na veřejné užívání je chráněno zákonem stejně jako užívaný předmět (statek). Ochrana těchto práv je uskutečňována prostřednictvím správního dozoru nebo různými zákazy a omezeními ve prospěch veřejného užívání.\n"}
{"id": "926511", "url": "https://cs.wikipedia.org/wiki?curid=926511", "title": "Neste Oil Rally Finland 2013", "text": "Neste Oil Rally Finland 2013\n\nNeste Oil Rally Finland 2013 byla 8. soutěž Mistrovství Světa v rallye 2013. Soutěž měla 23. šotolinových zkoušek, které se konaly 1. - 3. srpna 2013. První zkouška startovala ve čtvrtek v 11:15 krátkou rychlostní zkouškou Himos.\n\nNeste Oil Rally Finland se jela jako 63. ročník. Soutěž začala ve čtvrtek dopoledne, první etapou, která měřila 48,24 km. V pátek od ranních hodin pokračovala soutěž druhou etapou, která měřila 153,60 km a soutěž skončila závěrečnou třetí etapou, které měřila 130,32 km. Celá soutěž měřila 332,16 km.\n\nhttp://www.nesteoilrallyfinland.fi/\n"}
{"id": "926512", "url": "https://cs.wikipedia.org/wiki?curid=926512", "title": "Equifax", "text": "Equifax\n\nEquifax je společnost ve Spojených státech amerických fungující jako registr dlužníků, tedy poskytující odhad úvěrových rizik u jednotlivých osob. V tomto oboru patří ve Spojených státech amerických mezi tři nejvýznamnější, druhé jsou Experian a TransUnion. Byla založena v roce 1899 a tak je ze tří uvedených nejstarší, přičemž dnes spravuje informace o zhruba 400 miliónech zákazníků. Sídlem společnosti je Atlanta v Georgii. Společnost je obchodována na Newyorské burze pod zkratkou EFX a patří mezi společnosti sledované burzovním indexem S&P 500.\n\n"}
{"id": "926513", "url": "https://cs.wikipedia.org/wiki?curid=926513", "title": "Aliona Moon", "text": "Aliona Moon\n\nAliona Moon skutečným jménem Aliona Munteanu (* 25. května 1989; Chișinău, Moldavsko) je moldavská zpěvačka.\n\nV roce 2010 se Aliona účastnila národní hudební show Fabrika Zvjezd 2 «Фабрика Звезд 2», ve kterém obsadila třetí místo. Poté vytvořila skupinu \"Thumbs Up\". V roce 2012 byla vokalistkou Paši Parfenyho, který reprezentoval Moldavsko na Eurovision Song Contest 2012.\n\nAliona byla vybrána, aby reprezentovala svou zemi na Eurovision Song Contest 2013, která se pořádala ve švédském Malmö. S písní \"O Mie\", složenou Pašou Parfenym, se Aliona umístila na čtvrté pozici v 1. semifinále a na jedenácté pozici ve finále Eurovision Song Contest 2013.\n\nEtnické moldavské písně a ukolébavky, které jí zpívala její matka vypěstovali v Alioně lásku k hudbě. Od dětství byl členem mnoha uměleckých kolektivů, kde kromě zpívání i tancovala.\n\nNásledně se zapojila do talentové show \"Fabrica de Staruri 2\" (Továrna hvězd), kde získala 3. místo a titul miláčka veřejnosti. Se dvěma kolegy ze show \"Star Factory\" utvořila popovou kapelu \"Thumbs Up\". Kapela existovala 2 roky až do rozpadu v roce 2011.\n\nNa to převzala několik trofejí na mezinárodních hudebních festivalech jako sólový umělec, zejména na festivalech \"Martisor Dorohoian\" a \"Dan Spătaru\", které se konaly v Rumunsku.\n\nV roce 2012 vystoupila na jevišti při Eurovision Song Contest 2012 v Baku jako vokalistka pro píseň Paši Parfenyho, která se ve finále soutěže umístila na 11. místě.\n\nPaša se vrátil na Eurovision Song Contest, ale tentokrát jako skladatel a hudební producent a také se očekávalo, že bude hrát na klavír, jako při národním výběru. Přestože byla při národní preselekci píseň zazpívána v angličtině — \"\"A million\"\", ve Švédsku zazní verze rumunská — \"O Mie\" (Tisíc).\n\n"}
{"id": "926514", "url": "https://cs.wikipedia.org/wiki?curid=926514", "title": "Alexia Nizozemská", "text": "Alexia Nizozemská\n\nPrincezna Alexia Nizozemská, princezna oranžsko-nasavská (* 26. červen 2005, Haag, Nizozemsko, celým jménem: \"Alexia Juliana Marcela Laurentien\") je prostřední dcera nizozemského krále Viléma-Alexandra a jeho manželky královny Máximy. Jako druhorozená dcera je Alexia druhá v pořadí na nizozemský trůn za svou starší sestrou Catharinou-Amalií. Alexia má také mladší sestru, princeznu Ariane.\n\nNarodila se v nemocnici Bronovo v Haagu jako druhorozená dcera nizozemského královského páru. Její křest se konal 17. listopadu 2005 ve Wassenaaru. Při křtu obdržela jména: Alexia Juliana Marcela Laurentien.\n\nJejími kmotrami a kmotry jsou:\n\n\n"}
{"id": "926515", "url": "https://cs.wikipedia.org/wiki?curid=926515", "title": "Lovecká sezóna (Hagana)", "text": "Lovecká sezóna (Hagana)\n\nLovecká sezóna ( , ) je pojmenování pro období od listopadu 1944 do února 1945, kdy Hagana potlačila nepokoje vyvolané hnutím Irgun proti britské Mandátní správě v Palestině. Rozhodnutí potlačit židovské radikály bylo vůdci umírněnějšího sionismu přijato poté, co byl britský ministr lord Moyne v listopadu 1944 v Káhiře zavražděn dvěma příslušníky židovské podzemní radikální skupiny Lechi. V zájmu porážky židovských teroristů pak vedení Hagany spolupracovalo i s britskou policií.\n"}
{"id": "926516", "url": "https://cs.wikipedia.org/wiki?curid=926516", "title": "Rez švestková", "text": "Rez švestková\n\nRez švestková je houbová choroba rostlin způsobená houbou \"Tranzschelia pruni-spinosae\" z čeledě rzi \"Uropyxidaceae\" a řádu rzi (\" Pucciniales\"). Podle některých zdrojů poškození způsobuje i houba \"Tranzschelia discolor\" \n\nTRANPS \n\nPodle EPPO je pro patogena s označením \"Tranzschelia pruni-spinosae\" používáno více rozdílných názvů, například \"Aecidium punctatum\" nebo \"Tranzschelia punctata\".\n\nEvropa, USA, Austrálie\n\nNěmecko, UK, Polsko\nPozitivní\n\nPodle plantprotection.hu \n\n\nList: Na horní straně nažloutlé drobné skvrnky v průměru 1-2 mm. , později nekrotizují. Na rubu listů prášivé hnědé kupky, vytváří se hnědé plošky. Při časném napadení listy opadávají.\n\nNapadení může mít epidemický průběh. Napadení může ovlivnit velikost a jakost sklizně.\n\nPatogen přezimuje na opadaném listí ve formě uredospor a teleutospor. Bazidiospory infikují mladé listy v květnu. Nejdříve se na hostiteli vyvíjejí uredospory (v květnu) na rubu listů a později se vyvinou hnědé - načernalé kolonie teleutospor. \n\nŠíří se za vlhka a vyšších teplot.\n\nVětrem.\n\nShrabání a spálení listí.\nPostřiky od konce dubna.\n\n"}
{"id": "926519", "url": "https://cs.wikipedia.org/wiki?curid=926519", "title": "Richard Holmes", "text": "Richard Holmes\n\nRichard „Groove“ Holmes (2. května 1931 Camden, New Jersey, USA − 29. června 1991 St. Louis, Missouri, USA) byl americký jazzový varhaník. Své první album nazvané \"Groove\" vydal v roce 1961 na značce Pacific Jazz Records. Během své kariéry spolupracoval i s dalšími hudebníky, mezi které patří Ben Webster, Jimmy McGriff, Gene Ammons nebo Ernie Watts. Zemřel po dlouhém boji s rakovinou prostaty ve svých šedesáti letech. V roce 1992 po něm skupina Beastie Boys pojmenovala píseň „Groove Holmes“ na svém albu \"Check Your Head\".\n\n\n\nS Earlem Bosticem\n\nS Willisem Jacksonem\n\nS Ericem Klossem\n\nS Les McCannem\n\nS Lou Rawlsem\n\nS Dakota Stationem\n\nS Geraldem Wilsonem \n"}
{"id": "926523", "url": "https://cs.wikipedia.org/wiki?curid=926523", "title": "George Gruntz", "text": "George Gruntz\n\nGeorge Gruntz (rodným jménem George Paul Gruntz; 24. června 1932 Basilej − 10. ledna 2013 tamtéž) byl švýcarský klavírista a hudební skladatel. Po studiích v Basileji a Curychu odjel v roce 1958 do USA, kde hrál na Newportském jazzovém festivalu. Později spolupracoval s řadou hudebníků, mezi které patří Dexter Gordon, Lee Konitz nebo Elvin Jones. V letech 1972−1994 byl uměleckým ředitelem Berlínského jazzového festivalu.\n\n"}
{"id": "926524", "url": "https://cs.wikipedia.org/wiki?curid=926524", "title": "Anna Karejevová", "text": "Anna Karejevová\n\nAnna Vasiljevna Karejevová ( \"Анна Васильевна Кареева\"; * 10. května 1977, Majkop, Sovětský svaz) je ruská házenkářka. S ruskou reprezentací se stala třikrát mistryní světa. Je též držitelkou stříbrné medaile z olympijských her 2008.\n\n"}
{"id": "926526", "url": "https://cs.wikipedia.org/wiki?curid=926526", "title": "Grand Prix Jihoafrické republiky 1977", "text": "Grand Prix Jihoafrické republiky 1977\n\n23. Grand Prix Jihoafrické republiky (XXIII South African Grand Prix) se jela 5. května 1977 na okruhu Kyalami jako 283. Velká cena seriálu Formule 1. Vítězem se stal Niki Lauda ve Ferrari 312 T2.\n\nZávod je známý především pro smrtelnou havárii Toma Pryce, který narazil do traťového maršála Frederika Jansena Van Vuurena. Oba po srážce zemřeli.\n\nJames Hunt pokračoval ve své řadě pole position, za ním startovali Carlos Pace a Niki Lauda. Hunt si po startu udržel 1. místo před Laudou a Jody Scheckterem po propadu Paceho. V sedmém kole se Lauda ujal vedení a už do konce závodu nebyl předjet. O 11 kol později předjel Hunta i Schectker.\n\nV 22. kole vyrazili dva traťoví maršálové přes trať k odstavenému vozu Shadow Renzo Zorziho, kterému selhal motor. Druhý z maršálů, Fredrik Jansen van Vuuren, byl zasažen vozem Toma Pryce a okamžitě zemřel. Hasicí přístroj, který nesl, zasáhl Pryce do hlavy, čímž ho usmrtil a téměř mu setnul hlavu.\n\nZávod nicméně pokračoval a Lauda získal první vítězství po jeho nehodě na Nürburgringu. Jihoafričan Jody Scheckter s vozem Wolf WR1 dojel druhý a třetí skončil Francouz Patrick Depailler na šestikolce Tyrrell po předjetí Hunta v posledních kolech.\n\nVe 22. kole pro poruchu motoru odstoupil ze závodu Ital Renzo Zorzi na Shadowu a odstavil svůj vůz nalevo od trati. Krátce poté, co vůz zastavil za slepým vrcholem vyvýšeniny, začal motor hořet. Dva traťoví maršálové na situaci reagovali a vyrazili přes trať s hasicími přístroji, zatímco závod pokračoval. Právě v tento okamžik Pryce v druhém voze Shadow a Hans-Joachim Stuck v Marchi dosáhli vrcholu trati. Stuckův vůz se těsně vyhnul prvnímu maršálovi, ale Pryce, který jel přímo za Stuckem a maršály neviděl, neměl žádný čas zareagovat a zasáhl druhého maršála, Fredericka Jansena van Vuurena, který okamžitě zemřel.\n\nPři nárazu zasáhl van Vuurenův hasicí přístroj Pryceovu hlavu a zničil jeho helmu. Náraz odtrhnul i zbytky helmy, což způsobilo téměř setnutí hlavy podbradníkem. Jeho auto pokračovalo dál dolů po rovince, zatímco Pryceovo tělo bylo stále ve voze. Monopost nakonec opustil trať v první zatáčce, když kolidoval s Ligierem Jacquese Laffita, kterého tím vyřadil ze závodu. Celý incident byl natáčen štábem, který živě přenášel závod.\n\nZranění Jansena van Vuurena byla natolik závažná, že mohl být identifikován pouze tak, že žeditel závodu shromáždil všechny závodní maršály a van Vuuren nebyl mezi nimi;jeho tělo bylo přepůleno a na trati leželo mnoho částí těla.\n\n\n"}
{"id": "926527", "url": "https://cs.wikipedia.org/wiki?curid=926527", "title": "Koza Mostra", "text": "Koza Mostra\n\nKoza Mostra je řecká hudební skupina. Skládá se z těchto členů: Elias Kozas (zpěv), Alexis Archontis (bubny), Stelios Siomos (kytara), Dimitris Christonis (basová kytara), Christos Kalaintzopoulos (akordeon) and Vasilis Nalbantis (trumpeta).\n\nSkupina smíchává prvky ska, punku, a rockové hudby spolu se stylem balkánské folkové hudby jako rebetiko. Také jsou známí pro vystupovaní v kiltech nebo fustanellach. Reprezentovali Řecko na Eurovision Song Contest 2013, a to spolu s Agathonasem Iakovidisem a písní \"\"Alcohol Is Free\"\". Umístili se na 6. místě ve finále.\n\n"}
{"id": "926531", "url": "https://cs.wikipedia.org/wiki?curid=926531", "title": "Římskokatolická farnost Velká Černoc", "text": "Římskokatolická farnost Velká Černoc\n\nŘímskokatolická farnost Velká Černoc (lat. \"Magno-Tschernicium\") je územní společenství římských katolíků ve Velké Černoci a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již kolem roku 1300. Matriky jsou v místě vedeny od roku 1724. V roce 1805 byla kanonicky znovu ustanovena.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Velká Černoc, která je tak spravována \"excurrendo\".\n\n\n"}
{"id": "926533", "url": "https://cs.wikipedia.org/wiki?curid=926533", "title": "RNA editace", "text": "RNA editace\n\nRNA editace je proces posttranskripční úpravy RNA, kterým některé buňky vyvolávají specifické změny v sekvenci nukleotidů v molekule RNA poté, co byla syntetizována RNA polymerázou, sekvence editované RNA tedy neodpovídá sekvenci genu, který ji kóduje. Editace RNA je relativně vzácný pochod a běžné posttranskripční modifikace, jako přidání 5'čepičky, polyadenylace nebo splicing, se většinou jako \"editace RNA\" neoznačují.\n\nRNA editace probíhá ve všech doménách života, u eukaryot (včetně jejich semiautonomních organel) a jejich virů, bakterií, archebakterií. U obratlovců je editace RNA relativně vzácná a bodově mění některé molekuly RNA, u některých organismů, například \"kinetoplasid\" probíhá takzvaná \"pan-editace\", při které je upravena většina nukleotidů v RNA sekvenci některých mRNA\n\nPo biochemické stránce je RNA editace řada různých pochodů, které se v evoluci vyvinuly nezávisle. Jedná se především o deaminace, přeměnu cytidinu na uridin a adenosinu na inosin. Dalším významným typem je přidávání nebo odebírání nukleotidů nezávisle na templátu.\n\nSpeciálně v poslední době byla diskutována otázka rozsáhlé editace RNA u hlavonožců (Sciencemag, Gate2Biotech).\n\n\n"}
{"id": "926536", "url": "https://cs.wikipedia.org/wiki?curid=926536", "title": "Rezavec štětinatý", "text": "Rezavec štětinatý\n\nRezavec štětinatý (\"Inonotus hispidus\") je fytopatogenní houba z čeledě kožovkovité (\"Hymenochaetaceae\") řádu kožovkotvaré (\"Hymenochaetales\").\n\nINONHI \n\nPodle EPPO a Biolib je pro patogena s označením \"Inonotus hispidus\" používáno více rozdílných názvů, například \"Boletus hirsutus\" nebo \"Phaeoporus hispidus\". \n\nPoměrně hojný.\n\nPlodnice vyrůstají v malých skupinách střechovitě nad sebou, na živých i tlejících kmenech a větvích listnatých stromů. Klobouk je mohutný, až 300 mm široký a 100 mm tlustý, plstnatě štětinatý. Plodnice jsou svrchu hnědočervená, později tmavá plst, ze spodu šedé póry, které po doteku ztmaví. \n\nListnaté stromy. Některé zdroje uvádí že patogen preferuje duby, platany, ořechy a jabloně, další uvádí i jasany.\n\nJiné kožovkotvaré houby, ačkoliv velké štětinaté plodnice jsou velmi typické.\n\nNejedlý. Patogen zpúsobuje vážnou bílou hnilobu dřeva která snižuje bezpečnost v okolí dřeviny. Hrozí lámání větví i kmene.\n\nJednoleté plodnice (průměr 20-30cm) lze nelézt na kmeni nebo větvích, přetrvávají celou zimu až do jara. Hlavní vegetační období je od června do září.\n\nOvocné sady.\n\nRanový parazit.\n\nDezinfekcie nástrojů, použít přípravek na ošetření ran (latex, stromový balzám).\n\n"}
{"id": "926539", "url": "https://cs.wikipedia.org/wiki?curid=926539", "title": "Poruš", "text": "Poruš\n\nPoruš může znamenat:\n\n"}
{"id": "926540", "url": "https://cs.wikipedia.org/wiki?curid=926540", "title": "Jimmy McGriff", "text": "Jimmy McGriff\n\nJimmy McGriff (rodným jménem James Harrell McGriff; 3. dubna 1936 Filadelfie − 24. května 2008 tamtéž) byl americký jazzový varhaník. Ve svých osmi letech začal hrát na bicí a brzy poté i na několik dalších nástrojů. Ve svých profesionálních počátcích hrál na kontrabas, ale když začaly k popularitě přicházet varhany, začal hrát na varhany. během své kariéry spolupracoval s řadou hudebníků, mezi které patří Richard „Groove“ Holmes, Stanley Turrentine, David „Fathead“ Newman, Blue Mitchell nebo Lonnie Smith. Zemřel na komplikace s roztroušenou sklerózou ve svých dvaasedmdesáti letech.\n"}
{"id": "926541", "url": "https://cs.wikipedia.org/wiki?curid=926541", "title": "Art Davis", "text": "Art Davis\n\nArt Davis (5. prosince 1934 Harrisburg − 29. července 2007 Long Beach) byl americký jazzový kontrabasista. Ve svých pěti letech začal hrát na klavír, později přešel k tubě a během středoškolského studia ke kontrabasu. V šedesátých letech hrál v kapele Johna Coltranea. Během své kariéry spolupracoval s řadou dalších hudebníků, mezi které patří Gene Ammons, Art Blakey, Lalo Schifrin, Max Roach nebo McCoy Tyner. Zemřel na infark ve věku dvaasedmdesáti let.\n"}
{"id": "926548", "url": "https://cs.wikipedia.org/wiki?curid=926548", "title": "Henri Queuille", "text": "Henri Queuille\n\nHenri Queuille (31. března 1884 – 15. června 1970) byl francouzský politik.\n\nVe třech obdobích byl premiérem Francie (1948–1949, 1950, 1951). Zastával i řadu dalších vládních funkcí: ministr zemědělství (1924–1925, 1926–1928, 1930, 1932–1934, 1938–1940), ministr zdravotnictví (1930–1931, 1934–1935), ministr pošt (1932), ministr veřejných prací a dopravy (1937–1938, 1948), ministr zásobování (1940), státní ministr (1948, 1951–1952), ministr financí (1948–1949), ministr vnitra (1950–1951). Byl představitelem Republikánské, radikální a radikálně socialistické strany.\n\n"}
{"id": "926563", "url": "https://cs.wikipedia.org/wiki?curid=926563", "title": "Světové atletické finále 2008", "text": "Světové atletické finále 2008\n\nSvětové atletické finále 2008 – lehkoatletický závod, který se odehrál na stadiónu Gottlieb-Daimler-Stadion v německém Stuttgartu mezi 13. a 14. září 2008. Byl to závod, který se odehrál vždy na zakončení lehkoatletické sezóny. \n"}
{"id": "926579", "url": "https://cs.wikipedia.org/wiki?curid=926579", "title": "Eberhard Ablauff z Porýní", "text": "Eberhard Ablauff z Porýní\n\nEberhard Ablauff de Rheno, též Eberhard Ablauff z Porýní OFM byl německý františkán činný na přelomu 15. a 16. století působící rovněž v českých zemích. Zajímal se o soudobou křesťanskou spiritualitu, humanismus a byl autorem kronikářských zápisů zaznámenavajících obecné dějiny i události ve františkánském řádu.\n\nPodle přídomku „de Rheno“, česky „z Porýní“ můžeme usuzovat že bratr Eberhard pocházel ze západní části německých zemí. Z neznámých důvodů se nicméně dostal dále na východ a v roce 1482 bychom jej potkali v Lipsku, kde tehdy údajně vstoupil do místního františkánského kláštera Svatého Ducha a studoval teologii, podle některých údajů a na Lipské univerzitě. Pravděpodobněji se však vzdělával na klášterních (partikulárních) řádových studiích Menších bratří v Lipském klášteře. Konvent v Lipsku až do roku 1498 náležel jen částečně reformované větvi minoritů - konventuálů. Bratr Eberhard tak patrně nejprve poznal tuto františkánskou větev, jíž byl později protivníkem, jak vyplývá z jeho zápisků v jeho knihách a jím psané kronice (viz níže). Po Lipsku ještě dále pobýval v klášterech konventuálů v Míšni a Torgau. Teprve roku 1497 je zmínka o něm mezi františkány - reformáty u Sv. Jakuba ve Vratislavi, kde působil jako kazatel a lektor. V roce 1501 přestoupil z františkánské větve reformátů do větve observantů a zřejmě nadále pobývajíc ve Slezsku, snad ve Vratislavi, tak nicméně administrativně již náležel do české řádové provincie. Od roku 1505 se jako řádový představený nebo sekretář účastnil provinčních kapitul, od téhož roku pobýval ještě ve Slezsku v klášteře sv. Jiljí ve městě Złotoryja. Pravděpodobně v roce 1505 pobýval v olomouckém klášteře, následně od roku 1506 do 1508 pobýval v kadaňském řeholním domě a po roce 1512 vedou stopy po něm do kláštera v Kamenci v Horní Lužici. V roce 1527 žil opět v Kadani. \n\nPoslední známé informace o františkánu Eberhardu Ablauffovi jsou z roku 1528, kdy si do své kroniky jako poslední událost zaznamenal Bernskou disputaci ve švýcarském Bernu, na níž četní zástupci církve vedeni učením Ulricha Zwingliho schválili články determinující reformaci místní církve. Za místo Ablauffova úmrtí je nepřesně považováno Brno, případně Hlohov, podle knih pozůstalých po bratru Eberhardovi to mohla být kromě Brna též Kadaň.\n\nPrakticky celý život provázel Eblauffa středně veliký svazek, kam si opisoval a zapisoval různé texty zejména týkající se františkánského řádu. Za úvodní tisk o řeholních předpisech františkánů si bratr Eberhard připsal celou řadu textů pro vlastní potřebu. Výklad hymnu o sv. Františku z Assisi \"Proles de coelo prodiit\" na počátku knihy si zaznamenal již během svých studií v Lipsku roku 1482. Zřejmě záhy na to přidal opisy drobnějších františkánských a humanistických textů. Velkou část sborníku si však bratr Eberhard zapsal až v roce 1505 a následujících, kdy postupně pobýval v klášterech v Hlubčicích a Olomouci a současně se zapojil do účasti na provinčních kapitulách, tedy do řízení české františkánské provincie. Zaznamenal si obhajoby reformovaných františkánů - observantů proti minoritům - konventuálům, napomenutí Ludvíka z Pruska pro řeholníky vizitující kláštery, papežské buly týkající se řádu, nebo dílo jednoho z nejvýznamnějších soudobých františkánských teologů a vizitátora českých františkánů Ludvíka z Verony (Ludovicus a Turre) s názvem \"Apologia et defensorium fratrum minorum de observantia\".\n\nDalší Ablauffem shromážděné tisky, rukopisy a jeho vlastní opisy jsou součástí několika\ndodnes známých konvolutů a svazků:\n\nZ Ablauffových textů a opisů je zřejmý jeho osobní zájem o humanismus, reformu františkánství a opravdový křesťanský život, spolu s odmítáním odpůrců hlavního církevního proudu, ať již v podobě utrakvismu nebo luterství\n\n"}
{"id": "926587", "url": "https://cs.wikipedia.org/wiki?curid=926587", "title": "Nesmrtelný kovboj", "text": "Nesmrtelný kovboj\n\nNesmrtelný kovboj je dobrodružný román pro mládež českého spisovatele Mirko Paška z roku 1966. Jeho hrdinou je syn českého vystěhovalce, který se stal kovbojem a postupně poznal i stinné stránky svého povolání, které se ve westernech obvykle neukazují. \n\nHlavním hrdinou románu, který se pravděpodobně odehrává v první polovině 20. století, je mladík Stanley Fort. Jeho otec byl Čech, který se vystěhoval do Ameriky a změnil si těžko vyslovitelné jméno Fořt na Fort. Stanley má jako mnoho mladíků v jeho věku sen stát se kovbojem. Vypraví se proto na velký ranč do Oklahomy, kde brzy zjistí, že být kovbojem není žádná romantika, ale každodenní tvrdá práce. Zažije dny, kdy při úmorném několikadenním putováním se stádem nesleze prakticky z koně. Zažije krádeže dobytka, podvody a jiné porušování zákona, setká se s Indiány, potká ho radost i žal první lásky.\n\nRomán je pojmenován po předákovi na ranči, starém tvrdohlavém dědkovi Luisovi, který má přezdívku \"Nesmrtelný\". Je tomu tak proto, že neustále každému vykládá, jak mu kdysi mladá hezká dívka řekla, že je vtělením nesmrtelné kovbojské slávy. Luis je přesvědčen, že majitel ranče, pan Clay, je mimořádně čestný člověk, a postupně jej zdeptá poznání, že jde ve skutečnosti o podvodníka, kterému na ranči a jeho zaměstnancích vlastně nezáleží. Na konci románu přejede Luise nákladní auto, přičemž je docela pravděpodobné, že pod něj skočil schválně.\n"}
{"id": "926591", "url": "https://cs.wikipedia.org/wiki?curid=926591", "title": "Alexandr z Chrudimi", "text": "Alexandr z Chrudimi\n\nAlexandr z Chrudimi OFM, též Alexander z Chrudimi byl český františkán, činný v 90. letech 14. století a počátkem následujícího věku. Snad ještě před vstupem do řádu se stal doktorem kanonického práva („doctor decretorum“). Ve františkánském řádu byl uveden jako kazatel do nově zřízeného kláštera v Bechyni (8. října 1490), kde byl jmenován první kvardiánem tohoto konventu. Podílel se také na řízení české františkánské provincie jako člen jejího čtyřčlenného definitora, jímž byl v letech 1497–1499 a 1500–1502.\nPodle Bohuslava Balbína napsal Alexandr z Chrudimi knihy \"Tractatus de corruptela peccati\", \" Conciones de paenis malorum & praemiis bonorum\", \"Tractatus de Passione Domini N. J. Christi\" a další s incipitem \"Quo abiit dilectus tuus o pulcherrima mulierum, & quaeremus eum tectum\".\n"}
{"id": "926605", "url": "https://cs.wikipedia.org/wiki?curid=926605", "title": "Premenstruační dysforická porucha", "text": "Premenstruační dysforická porucha\n\nPremenstruační dysforická porucha (PMDD) je vážná forma premenstruačního syndromu, postihující 3% až 8% žen a to převážně během luteální fáze menstruačního cyklu. Až u jedné třetiny žen diagnostikovaných s PMDD doznívají symptomy v prvních dvou až třech dnech folikulární fáze. \n\nPremenstruační dysforická porucha (PMDD) je vážná forma premenstruačního syndromu (PMS). PMDD, podobně jako PMS, se objevuje v cyklicky se opakujících fázích. Příznaky se začínají objevovat na konci luteální fáze menstruačního cyklu (po ovulaci) a končí krátce po začátku menstruace. \n\nVe většině případů se vyskytují emoční příznaky, dominantní jsou především změny nálad. PMDD velice často výrazně negativně zasahuje do osobních vztahů nemocných žen. Nezřídka se také objevuje úzkost, zlost a deprese. Mezi hlavní příznaky, které mohou ženám znepříjemnit život, patří: \n\n\nČasté fyzické příznaky:\n\nPokud se u postižené objevuje alespoň pět z výše uvedených příznaků, jedná se o PMDD.\n\nV roce 2007 došlo k prvnímu důležitému genetickému objevu ohledně PMDD. Vědci zjistili, že s PMDD souvisí odlišnosti v hladině alfa genu, který je přenašečem hormonu estrogenu. U žen s těmito genetickými odlišnostmi byla zjištěna vyšší pravděpodobnost výskytu PMDD. Tato souvislost se však prokázala pouze u žen, u kterých je zároveň přítomna jiná forma dalšího genu, tj. \"Catechol-O-methyl transferase\" neboli COMT, jenž řídí funkci prefrontální kůry mozkové, části mozku zodpovědné za regulování nálady. \n\nDřívější výzkumy potvrdily, že ženy trpící PMDD mají abnormální reakce na normální hladiny hormonů a proto jsou přecitlivělé na své přirozené hormonální změny. \n\nObjektivní důkazy potvrzují, že PMDD je neurologického charakteru a výzkumy ukázaly, že ženy pociťující výrazné výkyvy nálad při PMDD zároveň vykazují sníženou tvorbu serotoninu v mozku. \n\nZatím není zcela jasné, co přesně způsobuje PMDD, ale většina odborníků se shoduje na tom, že příčinou je právě nedostatek serotoninu (neurotransmiter), způsobený kolísáním pohlavních hormonů (progesteronem, estrogenem a testosteronem) během luteální fáze menstruačního cyklu. \n\nTo, jak důležitou roli zde hraje serotonin, potvrdily i další výzkumy, kdy byly ženám trpícím PMDD podávány tzv. selektivní inhibitory zpětného vychytávání serotoninu (SSRI), které měly pozitivní vliv na náladovost během dysforické fáze. \n\nŽeny trpící PMDD, které nikdy předtím neměly zkušenost s klinickou depresí, mají sníženou citlivost a jsou odolnější vůči stresu a bolesti než ženy s předchozí zkušeností s depresí. To znamená, že PMDD je samostatná nemoc, odlišná od klinické deprese. \n\nU žen trpících PMDD je evidován častější výskyt unipolárních depresí a poruch úzkosti než u žen, které touto nemocí netrpí. \n\nDůležitou roli hraje také stres v životě ženy. Výzkumy potvrzují vztah mezi PMDD a pocity diskriminace a to především u žen z etnických menšin, které mají zkušenosti s diskriminací nejen kvůli jejich barvě pleti, ale i kvůli jejich pohlaví. \n\nHlavním cílem léčby je ulevit pacientce od jejího utrpení a pokud možno snížit negativní dopad na její sociální život a vztahy. \n\nPři léčbě se v rámci terapie využívají selektivní inhibitory zpětného vychytávání serotoninu (SSRI). Jejich výborná efektivita a minimální vedlejší účinky již byly potvrzeny v několika pokusech na ženách s PMDD, při nichž byl zcela vyloučen případný vliv placebo efektu.\n\nDalším možným způsobem, jak ženám výrazně ulevit od problémů spojených s PMDD, je používání antikoncepčních pilulek, jako je YAZ, Yasmin, Beyaz a další. Některé ženy však na tuto léčbu reagují zhoršením symptomů. \n\nNěkteré nepříjemné příznaky PMDD mohou zmírnit i změny v životním stylu ženy, jako je pravidelné cvičení nebo vyvážená strava. Dvě studie prokázaly zmírnění příznaků po každodenním podávání vysokých dávek esenciální aminokyseliny L-Tryptofan, která se v krevním oběhu mění na serotonin. Existují také důkazy, že vitamin B6 pomůže ulevit od problémů při PMDD.\n"}
{"id": "926606", "url": "https://cs.wikipedia.org/wiki?curid=926606", "title": "Saroma", "text": "Saroma\n\nSaroma ( , \"[Saroma-ko]\") je jezero s brakickou vodou v prefektuře Hokkaidó na ostrově Hokkaidó v Japonsku. Nachází se na území obcí Kitami, Saroma a Jubecu v národním parku Abaširi Quasi. Má rozlohu 151,9 km² a je tak největší na ostrově a třetí největší v Japonsku. Dosahuje maximální hloubky 19,6 m.\n\nNázev pochází z ainského \"saruomahetsu\" a znamená místo, kde se roste mnoho traviny ozdobnice čínské ve formě rákosí.\n"}
{"id": "926623", "url": "https://cs.wikipedia.org/wiki?curid=926623", "title": "Moran Mazor", "text": "Moran Mazor\n\nMoran Mazor \"hebrejsky\" מורן מזור (* 17. květen 1991 Cholon, Izrael) je izraelsko-gruzínská zpěvačka.\n\nPřed čtyřiceti lety se její rodiče, matka Nana a otec Rafi, přistěhovali do Izraele z Gruzie, a proto gruzínština a gruzínská kultura stále hrají velkou roli v životě rodiny. Je nejstarší dcerou v rodině, má mladší bratry jmény Eliad a Ohad.\n\nHrát na klavír začala ve věku čtyř let a pokračovala do svých 18 let. Ve 12 letech byla přijata do městského uměleckého týmu a vystupovala v něm jako zpěvačka i pianistka, také se začala účastnit místních hudebních událostí, kde svůj talent pro zpěv prokázala poprvé. V 17 letech nastoupila do služby vzdušných sil Izraele, kde zpívala v hudební skupině, a to po celý rok její vojenské služby. Proto poté, co získala hudební vzdělání hraje na klavír a komponuje vlastní skladby a je velkým fanouškem zpěvačky Sarit Hadad.\n\nMoran se stala slavnou díky výhře v 1. sérii izraelské reality show \"Eyal Golan kore lah\" (Eyal Golan tě volá), vysílané na hudebním kanále \"24\". V show zpěvačka vystupovala ve stylu Mizrachi, díky čemuž dostala přezdívku \"Knihovnice\". Jako odměnu za výhru v soutěži získala Moran kontrakt s nahrávacím studiem a hned po show začala pracovat na albu, které produkuje Eyal Golan. Debutový singl zpěvačky \"\"I'm here\"\" se dostal na všech hlavních rozhlasových stanic v zemi. Dále pak byly vydány \"\"Look at me\"\", \"\"My Prince\"\", \"\"Penetrate into your heart\"\" a \"\"We\"\", a to 7. února.\n\nV roce 2013 vyhrála izraelský národní výběr \"Kdam Eurovision 2013\". Reprezentovala svou zemi v 2. semifinále Eurovision Song Contest 2013 ve švédském Malmö, s písní \"\"Rak bišvilo\"\" (Jen pro něj). Píseň se do finále nekvalifikovala a v semifinále se umístila čtrnáctá se ziskem 40 bodů. Píseň byla napsána Han Hararinem a Gal Sarigem, upravena Chen Metzger-Eder. Jeden z vokalistů, kteří na pódiu vystoupili, byl Daniel Skaat, bratr Harela Skaata.\n"}
{"id": "926628", "url": "https://cs.wikipedia.org/wiki?curid=926628", "title": "Moravský zemský hejtman", "text": "Moravský zemský hejtman\n\nMoravský zemský hejtman (latinsky \"capitaneus terrae Moraviae\", německy \"Landeshauptmann von Mähren\") byl nejvýznamnějším zemským úředníkem na Moravě. Úřad existoval od 13. století do vzniku Československa roku 1918. \n\nOd 13. století se na Moravě objevovala osoba markraběcího komorníka. Tato funkce však brzy ztratila význam, neboť přestal být obsazován úřad moravského markrabí, respektive byl titul moravského markraběte užíván českými králi, kteří na Moravě nesídlili. Z toho důvodu bylo nutné na Moravu dosadit úředníka, který by trvale nepřítomného markraběte (českého krále) v zemi zastupoval. Zprvu se nazývali zemskými správci (1278–1283, 1292–1293), roku 1298 je zmiňován poprvé zemský hejtman (\"capitaneus terrae\", \"summus capitaneus\", později též \"starosta\"). Úřad komorníka postupně splýval s funkcí hejtmana. V důsledku privilegií udělených moravské šlechtě při nástupu Jana Lucemburského na trůn musel hejtman pocházet z Moravy a mít zde také statky, což z něj učinilo nejvlivnějšího představitele zdejší šlechtické obce. Hejtman předsedal v nepřítomnosti markraběte zemskému sněmu i zemskému soudu, byl poručníkem šlechtických sirotků, povoloval spolky, řešil odvolání od rozhodnutí podkomořího, dohlížel na zemskou správu i finance, jmenoval a sesazoval nižší zemské úředníky. S radou a pomocí podkomořího rozhodoval komorní spory. V době konání zemského soudu řešil ve vlastní jurisdikci v rámci tzv. hejtmanského soudu rokové žaloby o čest a stížnosti poddaných proti vrchnostem.\n\nSvou pozici si úřad udržel i po husitských válkách, kdy v době uprázdněného trůnu jmenoval hejtmana sněm. Byl nejen předákem moravské vysoké šlechty (panského stavu), ale i předsedou celého moravského zemského sněmu, jehož jednání v průběhu 15. století i někdy sám svolával. Za Ludvíka Jagellonského byl uváděn jako nejvyšší moravský zemský úředník v pořadí před nejvyšším zemským (českým, královským) maršálkem, tedy před úřadem, který byl v době před Obnoveným zřízením zemským společný pro Čechy i Moravu. Do roku 1520 jmenoval panovník hejtmany po poradě s panským stavem, poté po poradě s pány i s rytíři. Pokud se se stavy neshodl, jmenoval obvykle provizorně místodržícího hejtmanského úřadu. Hejtman přísahal králi i zemi. Od doby Ferdinanda I. přišel o dohled nad financemi, do jeho kompetence spadalo naopak zeměpanské i stavovské vojenství.\n\nKdyž pak Ferdinand II. zúžil pravomoci nejvyššího zemského maršálka pouze na Čechy, význam úřadu moravského hejtmana tím ještě vzrostl. Kvůli tomuto zvýšení důležitosti i odpovědnosti úřadu pak roku 1636 rozhodl o zřízení Královského tribunálu na Moravě (také nazývaný jako královský úřad zemského hejtmanství), aby tak moravský hejtman nevykonával svou funkci jako osamocený úředník, nýbrž jako předseda celého úřadu. Hejtmanovi pak byl podřízen kancléř, dva placení přísedící, český a německý sekretář. Další pomocný personál byl rozdělen do české a německé expedice.\n\nRoku 1642 byl Královský tribunál přesunut z Olomouce do Brna, které se tak stalo hlavním městem Moravy. Tribunál měl zasedat čtyřikrát týdně a do jeho pravomoci patřila politická agenda včetně věcí vojenských a kontribučních, schvalování daní však zůstávalo v pravomoci zemského sněmu. Tribunál také převzal některé soudní pravomoci přetíženého zemského soudu, protože na rozdíl od něj fungoval nepřetržitě (zemský soud zasedal nyní pouze dvakrát ročně místo původních čtyř termínů). Moravský zemský hejtman se stal roku 1686 hlavou moravského zemského výboru, který byl toho roku Leopoldem I. zřízen.\n\nRoku 1726 byli do tělesa tribunálu začleněni i další moravští zemští úředníci.\n\nRoku 1763 stanul moravský zemský hejtman v čele moravského zemského gubernia a spolupředsedal nově organizovanému apelačnímu soudu v Brně. Roku 1783 se hejtman stal gubernátorem moravskoslezského gubernia, neboť byl zrušen příslušný úřad pro Rakouské Slezsko v Opavě. Zároveň zůstal předsedou zemského výboru.\n\nPo ústavních reformách roku 1861 se jako moravský zemský hejtman označoval volený předseda moravského zemského sněmu, funkce zanikla až s rozpadem monarchie.\n\n"}
{"id": "926632", "url": "https://cs.wikipedia.org/wiki?curid=926632", "title": "Seznam řek v Brazílii", "text": "Seznam řek v Brazílii\n\nSeznam řek v Brazílii (portugalsky řeka ). Tabulka obsahuje řeky, které mají na území Argentiny délku 1500 km a více a také některé kratší.\n"}
{"id": "926643", "url": "https://cs.wikipedia.org/wiki?curid=926643", "title": "Jana Matysová", "text": "Jana Matysová\n\nJana Matysová (* 7. května 1952, Náchod) je česká zpěvačka.\n\nZpěvačka Jana Matysová zazářila na naší hudební scéně počátkem sedmdesátých let jako kometa. Díky svému talentu se rychlostí blesku vyhoupla na výsluní a v superlativech o ní hovořili nejen posluchači, ale i pěvečtí kolegové a hudební kritici.\n\nHudbě a zpěvu se věnovala již od útlého dětství. Již v patnácti letech začala veřejně zpívat se skupinou Studio Club Náchod a později přešla ke skupině Styl. V roce 1970 vyhrála Hronovské slunce a když se nahrávka ze soutěže dostala do rukou Bohuslava Sedláčka (skladatel a hlavní dramaturg hudebního oddělení brněnského rozhlasu), znamenalo to jediné, raketový vzestup této nadějné, mladé zpěvačky.\n\nRok 1971 byl pro Janu Matysovou doslova osudovým. Hned začátkem roku uzavřela exkluzivní smlouvy s rozhlasem a gramofirmou Supraphon. Začala natáčet pro televizi a na trhu se objevily i první gramofonové desky. Úspěch rovněž zaznamenala na festivalech Bratislavská lyra a Děčínská kotva.\n\nV roce 1972 přesídlila z Brna do Prahy a začala spolupracovat se souborem Plameny a jejich členy Jiřím Štědroněm a Helenou Vrtichovou. Se zájezdovým programem projeli republiku a rovněž se podíleli na velkém koncertním turné mladých zpěváků Expedice mládí a koncertovali v Polsku, NDR a SSSR.\n\nV roce 1974 vystoupila na jugoslávském festivalu v Lubljani a poté následoval zájezd s Karlem Gottem a jeho orchestrem na Dny české kultury v Polsku. Tam dostala nabídku na spolupráci s Karlem Gottem. Nicméně v té době se již Jana Matysová rozhodovala mezi rodinou a hvězdnou kariérou. Zvolila rodinu, proto nabídku Karla Gotta odmítla a přesídlila z Prahy zpět do Brna. Ačkoliv zpěvačka i nadále hodně koncertovala u nás i v zahraničí, překonala již svůj umělecký zenit a pěvecká sláva začala pomalu pohasínat a její pěvecká kariéra začala upadat. V současné době se věnuje především pedagogické činnosti.\n\n\n"}
{"id": "926670", "url": "https://cs.wikipedia.org/wiki?curid=926670", "title": "Albatros C.I", "text": "Albatros C.I\n\nAlbatros C.I byl prvním ze série víceúčelových dvouplošníků vyráběných společností Albatros Flugzeugwerke během 1. světové války. Letoun byl odvozen od neozbrojeného letounu Albatros B.II. Letoun C.I měl však prohozená místa pilota a pozorovatele. Pilot seděl na předním sedadle, zatímco pozorovatel seděl vzadu a ovládal i pohyblivý kulomet Parabellum KG14 ráže 7,92 mm.\n\nKdyž se na počátku roku 1915 objevil první letoun C.I, jeho dobrá ovladatelnost a výkonný řadový motor Benz Bz.III s výkonem 110 kW (150 k) mu dával výhodu nad většinou soudobých spojeneckých letounů. Během vývoje byly na letoun montovány postupně i silnější motory, což vyvrcholilo motorem Argus As III s výkonem 130 kW (180 k), který umožňoval konečné verzi C.Ia dosáhnout rychlosti 140 km/h (87 mph) na hladině moře s operačním dostupem 3 000 m (9 840 stop). Varianta se zdvojeným řízením označená C.Ib byla postavena jako cvičný letoun společností Mercur Flugzeugbau. Dalším vylepšením tohoto typu vzniknul letoun Albatros C.III, který se stal nejvyráběnějším letounem Albatros řady C.\n\nLetoun C.I byl používán hlavně jako průzkumný a pozorovací letoun, přesto však dosáhl úspěchů i jako stíhací letoun. Pilot Oswald Boelcke nahlásil své první vzdušné vítězství při letu na letounu C.I, přičemž kulomet obsluhoval pozorovatel Lt. von Wühlisch. Nejslavnější německé eso 1. světové války Manfred von Richthofen také začínal svou kariéru jako pozorovatel na letounu C.I na východní frontě.\n\nC.I\nC.Ia\nC.Ib\nC.I-V\n\n\"Technické údaje pocházejí z publikace „German aircraft of the First World War“\".\n\n\n\n Bulharsko\n Německé císařství\n Litva\n Polsko\n Turecko\n Švédsko\n\n\n"}
{"id": "926678", "url": "https://cs.wikipedia.org/wiki?curid=926678", "title": "MFK Dolný Kubín", "text": "MFK Dolný Kubín\n\nMFK Dolný Kubín (celým názvem: Mestský futbalový klub Dolný Kubín) je slovenský fotbalový klub, který sídlí ve městě Dolný Kubín. Od sezóny 2016/17 působí ve čtvrté lize Stredoslovenského futbalového zväzu, sk. Sever.\n\nZaložen byl v roce 1920 pod názvem ŠK Dolný Kubín. V průběhu sezóny 2015/16 zasáhla dolnokubínský fotbal těžká finanční situace, která v konečném důsledku vyústila v odhlášení A-mužstva z druhé ligy a jeho následnému zrušení. Od další sezóny se tak klub chtěl zaměřit výhradně na výchovu mládeže. Obnovení A-mužstva se uskutečnilo ještě v červenci téhož roku, kdy ho prezident klubu Milan Ďaďo přihlásil do čtvrté nejvyšší soutěže.\n\nSvé domácí utkání odehrává na stadionu MUDr. Ivana Chodáka s kapacitou 1 950 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "926679", "url": "https://cs.wikipedia.org/wiki?curid=926679", "title": "Římskokatolická farnost Vidhostice", "text": "Římskokatolická farnost Vidhostice\n\nŘímskokatolická farnost Vidhostice (lat. \"Widhosticium\") je územní společenství římských katolíků ve Vidhosticích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již roku 1384 a patřila pod děkanát Žlutice v pražské arcidiecézi. V době reformace byla zrušena. Od roku 1652 byla v místě lokálie. Duchovní správa byla vykonávána z \"Libin\", Buškovic a karmelitány z Chyše. Matriky jsou vedeny od roku 1784. Od roku 1791 byla farnost kanonicky znovu ustanovena.\n\n\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Podbořany, jehož součástí je i farnost Vidhostice, která je tak spravována \"excurrendo\".\n\n\n"}
{"id": "926691", "url": "https://cs.wikipedia.org/wiki?curid=926691", "title": "Sto dnů", "text": "Sto dnů\n\nSto dnů nebo také Napoleonových sto dnů či stodenní císařství ( ) je období mezi Napoleonovým příchodem z exilu na Elbě do Paříže 20. března 1815 a 8. červencem 1815, kdy se Ludvík XVIII. podruhé vrátil na trůn. Spojení \"les Cent-Jours\" použil poprvé pařížský prefekt ve své uvítací řeči k Ludvíku XVIII.\n\n"}
{"id": "926699", "url": "https://cs.wikipedia.org/wiki?curid=926699", "title": "Ohňovec ovocný", "text": "Ohňovec ovocný\n\nOhňovec ovocný (\"Phellinus pomaceus\" nebo také \"Phellinus tuberculosus\") je fytopatogenní houba z čeledě kožovkovité (\"Hymenochaetaceae\") řádu kožovkotvaré (\"Hymenochaetales\"). Plodnice není jedlá, je velmi tuhá. Ohňovce patří mezi nebezpečné parazity způsobující úhyn dřevin.\n\nPHELPO \n\nPodle biolib.cz je pro patogena s označením ohňovec ovocný (\"Phellinus pomaceus\") používáno více rozdílných názvů, například \"Boletus fomentarius\" var. \"pomaceus\" nebo \"Fomes prunorum\".\n\n\nVe většině zemí Evropy běžný druh.\nV ČR běžný druh.\n\nPlodnice bývají částečně rozlité až kloboukaté 25-80mm široké, ploché nebo hlízovité. Povrch plodnice soustředně pásovaný, rozpraskaný, šedohnědý až červenohnědý, na povrchu často porostlý řasami. Rourky jsou dlouhé až 15mm se žlutohnědými až šedohnědými póry, které po otlačení rezavějí.\n\nPeckoviny.\n\nPlodnice na větvích nebo kmeni, žlutavé mycelium pod plodnicemi.\n\nOhňovec hrbolatý (\"Phellinus torulosus\"), ohňovec obecný (\"Phellinus igniarius\"), sírovec žlutooranžový (\"Laetiporus sulphureus\"), outkovka rumělková (\"Pycnoporus cinnabarinus\").\n\nNejedlý. Způsobuje hniloby kmene, usychání větví, úhyn dřevin. Ohňovce jsou nebezpečnými dřevními parazity. Napadají většinou oslabené živé dřeviny a způsobují odumírání větví nebo celé rostliny.\n\nPlodnice lze najít v lednu až prosinci v zahradách, sadech, ale i v lesích na spodních částech živých i mrtvých větví peckovin.\n\nDezinfekce nářadí, omezení poškození kmene, ošetření ran.\n\n"}
{"id": "926700", "url": "https://cs.wikipedia.org/wiki?curid=926700", "title": "Mešní zpěvy", "text": "Mešní zpěvy\n\nMešní zpěvy (ve zkratce MZ) jsou zpěvník římskokatolické církve vydaný českou liturgickou komisí ve Vatikánu v roce 1989. Obsahují převážně staré písně (barokní a starší), po zavedení jednotného kancionálu často už pozapomenuté, což vedlo k malému rozšíření Mešních zpěvů navzdory jejich nesporné kvalitě. Jsou uspořádány jako graduál a pro každou neděli, slavnost a svátek a vybrané památky se v nich nacházejí čtyři různé písně (pro vstup, před evangeliem, k přípravě darů a k přijímání), jakož i příslušná odpověď k žalmu.\n\n"}
{"id": "926701", "url": "https://cs.wikipedia.org/wiki?curid=926701", "title": "Římskokatolická farnost Vroutek", "text": "Římskokatolická farnost Vroutek\n\nŘímskokatolická farnost Vroutek (lat. \"Rudigium\") je územní společenství římských katolíků ve Vroutku a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost je velmi stará, známá již od roku 1100. Od roku 1716 byla v místě expozitura, kterou spravoval až do roku 1854 farář z Buškovic. Matriky jsou vedeny od roku 1719. Od roku 1854 se expozitura opět stala vlastní farností z rozhodnutí litoměřické konzistoře.\n\n\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Podbořany, jehož součástí je i farnost Vroutek, která je tak spravována \"excurrendo\".\n\n\n"}
{"id": "926702", "url": "https://cs.wikipedia.org/wiki?curid=926702", "title": "Raego Kšandykid", "text": "Raego Kšandykid\n\nRaego Kšandykid (* 14. ledna 1988, Kladno, Československo), pravým jménem Ladislav Pham je český zpěvák populární hudby, herec, rapper, moderátor, textař.\n\n\n\n\n"}
{"id": "926705", "url": "https://cs.wikipedia.org/wiki?curid=926705", "title": "Radujme se vždy společně", "text": "Radujme se vždy společně\n\nRadujme se vždy společně je česká duchovní píseň pocházející z druhé poloviny 15. století (snad z roku 1467), jejíž autorství se připisuje Matěji Kunvaldskému. Bývá pokládána za vůbec nejstarší bratrskou duchovní píseň. Její text byl otištěn v kancionálu Písničky z roku 1501, melodie byla poprvé zaznamenána v Rohově kancionálu. Je zařazena v Mešních zpěvech (pouze 11 slok) a také v Evangelickém zpěvníku, kde má číslo 397. Je zpívána při ordinaci biskupů v Církvi československé husitské.\n\n"}
{"id": "926716", "url": "https://cs.wikipedia.org/wiki?curid=926716", "title": "Kostel Povýšení svatého Kříže (Jablonec nad Nisou)", "text": "Kostel Povýšení svatého Kříže (Jablonec nad Nisou)\n\nKostel Povýšení svatého Kříže je starokatolický kostel v Jablonci nad Nisou. Projekt stavby vyhotovil jablonecký rodák Josef Zasche v roce 1900. Dokončena byla 31. srpna 1902 a vysvěcena 8. listopadu téhož roku. Kostel, který je od roku 1958 chráněn jako kulturní památka České republiky, patří k významným stavbám sakrální secesní architektury.\n\nDo konce 19. stol. se starokatolické bohoslužby konaly v Jablonci jen o svátcích, a to v evangelickém kostele. Starokatolická obec se tedy 20. října 1899 rozhodla postavit si vlastní svatostánek. Mohla tento plán začít hned realizovat, protože ve svých řadách měla podnikatele schopné projekt financovat. Zásadní roli v jeho vzniku sehrál podnikatel Josef Scheibler, který v září 1899 koupil stavební pozemek. Starokatolické obci jej věnoval, a navíc stavbu ze dvou třetin financoval. K dalším mecenášům patřil např. zakladatel světoznámé sklářské a šperkařské firmy Daniel Swarovski pocházející z blízkého Jiřetína pod Bukovou či exportér Richard Haasis.\n\nZákladní kámen stavby byl položen 18. srpna 1900, v den oslavy 70. narozenin císaře Františka Josefa I. Stavební práce provedla firma Emiliana Herbiga, stavební dozor vykonával sám Josef Zasche. Rozpočet stavby činil 52 000 korun, byl však významně překročen: celková částka nakonec vzrostla na 92.000 korun.\n\nDne 4. března 1907 byla do té doby filiální obec Jablonec uznána jako samostatná farní obec. V roce 1911 se kostel dočkal varhan.\n\nV roce 1908 měla jablonecká církevní obec 2600 členů, z toho v samotném Jablonci 535 členů. O šest let později to bylo již 3100 členů. První světová válka přinesla nejen pokles členstva, ale i finanční potíže. Z věže kostela navíc byly pro válečné potřeby odebrány dva větší zvony. Na místě tak zůstal jen třetí, nejmenší zvon. V roce 1928 farní obec shromáždila peníze na dva nové zvony – dostaly jméno Víra a Láska, zvon, který zde přežil válku, byl pojmenován Naděje.\n\nPo německém obsazení pohraničí úřady Německé říše nařídily starokatolickým duchovním přísahat věrnost vůdci Adolfu Hitlerovi, a demonstrovat tak loajalitu starokatolické církve v oblasti Sudet. Vzhledem k tomu, že drtivá většina členů Starokatolické církve v ČSR patřila k německy mluvícímu obyvatelstvu, život farnosti po roce 1945 zásadním způsobem poznamenal poválečný odsun Němců.\n\nPo sametové revoluci prošel kostel rekonstrukcí.\n\nV rámci Programu záchrany architektonického dědictví bylo v letech 1995–2014 na opravu památky čerpáno 2 800 000 Kč (800 000 Kč v roce 1999 a 2 000 000 Kč v roce 2001).\n\nV roce 2012 byla zahájena obnova varhan.\n\nStarokatolické bohoslužby se v kostele konají dvakrát týdně.\n\n \n"}
{"id": "926737", "url": "https://cs.wikipedia.org/wiki?curid=926737", "title": "Dorians", "text": "Dorians\n\nDorians je arménská rocková hudební skupina založena v roce 2008 Vahagnem Gevorgyanem. V únoru 2009 se skupina účastnila kvalifikační části na mezinárodní Eurovision Song Contest, která jim přinesla popularitu. Jejich fanoušci jim rádi říkají \"Arménští Bon Jovi!\".\n\nV roce 2013 Dorians reprezentovali Arménii na Eurovision Song Contest 2013 v Malmö.\n\nV dubnu 2009 Dorians vyhráli cenu \"Nejlepší nováček\" (Best Newcomer award) na každoročních hudebních cenách Tašir, v Moskvě. V červnu stejného roku skupina vystoupila na svém prvním velkém koncertě oslavujícím 1. výročí vzniku skupiny v Jerevanu.\n\nPři setkání s legendárními hudebníky Iana Gillana (Deep Purple) a Tonyho Iommiho (Black Sabbath) skupina Dorians měla charitativní koncert v rámci projektu Rock Aid Armenia. Z profitu byla hrazena rekonstrukce hudební školy v Gyumri, Arménii.\n\nV listopadu 2010 skupina vystupovala na čtyřech koncertech v Rusku. Během stejného roku byla skupina vyhlášena za \"Nejlepší rocková skupina roku\" na národních hudebních cenách Аrménie.\n\nV roce 2011 Dorians vyhrála cenu \"Nejlepší rocková skupina roku\", \"Nejlepší video roku\" a \"Nejlepší hlas roku\" na národních hudebních cenách Arménie.\n\nV dubnu 2011 skupina nahrála své debutové album nazvané \"Fly\". V srpnu stejného roku byli Dorians pozvání, aby vystoupili jako otevírací počin Serje Tankiana (System of a Down) na koncertě v Jerevaně.\n\nDne 13. prosince 2011 skupina vyhrála ceny \"Rock Number One\" a \"Man Number One\" na VAN Music Awards 2011.\n\nDne 22. prosince 2011 skupina Dorians prezentovala své debutové album pojmenované \"\"Fly\"\".\n\nDne 10. září 2012 ve Sportovním a koncertním komplexu Karen Demirchyan a 13. září 2012 na Náhorním Karabachu skupina Dorians měla koncert se světově známým rockovým hudebníkem, hráčem na klávesy Derekem Sherinianem, spolu se speciálním hostem a živoucí rockovou legendou Glennem Hughesem.\n\nV roce 2013 reprezentovali Arménii na Eurovision Song Contest 2013 s písní \"\"Lonely Planet\"\".\n\nVšichni členové jsou ve skupině od roku 2008.\n\n\n"}
{"id": "926755", "url": "https://cs.wikipedia.org/wiki?curid=926755", "title": "Exner", "text": "Exner\n\nPříjmení Exner/Exnerová může mít více lidí:\n\n\n\n"}
{"id": "926760", "url": "https://cs.wikipedia.org/wiki?curid=926760", "title": "Šachov (Povrly)", "text": "Šachov (Povrly)\n\nŠachov (německy \"Klein-Tschochau\") ) je vesnice v Ústeckém kraji, cca 10 km od Ústí nad Labem, nacházející se na území někdejšího ústeckého okresu (na hranicích s okresem Děčín), v obci Povrly, v Českém středohoří. Leží v údolí, jímž prochází silnice z Českého Bukova do Prosetína (a dále do Dobkovic). Obcí protéká potok, dříve zvaný Kohlengrundbach. \n\nPrvní písemný záznam o Šachovu pochází z roku 1512, lze však předpokládat, že vesnice existovala již ve 12. století jako majetek kláštera benediktinek v Teplicích, založeného v 50. letech 12. století. Šachov je patrně kolonizačního původu. Lze se domnívat, že na místě německé vesnice stála původně slovanská osada a že slovanské obyvatelstvo s německým do značné míry splynulo: Nejstarší domy jsou uspořádány do kruhového půdorysu, což je typickým rysem obcí slovanského původu. V době, kdy již značná část okolí byla německá, neodváděl Šachov (a některé další obce v okolí) desátky podle tzv. německého práva. Jméno vesnice bylo navíc pravděpodobně odvozeno od českého jména Šach, německé Klein-Tschochau tedy zřejmě vzniklo později. Přes výše uvedené byl Šachov většinu předcházejícího tisíciletí výlučně či téměř výlučně německý. Například v roce 1930, tedy v posledním sčítání lidu před obsazením pohraničí Německem, se k československé národnosti hlásil jediný občan.\n\nV první polovině 20. let 17. let – během třicetileté války – museli obyvatelé Šachova a několika okolních vesnic na přelomu let 1622/1623 zásobovat pluk plukovníka Kehrause potravinami a dalším. Příslušníci pluku navštívili Šachov, aby zde vymáhali plnění; odvedli 6 kusů hovězího dobytka a škody jimi na místě způsobené byly vyčísleny na 1 744 guldenů. \n\nK původním 5 domům postupně přibývaly další, a tak berní rula z roku 1654 uvádí pro Šachov 13 usedlostí, z toho jednu neobývanou. V Šachově žilo 5 statkářů, 1 chalupník, 1 zahradník a 6 domkářů. Podle teplického urbáře z roku 1561 stálo v Šachově 6 domů. \n\nHlavní zdroj obživy místních obyvatel představovalo zemědělství, konkrétně zejména chov dobytka, a pěstování ovoce, exportovaného např. po labské cestě do Německa. Jak se dozvídáme z Heimatkunde des Bezirkes Aussig (1933), patřil Šachov k šesti obcím v okresu, v jejichž ekonomickém profilu dominovalo zemědělství nejvýrazněji. Příčinu můžeme hledat v poloze vesnice – o vesnicích, lokalizovaných v okolí Javorského vrchu na severovýchodě okresu, se na jiném místě Heimatkunde des Bezirkes Aussig píše, že v době německého osídlení patřily k nejizolovanějším. \n\nRoku 1941 se podle statistiky necelá polovina šachovských živila zemědělstvím, přibližně stejná část potom ve sféře průmyslu či řemesly. Mnoho dělníků nacházelo zaměstnání v měďárně v asi 5 km vzdálených Povrlech. Roku 1877 byl v Šachově kolář, truhlář, mlynář, řezník a výčepník, roku 1934 potom 3 mlynáři (jeden měl i pilu), provazník, pokrývač, kolář, truhlář, hostinský a lakýrník. K Šachovu příslušelo více mlýnů – budova jednoho z nich se podle současného administrativního vymezení nachází na území osady Poustka (obec Dobkovice). Tzv. Panský mlýn (Herrenmühle) byl dříve majetkem obce Český Bukov. \n\nPřed odsunem Němců se ve sčítání lidu drtivá většina obyvatelstva kontinuálně hlásila k římskokatolické víře. Šachov tvořil součást farnosti Český Bukov. V Českém Bukově, přibližně 1 km vzdáleném, stál kostel Narození svatého Jana Křtitele (demolice zchátralého kostela proběhla roku 1977). Ve třicátých letech šachovští z prostředků, které vybrali mezi sebou, vybudovali v obci kapli. (Ta dlouhá léta chátrala, roku 2011 byla opravena.)\n\nO samostatných spolcích působících v Šachově, např. sboru dobrovolných hasičů, neexistují dochované informace. Např. z faktu, že mezi správci záležitostí spolku veteránů v Lipové jmenuje F. J. Umlauft obyvatele Šachova, lze usuzovat, že i jiní obyvatelé Šachova byli členy tohoto spolku. \n\nPočet obyvatelstva zjištěný v rámci sčítání lidu v letech 1850-1930 kolísal v rozpětí 93-115. Domů na Šachově v letech 1869-1930 stálo 18-21. Podle soupisu z roku 1860 měli šachovští 10 včelstev, což byl jeden z nejvyšších počtů v blízkém okolí. \n\nV součinnosti s cca 20 obcemi v okolí byl Šachov elektrifikován v 2. polovině 20. let minulého století. Roku 1929 vyhořel Panský mlýn – stejně jako několik okolních obcí byl tak Šachov postižen působením mladé pyromanky Rosy Wagnerové z Mojžíře.\n\nMístní organizace SdP vznikla na Šachově roku 1935. V parlamentních volbách konaných téhož roku získala SdP v obci 64% hlasů. Na podzim 1938 nedocházelo podle hlášení starosty k zvláštnímu neklidu, střetům či k rekvizicím. \n\nO dění v době války a jejího konce se bohužel nedochovaly téměř žádné informace. Na nucené práce bylo podle dochované evidence na Šachov zavlečeno 13 totálně nasazených z Polska a Ruska. Dále bylo do obce nuceně přesídleno několik totálně nasazených z protektorátu Čechy a Morava, z nichž někteří zde po válce zůstali, mezi nimi Jan Zeman, který působil v pozici předsedy MNV. O pravděpodobné situaci v posledních válečných měsících si můžeme udělat obrázek podle situace doložené ze sousední obce Hliněná: roku 1945 sem přišlo mnoho uprchlíků ze Slezska, vzkvétala šmelina.\n\nV prosinci 1945 měl Šachov 124 obyvatel (národnostní složení není známo). Německé obyvatelstvo bylo z Šachova patrně odsunuto roku 1946. Odsunový seznam, dochovaný v okresním archivu, obsahuje jména přibližně 60 osob (roku 1939 žilo v Šachově 95 osob). V obci zůstal jeden starousedlík, Václav Veinlich, který se roku 1930 při sčítání lidu přihlásil k československé národnosti. \n\nVe volbách roku 1946 získala KSČ v Šachově 26 hlasů z 27. V Šachově byla českými osídlenci zřízena knihovna. Zajímavostí je, že šachovské JZD bylo vůbec prvním JZD založeným v celém okrese (vzniklo 15.4.1949). Roku 1956 bylo však místní JZD sloučeno s JZD v Českém Bukově. Stejně jako okolní vesnice zaznamenal Šachov po prvotním přílivu nových osídlenců prudký pokles počtu obyvatel – Šachov se postupně měnil na chalupářskou a chatařskou osadu, jíž zůstal dodnes. Kvůli nedostatku pracovních sil v zemědělství vydal příslušný orgán ONV roku 1960 brožurku, jejímž prostřednictvím sháněl nové osadníky – členy JZD. \n\nTéhož roku, kdy sloučením zaniklo JZD Šachov (1956), zanikl Šachov jako samostatná obec; roku 1963 se stal spolu s Českým Bukovem součástí obce Povrly. Dnes tvoří pouze základní sídelní jednotku v části obce Povrly. \n\nKravín ani vepřín, v nichž čeští osídlenci realizovali zemědělskou produkci, již nestojí. Za minulého režimu byla na Šachově plánována a započata stavba rekreačního areálu, k jejímu dokončení ovšem nedošlo. . V roce 1970 bylo v Šachově evidováno 5 trvale obydlených domů a 16 stálých obyvatel. Vzhledem k tomu, že Šachov není samostatnou částí obce, není již počet obyvatel systematicky sledován.\n\n"}
{"id": "926762", "url": "https://cs.wikipedia.org/wiki?curid=926762", "title": "Jiří Jiroutek", "text": "Jiří Jiroutek\n\nJiří Jiroutek (* 21. března 1967, Louny) je současný český fotograf žijící v Liberci, vystudoval Institut tvůrčí fotografie při slezské univerzitě v Opavě (abs. 1994). Od roku 1991 žije a pracuje jako umělec na volné noze, je držitelem titulu QEP (Qualified European Photographer). Spolupracuje často s výtvarníky, ve své tvorbě se zaměřuje na architekturu a portrétní fotografii. Vystavoval na mnoha autorských i společných výstavách doma, v Evropě i Spojených státech.\n\nNejvýznamnější projekty:\n\nCyklus \"Up & Down\" (2001 – 2002) obsahuje velkoformátové černobílé fotografie, zachycující lidské postavy zmrazené v pohybu závěrkou fotoaparátu v prostředí, jež vytvořily kapky vody. Fotografie byly několikrát vystaveny ve veřejných prostorách, jako je například Nový magistrát města Liberce nebo Amrože sbor v Hradci Králové.\n\"Osobnosti české kulturní scény\" (1995–současnost) je cyklus černobílých portrétních fotografií, ve kterém dává autor nahlédnout do světa významných osobností naší doby - výtvarných umělců, malířů, grafiků, architektů a uměleckých sklářů, v přirozeném kontextu jejich ateliérů a v přirozeném světle, při kterém vytvářejí vlastní díla. Fotografie vznikají v dlouhém časovém horizontu již více než 20 let a tak mnohdy přibližují i osobnosti, které už nejsou mezi námi. Portréty jsou fotografovány klasicky, kamerou formátu 6x6, na svitkový film s 12 snímky a byly prezentovány na výstavách v České republice i Evropě.\n\nZákladem projektu \"Fenomén Ještěd\" (2002 – 2004) byl soubor černobílých fotografií detailů stavby formátu 1 x 1 metr. Projekt vznikl kolem roku 2000 z obdivu k výjimečné stavbě a jejím autorům, s cílem upozornit na mimořádnou stavbu a pomoci k její obnově a uvedení interiérů do původního stavu. Pokračoval vydáním kalendáře na objednávku Statutárního města Liberce, a v roce 2005 vydáním fotografické publikace FENOMÉN JEŠTĚD, kterou vydal autor vlastním nákladem, za přispění Statutárního města Liberec a Krajského úřadu v Liberci. V roce 2006 byla uspořádána výstava Fenomén Ještěd ve Fragnerově galerii na Betlémském náměstí v Praze, kde kromě fotografií, bylo možno obdivovat poslední kousky z původního, dnes již prakticky neexistujícího vybavení hotelu a restaurace na Ještědu.\nVýstava byla kromě Čech prezentována také například v Bruselu a St. Gallen a v redukované podobě byla v roce 2008 součástí velké výstavy o architekruře a umění střední Evropy v době studené války, ve Victoria & Albert Muzeu v Londýně. Publikace FENOMÉN JEŠTĚD sloužila současně jako katalog k výstavě.\n\nProjekt „Už nejdu do Ještědu“\nFotografický projekt \"Už nejdu do Ještědu\" (digitální snímky z roku 2007–9, do r. 2007 diapozitivy), ke kterému Jiří Jiroutek pozval několik svých kolegů, se opět věnuje stavbě a autorům stavby, tentokrát obchodnímu centru Ještěd. Tato stavba nenávratně zmizela polickým rozhodnutím a projekt \"Už nejdu do Ještědu\" připomíná dobu jeho největší slávy, okamžiky zrodu i zániku. Výstava byla prezentována v prostorách Galerie u Rytíře v liberecké radnici za extrémního zájmu veřejnosti.\n\nSchopnost jít k podstatě vizuální podoby zobrazeného osvědčil Jiří Jiroutek už v cyklu podobizen půvabných „paniček“ a jejich čtyřnohých miláčků nazvaném \"Kočky a psi\" (1997 – 1999), kde poodkryl psychologické a sociologické aspekty dnes tak moderního chovatelství.\n\n\n\n\n\n\n\n\n\n"}
{"id": "926764", "url": "https://cs.wikipedia.org/wiki?curid=926764", "title": "Edgar Faure", "text": "Edgar Faure\n\nEdgar Faure (18. srpna 1908 – 30. března 1988) byl francouzský politik a historik.\n\nVe dvou obdobích byl premiérem Francie (1952, 1955–1956). Zastával i řadu dalších vládních funkcí: ministr rozpočtu (1950–1951), ministr spravedlnosti (1951–1952), ministr financí (1953–1955, 1958), ministr plánování (1954–1955), ministr zahraničních věcí (1955), ministr zemědělství (1966–1968), ministr školství (1968–1969), státní ministr a ministr sociálních věcí (1972–1973). V letech 1973–1978 byl předsedou Národního shromáždění. Byl rovněž dlouholetým starostou malé vesničky Port-Lesney (1947–1970, 1983–1988) a sedmnáctitisícového města Pontarlier (1971–1977). Byl představitelem Republikánské, radikální a radikálně socialistické strany. Kromě historických prací a esejů psal též detektivní romány pod pseudonymem Edgar Sanday.\n\n"}
{"id": "926766", "url": "https://cs.wikipedia.org/wiki?curid=926766", "title": "Jan Salvátor Toskánský", "text": "Jan Salvátor Toskánský\n\nJan Nepomuk Salvátor Toskánský, : \"Giovanni Nepomuceno Maria Annunziata Giuseppe Giovanni Batista Ferdinando Baldassare Luigi Gonzaga Pietro Alessandrino Zanobi Antonino d'Asburgo-Lorena\", :\"Johann Nepomuk Salvator Maria Joseph Johann Ferdinand Balthasar Ludwig Karl Zenobius Anton von Österreich-Toscana\"; (* 25. listopadu 1852, Florencie – asi 1890, Mys Horn; roku 1911 prohlášen za mrtvého) byl rakouský arcivévoda z toskánské linie Habsbursko-Lotrinské dynastie, který žil od roku 1889 pod jménem Jan Orth a působil pod pseudonymy: \"Johann Traunwald, Johann von der Traun, Johann von Traunstein\".\n\nByl nejmladším potomkem toskánského velkovévody Leopolda II. a jeho druhé manželky Marie Antonie Neapolsko-Sicilské. Do roku 1859 žil s rodiči a sourozenci ve Florencii, kterou musel po vynuceném odchodu rodiny opustit. Poté žil chvíli v Čechách a od svých dvanácti let ve Vídni. Byl temperamentní, velmi učenlivý a svou matkou velmi milován.\n\nJiž v roce 1865 zahájil svou vojenskou kariéru a stal se důstojníkem. Věnoval se vojenským inovacím a nebál se být kritický. V roce 1878 se Jan Nepomuk zúčastnil s nevolí okupace Bosny a Hercegoviny. Často byl pro svou výstřední a dobrodružnou povahu posílán na různé vojenské útvary. Sloužil ve Lvově, Temešváru, Krakově a v roce 1883 byl v Linci velitelem 3. pěší divize. Napsal několik kritických prací na téma armády a tím se dostal do sporu s vojenským vedením a také se svým poručníkem arcivévodou Albrechtem.\n\nPatřil k odpůrců spojenectví Rakouska s Německem a podporoval spojenectví s Ruskem. V roce 1887 při bulharské krizi, podporoval uchazeče tamní o trůn, Ferdinanda Koburského, avšak doufal, že by se králem mohl stát on sám. Tím si proti sobě postavil císaře Františka Josefa I., který měl už dost jeho afér a aktivit a byl nucený v roce 1887 ukončit své služby v armádě. Poté chtěl vstoupit do vojenských služeb v Bulharsku a Turecku, ale byl odmítnut.\n\nU Gmundenu nechal přestavět zámek Ort, který si roku 1879 koupil a podle kterého si později zvolil své jméno. Byl blízkým přítelem korunního prince Rudolfa, který v zámku často pobýval. Patřil mezi liberály a antiklerikály. Mezi jeho koníčky patřila hra na lesní roh. Rád hrál na klavír a citeru a maloval. Zajímal se o literaturu a pod pseudonymem zkomponoval několik valčíků a balet.\n\nBez císařova svolení opustil Rakousko-Uhersko a odjel do Švýcarska. Zde se v roce 1889 rozhodl, že vystoupí z habsburského domu a dále bude žít jako běžný občan. Vzdal se svých titulů i apanáže. Poté se oženil s bývalou baletkou, „Ludmilou \"Milly\" Stubelovou“, se kterou několik let před tím žil a rozhodl se cestovat. V Anglii si pořídil loď „Santa Margherita“ a najal posádku, se kterou se vydal nejprve do La Platy. Zde sám převzal velení lodi a vyplul s novou posádkou do Chile.\n\nJeho další osud není zcela znám. Jeho loď se zřejmě u Hoornova mysu, v důsledku prudkých bouří v noci z 20. na 21. června roku 1890 potopila. Jeho tělo se nikdy nenašlo a po 21. letech od této události byl prohlášen za mrtvého. V Berlíně byla poté v letech 1912–1913 jeho pozůstalost vydražena.\n\n\n"}
{"id": "926770", "url": "https://cs.wikipedia.org/wiki?curid=926770", "title": "Ouško (plavání)", "text": "Ouško (plavání)\n\nOuško je plavecký styl, při kterém leží tělo plavce na vodní hladině na boku a ruce i nohy zabírají nestejně. Z toho důvodu je vhodný jako záchranná technika i pro plavání na dlouhé vzdálenosti. Ouško zvyšuje výdrž plavce, jelikož levé a pravé končetiny sice pracují současně, avšak různým způsobem. Unavený plavec se může otočit na druhý bok a tak poskytnout končetinám prostor k regeneraci sil.\n\n"}
{"id": "926773", "url": "https://cs.wikipedia.org/wiki?curid=926773", "title": "Reggie Workman", "text": "Reggie Workman\n\nReggie Workman (* 26. června 1937 Filadelfie) je americký jazzový kontrabasista. V roce 1961 nastoupil do kvartetu Johna Coltranea. V letech 1962−1964 působil v kapele Jazz Messengers bubeníka Arta Blakeyho. V následujících letech vydal několik alb pod svým jménem a spolupracoval s řadou dalších hudebníků, mezi které patří Yusef Lateef, Booker Ervin, Archie Shepp, Elvin Jones, Mal Waldron nebo Wayne Shorter.\n"}
{"id": "926774", "url": "https://cs.wikipedia.org/wiki?curid=926774", "title": "Petr Strnadel", "text": "Petr Strnadel\n\nPetr Strnadel (* 14. srpna 1973) je bývalý český fotbalista, záložník.\n\nHrál za SK Dynamo České Budějovice, FC LeRK Brno, FK Ústí nad Labem, SK Hradec Králové, FK Viktoria Žižkov, MFK Frýdek-Místek, FC NH Ostrava, na Slovensku za MŠK Žilina a v Indii za tým Mahindra United. V české lize nastoupil ve 44 utkáních a dal 1 gól.\n\n"}
{"id": "926775", "url": "https://cs.wikipedia.org/wiki?curid=926775", "title": "Římskokatolická farnost Luka nad Jihlavou", "text": "Římskokatolická farnost Luka nad Jihlavou\n\nŘímskokatolická farnost Luka nad Jihlavou je územní společenství římských katolíků s farním kostelem svatého Bartoloměje v děkanátu Jihlava.\nPrvní písemná zmínka o obci je doložena k roku 1378, kdy je uváděn farář Petr de Luca. Románská okénka na věži farního kostela svatého Bartoloměje však dokládají mnohem vyšší stáří. V letech 1755–1763 byl kostel přestavěn do pozdně barokní podoby.\n\nOd 1. srpna 2013 je farářem R. D. Mgr. Miloš Mičánek.\nDnem vzájemných modliteb farností za bohoslovce a bohoslovců za farnosti brněnské diecéze je 30. říjen. Adorační den připadá na 11. dubna.\n\nKaždoročně se ve farnosti koná tříkrálová sbírka. V roce 2015 se při ní vybralo 59 382 korun. V roce 2017 dosáhl výtěžek sbírky v obci Luka nad Jihlavou 59 158 korun, ve Velkém Beranově 17 721 korun.\n\n"}
{"id": "926777", "url": "https://cs.wikipedia.org/wiki?curid=926777", "title": "John Patton", "text": "John Patton\n\nJohn Patton často zvaný Big John Patton (12. července 1935 Kansas City, Missouri, USA − 19. března 2002 Montclair, New Jersey, USA) byl americký jazzový varhaník. Od roku 1954 hrál v kapele zpěváka Lloyda Price. Své první album nazvané \"Along Came John\" vydal v roce 1963 na značce Blue Note Records. Spolupracoval s řadou dalších hudebníků, mezi které patří John Zorn, Lou Donaldson, Red Holloway, Kenny Wollesen, Art Blakey nebo Johnny Griffin. Zemřel na komplikace z cukrovky a selhání ledvin ve svých šestašedesáti letech.\n"}
{"id": "926778", "url": "https://cs.wikipedia.org/wiki?curid=926778", "title": "Rtyně (rozcestník)", "text": "Rtyně (rozcestník)\n\nNázev Rtyně má více sídel:\n"}
{"id": "926779", "url": "https://cs.wikipedia.org/wiki?curid=926779", "title": "Lex Humphries", "text": "Lex Humphries\n\nLex Humphries (22. srpna 1936 − 11. července 1994) byl americký jazzový bubeník. V roce 1960 nahradil Davea Baileyho v kapele The Jazztet, ale hned po vydání prvního alba jej nahradil Albert Heath. Později hrál ve freejazzovém souboru Sun Ra Arkestra, se kterým se objevil i ve filmu \"Space Is the Place\" z roku 1974. Spolupracoval i s dalšími hudebníky, mezi které patří Yusef Lateef, Dizzy Gillespie, John Coltrane, Sonny Stitt nebo Donald Byrd.\n\n"}
{"id": "926784", "url": "https://cs.wikipedia.org/wiki?curid=926784", "title": "Eileen Brennanová", "text": "Eileen Brennanová\n\nEileen Brennanová (3. září 1932, Los Angeles, Kalifornie, USA – 28. července 2013, Burbank) byla americká herečka. Významná byla její role ve filmu \"Vojín Benjaminová\", ve kterém hrála s Goldie Hawnovou a za kterou byla nominována Oscara v kategorii nejlepší herečky ve vedlejší roli. Za tutéž roli ve stejnojmenném televizním seriálu, kde ovšem hlavní roli hrála Lorna Pattersonová, získala cenu Emmy a Zlatý glóbus. Na cenu Emmy byla nominována také za role v seriálech \"Newhart\", \"Thirtysomething\", \"Taxi\" a \"Will a Grace\".\n"}
{"id": "926788", "url": "https://cs.wikipedia.org/wiki?curid=926788", "title": "Bobby Bryant", "text": "Bobby Bryant\n\nBobby Bryant (19. května 1934 Hattiesburg − 10. června 1998 Los Angeles) byl americký jazzový trumpetista a hráč na křídlovku. V roce 1952 se z rodného Mississippi přestěhoval do Chicaga, kde zahájil vysokoškolské studium. Po ukončení studií zde zůstal a hrál například s Billy Williamsem nebo Red Saundersem. V roce 1960 se přestěhoval do New Yorku a o rok později do Los Angeles. zde si založil svou vlastní kapelu a hrál i s jinými hudebníky, jako byli například Vic Damone a Charles Mingus. Zemřel na infark ve věku čtyřiašedesáti let.\n"}
{"id": "926790", "url": "https://cs.wikipedia.org/wiki?curid=926790", "title": "Ardanovce", "text": "Ardanovce\n\nArdanovce (maďarsky: \"Árdánfalva\", německy: \"Ardanowitz\") jsou obec na Slovensku, v okrese Topoľčany v Nitranském kraji.\n\nV roce 2011 zde žilo 225 obyvatel.\n\nObec leží v severozápadní části Nitranské pahorkatiny, která se rozkládá pod jižní části Povážského Inovce. Nadmořská výška se pohybuje v rozmezí 195 až 457 m n. m., střed obce je ve výšce 251 m. Jižní část území je odlesněná a tvořena spraší, severozápadní část tvoří druhohorní horniny. Lesy na pohoří tvoří převážně borovice a buk.\n\nPodle archeologických nálezů území obce bylo osídleno už v mladší době kamenné – neolitu a eneolitu.\n\nPrvní písemná zmínka o obci pochází z roku 1317, kde je uváděná jako Jardan a byla kúrií. Od roku 1332 byla vlastněna nitranským biskupstvím. V roce 1785 bylo v obci 44 domů a 244 obyvatel, v roce 1900 bylo 277 obyvatel. Hlavní obživou bylo zemědělství a vinohradnictví. \n\n\n"}
{"id": "926792", "url": "https://cs.wikipedia.org/wiki?curid=926792", "title": "Shirley Scott", "text": "Shirley Scott\n\nShirley Scott (14. března 1934 Filadelfie − 10. března 2002 tamtéž) byla americká varhanice. Ve druhé polovině padesátých let vystupovala se saxofonistou Eddiem „Lockjaw“ Davisem. V roce 1960 se provdala za saxofonistu Stanleyho Turrentinea, se kterým řadu let i spolupracovala jako hudebnice.\n\nSvé první album nazvané \"Great Scott!\" vydala v roce 1958 na značce Prestige Records. Během své kariéry spolupracovala i s dalšími hudebníky, mezi které patří Kenny Burrell, Al Grey, Jimmy Cleveland, Ernie Royal, Joe Newman, Jimmy Cobb nebo Thad Jones.\n\nZemřela na srdeční onemocnění ve věku sedmašedesáti let.\n\n\nSe Stanley Turrentinem\n\nS Mildred Andersonem\nS Eddiem \"Lockjaw\" Davisem\nS Jimmy Forrestem\nS Al Greyem\nS Joe Newmanem\nS Alem Smithem\n"}
{"id": "926794", "url": "https://cs.wikipedia.org/wiki?curid=926794", "title": "Florin Cezar Ouatu", "text": "Florin Cezar Ouatu\n\nFlorin Cezar Ouatu (* 18. února 1980 Ploiești, Rumunsko) také znám jako Cezar The Voice nebo jen Cezar je rumunský operní zpěvák a pianista. Podle operního časopisu \"Das Opernglas\" je jedním z nejvýznamnějších představitelů kontratenoru této generace. Byl vybrán, aby reprezentoval Rumunsko na Eurovision Song Contest 2013 v Malmö, s písní \"\"It's My Life\"\". Ve finále soutěze se umístil se na 13. místě s 65 body.\n\nSyn zesnulého flétnisty a bývalého učitele na Mozartově univerzitě v Salzburgu se narodil do rodiny hudebníků ve městě Ploiești. Cezar začal hrát na piáno ve věku 6 let. Absolvoval školu umění \"Carmen Sylva\" ve svém rodném městě a konzervatoř v Miláně. V Itálii Cezar absolvoval bel canto klasický zpěv, a to s maximálním počtem bodů. Také studoval barokní hudbu.\n\nV roce 2001 byl přijat na Giuseppe Verdiho hudební akademii v Miláně. V roce 2004 ji úspěšně ukončil s maximálním počem bodů ve konečné zkoušce na jedné z nejprestižnějších hudebních akademií v Evropě.\n\nCezar v divadle debutoval s La Fenice. V roce 2003 v mezinárodní pěvecké soutěži Francisca Viñase vyhrál cenu \"Nejlepší kontratenor\" a zpíval v několika evropských operních domech, včetně Potsdamské opery a Lausanne opery jako Nireno v Giulio Cesare (2008) a jako Ruggiero v Alcina (2011-2012) Také vyhrál četné ceny v Barceloně, Dresdenu, Miláně, Monaku a San Marinu.\n\nV říjnu 2011 se Florin Cezar Ouatu objevil na obálce slavné \"Das Opernglas\". Operní časopis také představil interview s ním.\nJeho 1. pop-operní singl \"\"Cinema Paradiso\"\" byl vydán na Štědrý den (2012).\n\nV květnu 2013 Cezar reprezentoval Rumunsko na Eurovision Song Contest 2013, s písní \"\"It's My Life\"\" a umístil se na 13. pozici se ziskem 65 bodů. O týden později 25. května 2013 vystupoval spolu s Andreou Bocellim a Angelou Gheorghiu na Bocellim koncertu v Rumunsku, v Romexpo. Také vydá singl, který bude napsán hlavně pro něj elektronickým hudebním skladatelem, Vangelisem.\n"}
{"id": "926797", "url": "https://cs.wikipedia.org/wiki?curid=926797", "title": "Shirley Horn", "text": "Shirley Horn\n\nShirley Horn (1. května 1934 Washington, D.C. − 20. října 2005 Cheverly) byla americká jazzová zpěvačka a klavíristka. Na klavír začala hrát ve svých čtyřech letech. Své první trio založila v roce 1954 a o šest let později vydala na značce Stereo-Craft Records své první album nazvané \"Embers and Ashes\". Během své kariéry spolupracovala i s dalšími hudebníky, mezi které patří Stuff Smith, Miles Davis, Oscar Peterson nebo Carmen McRae. Zemřela v roce 2005 na komplikace s cukrovnou ve svých jedenasedmdesáti letech. Ve stejném roce získala ocenění NEA Jazz Masters.\n\n"}
{"id": "926798", "url": "https://cs.wikipedia.org/wiki?curid=926798", "title": "Culver City", "text": "Culver City\n\nCulver City je město v okrese Los Angeles ve státě Kalifornie ve Spojených státech amerických.\n\nV roce 2010 zde žilo 38 883 obyvatel. S celkovou rozlohou 13,31 km² byla hustota zalidnění 2 900 obyvatel na km².\n\nPochází odsud například herečky Helen Hunt a Drew Barrymore.\n\n"}
{"id": "926803", "url": "https://cs.wikipedia.org/wiki?curid=926803", "title": "Římskokatolická farnost Vysoké Studnice", "text": "Římskokatolická farnost Vysoké Studnice\n\nŘímskokatolická farnost Vysoké Studnice je územní společenství římských katolíků s farním kostelem Nejsvětější Trojice v děkanátu Jihlava.\n\nPrvní písemná zmínka o obci pochází z roku 1342.\nOd 1. srpna 2013 je administrátorem excurrendo R. D. Mgr. Miloš Mičánek.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. říjen. Adorační den připadá na 12. dubna.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky ve Vysokých Studnicích 14 836 korun..\n"}
{"id": "926811", "url": "https://cs.wikipedia.org/wiki?curid=926811", "title": "Jangdžu", "text": "Jangdžu\n\nJangdžu (korejsky ) je město v provincii Kjonggi v Jižní Koreji. Leží severně od jihokorejského hlavního města Soulu a od Uidžongbu a jižně od Tongdučchonu a Höčchonu. S všemi těmito městy je spojeno železniční tratí Soul – Sintchari, která vznikla při rozdělení Koreje z původní tratě vedoucí ze Soulu až do Wonsanu.\n\n\n"}
{"id": "926815", "url": "https://cs.wikipedia.org/wiki?curid=926815", "title": "Štajgr", "text": "Štajgr\n\nŠtajgr, Steigerkröpfer, je plemeno holuba domácího vyšlechtěné v Německu. Vychází ze stejných předků jako český stavák, jeho další vývoj ovšem směřoval k dosažení tvarové dokonalosti. Je to holub výrazně větší než český stavák, celková délka těla dosahuje až 46 cm, má vzpřímenější postavu a delší nohy. V seznamu plemen EE se řadí do plemenné skupiny voláčů a je zapsán pod číslem 0318.\n\nŠtajgr je středně velký, útlý a poměrně vysoký holub. Jeho hlava má dosti široké a klenuté čelo a plošší temeno, zobák je středně dlouhý a poměrně silný, světlé barvy. Oční duhovka je čistě perlová, obočnice úzké a živě červené. Krk je velmi dlouhý a poskytuje dostatek prostoru pro značně velké hruškovité vole, které se vyklenuje až na šiji, rozšiřuje se směrem k hlavě a ve své spodní části je dobře podvázané. Hruď je dobře osvalená, silná křídla dobře kryjí hřbet a jejich krátké letky spočívají na ocase, aniž by se křížily. Ocas je nesen v linii hřbetu, je úzce složený a krátký. Nohy jsou dlouhé, v patních kloubech jen nepatrně podkleslé, s neopeřenými běháky či prsty. Drápky jsou vždy světlé. \n\nOpeření je krátké a dobře přiléhající. Co se zbarvení týče, štajgr nedosahuje dokonalosti českého staváka. Chová se v rázu celobarevném černé, červeném a žlutém, v barvě modré bezpruhé, pruhové a kapraté, žlutě plavé pruhové a žlutě plavé bělopruhé a v barvě bílé.\n\n"}
{"id": "926825", "url": "https://cs.wikipedia.org/wiki?curid=926825", "title": "Ambroż z Kłodawy", "text": "Ambroż z Kłodawy\n\nAmbroż z Kłodawy OFM, latinsky Ambrosius de Clodawa († cca 1494 v Kaliszu) byl polský františkán a písař knih. Podle soudobé františkánské kroniky Jana Komorowskigo byl „vynikající písař, který napsal s velkou láskou a pílí mnoho knih, zejména chorálních.“ Pohřben byl v Kaliszu, kde zřejmě též zemřel.\n"}
{"id": "926826", "url": "https://cs.wikipedia.org/wiki?curid=926826", "title": "Antonín z Lipska", "text": "Antonín z Lipska\n\nAntonín z Lipska OFM († 1498?), jinak též Antonius Luperchius nebo \"Antonius Gipetius\", byl německý františkán činný v českých zemích.\n\nPůsobil ve františkánské řádové provincii (tehdy - do roku 1517 ještě zvané vikariát). Na provinční kapitule františkánů observantů v květnu 1486 v Opolí byl na následující rok zvolen definitorem, tj. člennem čtyřčlenného definitoria podílejícího se na vedení řádového vikariátu. Opakovaně byl řeholníky shromážděnými na kapitulách zvolen jako do čela českého františkánského vikariátu. V této funkci provinčního vikáře tak působil v letech 1488-1495. \n\nV celém tomto období musel Antonín řešit národnostní spory mezi řeholníky, které ho v roce 1490 spolu s tehdejším provinčním diskretem Paulinem z Lemberka zavedly až na generální řádovou kapitolu do italského Urbina. Po jednoleté přestávce se stal členem čtyřčlenného provinčního definitora (definitorem). Kapitulou v říjnu 1493 byl počtvrté zvolen a na následující kapitole o dva roky později volnbou potvrzen provinčním vikářem, jehož funkci zastával do června 1496. \n\nPo roční přestávce byl opět zvolen definitorem a současně provinčím diskretem pro léta 1497-1499. Roku 1490 za pomoci Jana Filipce a zakladatele Zdislava ze Šternberka přivedl františkány observanty do Bechyně. \n\nPodle Balbína zemřel roku 1498 v Tridentu při návratu z generální řádové kapituly v Miláně Jiný osud bratra Antonína uvádí řádový generální ministr a biskup Francesco Gonzaga OFM (†1620) na konci 16. století: „Po několika letech [pozn. poté co byl provinciálem] se srovnal s heretiky a rozhodl se bratry opustit“. Na pozdějši běžné konverze františkánů k luteránství však bylo ještě příliš brzy a sympatie s českou reformací, navíc u německého řeholníka, by byly ve františkánském řádu zcela výjimečnou záležitostí.\n\nPodle Balbína měl Antonín z Lipska napsat knihu \"Tractatus de septem donis Spiritus S.\", kterou znalý český jezuita ohodnotil jako \"dílo přemoudré, vpravdě plné Ducha svatého\". Jako autor teologického díla působil jistě jako lektor na františkánských řádových studiích.\n"}
{"id": "926827", "url": "https://cs.wikipedia.org/wiki?curid=926827", "title": "Cyklistická trasa 1", "text": "Cyklistická trasa 1\n\nCyklistická trasa 1 je cyklistická trasa Klubu českých turistů I. třídy vedená mezi Prahou a Brnem. Dále by měla pokračovat přes Hodonín na Slovensko, proto se někdy vyskytuje označení \"Československá\". Prochází okresy Praha-východ, Kolín, Kutná Hora, Chrudim, Žďár nad Sázavou, Brno-venkov a Brno-město. Je součástí evropské cyklistické trasy EuroVelo 4.\n\n\n"}
{"id": "926829", "url": "https://cs.wikipedia.org/wiki?curid=926829", "title": "Nikolaj Coster-Waldau", "text": "Nikolaj Coster-Waldau\n\nNikolaj Coster-Waldau (* 27. července 1970 Rudkøbing, Dánsko) je dánský herec. V roce 1993 absolvoval na Statens Teaterskole v Kodani a následující rok přišel jeho filmový debut v dánském snímku \"Nattevagten\". Ztvárnil detektiva Johna Amsterdama v seriálu \"New Amsterdam\" a Franka Pika v televizním filmu \"Virtuality\". Od dubna 2011 je znám i mezinárodnímu publiku, a to rolí Jaimeho Lannistera v seriálu od HBO \"Hra o trůny\".\n\nNarodil se ve městě Rudkøbing v Dánsku do rodiny Fritzera Waldaua (muže německého původu, zemřel v roce 1998) a knihovnice Hanne Søborg Coster. Vyrostl v Tybjergu. Má dvě starší sestry, Rikke a Dorte a vychovávala ho hlavně jeho matka. Žije na severu Kodaně v Dánsku se svoji ženou, herečkou a bývalou modelkou Nukâkou Motzfeldt a dvěma dcerami, Safinou a Filippou. Jeho tchánem je Josef Motzfeldt, člen grónského parlamentu a vedoucí strany Inuit Community.\n\n\n"}
{"id": "926831", "url": "https://cs.wikipedia.org/wiki?curid=926831", "title": "Světové atletické finále 2009", "text": "Světové atletické finále 2009\n\nSvětové atletické finále 2009 - lehkoatletický závod, který se odehrál na stadiónu Kaftanzoglio Stadium v řeckém městě Soluni mezi 12. a 13. září 2009. Byl to závod, který se odehrál vždy na zakončení lehkoatletické sezóny.\n"}
{"id": "926832", "url": "https://cs.wikipedia.org/wiki?curid=926832", "title": "Zemský okres Esslingen", "text": "Zemský okres Esslingen\n\nZemský okres Esslingen (německy \"Landkreis Esslingen)\" je okres v německé spolkové zemi Bádensko-Württembersko, ve vládním obvodě Stuttgart. Okresním městem je Esslingen am Neckar. V roce 2013 zde žilo 512 279 obyvatel.\n"}
{"id": "926836", "url": "https://cs.wikipedia.org/wiki?curid=926836", "title": "Bartoloměj z Čech", "text": "Bartoloměj z Čech\n\nBartoloměj z Čech OFM, činný na konci 15. století byl český františkán a misionář nebo přinejmenším poutník na Blízkém východě. Podle Balbína napsal dílo \"Laudes Peregrinationis Jerosolymitanae\", které začíná incipitem: \"Gloriosa dicta sunt de te Civitas Dei, cujus fundamenta in montibus sanctis &c.\". Podle Balbínova soudu šlo o „knihu více než hodnou přečtení, v níž jsou do podstaty popsány a částečně vyvráceny omyly a hereze příznivců Koránu, muslimů a arménů.“ Jak sám v díle uvádí, napsal knihu na základě zkušeností, které nasbíral na cestě Malou Asií, kam byl poslán z rozhodnutí generální kapituly františkánů v Miláně r. 1498\nV polovině 13. století žil jiný Menší bratr Bartoloměj z Čech jmenovaný opakovaně církevním inkvizitorem pro české země a Polsko, kázající na podporu soudobých křížových výprav a působící jako lektor studií v brněnském klášteře.\n\nJistý Bartoloměj z Ratiboře byl definitorem české františkánské provincie v letech 1506-1508 a 1511-1513. Zda se jednalo o téhož bratra, jehož Balbín uvádí jako „z Čech“, je vzhledem k odlišným přídomkům u jmen spíše nepravděpodobné.\n"}
{"id": "926837", "url": "https://cs.wikipedia.org/wiki?curid=926837", "title": "Mandl (rozcestník)", "text": "Mandl (rozcestník)\n\nMandl může znamenat stroj:\n\nPříjmení Mandl (Mandlová) nosily osoby:\n"}
{"id": "926838", "url": "https://cs.wikipedia.org/wiki?curid=926838", "title": "Bartoloměj ze Znojma", "text": "Bartoloměj ze Znojma\n\nBartoloměj ze Znojma OFM, činný okolo roku 1480 byl český františkán a kazatel. Podle Balbína napsal knihy svátečních a mariánských kázání:\na další promluvy.\nDále má být autorem „mnohých vybrané promluv o pomoci duším v očistci“ a kázání o františkánských prvomučednících a misionářích \"de sanctis Martyribus primis Ordinis sui Gerardo, Petro, Accursio, Adjuto & Ottone, de S. Bonaventura, & S. Bernardino\".\nBalbín Bartolomějovo dílo hodnotí jako „zcela oslňující“ a symbolicky řečeno „psané zlatými písmeny“.\n"}
{"id": "926843", "url": "https://cs.wikipedia.org/wiki?curid=926843", "title": "Ohňovec obecný", "text": "Ohňovec obecný\n\nOhňovec obecný (\"Phellinus igniarius\") je houba z čeledě kožovkovité (\"Hymenochaetaceae\") řádu kožovkotvaré (\"Hymenochaetales\"). Plodnice není jedlá, je velmi tuhá. Ohňovce patří mezi nebezpečné parazity způsobující úhyn dřevin.\n\nPHELIG \n\nPodle EPPO je pro patogena s označením ohňovec obecný (\"Phellinus igniarius\") používáno více rozdílných názvů, například \"Polyporus igniarius\" nebo \"Fomes igniarius\". \n\nPodle biolib.cz je pro patogena s označením ohňovec obecný (\"Phellinus igniarius\") používáno více rozdílných názvů, například choroš ohňový, nebo ohňovec ohňový.\n\nEvropa, Severní Amerika, Asie, Kanárské ostrovy. Je uváděno, že rozšířen po celé Severní polokouli.\n\nZejména severské země.\nBěžný druh.\n\nVíceletá plodnice, v mládí polokulovitá, boulovitá nebo hlízovitá, později kopytovitá až konzolovitá, tmavě hnědé až šedavěčerné, 5–25 cm v průměru, rourky rezavě hnědé. Mladé plodnice vyrůstají sametovým povrchem, staré plodnice mají políčkovitě rozpraskaný povrch, dužnina je velmi tvrdá, sytě hnědé barvy, v místě po odlomených plodnicích vyrůstá žlutavěokrové mycelium. Výtrusný prach je bílý.\n\nPreferuje vrby, hostitelem je i topol, jabloň, hrušeň, třešeň, jeřáb, bříza, habr. Atlas chorob a škůdců okrasných dřevin od Biocont Laboratory (Ch. Tomiczek) uvádí jako hostitele i jehličnaté dřeviny, bez bližší specifikace druhu . \n\nPlodnice na kmeni a silnějších větvích, bílá hniloba rychle pronikající celým kmenem.\n\n\nZ hospodářského hlediska je to jeden z nejškodlivějších parazitů listnatých lesů. Patogen proniká rychle kmenem. Způsobuje intenzivní hnilobu dřeva živých stromů. \nPlodnice jsou nejedlé. Podle některých informací byly plodnice indiány v Severní Americe užívány s tabákem. Jiný zdroj uvádí, že eskymáci na Aljašce popel z plodnic přidávali pro posílení chuti do tabáku. \n\nCeloročně v zahradách, v lesích, parcích a stromořadích, zřejmě nejčastější v měkkých luzích na vrbách. Významnou úlohu při přenosu houby hraje u některých hostitelů datel rudohrdlý (\"Sphyrapicus varius\"), který si staví hnízda v kmenech dřevin. \n\nVyloučení poranění kmene a větví.\n\n"}
{"id": "926844", "url": "https://cs.wikipedia.org/wiki?curid=926844", "title": "Fredi Walker", "text": "Fredi Walker\n\nFredi Walker (* 2. října 1962, St. Louis, Missouri, Spojené státy americké) je americká herečka, zpěvačka, režisérka a divadelní producentka. \n\nJejím broadwayským debutem byla role Joanne Jefferson, právničky z vyšší třídy a milenky Maureen Johnson (Idina Menzel), v původní broadwayské verzi muzikálu \"Rent\". Také se zúčastnila mezinárodního turné s muzikálem \"Lví král\" jako Rafiki. Rozhodla se, že si roli Joanne nezopakuje ve filmovém zpracování \"Rentu\" s názvem \"Bohémové\", protože se považovala za příliš starou a nahradila ji Tracie Thoms. Je zakladatelkou a prezidentkou společnosti Big Spoon Productions.\n\n"}
{"id": "926847", "url": "https://cs.wikipedia.org/wiki?curid=926847", "title": "Wonsan", "text": "Wonsan\n\nWonsan (korejsky – \"Wŏnsan\") je hlavní město severokorejské provincie Kangwon. Nachází se v její severní části jihovýchodně od Munčchonu na břehu Východokorejského zálivu Japonského moře. Má přes 300 tisíc obyvatel. Z hlediska dějin byl významný především jako námořní přístav.\n\nPřes Wonsan vede železniční trať Kowon – Pchjonggang, která před rozdělením Koreje pokračovala z Pchjonggangu dále do Soulu v dnešní Jižní Koreji.\n\nJe zde vojenské a civilní letiště Wonsan.\n"}
{"id": "926850", "url": "https://cs.wikipedia.org/wiki?curid=926850", "title": "Východokorejský záliv", "text": "Východokorejský záliv\n\nVýchodokorejský záliv (korejsky – \"Tongdžosŏnman\") je záliv Japonského moře u severovýchodních břehů Korejského poloostrova, přesněji u severokorejských provincií Kangwŏn a Jižní Hamgjŏng. Za jeho jižní konec je považováno korejské demilitarizované pásmo a za severní konec město Kimčchäk na jižním konci Severního Hamgjŏngu.\n\nVýznamné přístavy zálivu jsou Wŏnsan a Hŭngnam.\n"}
{"id": "926856", "url": "https://cs.wikipedia.org/wiki?curid=926856", "title": "Al Jackson, Jr.", "text": "Al Jackson, Jr.\n\nAl Jackson, Jr. (27. listopadu 1935 Memphis − 1. října 1975 tamtéž) byl americký bubeník. Na bicí začal hrát již v dětství poprvé vystupoval když mu bylo pět let po boku svého otce. V letech 1962−1971 byl členem skupiny Booker T. & the M.G.'s, se kterou hrál i poté, co byla v roce 1973 obnovena až do své smrti o dva roky později. V říjnu 1975 byl zastřelen. Během své kariéry pracoval jako studiový hudebník a hrál na albech Otise Reddinga, Wilsona Picketta, Carly Thomas a dalších.\n"}
{"id": "926857", "url": "https://cs.wikipedia.org/wiki?curid=926857", "title": "Jan Květ", "text": "Jan Květ\n\nJan Květ (8. května 1896, Jindřichův Hradec – 14. července 1965, Praha) byl český historik umění zaměřený na středověké umění, zejména iluminace, a na malířství přelomu 19. a 20. století, vysokoškolský pedagog, scénograf.\n\nJan Květ pocházel z právnické rodiny, která se s otcovou službou často stěhovala. Od mládí se zajímal o výtvarné umění a památky, kreslil, maloval a věnoval se trojrozměrným návrhům. \n\nAbsolvoval školní docházku v Táboře a poté v Praze na Jiráskově gymnasiu v Žitné ulici čp.308 (tj. dnešní budova základní školy v Resslově ulici 10). Dále vystudoval na Univerzitě Karlově v Praze učitelství dějepisu a zeměpisu pro střední školy. Jeho učiteli byli Josef Šusta, Václav Novotný, Lubor Niederle, Gustav Friedrich, Josef Pekař a Otakar Kádner. Květovy zájmy byly daleko širší, navštěvoval přednášky z dějin literatury u Arne Nováka, semináře Vojtěcha Birnbauma a přednášky dějin umění Karla Chytila a Antonína Matějčka. Soukromě studoval malbu u Oty Bubeníčka.\n\nV letech 1919–23 byl asistentem a knihovníkem Historického semináře UK. Ve školním roce 1922–1923 Květ získal roční stipendium francouzské vlády a studoval v Paříži na Sorbonně a na École du Louvre, kde medievistiku přednášeli slavní profesoři Émil Male, Marcel Aubert a Paul Vitry. \n\nRoku 1923 nastoupil jako asistent do Národního muzea, od roku 1924 byl jmenován adjunktem v oddělení historické archeologie Národního muzea v Praze, kde se definitivně rozhodl věnovat vědecké kariéře v oboru dějin umění středověku. Katalogizoval sbírky Lapidária a v letech 1940-1942 byl vedoucím národopisného oddělení. Pracovní poměr v muzeu ukončil roku 1945. \n\nRoku 1931 se prací o iluminovaných rukopisech královny Elišky Rejčky habilitoval na Filozofické fakultě Univerzity Karlovy jako soukromý docent středověkého umění. Téhož roku napsal zásadní stať do akademického Dějěpisu umění v Čechách I. Roku 1933 se mu narodil syn Jan Květ, pozdější přírodovědec (botanik a ekolog). V roce 1945 byl jmenován profesorem UK a roku 1960 akademikem ČSAV. Jako vedoucí představitel oboru cestoval často do zahraničí a zastupoval ČSSR v řadě mezinárodních sympozií a komisí, např. v UNESCO.\n\nVe vědecké práci se soustředil především na středověké iluminované rukopisy, ornament, středověkou architekturu a umění na přelomu století. Počátkem války se z vlasteneckých důvodů od středověkých témat obrátil k české krajině v díle malířů 19.a 20. století knihou \"Má vlast\" s předmluvou básníka Jana Hory. Kniha vyšla v sedmi vydáních. \n\nKvět se věnoval scénografii během studia (1915-1919, loutkové divadlo a divadlo Na Veveří v Brně) a v letech 1920-1927 (opery, Státní divadlo v Brně, divadla v Ostravě a Plzni). V roce 1934 se milánská La Scala rozhodla uvést Smetanovu Prodanou nevěstu a Jan Květ připravil návrh scény s dekoracemi Cyrila Boudy. Před válkou se k scénografii vrátil a v letech 1935-1937 realizoval několik návrhů pro Zemské divadlo v Brně. Patřil k avantgardním scénografům a jeho návrhy později vysoce oceňoval divadelní teoretik Mirko Očadlík. \n\nNapsal texty do výstavních katalogů M. Holého, J. Hubáčka, V. Pukla, R. Wiesnera, A. Nováka, F. Tichého, F. Zikmunda, C. Boudy, H. Ullika, V. Plocka, M. Švabinského, K. Svolinského, V. Silovského, V. Studeného, L. Jiřincové\n\n\n"}
{"id": "926858", "url": "https://cs.wikipedia.org/wiki?curid=926858", "title": "Hank Crawford", "text": "Hank Crawford\n\nHank Crawford (rodným jménem Bennie Ross Crawford, Jr.; 21. prosince 1934 Memphis − 29. ledna 2009 tamtéž) byl americký altsaxofonista a aranžér. Od konce padesátých do počátku šedesátých let působil v kapele Raye Charlese. Když od Charlese v roce 1963 odešel, založil si svůj vlastní sextet a natočil řadu vlastních alb. Během své kariéry spolupracoval i s dalšími hudebníky, mezi které patří Grant Green, B. B. King, Shirley Scott nebo Eric Clapton. Příčinou jeho úmrtí byla mrtvice.\n"}
{"id": "926860", "url": "https://cs.wikipedia.org/wiki?curid=926860", "title": "Nejvyšší maršálek", "text": "Nejvyšší maršálek\n\nNejvyšší zemský maršálek (německy \"Oberstlandmarschall\"), také označovaný jako nejvyšší královský či český maršálek, též nejvyšší maršálek Království českého, byl třetím nejvýznamnějším českým zemským stavovským úředníkem. Stál v čele českého zemského sněmu. Původně byl úřad společný pro Čechy i Moravu, po roce 1625 však svou působnost omezil pouze na Čechy. Úřad existoval od 13. století až do roku 1913. \n\nPůvodně byl nejvyšší maršálek dvorským úředníkem, postupně se však jeho úřad stal funkcí stavovskou. V jeho kompetenci bylo rozhodování čestných záležitostí panského stavu včetní soudnictví o čest. Od počátku 14. století se úřad dědil v rodině pánů z Lipé, kteří o něj přišli až v souvislosti s pobělohorskými konfiskacemi.\n\nV době předbělohorské byl nejvyšší maršálek třetím nejvýznamnějším úředníkem Království českého, v Markrabství moravském byl po hejtmanovi druhým nejvýznamnějším. Roku 1625 byla jeho působnost omezena pouze na Čechy, ale Obnoveným zřízením zemským mu bylo potvrzeno jeho postavení třetího úředníka v království. Úřad pak byl obsazován rodem Berků z Dubé a po jejich vymření byl obsazován volně pouze na dobu pěti let. Před Bílou horou přísahal králi a stavům, po Bílé hoře pouze králi a jeho dědicům. Do zániku místodržitelského kolegia v roce 1748 byl jedním z jeho jedenácti řádných členů. Po josefínských reformách se z úřadu stal pouhý čestný titul. Oficiálně nejvyšší maršálek zůstal v čele českého zemského sněmu, který sice svolával panovník, ale maršálek jej zahajoval, řídil a uzavíral. Z titulu své funkce předsedal i českému zemskému výboru.\n\nPoslední nejvyšší český maršálek Ferdinand Lobkowicz skončil v úřadu roku 1913, kdy byl anenskými patenty dočasně rozpuštěn zemský sněm (jehož byl maršálek předsedou). Do zániku monarchie roku 1918 pak už sněm nebyl obnoven a staré úřady byly nahrazeny republikánskými.\n\n\n\n"}
{"id": "926863", "url": "https://cs.wikipedia.org/wiki?curid=926863", "title": "Nejvyšší správní soud Československa", "text": "Nejvyšší správní soud Československa\n\nNejvyšší správní soud Československa byl v letech 1918–1952 hlavní článek jednoinstančního správního soudnictví v Československu. Navazoval přímo na rakouský Správní soudní dvůr a sídlil spolu s ministerstvem spravedlnosti v Praze v budově bývalé kadetky na Mariánských hradbách 2, Nejvyšší soud naproti tomu sídlil v Brně.\n\nPrvorepublikový Nejvyšší správní soud se skládal z prvního a druhého prezidenta, čtyř senátních prezidentů, dvaceti dalších soudců a administrativního aparátu. Zřizoval jej zákon č. 3/1918 Sb. o pouhých sedmi paragrafech, protože pro jeho fungování i nadále platil zákon č. 36/1876 ř. z., podle kterého se řídil Správní soudní dvůr. Nový zákon, připravený prvním předsedou soudu Ferdinandem Pantůčkem (ve funkci 1918–1925), byl pro některé své nejasné formulace kritizován. Podstatně nicméně rozšířil pravomoci Nejvyššího správního soudu, např. mohl nově přezkoumávat i ta správní rozhodnutí, která byla založena na správním uvážení, a nadále byly z jeho kompetence vyloučeny pouze věci patřící obecnému soudnictví a stížnosti na nejmenování do úřadu. Převzal také řadu kompetencí bývalého Říšského soudu, zejména stížnosti občanů na porušení jejich politických práv, pouze veřejnoprávní nároky vůči státu a zemím připadly obecnému soudnictví (konkrétně v prvním stupni pražskému zemskému soudu). Byl soudem pouze kasačním, nezákonná správní rozhodnutí mohl jen zrušit a věc vrátit zpět. Kompetenční spory mezi soudy a správními úřady, resp. mezi obecnými soudy a Nejvyšším správním soudem řešil zvláštní senát, v němž zasedali tři soudci Nejvyššího soudu a tři soudci Nejvyššího správního soudu a jehož předsedu jmenovala vláda. Soudci Nejvyššího správního soudu se také podíleli na činnosti Ústavního soudu.\n\nV sídle Nejvyššího správního soudu působil dále Volební soud tvořený prezidentem (první prezident Nejvyššího správního soudu), viceprezidentem (druhý prezident soudu), dvanácti přísedícími volenými poslaneckou sněmovnou a potřebným počtem stálých soudních radů Nejvyššího správního soudu. Rozhodoval o stížnostech vůči volbám do Národního shromáždění a o ztrátě poslaneckých a senátorských mandátů kvůli ztrátě volitelnosti či pokud daný zákonodárce přestal být z důvodů „nízkých a nečestných“ členem politické strany, na jejíž kandidátce byl zvolen. Volební soud přitom posvětil praxi tzv. osobních reversů (např. v případě poslance Vrbenského), kdy kandidáti ještě před volbami podepisovali vzdání se mandátu, které strana poté mohla kdykoli použít. Tato rozhodovací praxe volebního soudu byla hojně kritizována, prof. Hoetzel ji označil za „nejsmutnější zjev našeho právnického života“.\n\nSprávní soudnictví měly vykonávat také zvláštní správní senáty u okresních a župních úřadů, později měla mít tuto pravomoc zemská zastupitelstva, protože však tato část reformy veřejné správy nikdy nevešla v život, Nejvyšší správní soud se stal jediným článkem československého správního soudnictví. To vedlo k jeho postupnému zahlcení s následkem chronické zdlouhavostí řízení (nevyřízené věci dosáhly roku 1935 počtu 17 431), kterou se podařilo omezit po reformě soudu v roce 1937. Kromě omezení veřejných líčení, zavedení pomocných referentů a dalších opatření byly zrušeny původní sedmičlenné senáty a řadu věcí soud už rozhodoval jen ve tříčlenných namísto pětičlenných senátů. Pouze důležité věci, v nichž bylo zapotřebí sjednotit judikaturu i na úrovni soudu, mohl rozhodovat rozšířený devítičlenný senát. Československý Nejvyšší správní soud si zejména v době, kdy v jeho čele stál vynikající právník a právní teoretik Emil Hácha (1925–1938), i tak získal vysoké renomé a jeho judikatura, která byla publikována v tzv. \"Bohuslavově sbírce\" ve dvou oddělených částech (administrativní a finanční, 1918–1948), je používána dodnes.\n\nZa druhé světové války v Bratislavě vznikl Nejvyšší správní soud Slovenské republiky, který dočasně v roce 1944 sídlil v Piešťanech a který pokračoval v samostatné existenci i po konci války. Původní pražský Nejvyšší správní soud ale nezanikl a působil také přes období Protektorátu Čechy a Morava. V prvních letech po válce Nejvyšší správní soud vzdoroval neustále sílící nátlakové atmosféře a zachoval si v rámci své rozhodovací činnosti jistou míru nezávislosti, když například zamítl pro nezákonnost znárodnění čokoládovny Orion v Praze-Modřanech nebo zrušil rozpuštění Selské jízdy v Nechanicích. Vedle pražského Nejvyššího správního soudu působil jako orgán slovenské autonomie Nejvyšší správní soud v Bratislavě, který posuzoval právnost aktů slovenských autonomních orgánů. Roku 1949 na podkladě § 137 Ústavy Československé republiky č. 150/1948 Sb. a zákona č. 166/1949 Sb., o sídle správního soudu, byly oba soudy spojeny v Bratislavě pod názvem Správní soud, jehož činnost trvala až do roku 1952. Správní soudnictví bylo zrušeno k 1. lednu 1953 zákonem č. 65/1952 Sb., o prokuratuře, která převzala některé povinnosti správního soudnictví. Stížnosti, o nichž Správní soud do svého zániku nerozhodl, zůstaly nerozhodnuty. Správní soudnictví se postupně stalo součástí obecných soudů v čele se správním kolegiem Nejvyššího soudu.\n\nNa jeho tradici navázal až Nejvyšší správní soud České republiky, který byl zaveden \"de iure\" Ústavou už roku 1993, \"de facto\" byl ale zřízen až roku 2003. Na Slovensku naopak zůstalo správní soudnictví organizováno v rámci soustavy řádných soudů, včetně správního kolegia Nejvyššího soudu Slovenské republiky.\n"}
{"id": "926868", "url": "https://cs.wikipedia.org/wiki?curid=926868", "title": "Ruthin", "text": "Ruthin\n\nRuthin ( \"Rhuthun\") je město v hrabství Denbighshire ve Walesu ve Spojeném království. Poblíž města se nacházejí vesnice Pwllglas a Rhewl.\n\nV roce 2001 zde žilo 5 218 obyvatel, z čehož 47 % byli muži.\n"}
{"id": "926873", "url": "https://cs.wikipedia.org/wiki?curid=926873", "title": "Nodiko Tatišvili", "text": "Nodiko Tatišvili\n\nNodiko \"Nodar\" Tatišvili \"gruzínsky\" ნოდიკო \"ნოდარ\" ტატიშვილი (* 5. listopadu 1986; Tbilisi, Gruzie) je gruzínský zpěvák. Reprezentoval Gruzii na Eurovision Song Contest 2013, s písní \"\"Waterfall\"\" spolu se Sopho Gelovani.\n\nNodiko se narodil 5. listopadu 1986 do rodiny polygrafistů.\n\nVe věku osmi let vyhrál národní soutěž a v devíti zpíval v souboru Iveria v muzikálu Dva trpaslíci. \n\nAbsolvoval hudební školu v Tbilisi a Gruzínskou technickou univerzitu, fakultu veřejné administrativy. Studoval na institutu moderní hudby amezí léty 2010–2011 Burlingtonskou školu v Londýně.\n\nNodiko se zúčastnil mnoha mezinárodních soutěží jako například Mezinárodní hudební festival Palanga 2005 (Litva), Jantarová hvězda 2005 (Litva), Astana 2007 (Kazachstán), Hledání světové hvězdy 2008, Slovanský bazar 2008 (Bělorusko), Zlaté hlasy (Moldavsko). Také se zúčastnil mnouha mezinárodních projektů. Je vítězem projektu gruzínské televizní show Geostar 2009.\n\nHrál také hlavní roli v muzikálu Aleksandreho Basilaia \"Chkhikvta Kortsili\" (2008) a muzikálu Giorgiho Tsabadzeho a Giorgiho Šhegelaia \"Melodies od Vera District\" (2012).\n\nV roce 2011 vydal svůj 1. album pod jménem \"I am Georgian\" (Jsem Gruzínec). Jeho 1. sólový koncert byl pořádán v hale filharmonie v Tbilisi (2011). Mezi léty 2008–2009 byl členem katedrálního sboru svaté trojice.\n\nŠvédský skladatel Thomas G:son napsal píseň \"\"Waterfall\"\" pro Sophii a Nodiho. G:son už složil 65 písní pro eurovizní národní kola. Jeho předešlé písně reprezentovali Švédsko (2001, 2006, 2012), Španělsko (2007, 2012), Dánsko (2010) a Norsko (2007).\n\n"}
{"id": "926875", "url": "https://cs.wikipedia.org/wiki?curid=926875", "title": "Klanolístka obecná", "text": "Klanolístka obecná\n\nKlanolístka obecná \"Schizophyllum commune\" je houba z čeledě klanolístkovité \"Schizophyllaceae\" řádu pečárkotvaré (\"Agaricales \"). Klanolístka obecná má více než 28 000 odlišných pohlaví. Klanolístka je nejedlá houba, nicméně v některých oblastech se údajně používá jako žvýkačka. Plodnice vyrůstají během června a července a poté v říjnu až listopadu.\n\nSCYZCO \nPodle biolib.cz je pro patogena s označením klanolístka obecná \"Schizophyllum commune\" používáno více rozdílných názvů, například \"Agaricus alneus \" nebo \"Schizophyllum multifidum\".\nCelosvětově, mimo Antarktidy. Podle eol.org je potvrzen výskyt ve střední Evropě. \n\nPozitivní.\n\nPlodnice obvykle nemívá třeň. Klobouk dorůstá až do dvou až pěti centimetrů a připomíná lasturu nebo pohár. Přirůstá ke kmeni stromu. Povrch klobouku je jemně plstnatý, chlupatý a šedobílé barvy za vlhka šedohnědý.\n\nHouba nemá lupeny, ale jim podobné lišty. Od třeně nebo středu klobouku se tyto lištny vějířovitě rozbíhají k okrajům a mezi nimi jsou kratší lištny. Lišty klanolístky obecné připomínají lupénky lupenatých hub, ale výzkum ukázal, že patří do přibuzenstva hub chorošovitých. Lišty na rubu jsou rozčísnuté šedohnědé až hnědé, obvykle s nafialovělým nádechem, měkké a pružné. Dužina plodnic je bílá až nahnědlá a skládá se s hustě propletených bezbarvých vláken.\n\nSpory 3-4 x 1-1.5 µm, cylindrické, matné, výtrusný prach je bílý.\nListnaté dřeviny a jehličnany. Mezi nejvíce napadané patří rody buk (\"Fagus\"), lípa (\"Tilia\"), olše (\"Alnus\") a dub (\"Quercus\"). Klanolístka obecná je parazit a saprofyt, napadá mimo živých poraněných nebo jen oslabených a mrtvých rostlin i žaludy. Plodnice houby vyrostly i na jablku a starém chlebu. Mrtvé dřevo, které rozkládá bílou plísťovitou hnilobou. V karpatských lesích napadá až třetinu buků s kořenovými náběhy poškozenými sesuvy kamení, těžbou a dopravou dřeva.\n\nV Brazílii byla opakovaně izolována z míšního moku člověka, který onemocněl zánětem mozku a míchy.\n\nPlodnice ve skupinách na větvích a kmeni.\n\nZpůsobuje odumírání kůry, ucpávání vodivého pletiva a bílou hnilobu. Oslabené rostliny mohou snáze podlehnout následné infekci jinou chorobou. Patogen velmi rychle prorůstá hostitelem. Napadení zvyšuje náchylnost větví k lámání. \n\nPatogen atakuje rostliny poškozené nebo oslabené fyziologickými vlivy. Je častý v lesích, parcích, ovocných sadech. \n\nOchrana jutovými pásy omotanými kolem kmene, nebo nátěr barvou.\n\n"}
{"id": "926877", "url": "https://cs.wikipedia.org/wiki?curid=926877", "title": "Nate Ruess", "text": "Nate Ruess\n\nNathaniel Joseph \"Nate\" Ruess (* 26. února 1982, Iowa City, Iowa, Spojené státy americké) je americký indie rockový zpěvák a skladatel z Arizony. Zpíval ve skupině The Format a poté se stal hlavním zpěvákem skupiny Fun.\n\nNarodil se 26. února 1982 v Iowa City ve státě Iowa. Je mladším ze dvou dětí, jeho sestra Elizabeth je o rok starší.\n\nV roce 1986 se rodina přestěhovala na farmu do Glendale v Arizoně vzhledem k opakovaným záchvatům pneumonie, kterými Ruess trpěl jako dítě. Toto je zmíněno v písni Fun. \"The Gambler\" z jejich debutového alba Aim and Ignite. Ruess během celého dětství již v Arizoně zůstal.\n\nJeho strýc, John Ruess, vystupoval na Broadwayi.\n\nV roce 2000 absolvoval na střední škole Deer Valley High School. Během střední škole se přidával k punkovým skupinám (Nevergonnascore, This Past Year) a po absolvování se začal věnovat hudbě. V rozhovoru pro \"American Songwriter\" řekl: \"Nejsem ten typ člověka, který bere hodiny, tak jsem se rozhodl, že jediná cesta, jak se naučit zpívat, jestli je tedy pravda to, co se říká, tak je jít do mého auta a pustit si jakýkoliv žánr hudby od zpěváka, kterého je opravdu těžké napodobit, pustit to co nejvíce nahlas to jde a snažit se zazpívat dobře všechny tóny\". Pracoval v advokátní firmě jako způsob podpory sama sebe, zatímco se zabýval svými hudebními ambicemi.\n\nKolem roku 1998 byl vokalistou kapely Nevergonnascore a vydali EP, The Byron Sessions. Skupina pravidelně hrála v Nile Theater v Mese v Arizoně.\n\nVe věku devatenácti let založil skupinu The Format spolu se svým dlouholetým nejlepším kamarádem Samem Meansem. The Format byla jeho první hudební snaha získat širokou pozornost.\n\nPo vzniku roku 2001 The Format vydali demo snímek s názvem EP, které vedlo k místnímu zájmu a ke smlouvě s vydavatelstvím Elektra Records v roce 2002. Vydali své první studiové album Interventions + Lullabies dne 21. října 2003, což vedlo k většímu úspěchu. Základna fanoušků skupiny se začala rozrůstat. Skupina v dubnu 2005 vydala své druhé extended play, Snails, se společností Atlantic Records. Nicméně během práce na druhém studiovém albu s názvem Dog Problems se zrušila jejich smlouva s Atlantic. Nakonec si založila vlastní vydavatelství, The Vanity Label a album vydali 11. července 2006. Dne 4. února 2008 Ruess prostřednictvím blogu skupiny oznámil, že The Format už neudělá žádné nové album.\nIhned po rozpadu The Format, Ruess kontaktoval Jacka Antonoffa ze Steel Train a Andrewa Dosta, původně z Anathallo, aby založili novou skupinu z názvem Fun. Vydali svůj první demo snímek 'Benson Hedges' dne 20. září 2009. O čtyři měsíce později vydali svůj první singl \"At Least I'm Not as Sad (As I Used to Be)\", tak přes Myspace dne 6. dubna 2009 vydali své první studiové album Aim and Ignite. I když album získalo povětšinou pozitivní recenze a umístilo se na 71. místě v Billboard 200, tak nemělo příliš velký komerční úspěch.\n\nSkupina podpořila Jack's Mannequin na turné v letech 2008 a 2010 a Paramore v roce 2010. Dne 4. srpna 2010 oznámili, že podepsali smlouvu s vydavatelstvím Fueled by Ramen.\n\nDne 17. května 2011 se skupina objevila v singlu \"C'mon\" od kapely Panic at the Disco. Také se stali předskokany pro Panic! at the Disco během jejich turné Vices & Virtues Tour v roce 2011.\n\nJejich druhé album, Some Nights, vyšlo 21. února 2012 a produkoval ho Jeff Bhasker. První singl alba, \"We Are Young\", který obsahuje hostující zpěvačku Janelle Monáe, vyšel dne 20. září 2011. Píseň byla přezpívána v prosinci 2011 v seriálu \"Glee\" a objevila se v reklamě Taco Bell během Super Bowlu v únoru 2011 a umístila se na prvním místě v hitparádě Billboard Hot 100 dne 8. března 2012. Album se po celém světě stalo úspěchem a prodalo se sta tisíce kopií. Titulní píseň alba, \"Some Nights\", se umístila na 3. místě v Billboard Hot 100 a umístila se na prvním místě v Alternative Songs chart.\n\nDne 10. února 2013 Ruess a zbytek skupiny vyhráli cenu Grammy za píseň \"We Are Young\". Po obdržení Grammy, Ruess řekl: \"Nevím, na co jsem myslel během psaní refrénu této písně. Jestli je toto ve vysokém rozlišení, každý může vidět naše obličeje a my nejsme velice mladí. My tohle děláme dvanáct let a právě jsem chtěl říct, že bychom to nemohli udělat bez pomoci všech fanoušků, kteří nás drží nad vodou posledních dvanáct let.\" Fun také vyhráli Grammy pro nejlepšího nového umělce.\n\nRuess se objevil ve skladbě \"Only Love\" na druhém sólovém albu Anthonyho Greena, s názvem \"Beautiful Things\".\n\nRuess se také objevil na albu zpěvačky Pink s názvem \"The Truth About Love\", v písni Just Give Me a Reason. Původně měl Ruess pouze psát text k písni, ale ona se rozhodla, že píseň potřebuje další stranu a následně byla napsána i mužská část. Zpočátku byl neochotný, ale Pink ho podpořila a on se rozhodl do duetu zapojit. Píseň se dostala na vrchol hitparády US Billboard Hot 100 a stala se jeho první skladbou číslo jedna jakožto sólového umělce a druhou celkově.\n\nTaké byl jedním z textařů \"Die Young\", hlavního singlu z druhého studiového alba Ke$hy, \"Warrior\".\n\n"}
{"id": "926878", "url": "https://cs.wikipedia.org/wiki?curid=926878", "title": "Sofo Gelovaniová", "text": "Sofo Gelovaniová\n\nSofo Gelovaniová, \"gruzínsky\" სოფო გელოვანი, (* 21. března 1984) je gruzínská zpěvačka. Spolu s Nodikem Tatišvilim reprezentovali Gruzii na Eurovision Song Contest 2013 ve švédském Malmö.\n"}
{"id": "926883", "url": "https://cs.wikipedia.org/wiki?curid=926883", "title": "Finále Grand Prix IAAF 2002", "text": "Finále Grand Prix IAAF 2002\n\n18. Finále Grand Prix IAAF – lehkoatletický závod, který se odehrál 14. září roku 2002 v Paříži na stadionu Stade Sébastien-Charléty.\n"}
{"id": "926884", "url": "https://cs.wikipedia.org/wiki?curid=926884", "title": "Nejslabší! Máte padáka!", "text": "Nejslabší! Máte padáka!\n\nNejslabší! Máte padáka! je televizní soutěž, kterou vysílala televize Nova v letech 2002–2004. Soutěž moderovala Zuzana Slavíková. Tento pořad se později stal podkladem pro soutěž Pekelná výzva, kterou vysílala televize Prima Cool. Originální verzi soutěže vysílala v letech 2000–2012 britská BBC pod názvem \"Weakest Link\" (česky Nejslabší článek).\n\nHry se zúčastní 9 soutěžících. Moderátorka jim diktuje otázky z různých oborů. Každým správným zodpovězením se zvýší částka, kterou můžou uložit vyslovením slova „bank“. Po vyslovení nebo po špatném zodpovězení se částka vrací zpět na 1000 korun.\nNa konci každého kola hlasují soutěžící, kdo z nich byl nejslabší. Ten nejslabší vypadne, dostane „padáka“. Takto hráči odpadávají, až zbudou pouze dva, kteří se utkají v rozstřelu. Čas na zodpovězení otázek se postupem kol snižuje a hra se zrychluje.\n\nO výhru bojují poslední dva soutěžící v rozstřelu. Vítěz rozstřelu vyhraje celý obsah banku ukládáný během hry. \n\nJiřina Bohdalová, Jiří Lábus a Oldřich Kaiser vytvořili parodickou scénku \"Jste slabší, máte padáka\".\n\nV zábavném pořadu Tele Tele byl pořad parodován pod názvem \"Nejsrabší máte padáka\".\n"}
{"id": "926885", "url": "https://cs.wikipedia.org/wiki?curid=926885", "title": "Panacea", "text": "Panacea\n\nPanacea je obvykle označení prostředku, který má být schopen léčit všechny choroby, případně ovlivnit široké spektrum chorob. Pojem je odvozen od jména \"Panakeia\" (, latinský přepis \"Panacea\"), dcery boha Asklépia. Panakeia byla osvoboditelkou od všech bolestí.. Historicky byla panacea cílem práce alchymistů. Planetka 2878 objevená 7. září 1980 E. Bowellem nese jméno Panacea.\n\nPanacea (Panakeia) jako bohyně osvobození od bolestí je zmiňována v Hippokratově přísaze, která začíná slovy:\nV současné době se pojem panacea používá převším v souvislosti s tzv. alternativní medicínou, jako panacea je označována taková léčebná metoda nebo takový přípravek, který má účinkovat proti všem chorobám případně proti širokému spektru chorob. \n\nPodle Jiřího Heřta má charakter panacey má většina léčebných metod a preparátů, které nabízí alternativní medicína, jmenovitě zmiňuje akupunkturu, homeopatii, některé přístupy k fytoterapii, metody, které by bylo možné označit za metody parapsychologické, a léčení vírou. Za zásadní slabinu panacey považuje především to, že s rostoucím poznáním zjišťujeme, že existují tisíce chorob s desítkami nejrůznějších příčin a s více či méně složitými procesy rozvoje choroby, proto pro každý typ choroby je nutno volit takový terapeutický prostředek, který je cílený.\n\nV moderní medicíně není označení panacea nezbytně negativní, někdy se používá jako metafora pro terapeutický postup, který působí – nebo by mohl působit – na neočekávaně nebo nezvykle široké pole působení. Tak například Beattie a Yang v reakci na výsledky publikované studie používají pojem panacea jako nadsázku.\n\nProtože existence panacey nebyla principiální problém ani v poměrně nedávné době, byla seriózně používána řada postupů, které lze za panaceu pokládat.\n\n"}
{"id": "926887", "url": "https://cs.wikipedia.org/wiki?curid=926887", "title": "Bauhínie", "text": "Bauhínie\n\nBauhínie (\"Bauhinia\") je rod rostlin řazený do čeledi bobovité (\"Fabaceae\"). Jsou to stromy, keře i liány s nápadnými květy. Listy jsou většinou jednoduché (řidčeji dvoulisté) a střídavé. Rod zahrnuje asi 300 druhů a je rozšířen v tropech celého světa. V roce 2005 byl tento rod na základě výsledků fylogenetických studií rozčleněn do celkem 8 samostatných rodů. Některé druhy bauhínií jsou v tropických zemích pěstovány jako okrasné rostliny. Některé druhy mají význam v tradiční medicíně.\n\nBauhínie jsou stromy, keře i vysoko šplhající liány se spirálovitě se svinujícími úponkami. Listy jsou střídavé, celokrajné, s celistvou až hluboce dvojlaločnou čepelí, která je výjimečně u některých druhů rozdělená až k bázi a tedy složená ze dvou lístků. Listy většiny druhů mají charakteristický kopýtkovitý tvar. Žilnatina je dlanitá se 3 až 15 primárními žilkami, sekundární žilky bývají v pravém úhlu na primární žilky. Palisty jsou různorodé, často drobné a opadavé. Rostliny jsou nejčastěji jednodomé s oboupohlavnými květy. Květy jsou velké, nápadné, nejčastěji bílé, žlutooranžové, růžové nebo purpurově červené, jednotlivé nebo v hroznech, latách či vrcholících. Kalich je pětičetný, někdy za zralosti rozštěpený ve 2 až 5 laloků. Koruna je složena z 5 lístků, které mohou být téměř stejného tvaru a velikosti nebo velmi rozdílné, téměř přisedlé až dlouze nehetnaté. Tyčinek je obvykle 10, řidčeji méně, a jsou volné nebo srostlé. Semeník je stopkatý nebo výjimečně přisedlý, s tenkou krátkou čnělkou a obsahuje 1 až mnoho vajíček. Plod je nepukavý nebo pukající 2 chlopněmi, plochý, oválný až čárkovitý, tenkostěnný nebo dřevnatý. Semena jsou plochá, vejcovitá až okrouhlá.\n\nRod bauhínie zahrnuje asi 300 druhů. Je rozšířen v tropech celého světa. Bauhínie nejčastěji rostou v tropických druhotných lesích, houštinách, vlhkých místech, savanách a na březích řek. V Evropě žádný zástupce tohoto rodu neroste.\n\nV Červeném seznamu ohrožených druhů IUCN jsou jako kriticky ohrožené uvedeny 2 druhy: \"Bauhinia paradisi\" z Hondurasu a \"Bauhinia seminarioi\", rostoucí ve 3 populacích v suchých pobřežních lesích v Ekvádoru. Jako ohrožené je vedeno celkem 5 druhů, z toho 4 druhy z Jižní Ameriky a 1 druh z Keni.\nPlody bauhínií jsou často explozivní a vystřelují semena do okolí. Listy některých druhů bauhínií se mohou zavírat a rozevírat podle střední žilky a regulovat tak odpar vody. Květy bauhínií jsou opylovány různými druhy hmyzu, u některých druhů ptáky nebo netopýry.\n\nMezi účinné látky v bauhíniích náležejí zejména různé flavonové glykosidy, např. rutin, kvercitrin a glykosidy kaempferolu, kvercetinu a kvercetolu.\n\nV minulosti byl rod bauhínie často řazen do samostatné čeledi sapanovité (\"Caesalpiniaceae\"). Tato čeleď však byla při molekulárních studiích shledána parafyletickou a v systému APG z roku 1998 vřazena do bobovitých (\"Fabaceae\"). Rod bauhínie byl v rámci bobovitých zařazen do tribu \"Cercideae\". Ten byl následně v roce 2017 převeden na samostatnou podčeleď \"Cercidoideae\".\n\nS nástupem molekulárních metod se navíc prokázalo, že rod \"Bauhinia\" v klasickém širokém pojetí (sensu lato, s.l.) není monofyletický a v roce 2005 byl rozdělen na několik rodů: \"Barklya\", \"Bauhinia\" s.str., \"Gigasiphon\", \"Lasiobema\", \"Lysiphyllum\", \"Phanera\", \"Piliostigma\" a \"Tylosema\".\n\n\nČetné druhy bauhínií se pěstují v tropických zemích jako okrasné dřeviny, zejména bauhínie pestrá, \"Bauhinia purpurea\" a \"B. x blakeana\", dále \"B. acuminata\", \"B. monandra\" a \"B. tomentosa\". Zajímavě pravidelně prolamované dřevnaté stonky liánovitého druhu \"Bauhinia guianensis\" se občas dovážejí jako dekorace, např. k výzdobě terárií. S některými druhy bauhínií se lze setkat ve sklenících našich botanických zahrad.\n\nRůzné druhy bauhínií jsou využívány v tradiční indické medicíně, zejména \"Bauhinia acuminata\", \"B. malabarica\", \"B. purpurea\", \"B. racemosa\", \"B. retusa\", \"B. tomentosa\" a \"B. variegata\". Používají se např. při úplavici, ke snižování horečky, proti parazitům aj.\n\n"}
{"id": "926893", "url": "https://cs.wikipedia.org/wiki?curid=926893", "title": "Jamil Nasser", "text": "Jamil Nasser\n\nJamil Nasser (rodným jménem George Joyner; 21. června 1932 Memphis − 13. února 2010 Englewood) byl americký jazzový kontrabasista. V dětství hrál na klavír a ke kontrabasu přešel až ve svých šestnácti letech. V letech 1955−1956 působil v kapele bluesového kytaristy B. B. Kinga a následně dva roky u klavíristy Phinease Newborna. Řadu let spolupracoval s Ahmadem Jamalem a hrál i s dalšími hudebníky, mezi které patří Gene Ammons, Lou Donaldson, Red Garland nebo Randy Weston. Zemřel na mrtvici ve svých sedmasedmdesáti letech.\n"}
{"id": "926894", "url": "https://cs.wikipedia.org/wiki?curid=926894", "title": "Staroklasická vokální polyfonie", "text": "Staroklasická vokální polyfonie\n\nStaroklasická vokální polyfonie je v dnešním chápání idealizované a zjednodušené označení vícehlasé duchovní sborové hudby období renesance bez doprovodu hudebních nástrojů. Chápali je tak zástupci cecilianismu v 19. století, kteří spatřovali vzor ve skladbách Giovanni Pierluigiho da Palestriny. Upřednostňování tzv. \"palestrinovského stylu\" mělo svůj původ v enormním dopadu, který spočíval jednak ve výjimečných hudebních kvalitách skladatele, ale též v tom, že své skladby tvořil přísně ve smyslu teologických předloh, jež stanovoval Tridentský koncil z let 1562–64. Rozmanitost regionálních a osobních stylů, jež vokální hudba renesance vykazuje, ovšem tomuto omezení neodpovídá. Zvláště skladatelé franko-vlámské školy byli podle moderního chápání považováni také za „klasiky“ staré hudby, a proto hudebníci jako např. Josquin Desprez a světské hudební formy jako chanson a madrigal bývají často řazeni ke staroklasické vokální polyfonii, pokud se tohoto problematického termínu dnes vůbec ještě používá, kvůli svému historickému vývoji. Výrazu se používá víceméně pouze v německojazyčném prostředí, mimo ně se nevžilo žádné podobné odpovídající označení.\n\n"}
{"id": "926895", "url": "https://cs.wikipedia.org/wiki?curid=926895", "title": "Ligand (biochemie)", "text": "Ligand (biochemie)\n\nLigand ve smyslu používaném v biochemii a farmakologii označuje látku, typicky malou molekulu, která vytváří komplex s biomolekulou a tato vazba má biologický význam. V užším slova smyslu se jako ligand označuje signální molekula, která se váže na vazebné místo cílového proteinu.\nLigand, který je schopný po navázání na receptor vyvolat fyziologickou odpověď, se nazývá agonista, ten, který je schopen se vázat, ale odpověď nespouští, je antagonista \n\nVazba ligandů probíhá pomocí slabých molekulových interakcí, jako jsou iontové vazby, vodíkové vazby nebo Van der Waalsovy síly. Díky tomu je vazba ligandů většinou reverzibilní a jenom vzácně dochází k tvorbě ireverzibilních kovalentních vazeb. Vazba ligandu na receptorový protein většinou mění jeho konformaci (prostorové uspořádání). Právě konformační stav receptorového proteinu v řadě případů určuje jeho biologickou funkci. Kromě toho může ligand působit například jako substrát pro enzymatickou aktivitu, inhibitor nebo aktivátor enzymu, případně jako neurotransmiter.\n\nSíla vazby ligandu ke svému receptoru se vyjadřuje afinitou, což je disociační konstanta komplexu ligand•receptor. Vazebná afinita není určena pouze \"přímými\" interakcemi mezi ligandem a receptorem, ale velmi důležitou roli má i okolní rozpouštědlo. Obecně platí, že ligandy s vysokou afinitou vytvářejí silnější vazby se svým receptorem a průměrná doba, po kterou zůstávají navázány na receptor, je delší. Vysoká afinita vazby navíc umožňuje využít část vazebné energie na vyvolání konformační změny receptoru, což může vést ke změně aktivity enzymu, nebo otevření iontového kanálu. Důsledkem vysoké afinity pro receptor je také schopnost ligandy vysytit všechny dostupné molekuly receptoru i při velmi nízké koncentraci ligandu.\n\nLigand, který po navázání na receptor vyvolá fyziologickou odpověď, se nazývá agonista pro daný receptor. Agonisticky působící ligandy se charakterizují jednak podle toho jakou a jak intenzivně dokáží vyvolat fyziologickou odpověď, jednak podle toho, jaká jejich koncentrace je nezbytná k vyvolání fyziologické odpovědi. Podle toho, jestli dokáže ligand vyvolat maximální odpověď receptoru, se nazývá úplný nebo částečný agonista, viz obrázek vpravo. V tomto příkladu dokáže úplný agonista aktivovat odpověď receptoru do poloviny jeho maxima při zhruba 5×10 molární koncentraci (tzn. v řádu nanomolů). Ligand, který se váže na receptor, ale není schopný aktivovat fyziologickou odpověď, je \"antagonista receptoru.\"\nKromě schopnosti aktivovat svůj receptor se ligandy charakterizují podle jejich koncentrace, která je vyžadována k obsazení poloviny všech možných receptorových míst, tedy jejich disociační konstantu (\"K\"). V příkladu nalevo má ligand znázorněný modře vyšší afinitu ke svému receptoru a tedy nižší hodnotu \"K\", než zeleně znázorněný zelenou křivkou. V případě, že jsou v roztoku přítomny oba ligandy, bude receptor obsazen především ligandem s vyšší afinitou. Tato kompletice mezi ligandy s různou afinitou je podstata například příčinou jedovatosti oxidu uhelnatého, protože oxid uhelnatý má výrazně vyšší afinitu k hemoglobinu, než kyslík.\n\n"}
{"id": "926896", "url": "https://cs.wikipedia.org/wiki?curid=926896", "title": "Agonista (rozcestník)", "text": "Agonista (rozcestník)\n\nPojem agonista má v různých oborech různé významy, avšak vždy označuje stejně působícího činitele.\n\n"}
{"id": "926901", "url": "https://cs.wikipedia.org/wiki?curid=926901", "title": "René Pleven", "text": "René Pleven\n\nRené Pleven (15. dubna 1901, Rennes – 13. ledna 1993, Paříž) byl francouzský politik.\n\nVe dvou obdobích byl premiérem Francie (1950-1951, 1951–1952). Zastával i řadu dalších vládních funkcí: ministr kolonií (1944), ministr financí (1944–1946), ministr národního hospodářství (1945), ministr obrany (1949–1950, 1952–1954), ministr zahraničních věcí (1958), ministr spravedlnosti (1969–1973). Byl zakladatelem strany \"Union démocratique et socialiste de la Résistance\", která stála nalevo od Radikální strany a napravo od socialistů. V letech 1946-1953 byl i jejím předsedou, vystoupil z ní roku 1958, aby podpořil de Gaullův plán nového ústavního pořádku. Byl velkým příznivcem evropské integrace. Jako premiér připravil tzv. Plevenův plán, který volal po společné evropské armádě - ten ovšem narazil u gaullistů (ovšem i socialistů a komunistů).\n\n"}
{"id": "926902", "url": "https://cs.wikipedia.org/wiki?curid=926902", "title": "Finále Grand Prix IAAF 2001", "text": "Finále Grand Prix IAAF 2001\n\n17. Finále Grand Prix IAAF – lehkoatletický závod, který se odehrál 9. září roku 2001 v Melbourne na stadionu Olympic Park Stadium. \n"}
{"id": "926903", "url": "https://cs.wikipedia.org/wiki?curid=926903", "title": "Larisa Latyninová", "text": "Larisa Latyninová\n\nLarisa Semjonovna Latynina ( \"Лариса Семенівна Латиніна\", \"Лариса Семёновна Латынина\"; 27. prosince 1934 Cherson) je bývalá sovětská gymnastka. V letech 1956 až 1964 získala 14 olympijských medailí v soutěžích jednotlivců a čtyři medaile v soutěži družstev a je tak nejúspěšnější olympioničkou všech dob.\nNarodila se v Chersonu v Sovětském svazu (dnes Ukrajina), otec Semjon Andrejevič Dyrij padl v roce 1943 u Stalingradu. Nejdříve cvičila jako baletka, později se začala věnovat gymnastice. Vystudovala střední školu a v roce 1953 se přestěhovala do Kyjeva. O rok později debutovala na mezinárodních soutěžích a v necelých devatenácti letech získala první zlatou medaili jako členka vítězného družstva SSSR na mistrovství světa v gymnastice v Římě.\n\nStartovala na olympiádě v Melbourne v roce 1956. Zde získala čtyři zlaté medaile – v soutěži družstev, víceboji, přeskoku a prostných (souběžně s maďarskou gymnastkou Ágnes Keletiovou), stříbrnou medaili na bradlech a bronzovou medaili v soutěži družstev s náčiním (dnes už zrušené). V roce 1958 startovala na mistrovství světa v gymnastice ve čtvrtém měsíci těhotenství a získala pět zlatých medailí při svých šesti startech.\nNa olympiádě v Římě v roce 1960 obhájila zlatou medaili v soutěži družstev, víceboji a v prostných. K nim přidala stříbro z bradel a kladiny a bronzovou medaili v přeskoku.\nSvoji olympijskou sbírku medailí završila v Tokiu v roce 1964. Zde získala zlato v družstvech a prostných, stříbro ve víceboji a přeskoku a bronz na kladině a bradlech.\n\nPo skončení sportovní kariéry se stala trenérkou národního týmu gymnastek SSSR a sportovní funkcionářkou.\n\n\n\n"}
{"id": "926907", "url": "https://cs.wikipedia.org/wiki?curid=926907", "title": "Alice Coltrane", "text": "Alice Coltrane\n\nAlice Coltrane (rodným jménem Alice McLeod; 27. srpna 1937 Detroit − 12. ledna 2007 Los Angeles) byla americká jazzová klavíristka, varhanice, harfistka a hudební skladatelka. V letech 1962−1963 vystupovala s vibrafonistou Terry Gibbsem a v té době se seznámila s Johnem Coltranem, se kterým se v roce 1965 vzala. Své první sólové album nazvané \"A Monastic Trio\" vydala v roce 1967 na značce Impulse! Records. během své kariéry spolupracovala s řadou dalších hudebníků, mezi které patří Carlos Santana, McCoy Tyner, Pharoah Sanders nebo Jack DeJohnette. Zemřela na respirační selhání ve věku devětašedesáti let.\n\n"}
{"id": "926908", "url": "https://cs.wikipedia.org/wiki?curid=926908", "title": "Jimmy Dawkins", "text": "Jimmy Dawkins\n\nJimmy Dawkins (rodným jménem James Henry Dawkins; 24. října 1936 Tchula, Mississippi, USA − 10. dubna 2013 Chicago, Illinois, USA) byl americký bluesový kytarista a zpěvák. Z rodného Mississippi se přestěhoval v roce 1955 do Chicaga, kde začal vystupovat v malých lokálních klubech a postupně se stal vyhledávaným hráčem, což mu umožnilo, že mohl hrát například s Otisem Rushem a Buddy Guyem. V roce 1969 za podpory dalšího hudebníka Magic Sama získal smlouvu s vydavatelstvím Delmark Records a vydal své první album \"Fast Fingers\".\n"}
{"id": "926909", "url": "https://cs.wikipedia.org/wiki?curid=926909", "title": "Grover Mitchell", "text": "Grover Mitchell\n\nGrover Mitchell (17. března 1930 Whatley, Alabama, USA − 6. srpna 2003 New York City, New York, USA) byl americký jazzový pozounista. V roce 1961 krátce působil v orchestru Duke Ellingtona a následně u Lionela Hamptona. Od roku 1962 působil v orchestru Count Basieho, odkud odešel v roce 1970, ale o deset let později se opět vrátil. V orchestru zůstal i po Basieho smrti a v roce 1995 převzal po Franku Fosterovi jeho vedení. Během své kariéry spolupracoval i s dalšími hudebníky, mezi které patří Gene Ammons, Oliver Nelson, Sarah Vaughan nebo Eddie Harris. Zemřel na rakovinu ve svých třiasedmdesáti letech.\n"}
{"id": "926911", "url": "https://cs.wikipedia.org/wiki?curid=926911", "title": "Wayne Andre", "text": "Wayne Andre\n\nWayne Andre (17. listopadu 1931 − 26. srpna 2003) byl americký jazzový pozounista. Počátkem padesátých let doprovázel trumpetistu Charlieho Spivaka. V roce 1956 hrál s Woody Hermanem a později s Kai Windingem. Následně pracoval převážně jako studiový hudebník. Během své kariéry hrál na albech řady hudebníků, mezi které patří Yusef Lateef, Randy Weston, Airto Moreira, Lalo Schifrin nebo Kenny Burrell. V roce 1975 hrál na albu \"Born to Run\" rockového zpěváka Bruce Springsteena. Zemřel na rakovinu ve svých jedenasedmdesáti letech.\n"}
{"id": "926912", "url": "https://cs.wikipedia.org/wiki?curid=926912", "title": "Niagara Falls", "text": "Niagara Falls\n\nNiagara Falls může být:\n\n\n"}
{"id": "926913", "url": "https://cs.wikipedia.org/wiki?curid=926913", "title": "Radko Pytlík", "text": "Radko Pytlík\n\nRadko Pytlík (* 8. října 1928 Praha) je český literární historik, spisovatel a editor; v denním tisku užívá autorskou šifru \"rp\".\n\nNarodil se v rodině vědce hydrobiologa. Po absolvování reálného gymnázia v Praze od roku 1947 studoval češtinu, literární vědu a filosofii na Filozofické fakultě Karlovy univerzity. V roce 1952 obhájil doktorskou disertaci na téma \"Počátky tvorby Jaroslava Haška\". Ke konci studií pracoval jako tajemník odboru umění Socialistické akademie. Od roku 1951 po celou kariéru publikoval články v denním tisku – Lidové noviny, Rudé právo, Svobodné slovo (pod pseudonymem Alois Vršťala) a v periodikách (Nový život, Kultura, Květen, Kultúrny život (vycházel v Bratislavě), Host do domu, Kulturní tvorba, Věda a život, Divadlo, Květy, Dikobraz, Literární noviny, Tvorba (příloha Kmen) a dalších. Zasloužil se o popularizaci české literatury a literárního humoru.\n\nPo absolvování základní vojenské služby (1952–1954) nastoupil roku 1955 do Ústavu české a světové literatury Československé akademie věd v Praze, kde zůstal po celou vědeckou kariéru. Kromě toho přednášel na FFUK v Praze i v zahraničí. Věnoval se především životu a dílu Jaroslava Haška, ale psal také o jeho literárních současnících Vilému Mrštíkovi, E. E. Kischovi, Franzi Kafkovi, Josefu Kadlecovi, Jiřím Křenkovi a dalších, ze současných spisovatelů se věnoval například Bohumilu Hrabalovi.\nV roce 1991 odešel do důchodu.\n\nByl dvakrát ženat. Jeho druhou manželkou se stala Věra Dyková (* 1952), jež byla archivářkou Památníku národního písemnictví a v současnosti vede nakladatelství Emporius. Jeho synem z druhého manželství je zpěvák Vojtěch Dyk.\n\n\n"}
{"id": "926914", "url": "https://cs.wikipedia.org/wiki?curid=926914", "title": "Niagara Falls (Ontario)", "text": "Niagara Falls (Ontario)\n\nNiagara Falls je město v kanadské provincii Ontario ležící na řece Niagara přímo u Niagarských vodopádů. V roce 2001 zde žilo 78 815 obyvatel.\n\nOblast okolo vodopádu je osídlena od 17. století, nejprve Irokézy a později Evropany, které sem přitáhli právě velké vodopády. Začátkem devatenáctého století se zde začala rozvíjet turistika, která se postupem času stala hlavním příjmem peněz pro město. Ročně sem přicházejí kvůli vodopádům stovky tisíc turistů, čemuž se přizpůsobila i infrastruktura města, jež nabízí velké množství ubytovacích zařízení a kasín.\n\nMěsto je spojeno se stejnojmenným sousedním městem Niagara Falls, které se nachází na druhém břehu řeky, již ve státě New York.\n\n"}
{"id": "926915", "url": "https://cs.wikipedia.org/wiki?curid=926915", "title": "Mistrovství Evropy ve volejbale mužů 1999", "text": "Mistrovství Evropy ve volejbale mužů 1999\n\n21. mistrovství Evropy ve volejbale mužů se konalo ve dnech 7. – 12. 9. v Rakousku.\n\nTurnaje se zúčastnilo 8 týmů, rozdělených do dvou čtyřčlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo. Mistrem Evropy se stali volejbalisté Itálie.\n\n1. Itálie\n\nTrenér: Andrea Anastasi\n\n"}
{"id": "926916", "url": "https://cs.wikipedia.org/wiki?curid=926916", "title": "Ryan Dolan", "text": "Ryan Dolan\n\nRyan Dolan (* 22. července 1985 Strabane, Hrabství Tyrone, Severní Irsko, Spojené království) je irský popový zpěvák.\n\nJe znám tím, že reprezentoval Irsko na Eurovision Song Contest 2013 s písní „Only Love Survives“.\n\nJeho píseň „Only Love Survives“ vyhrála irský národní výběr \"Eurosong 2013\" a měl tu čest reprezentovat Irsko na Eurovision Song Contest 2013 ve švédském Malmö. Píseň prezentoval v prvním semifinále v Malmö Aréně dne 14. května 2013 a kvalifikoval se do finále po umístění mezi 10 nejlepšími. Ve finále, které se konalo 18. května 2013 se umístil na poslední příčce se ziskem 5 bodů.\n\nDebutové album \"Frequency\" bylo vydáno 13. května 2013.\n\nV únoru 2014, během rozhovoru na \"RTE Radio 1\", se příznal k homosexualitě. V rozhovoru řekl, že „\"Ve škole jsem byl zmatený o tom, kdo jsem a bylo to pro mě opravdu těžké s tím vyrůstat. Bylo těžké se tím s vyrovnat, protože jsem věděl, že jsem gay, ale neměl jsem odvahu s někým o tom mluvit\"“.\n\n"}
{"id": "926919", "url": "https://cs.wikipedia.org/wiki?curid=926919", "title": "Niagara Falls (New York)", "text": "Niagara Falls (New York)\n\nNiagara Falls je město v okrese Niagara County ve státě New York ve Spojených státech amerických. Město je spojeno se stejnojmenným sousedním městem Niagara Falls, které se nachází na druhém břehu řeky, již v Kanadě\n\nV roce 2010 zde žilo 50 193 obyvatel. S celkovou rozlohou 43,5 km² byla hustota zalidnění 1 527,3 obyvatel na km².\n\n"}
{"id": "926922", "url": "https://cs.wikipedia.org/wiki?curid=926922", "title": "Repozitář vědeckých prací", "text": "Repozitář vědeckých prací\n\nV prostředí Internetu je dnes již obrovské množství institucionálních repozitářů nebo vydavatelských archivů. Informace o takových digitálních úložištích shromažďují například Registr repozitářů s otevřeným přístupem (ROAR - Registry of Open Access Repositories), ve kterém najdeme záznamy o více jak 2699 repozitářích. Dále Adresář repozitářů s otevřeným přístupem (Open DOAR - The Directory of Open Access \nRepositories), ve kterém najdeme seznam více jak 2170 záznamů o těchto úložištích. V České republice je celkem sedm repozitářů. \n\nPatří mezi ně: \n\nSystém repozitar.cz je vyvíjen na Masarykově univerzitě od roku 2010, kdy univerzita podepsala Berlínskou deklaraci a tím podpořila hnutí otevřeného přístupu. Díky tomu se problematika přístupu k vědeckým publikacím dostala i do Dlouhodobého záměru MU 2011–2015 Důležitou složkou, aby tento systém mohl vzniknout, bylo spuštění rozvojového projektu Meziuniverzitní síť technických a metodických opatření na ochranu proti plagiátorství, v únoru 2011 Ministerstvem školství, mládeže a tělovýchovy.\n\nRepozitar.cz je národní integrovaný systém, jenž navazuje na již vzniklé systémy a to theses.cz a odevzdej.cz. V rámci těchto tří systémů bude propojen veškerý obsah a tím se usnadní vyhledávání plagiátů. Systém bude sloužit k publikování odborných textů, které budou také ověřovány na svou originalitu. V rámci repozitáře se budou tyto texty dlouhodobě archivovat a také se bude vědecko-výzkumná činnost \nvykazovat do RIVu (Rejstřík informací o výsledcích), čímž bychom mohli přispět ke zvýšení podpory výzkumu a vývoje.\n\nDo projektu vývoje institucionálního repozitáže je zapojeno 15 univerzit - Česká zemědělská univerzita v Praze, Janáčkova akademie múzických umění v Brně, Jihočeská univerzita v Českých Budějovicích, Masarykova univerzita, Ostravská univerzita v Ostravě, Slezská univerzita v Opavě, Technická univerzita v Liberci, Univerzita Jana Evangelisty Purkyně v Ústí nad Labem, Univerzita Karlova v Praze, \nUniverzita Palackého v Olomouci, Vysoká škola báňská – Technická univerzita Ostrava, Vysoká škola ekonomická v Praze, Vysoká škola polytechnická Jihlava, Vysoká škola technická a ekonomická v Českých Budějovicích a Západočeská univerzita v Plzni\n\nS vývojem repozitáře se váže i použití licencí Creative Commons Creative Commons a problematika vědeckého publikování v režimu Open Access Open Access\n\nRada pro výzkum, vývoj a inovace je odborným orgánem vlády České republiky. Činnost Rady je upravena zákonem č.130/2002 Sb. o podpoře výzkumu, experimentálního vývoje a inovací z veřejných prostředků a o změně některých souvisejících zákonů. Ministerstvo školství, mládeže a tělovýchovy odporuje vysokoškolský výzkum a také je odpovědné za mezinárodní komunikaci a spolupráci v oblasti vědy a výzkumu. V zákonech jsou definovány především druhy poskytované podpory, vymezení kompetencí poskytovatelů a dalších účastníků procesu podpory vědy a výzkumu. Ustanovena je také spoluúčast na financování mezinárodních projektů.\n\nZaměřujeme se na Repozitář.cz, vyvíjen na Masarykově univerzitě, proto je důležitá i její legislativa. Masarykova univerzita vydala v srpnu 2011 směrnici, která se vztahuje na díla publikovaná od 1. ledna 2012. Předmětem Směrnice MU č. 7/2011 Repozitář zaměstnaneckých děl je upravení způsobu shromažďování a archivace publikovaných zaměstnaneckých děl na Masarykově univerzitě). Publikovaná zaměstnanecká díla se shromažďují prostřednictvím Repozitáře zaměstnaneckých děl Informačního systému IS MU, který univerzita zřizuje z důvodu zájmu na zodpovědném vykonávání majetkových práv k těmto dílům. V dalších článcích je jasně určeno zaměstnanecké dílo, na které se tato směrnice stahuje, dále práva a \npovinnosti zaměstnanců MU. Do těchto práv patří také, že zaměstnanec může do repozitáře uložit svá díla vzniklá ještě před nabytím účinnosti této směrnice. O kontrolu dodržování publikační činnosti dle této směrnice se stará prorektor, jehož svěřenou oblastí je právě ta publikační.\n"}
{"id": "926923", "url": "https://cs.wikipedia.org/wiki?curid=926923", "title": "Sudbury (škola)", "text": "Sudbury (škola)\n\nNa škole Sudbury mají studenti plnou odpovědnost za své vlastní vzdělání a na škole funguje přímá demokracie, přičemž studenti a zaměstnanci školy jsou si rovni. Studenti se mohou individuálně rozhodnout, co dělat se svým časem, a přiklánějí se k tomu, aby jejich učení probíhalo jako nepřímý výsledek běžných zážitků, spíše než prostřednictvím činnosti v kurzech. Neexistují zde žádné předem určené vzdělávací osnovy, předepsané kurikulum nebo standardizované předpisy. Je to způsob demokratické výchovy.\n\nPřestože nebyla přijata žádná definice školy Sudbury, zaměření prostředí ve škole Sudbury bylo popsáno slovy jako je svoboda, důvěra, vzájemná úcta, odpovědnost a demokracie.\n\nJméno \"Sudbury\" odkazuje na Sudbury Valley School, která byla založena v roce 1968 v americkém Framinghamu jako první škola tohoto typu. V současné době existuje více než 30 škol typu Sudbury po celém světě. Tyto školy nejsou v žádném případě formálně propojeny, ale tvoří volně provázanou síť. Vzájemně se podporují, přestože působí jako nezávislé entity.\n\nSudbury školy jsou založeny na přesvědčení, že 1) děti již zvládají základní chování potřebné v dospělosti a 2) přiznání plných demokratických práv v dětství je nejlepší příprava na život v demokracii.\n\nNebyla přijata žádná definice školy Sudbury. Zejména zakladatelé první školy Sudbury zdůraznili fakt, že neexistuje žádná definice.\n\nŠkola Sudbury zahrnuje taková hodnoty jako je svoboda, důvěra, úcta, odpovědnost a demokracie. Tato mnohoznačná slova je možno snadno špatně vykládat, takže vytvořit použitelnou definici není možné. Zaměstnanec školy Sudbury v Cedarwoodu napsal, že „zakrátko bude mít alternativní veřejná škola poslání, které bude znít jako filozofie z Cedarwoodu, ale jejich škola bude zcela odlišná v praxi“.\n\nSudbury školy jsou založeny na:\n\n„Základní předpoklady, ze kterých škola vychází, jsou jednoduché: všichni lidé jsou zvědaví od přírody; nejúčinnější, dlouhotrvající a hluboké učení je takové, které učící začne a věnuje se mu sám; všichni lidé jsou kreativní, pokud je jim dovoleno rozvíjet své jedinečné schopnosti; míšení studentů různého věku podporuje růst všech členů skupiny; svoboda je základem pro rozvoj osobní odpovědnosti.“\n\nVšechny stránky vedení školy Sudbury jsou dojednány na týdenní školních shromážděních, podle vzoru tradičních městských shromáždění v Nové Anglii. Školní shromáždění schvaluje, mění a ruší školní pravidla, řídí rozpočet školy a rozhoduje o přijímání a propouštění zaměstnanců . Každá osoba představuje – včetně studentů a zaměstnanců – jeden rovný hlas, a většina rozhodnutí je prohlasována prostou většinou.\n\nŠkolní pravidla jsou obvykle sestavena v knihách zákonů, čas od času opakovaně aktualizovaných, které tvoří součást školního zákoníku. Obvykle je nastaven postup pro vyřizování stížností, a většina škol se řídí pokyny, které respektují myšlenku náležitého právního postupu. Jsou v něm obvykle obsažena pravidla upravující vyšetřování, slyšení, hlavní líčení, rozsudek a možnost odvolání, obecně se postupuje podle filozofie, že studenti mají čelit důsledkům vlastního chování.\n\nUčení je přirozený vedlejší produkt každé lidské činnosti. Učení začínáme a usilujeme v něm sami. Existuje mnoho způsobů, jak se učit. Učení je proces – ty děláš, není to proces – je ti děláno. Přítomnost a vedení učitele nejsou nutné.\n\nVolná výměna myšlenek a volná konverzace a souhry mezi lidmi poskytuje širokou expozici do oblastí, které mohou být pro studenty významné a zajímavé. Studenti všech věkových kategorií mixu, starší studenti se učí od mladších studentů, stejně je to i naopak. Přítomnost starších žáků poskytuje vzory pro mladší studenty, a to jak pozitivní, tak negativní. Všudypřítomnost hry vedla k opakovanému pozorování návštěvníků, kteří byli ve škole Sudbury poprvé, že studenti se zdají být v neustálém „útlumu“.\n\nZaměřením školy i výslovně je studentům svěřena odpovědnost za své vlastní vzdělání: Jediná osoba, která navrhne, co se student naučí, je student sám. Výjimkou je situace, kdy student žádá o přiřazení do určité třídy nebo si dojednává výuku. Školy Sudbury nemají studenty porovnávat a hodnotit – škola nevyžaduje žádné testy, hodnocení ani opisy.\n\nČtení je pojednáno stejně jako jakékoli jiné téma: Studenti se naučí číst, když se pro to rozhodnou, nebo prostě tím, že jde o jejich životy.\n\n„Jen málo dětí vyhledá něčí pomoc, když se rozhodnou učit. Zdá se, že každé dítě má svou vlastní metodu. Některé se učí tím, že mu někdo předčítá, zapamatováním si příběhu, který pak nakonec čte samo. Některé se učí z krabic od cereálií, jiní z návodů ke hrám, další z dopravního značení. Některé se učí hláskováním, další slabikováním, jiní čtou celá slova. Abych byl upřímný, jen zřídka se dozvíme, jak se jim to povedlo, a oni nám to málokdy řeknou.“\n\nSudbury Valley School tvrdí, že všichni jejich studenti se naučili číst, a kromě toho tam nebyly žádné případy dyslexie. Zatímco se studenti učí číst v širokém věkových rozmezí, zdá se, že žádnou nevýhodou, pokud se naučí číst později. Nikdo, kdo se setká s jejich staršími studenty, neumí odhadnout, v jakém věku se poprvé naučili číst.\n\nTento model se v některých ohledech liší od jiných typů demokratických a svobodných škol, ale existuje mnoho podobností:\n\n"}
{"id": "926924", "url": "https://cs.wikipedia.org/wiki?curid=926924", "title": "Pražská strojírna", "text": "Pražská strojírna\n\nPražská strojírna a. s. je strojírenský podnik vyrábějící tramvajové výhybky, křížení, výhybkové systémy a ostatní součásti tramvajového svršku, který působí na místě bývalého cukrovaru v Praze-Vinoři. Jeho oficiální i lidový název „Rustonka“ odkazují k tradici původní libeňské firmy.\n\nPražská strojírna byla téměř dvě stě let spojena s historií Libně. Počátky současného podniku Pražská strojírna sahají až do dvacátých let 19. století, kdy v budově bývalé přádelny na Švábkách v Libni vybudovali bratří Thomasové továrnu na parní i pracovní stroje. V roce 1850 získal strojírnu jiný podnikatel – Joseph John Ruston, zkušený výrobce lodí a parních strojů. Pod Rustonovým vedením se výroba dále rozšiřovala a jeho říční lodě a parní bagry se postupně vyvážely i do Ruska, Turecka, Rumunska a Německa. Dne 1. června 1869 byla Rustonova strojírna akcionována a přešla do majetku Prager Maschinenbau A.G. (Pražská akciová strojírna, dříve Ruston a spol.), se základním kapitálem 2 000 000 zl. V roce 1891 získal podnik i zakázku na hlavní strojírenský pavilon pro Jubilejní zemskou výstavu. V roce 1908 vyrobila Pražská strojírna 2 097 parních strojů a 20 870 kotlů. Při přestavbě karlínského přístavu v roce 1911 ale zdejší loděnice zanikly.\n\nDo této doby spadá bouřlivý rozvoj provozu elektrických drah hl. m. Prahy. Správní rada elektrických podniků se proto s ohledem „na bezpečnost jejich provozování, jakožto i v zájmu racionálního podnikání a technicky správného řízení“ rozhodla vybudovat vlastní ústřední opravárenské dílny. V roce 1912 byl areál Rustonky zakoupen Elektrickými podniky za cenu 1 580 000 K a postupně do něj byly soustředěny opravárenské kapacity na tramvaje, později i na autobusy. Zároveň zde začala i výroba dílů pro stavbu a opravy kolejového svršku pro tramvaje. 7. ledna 1958 postihl areál Rustonky obrovský požár. Rozsáhlé spektrum činností se v areálu zachovalo až do šedesátých let minulého století, kdy byl v Hostivaři vybudován nový závod, do kterého byly převedeny opravy tramvají a později i opravy autobusů. V areálu „Rustonka“ v Libni byla nadále zachována výroba tramvajových kolejových konstrukcí, včetně výhybek a systémů pro ovládání výměn. \n\n1. 4. 1994 byla založena akciová společnost Pražská strojírna ve stoprocentním vlastnictví Dopravního podniku hlavního města Prahy. V létě 2002 areál v Libni byl výrazně zasažen povodněmi. Z důvodu, že stávající výrobní kapacity Libeňského areálu nesplňovaly dnešní standardy, a z důvodu toho, že město se snažilo vytěsnit průmyslové závody v blízkosti centra na lukrativních pozemcích, bylo rozhodnuto o přestěhování Pražské strojírny do nového výrobního areálu ve Vinoři, na severovýchodním okraji Prahy. Tento areál byl přestavěn a uzpůsoben dle projektu technologického uspořádání pracovišť tak, aby výroba byla optimalizována a zefektivněna. Původní tovární prostory v Libni byly zdemolovány v listopadu 2007; zůstala stát pouze budova původní kotelny s komínem (která měla být začleněna do nové výstavby), ovšem i tu v únoru 2014 developer srovnal se zemí a chce na uvolněné ploše postavit kancelářské budovy, obytné domy a obchodní centrum s názvem \"Rustonka\".\n\nHistorie současného sídla firmy ve Vinoři spadá do roku 1870, kdy zde byl založen Spolkový rolnický cukrovar. Tovární budovy postavil V. Nekvasil z Karlína a strojní zařízení firma Breitfeld i spol. tamtéž. Rozvoj cukrovarnictví si vynutil v roce 1874 vybudování rybníka – dodnes zvaného „Cukrovarský“ – na Vinořském potoce, jižně od areálu. Areál za socialismu vlastnilo ČKD a vystavělo zde obě haly, které byly Pražskou strojírnou po jejím přestěhování modernizovány. Historické budovy cukrovaru však byly, podobně jako v Libni (a přes podobné snahy technickou památku zachránit), roku 2009 zbourány.\n\nHlavním předmětem činnosti je vývoj a výroba kolejových konstrukcí a výhybkových systémů pro tramvajovou dopravu. Kompletní servis kolejových konstrukcí je doplněn o další komponenty jako jsou tramvajové výměny různých typů, rádius odbočení a profilů kolejnic, rozjezdové i sjezdové výhybkové systémy, vytápění výměn, dilatační zařízení, odvodnění tramvajových tratí a ostatní strojírenská výroba. Podnik vyrábí i některé části vybavení tramvajových vozů, například stavěcí klíče k přehazování výhybek a provádí výměnu obručí na kolech tramvají Tatra.\nPražská strojírna dodává své výrobky nejen akciové společnosti Dopravní podnik hlavního města Prahy, který je jejím hlavním odběratelem, ale i do ostatních dopravních podniků s tramvajovou dopravou v ČR a na Slovensku a též zákazníkům do Polska, Německa, Bulharska, Austrálie, Ruska, Itálie, Švédska, Maďarska, Estonska, Alžírska a dalších zemí.\n\n"}
{"id": "926925", "url": "https://cs.wikipedia.org/wiki?curid=926925", "title": "Tommy Tedesco", "text": "Tommy Tedesco\n\nTommy Tedesco (3. července 1930 Niagara Falls, New York, USA − 10. listopadu 1997 Northridge, Kalifornie, USA) byl americký kytarista. Během velké části své kariéry pracoval jako studiový hudebník a hrál tak na albech rozdílných hudebníků, jako byli Elvis Presley, Barbra Streisandová, Lalo Schifrin, Frank Sinatra nebo skupina The Beach Boys. Jeho primárním nástrojem byla kytara, ale zvládal i hru na mnoho dalších strunných nástrojů. Zemřel na rakovinu plic ve svých sedmašedesáti letech.\n\n"}
{"id": "926926", "url": "https://cs.wikipedia.org/wiki?curid=926926", "title": "Neviditelný (Wells)", "text": "Neviditelný (Wells)\n\nNeviditelný (anglicky \"The Invisible Man\") je vědeckofantastický román, který napsal anglický spisovatel H. G. Wells. Byl vydán v roce 1897. Líčí podivnou a tragickou životní dráhu mladého vědce, který se svým objevem neviditelnosti živé hmoty dostane do rozporu se zájmy společnosti a mravními zásadami lidstva. Původně vyšel na pokračování v \"Pearson's Weekly\" v roce 1897, ve stejném roce byl publikován jako kniha.\n\nČesky román vydalo mj. nakladatelství Levné Knihy KMa, v jejich vydání vyšel společně s dalším Wellsovým dílem \"Válka světů\".\n\n\nDo hospůdky v anglické vesnici Iping v Západním Sussexu přichází během vánice záhadný cizinec. Je oděn v dlouhém kabátě, jeho obličej je s výjimkou nosu celý zahalen, na hlavě má plstěný klobouk a oči jsou schovány za tmavými brýlemi. Jeho chování je značně odměřené, působí dojmem samotáře. Nepřeje si být rušen a většinu času tráví v pokoji prací s chemickými přístroji. Ven vychází pouze v noci. Cizinec a jeho nezvyklé chování se rychle stane předmětem místních drbů a spekulací. Napomáhají tomu i podivné krádeže, které se začnou ve vesnici množit. Griffinovi (což je cizincovo jméno) došly peníze a snaží se nějaké získat krádežemi. Když se paní Hallová (hostinská) domáhá zaplacení účtu a odchodu nyní již nevítaného hosta, Griffin schválně odhalí, že je neviditelný, aby ji vylekal. Přivolaní policisté se jej snaží zatknout, ale on se zcela svleče a využívaje výhody neviditelnosti uprchne.\n\nZáhy přinutí ke spolupráci tuláka Thomase Marvela. Spolu s ním se vrací do vesnice, aby získal zpět své poznámky o experimentech. Griffin totiž zkoumal a odhalil tajemství neviditelnosti, dotyčný preparát pak vyzkoušel sám na sobě. Když se Marvel pokusí udat Griffina policii, ten jej pronásleduje až do přímořského městečka Port Burdock a vyhrožuje mu smrtí. Marvel uteče do místní hospody a je zachráněn jejím osazenstvem. Později vypovídá o „neviditelném muži“ na policii a požaduje zadržení v pečlivě střeženém vězení.\n\nGriffinův zuřivý pokus o pomstu zrady vede k jeho postřelení. Ukryje se v nedalekém domě, což je shodou okolností domov dr. Kempa, bývalého známého z medicínských studií. Griffin odhalí Kempovi svou pravou identitu. Vysvětlí mu, že z něj hodlá udělat svého tajného spojence v odvetném tažení proti nepřátelům (za něž považuje téměř všechny).\n\nKemp jej však ohlásí úřadům a očekává brzkou pomoc, zatímco naslouchá divokým představám svého hosta. Když se policisté konečně dostaví do Kempova domu, Griffin se probije ven a příštího dne zanechá vzkaz, že Kemp bude první obětí jeho tažení teroru. Postřelí policistu a pronikne do Kempova domu. Kemp uniká do města, kde mu přijdou na pomoc místní občané. Dav Griffina chytí a zabije. Jeho tělo se po smrti zviditelní. V závěrečné kapitole je odhaleno, že Griffinovy poznámky o experimentech vzal Thomas Marvel.\n\na mnoho dalších adaptací (televizních, komiksových atd.)\n\n"}
{"id": "926928", "url": "https://cs.wikipedia.org/wiki?curid=926928", "title": "Sanford Meisner", "text": "Sanford Meisner\n\nSanford Meisner (31. srpna 1905, New York – 2. února 1997, Sherman Oaks, Los Angeles) znám jako \"Sandy\", byl americký herec a učitel herectví, který na základě systému Konstantina Stanislavského formuloval metody herectví, známé jako \"Meisnerova technika\".\n\nSanford Meisner se narodil jako nejstarší ze čtyř dětí. Jeho rodiče byli židovští imigranti, kteří utekli z Maďarska do USA.\n"}
{"id": "926929", "url": "https://cs.wikipedia.org/wiki?curid=926929", "title": "Menhiry de la Veissière", "text": "Menhiry de la Veissière\n\nMenhiry de la Veissière, někdy nazývané též menhiry de la Fare jsou největší skupinou menhirů v oblasti Cham des Bondons. Jednotlivé menhiry jsou rovněž jedny z největších v této oblasti a dosahují výšky až 5 m. Menhiry jsou staré asi 4000 let a nacházejí se jižně od samoty La Vaissière. Celkem tato skupina menhirů čítá 40 kamenů nalézajích se na velké ploše pastvin za samotou. V nedávné minulosti byly povalené menhiry znovu vztyčeny.\n"}
{"id": "926931", "url": "https://cs.wikipedia.org/wiki?curid=926931", "title": "Alta Vášová", "text": "Alta Vášová\n\nAlta Vášová (* 27. května 1939, Sevljuš, Podkarpatská Rus) je slovenská spisovatelka, autorka literatury pro děti a mládež a science fiction, filmová, televizní, rozhlasová a divadelní scenáristka.\n\nVášová vystudovala Vyšší pedagogickou školu v Bratislavě, obor matematika a fyzika. Pracovala jako učitelka, ale také byla průvodkyní a uklizečkou na hradě Zvíkov. V letech 1968–1970 pracovala jako dramaturgyně v Československé televizi. Během normalizace psala doma. Počínaje rokem 1978 pracovala jako scenáristka Slovenskej filmovej tvorby.\n\nAutorka své vědeckofantastické práce směřuje k řešení problémů v oblasti etiky. Mimo tvorby pro děti a science fiction je také autorkou řady filmových, televizních a rozhlasových scénářů a také libret k muzikálům.\n\n\n\n\n\n\n"}
{"id": "926933", "url": "https://cs.wikipedia.org/wiki?curid=926933", "title": "Klapa s Mora", "text": "Klapa s Mora\n\nKlapa s Mora byl hudební soubor, který reprezentoval Chorvatsko na Eurovision Song Contest 2013 ve švédském Malmö s písní \"\"Mižerja\"\". Je to \"super klapa\" soubor, která zahrnuje 6 mužských klapa zpěváků z 5 existujících klapa skupin v Chorvatsku. Mezi ně patří Kampanel, Sinj, Crikvenica, Sebenico and Grdelin.\n\nJsou to:\n\nBěhem jejích vystoupení v 1. semifinálové noci Eurovize 2013. Členové Klapy s Mora prezentovali sami sebe v tradičních outfitech, které nosí soutěžící soutěže Sinjska alka. Sinjska alka stejně jako zpěv klapa je zahrnut v Seznamu nehmotného kulturního dědictví UNESCO.\n\nByli eliminováni v semifinále a nekavalifikovali se do finále soutěže.\n"}
{"id": "926937", "url": "https://cs.wikipedia.org/wiki?curid=926937", "title": "Nejvyšší hofmistr", "text": "Nejvyšší hofmistr\n\nNejvyšší zemský hofmistr, také označovaný jako nejvyšší hofmistr Českého království německy \"Oberstlandhofmeister\", latinsky \"supremus magister curiae\"), byl po nejvyšším purkrabím druhým nejvýznamnějším zemským stavovským úředníkem Českého království, původně správce královského dvora. Byl předsedou komorního soudu a v soudních záležitostech předsedou královské rady. Vlastní správu královského dvora v Čechách měl na starost dvorský neboli královský hofmistr. Hodnost správce dvora existovala ve většině monarchií.\n\nV průběhu 15. století ztrácel na významu úřad královského hofmistra a vedle něj se vyvinul úřad nejvyššího zemského hofmistra, který se od roku 1453 řadil mezi nejvyšší zemské hodnosti. Tento nejvyšší hofmistr Českého království předsedal komornímu soudu a v soudních záležitostech byl i předsedou královské rady. Úřad přežil Obnovené zřízení zemské (1627). V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. Do zániku místodržitelského kolegia v roce 1748 byl jedním z jeho jedenácti řádných členů. Osudným se mu staly reformy Josefa II. (králem 1780–1790). Stal se pouhou čestnou hodností, od roku 1783 pak předsedal nově zřízenému apelačnímu soudu. Roku 1790 však byl nejvyšší hofmistr ve vedení apelačního soudu nahrazen prezidentem, čímž úřad nejvyššího zemského hofmistra zanikl i formálně.\n\nV roce 1490 činila odměna za vykonávání úřadu 1000 kop grošů českých, příjem byl pojištěn z výnosu kutnohorské mincovny.\n\n\n\n"}
{"id": "926938", "url": "https://cs.wikipedia.org/wiki?curid=926938", "title": "Lesklokorka ploská", "text": "Lesklokorka ploská\n\nLesklokorka ploská (\"Ganoderma applanatum\") je houba z řádu chorošotvaré (\"Polyporales\"), čeledě lesklokorkovité (\"Ganodermataceae\"). Organismus je fytopatogenní parazit a saprofytický druh. Plodnice je nejedlá, vyrůstá na kmenech nebo pařezech listnatých dřevin a vzácněji jehličnanů celoročně.\n\nGANOAP \n\nPodle EPPO je pro patogena s označením lesklokorka ploská \"Ganoderma applanatum\" používáno více rozdílných názvů, například \"Elfvingia megaloma\" nebo \"Polyporus applanatus\".\n\nJe rozšířená téměř po celé Zemi.\n\nPozitivní.\n\nVytváří vytrvalé, ploché, tenké, konzolovité plodnice s výraznou vrstevnatou strukturou, které mohou dorůstat velkých rozměrů (obvykle až 50cm ale je udáváno i 180 cm). Plodnice jsou leskle hnědé až červenohnědé, hrbolaté, pásované, nelesklé, pokryté kakaově zbarveným výtrusným prachem. Rourky vícevrstvé, okrouhlé, drobné, bílé. Dužnina je světle hnědá až hnědá. V hymeniu jsou časté hálky mušky \"Agathomyia wankowiczii\".\nListnáče\nméně často jehličnany \n\nPlodnice, bílá hniloba.\n\nTroudnatec kopytovitý (\"Fomes fomentarius\")\n\nParazit způsobující snížení pevnosti dřevin.\n\nOlšiny a lužní lesy s olší a jilmem.\n\nVětrem.\n\nZabránění poranění dřevin.\n\n"}
{"id": "926941", "url": "https://cs.wikipedia.org/wiki?curid=926941", "title": "Agathonas Iakovidis", "text": "Agathonas Iakovidis\n\nAgathonas Iakovidis řecky \"Αγάθωνας Ιακωβίδης\" (* 2. ledna 1955 Thessaloniki, Řecko) je řecký folkový zpěvák stylu rebetiko. Reprezentoval Řecko na Eurovision Song Contest 2013 s hudební skupinou Koza Mostra a písní \"\"Alcohol Is Free\"\".\n\nAgathonas Iakovidis se narodil v Evangelismos roku 1955.\n\nJeho rodiče byli emigranti z Malé Asie.\n\nJeho profesionální začátky se uskutečnily v hudebních halách ve městě Thessaloniki. Byl to student samouk (nikdy neměl hudební vzdělání). Agathonas se věnuje profesionálně hudbě od roku 1973. Roku 1977 vydal své první CD. V roce 1978 založil \"\"Rebetiko Sigrotima Thessalonikis\"\", se kterou nahrál 2 alba a vystupoval na různých koncertech po celém Řecku. Mezi nástroje, na které dokáže hrát patří kytara, baglama, oud, buzuki, tzoura, mandola a mandolína. V roce 1981 se přestěhoval na několik let do Atén (do r. 1987), kde spolupracoval s hudebníky jako Kostas Papadopoulos, Giorgos Koros, Vasilis Soukas, Lazarus Koulaxizes, Nick Philippides and Nikos Hatzopoulos a s mnoha dalšími. V roce 1987 se oženil s Eriphyleí Hodolidou, se kterou má syn jménem Nick, který studuje fyziku, hraje oud aparticipuje na mnoha Agathonasových koncertech, rádiích a televizi. Objevil se ve městech a vesnicích po celém Řecku a byl pozván na osobní koncerty v Evropě, Spojených státech amerických a Austrálii.\n\n"}
{"id": "926942", "url": "https://cs.wikipedia.org/wiki?curid=926942", "title": "Outkovka rumělková", "text": "Outkovka rumělková\n\nOutkovka rumělková (\"Pycnoporus cinnabarinus\") je houba z čeledi chorošovité (\"Polyporaceae\") a řádu chorošotvaré (\"Polyporales\"). Plodnice vyrůstají v červnu až listopadu, jsou nejedlé.\n\nPYCPCI\n\nPro patogena s označením outkovka rumělková (\"Pycnoporus cinnabarinus\") je používáno více rozdílných názvů, například \"Coriolus cinnabarinus\" nebo \"Trametes cinnabarina\".\n\nRozšířen celosvětově.\n\nPozitivní.\nPlodnice vyrůstají ve skupinách nad sebou. Jsou konzolovité, poměrně tenké. Klobouk je polokruhovitý, rumělkově, oranžově nebo skořicově červeně zbarvený, jemně plstnatý, později lysý, hrbolkatý, bočně přirostlý. Povrch je v mládí jemně plstnatý a hrbolatý, brzy olysávající s ostrým okrajem. Má šířku 20-100mm. Výtrusný prach je bílý.\nBříza, buk, třešně, jeřáb, ale i konifery.\n\nPlodnice na větvích nebo kmeni, červeně zbarvené dřevo, bílá hniloba.\n\nPředevším saprofyt, živé stromy napadá méně často.\n\n"}
{"id": "926946", "url": "https://cs.wikipedia.org/wiki?curid=926946", "title": "2011 v letectví", "text": "2011 v letectví\n\nTento článek obsahuje seznam událostí souvisejících s letectvím, které proběhly roku 2011.\n\n\n"}
{"id": "926947", "url": "https://cs.wikipedia.org/wiki?curid=926947", "title": "2012 v letectví", "text": "2012 v letectví\n\nTento článek obsahuje seznam událostí souvisejících s letectvím, které proběhly roku 2012.\n\n\n"}
{"id": "926951", "url": "https://cs.wikipedia.org/wiki?curid=926951", "title": "FC Slovan Liberec 2013/14", "text": "FC Slovan Liberec 2013/14\n\nTento článek se podrobně zabývá soupiskou a statistikami týmu FC Slovan Liberec v sezoně 2013/14. V této sezoně Slovan neobhajuje žádnou trofej, v minulé sezoně skončil na třetím místě Gambrinus ligy, což mu zaručilo start ve 2. předkole Evropské ligy. Do domácího poháru byl nasazen ve třetím kole.\n\nSlovan začal hned na úvod sezony těžkým utkáním Evropské ligy proti lotyšskému celku Skonto Riga. První utkání se hrálo 18. července v Rize. První gól utkání vstřelil hned v 7. minutě Frýdek, Skonto ale dokázalo vývoj utkání otočit a zvítězit 1:2. Na úvodní zápas Gambrinus ligy tým odcestoval na Andrův stadion, odkud se mu díky gólům Rybalky a Rabušice podařilo dovézt všechny tři body. První utkání před domácím publikem odehrál Slovan 25. července v odvetném utkání Evropské ligy se Skontem Riga. Jediný gól zápasu vstřelil po nahrávce Rabušice hlavou Dzon Delarge, za stavu 1:0 dokázal Přemysl Kovář chytit přísně nařízený pokutový kop a také díky tomu se hráči mohli radovat z postupu do 3. předkola. V neděli 28. července se hráči na stadionu U Nisy představili ve 2. kole Gambrinus ligy. Slovan sice po prvním poločase prohrával po gólové trefě Kisela, ve druhé půli však vývoj utkání otočil dvěma góly Rabušic.\n\n1. srpna se hrál v Liberci třetí zápas v řadě, tentokrát první utkání 3. předkola Evropské ligy proti švýcarskému FC Zürich. Hned v páté minutě utkání fauloval ve vlastním pokutovém území Hušek a nařízenou penaltu proměnil Davide Chiumento. Hned v úvodu druhého poločasu nacentroval z pravé strany Kušnír a před Rabušicem si míč srazil do vlastní brány Nef. V 81. minutě vystřelil na bránu aktivní Rabušic a dokonal tak obrat, utkání nakonec skončilo výsledkem 2:1 pro Slovan. K třetímu ligovému kolu Slovan vyrazil do nedaleké Mladé Boleslavi, kam také po minulé sezoně zamířil právě ze Slovanu středopolař Jiří Štajner. Jaroslav Šilhavý nasadil do tohoto zápasu prozatím nesehranou a méně zkušenou sestavu. Gólový účet otevřel hned ve 4. minutě po chybě Huška Jan Chramosta. Ve 37. minutě vyrobil velkou minelu Přemysl Kovář a daroval tak Boleslavi další gól. Ve druhém poločase nedokázala obrana uhlídat po standardní situaci Štajnera, který hlavou přidal další branku. Debakl liberce dokonal v 82. minutě Kysela a Slovan tak jel domů s porážkou 4:0. Ve středu odletěl kádr Slovanu do Švýcarska, kde ve čtvrtek nastoupil k odvetnému utkání 3. předkola Evropské ligy proti tamnímu celku FC Zürich. Ze sestavy byl trenérem vyřazen v poslední době často chybující Hušek a nahradil ho mladý Sackey. Utkání nezačalo nejlépe a již v 17. minutě lovil po střele Chermitiho míč ze své sítě Kovář. Během prvního poločasu se Slovan nedokázal dostat do herní pohody a ohrozit soupeřovu branku, do kabin hráči odcházeli za nepříznivého stavu. V průběhu druhého poločasu byly gólové šance na obou stranách hřiště, avšak gól padl do brány Zürichu v 64. minutě, kdy střelou ze střední vzdálenosti vyrovnal Frýdek. Po vstřelené brance začal hrát Slovan aktivněji a vytvořil si další příležitosti, pět minut před koncem tu svou plně využil Rybalka. Domácí se již do konce zápasu na nic nezmohli a konečný výsledek tedy zněl 1:2, což společně s výsledkem prvního utkání posunulo Slovan celkovým díky celkovému poměru 4:2 do Play-off. V rámci 4. kola Gambrinus ligy dorazila na Stadion U Nisy jihlavská Vysočina. Trenér Šilhavý provedl několik změn v sestavě, nejvýraznější bylo nasazení Karišika do obranné čtyřky, či Sackeyho do středu zálohy. První poločas zápasu měl herně navrch liberecký Slovan, avšak gólový účet zůstal po celých 45 minut neotevřen. Do zápisu o utkání se tak dostaly pouze dvě žluté karty a v 41. minutě také červená karta pro jihlavského Milana Kopice. Od úvodu druhého dění měli domácí jasně navrch, což vyústilo v gólovou trefu Serhije Rybalky. Ta ale byla za celé utkání jediná, Liberec tedy Jihlavské porazil nejtěsněji 1:0. K dalšímu kolu domácí soutěže vyrazil Slovan na hřiště Zbrojovky Brno. Týmu k tomuto utkání chyběl zraněný Frýdek, kterého na hřišti nahradil Jiří Fleišman. Utkání začalo kartou, hned ve 3. minutě ji obdržel Kušnír, o deset minut později také Fleišman. V průběhu celého zápasu bylo mnoho šancí na obou stranách hřiště a výsledek mohl být velmi vysoký, vinou nepřesných zakončení, či výborných zákroků obou brankářů však padl pouze jediný gól. Ten vstřelil v 19. minutě Serhij Rybalka a zajistil tak Liberci cennou venkovní výhru 0:1. Ve čtvrtek však Slovan čekal velmi náročný duel play-off Evropské ligy proti italskému Udinese a utkání pro něj nezačalo nejlépe. Od úvodního hvizdu začal italský celek velmi ofenzivně a měl několik nebezpečných šancí. Z první ojedinělé šance šel však do vedení Liberec, když se střela Rybalky otřela o břevno a skončila v síti. To přimělo tým z Itálie k ještě většímu tlaku, po kterém skóre srovnal Gabriel Silva. V úvodu druhé půle se hosté snažili strhnout vedení zpět na svou stranu, což se podařilo zásluhou Delarge. Udinese na to znovu reagovalo zvýšenou aktivitou a po dvojitém střídání mělo další nebezpečné situace a v utkání také několikrát nastřelili brankovou konstrukci. Avšak výsledek na konečných 1:3 pro Slovan upravil krásnou střelou levou nohou obránce Ondřej Kušnír. Po vydařeném utkání v Itálii se museli hráči znovu přeorientovat na domácí soutěž. Dalším soupeřem v Gambrinus lize byli pražští Bohemians 1905. Sestava byla vzhledem k boji v Evropské lize opět poupravena, například svůj debut v základní sestavě si odbyl záložník Kolár. Zápas byl však na góly velice skromný a jedinou trefu zaznamenal liberecký Josef Šural a udržel tak všechny tři body na Stadionu U Nisy, Liberec zvítězil 1:0. V průběhu týdne zavítali do severočeského města hráči italského Udinese, a to k odvetnému utkání Evropské ligy. Slovan hájil venkovní vítězství 1:3 a svůj náskok dokázal také navýšit, ve 23. minutě dokázal skórovat Dzon Delarge. Hosté do konce první půle dokázali skóre vyrovnat na 1:1, víc gólů však již v zápase nepadlo a Slovan tak po celkovém vítězství 4:2 postupuje do skupinové fáze Evropské ligy.\n\nPrvním záříjovým utkáním bylo prestižní severočeské derby proti FK Baumit Jablonec. Od počátku utkání byl aktivnější Jablonec, ale Slovan byl velice nebezpečný z protiútoků a ve 32. minutě šel do vedení po gólové trefě Rybalky. O pouhých pět minut později ho z dalšího vyvedeného protiútoku dokázal napodobit David Pavelka, čímž zařídil dvougólový náskok. Ve druhé půli se Slovan opět uchýlil k bránění a snažil se využít nadějných protiútoků k navýšení skóre, to se sice nepovedlo, Slovan si však z Chance Areny odvezl všechny body za vítězství 0:2. Ve šlágru osmého kola Gambrinus ligy přijela do Liberce plzeňská Viktoria. V duelu prvního se třetím šli již v osmé minutě do vedení hráči Plzně, a to po střele Ondřeje Koláře. Plzeň měla po většinu prvního poločasu převahu, ve druhé půli však dominovali liberečtí a díky gólu kapitána Radoslava Kováče vybojovali remízu 1:1. K prvnímu utkání ve skupině Evropské ligy odjeli hráči Slovanu do německého Freiburgu. Utkání nezačalo dobře a ve 23. minutě již hosté prohrávali po trefě Schustera, ve 35. minutě zvýšil z penalty Admir Mehmedi. Ve druhé půli se výkon Slovanu zvedl, skóre v 67. minutě korigoval svým prvním gólem za Slovan Kalitvincev. V 74. minutě vyrovnal po chybě obrany Michael Rabušic. V nastaveném čase ještě obdržel druhou žlutou a tím pádem červenou kartu Serhij Rybalka. Slovan si do tabulky skupiny připsal první bod za remízu 2:2.\n\nPoslední úprava: 30. srpna 2013.\n\nPoslední úprava: 23. září 2013\n\nPoslední úprava: 17. září 2013\nHřiště: D = Domácí; V = Venkovní Výsledek: V = Výhra; P = Prohra; R = Remíza\n\nPoslední úprava: 18. září 2013\n\nPoslední úprava: 18. září 2013\nHřiště: D = Domácí; V = Venkovní Výsledek: V = Výhra; P = Prohra; R = Remíza\n\n\n"}
{"id": "926952", "url": "https://cs.wikipedia.org/wiki?curid=926952", "title": "Džimara", "text": "Džimara\n\nDžimara ( ; ) je 4780 m vysoká hora na hranici mezi Ruskem (Republikou Ruské federace Severní Osetie-Alanie) a Gruzií (kraj Mccheta-Mtianetie), 9 km západně od hory Kazbek, ve východní části Chochského hřbetu, který je součástí bočního hřbetu pohoří Velký Kavkaz.\n\nPo Kazbeku je to druhá nejvyšší hora Severní Osetie-Alanie.\n\nPovodí severního i jižního svahu tvoří řeka Těrek protékající údolím Truso (soutěska) ( ), které odděluje Chochský hřbet od hlavního kavkazského hřebene.\n\n"}
{"id": "926955", "url": "https://cs.wikipedia.org/wiki?curid=926955", "title": "Římskokatolická farnost Nikolčice", "text": "Římskokatolická farnost Nikolčice\n\nŘímskokatolická farnost Nikolčice je územní společenství římských katolíků s farním kostelem sv. Jakuba v děkanátu Hustopeče.\nPrvní písemné zmínky o Nikolčicích pochází již z 11. století (z roku 1046), zakládací listina staroboleslavské kapituly svědčí o tom, že obec byla kapitule darována knížetem Břetislavem spolu s dalšími vesnicemi. Farní kostel svatého Jakuba Staršího byl postavený v roce 1777 na místě staré schátralé stavby.\nAdministrátorem excurrendo je od 1. srpna 2010 R. D. Mgr. Jiří Topenčík.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. prosinec. Adorační den připadá na 26. září.\n\nKaždoročně se zde koná tříkrálová sbírka. V roce 2015 se při ní vybralo 18 799 korun. Při sbírce v roce 2016 činil výtěžek 20 149 korun. V roce 2018 dosáhl výtěžek sbírky 26 282 korun.\n\nPravidelně při bohoslužbách vystupuje farní sbor a schola.\n\n"}
{"id": "926957", "url": "https://cs.wikipedia.org/wiki?curid=926957", "title": "Římskokatolická farnost Horní Bojanovice", "text": "Římskokatolická farnost Horní Bojanovice\n\nŘímskokatolická farnost Horní Bojanovice je územní společenství římských katolíků s farním kostelem svatého Vavřince v obci Horní Bojanovice v děkanátu Hustopeče.\n\nPrvní písemná zpráva o obci Horní Bojanovice je z roku 1298. Kostel svatého Vavřince má pozdně románský půdorys z doby po polovině 13. století. Nynější podoba chrámu pochází z konce 16. století.\n\nPřehled kněží, kteří působili v Horních Bojanovicích:\nSoučasným administrátorem excurrendo je od 1. srpna 2015 R. D. PaedDr. Marek Slatinský.\n\nDnem vzájemných modliteb farností za bohoslovce a bohoslovců za farnosti brněnské diecéze je 31. říjen. Adorační den připadá na nejbližší neděli po 17. červnu. Každoročně se zde koná tříkrálová sbírka. V roce 2015 se při ní vybralo 11 894 korun, o rok později 15 310 korun. \nVýtěžek v roce 2017 činil 16 064 korun. V následujícím roc dosáhl výtěžek tříkrálové sbírky 16 507 korun.\n\nPři bohoslužbách vystupuje farní sbor a schola.\n\n"}
{"id": "926958", "url": "https://cs.wikipedia.org/wiki?curid=926958", "title": "Cyklotrasa Euregio Egrensis", "text": "Cyklotrasa Euregio Egrensis\n\nCyklotrasa Euregio Egrensis (zkráceně EE) je mezinárodní cyklotrasa, spojující Bavorsko, Durynsko, Sasko a Čechy.\n\nNa území Čech vstupuje na hraničním přechodu Žďár/Griesbach, pokračuje na Jestřábí vrch, kde se odděluje cyklotrasa Iron Curtail Trail, a přes lokality \"U Křížku\", \"Kůrovec\" a \"Hubertka\" do Žďáru. Tady se stáčí prudce doleva, přičemž přibírá cyklotrasu 36, a přes lokalitu \"Zelená cesta\", Jalový Dvůr, kde se napojuje cyklotrasa 2202, Hamerský potok do Broumova a z něho po svahu Židova kopce a Jezevčího vrchu do Chodovské Hutě. Kousek za ní se napojuje cyklotrasa 2137; odděluje se u továrny na okraji Tří Seker. Od Tří Seker obě cyklotrasy pokračují do Krásného, kdy se 36 odděluje a EE pokračuje s novou cyklotrasou 361A do Velké Hleďsebe, přes Kosí potok do Valů u Mariánských Lázní a následně okolo Hájenského pramene, kde se stáčí prudce doleva, až do aleje Svobody. V aleji Svobody cyklotrasa 361A končí, naopak EE zde přibírá cyklotrasu 361 a spolu míří do Mariánských Lázní.\n\nDo Mariánský Lázní vstupují \"Kubelíkovou stezkou\", kterou ovšem u parkoviště na okraji města opouští a přes ulici Třebízského, kam se dostávají po lesní cestě, okrajem Martínkova parku, Geologického parku a okolo rozhledny Kamzík město opouští, dále okolo Kamzického jezírka, kde krátce přibírají cyklotrasu 2139 a golfovým areálem do Závišína, kde je krátce následuje cyklotrasa 2284.\n\nObě cyklotrasy pokračují podél Jilmového potoka, okrajem Ovesných Kladrub, k rybníku Podhora, kde se odděluje cyklotrasa 2257, dále do Mrázkova, chatovou oblastí okolo Betlémského rybníka, do Kláštera. V Klášteře 361 končí, připojuje se cyklotrasa Cesta z města 5, oddělují se cyklotrasy 2212, 2233, 306 a 352 a začíná cyklotrasa 362. Z Kláštera tedy cyklotrasy EE, 362 a Cesta z města 5 pokračují na Teplou, Otročín, kde se Cesta z města 5 odděluje, a Brť, za níž se odpojuje cyklotrasa 2232 a připojuje Cesta z města 6. Všechny tři cyklotrasy následně míří po silničce přes Měchov, Chodov na Bečov nad Teplou.\n\nDo Bečova přichází cyklotrasy Tepelskou ulicí a v centru, na křižovatce s Toužimskou ulicí se odděluje Cesta z města 6. Obě zbývající cyklotrasy pokračují Nádražní ulicí, přes řeku Teplou, za níž najíždí na silnici II/230 (Mariánskolázeňská ulice) a později i na silnici I/20 (Plzeňská ulice, následně přecházející v Karlovarskou). Na okraji Bečova tuto silnici opouští a po silničce míří okolo Milešova, po svahu Milešovského vrchu, přes Háje do Krásna, kde se na okraji odděluje cyklotrasa 2135. Na okraji Krásna se stáčí prudce doprava, vede okolo částí \"Na Dole\" a za ní najíždí na silnici II/209 (třída Osvoboditelů), kterou se dostává do Horního Slavkova. Na náměstí Republiky se obě cyklotrasy kříží s cyklotrasou 2017. 362 a EE následně pokračují Tovární ulicí, přes Údolí a následně Revoluční a opět Tovární ulicí do Lokte, kde 362 končí. Před mostem přes Ohři se odpojuje Kozihorská spojka, za mostem se pak připojuje cyklotrasa 6 od centra města. Z Lokte trasy kopírují průběh toku řeky Ohře (na okraji chytové osady se napojuje cyklotrasa 2016) a okolo bývalé štoly Vildenava, pramene Horčička a Svatošských skal, kde znovu překračuje Ohři, přicházejí Svatošskou ulicí do Doubí, místní části Karlových Varů.\n\nV Karlových Varech cyklotrasy pokračují ulicemi Modenská, Garibaldiho, K Linhartu a Jánošíkovou podél železniční trati do ulice Pod Lesem, okolo Tuhnické myslivny, spojnicí do Poštovní ulice a dále ulicemi Gorkého, Bečovská, Šumavská. Na křižovatce se Západní ulicí pokračují cestou na most přes Ohři, kde s nimi na krátkou dobu vede i cyklotrasa 2009, podél Ohře, pod Chebským a Ostrovským mostem, železniční tratí, Drahovickým a Pražským mostem, ulicemi Bohatická, Pod Strání, Borská a okolo Sedmidomků do Boru. Z Boru pokračuje přes Stráň do Radošova, kde krytým mostem znovu překračuje Ohři, a následně obloukem do Velichova, kde se u zámku 6 odpojuje a EE dále pokračuje s novou cyklotrasou 2198, znovu přes Ohři, silnicí přes Mořičov do Liticova a Ostrova nad Ohří.\n\nDo Ostrova obě cyklotrasy přicházejí Mořičovskou ulicí přes železniční trať, dále Nádražní ulicí, okolo zámku, Jáchymovskou ulicí přes náměstí U Brány a dále Hroznětínskou ulicí pod silnicemi I/13 a II/221 do Kfel, podél říčky Bystřice do Bystřice a Ostrovskou ulicí do Hroznětína. V Hroznětíně vedou ulicemi Potoční a Mlýnská, okrajem Krušnohorského náměstí, kde se odděluje cyklotrasa 2012, krátce Hřbitovní ulicí a posléze ulicemi Školní, Sídliště a Koželužská až k vlakové zastávce, kde najíždí na silnici II/221 (ulice Československé armády) a posléze podél ní vedou do Merklína. Z Merklína pokračuje silničkou podél Eliášova potoka a jeho přítoku Lípy do Lípy a následně okolo bývalého kláštera do Mariánské a dále okrajem Nového Města a přes rozcestí \"Nikolaj\" u Jáchymova. Kousek za ním se na chvíli napojují na silnici I/25, aby v zatáčce přejely na silnici II/219. Tu opouští na rozcestí \"Abertamská zatáčka\" a pokračují přes rozcestí \"Pod Špičákem\", kde je křižuje cyklotrasa 2002, okrajem NPR Božídarské rašeliniště, okolo Mrtvého rybníka do Hřebečné a dále do Abertam. V centru Abertam se na ně napojuje 2002, která s nimi v podstatě pokračuje až do Perninku.\n\nDo Perninku, kde 2002 končí, vstupují Jáchymovskou ulicí, na křižovatce s Karlovarskou ulicí se oddělují cyklotrasy 2000 a 2003, EE a 2198 pokračují touto ulicí do centra a dále ulicemi T.G. Masaryka, Blatenskou, kde na krátkou chvíli přibírají cyklotrasu 2001, a obě pokračují po silnici II/221 na Horní Blatnou, kde přibírají cyklotrasu 36. Mezi rozcestími \"Pod Blatenským vrchem\" a \"Bludná-rozcestí\" je doprovází již jednou zmiňovaná 2001. Přes Bludnou se všechny tři trasy dostávají do Ryžovny, kde se 36 odděluje a naopak začíná 2008. Zbývající tři trasy pokračují silničkou podél Černé, na rozcestí v lokalitě \"Háje\" se 2008 odděluje, zbývající dvě stále sledují Černou (u osady Luhy se napojuje Horská NS) až do Potůčků, před nimiž na rozcestí \"U Potůčků\" se odděluje cyklotrasa 2002. Přes Potůčky je doprovází cyklotrasa 2001, u hranic s Německem se odděluje 2009. Republiku cyklotrasa opouští na hraničním přechodu Potůčky/Johanngeorgenstadt.\n\n"}
{"id": "926959", "url": "https://cs.wikipedia.org/wiki?curid=926959", "title": "Římskokatolická farnost Křepice u Hustopečí", "text": "Římskokatolická farnost Křepice u Hustopečí\n\nŘímskokatolická farnost Křepice u Hustopečí je územní společenství římských katolíků s farním kostelem svatého Bartoloměje v rámci děkanátu Hustopeče brněnské diecéze.\nV Křepicích v lokalitě U Točky stával starý kostelík. Na konci 18. století byl již ve zchátralém stavu a proto byl nedaleko od něj postaven kostel nový, dokončen byl roku 1791.\nAdministrátorem excurrendo byl od 1. července 1995 R. D. Mgr. Petr Havlát z Velkých Němčic. Toho s platností od srpna 2018 vystřídal farář R. D. Vít Fatěna.\n\nDnem vzájemných modliteb farností za bohoslovce a bohoslovců za farnosti brněnské diecéze je 2. duben. Adorační den připadá na nejbližší neděli po 25. září.\n\nVýuka náboženství probíhá ve škole a na faře. Za působení Petra Havláta farnosti Křepice, Uherčice a Velké Němčice vydávaly dvakrát ročně společný zpravodaj. Poté, co se stal v létě 2018 farářem Vít Fatěna, vychází samostatný farní zpravodaj.\n\nNa území farnosti se pravidelně koná Tříkrálová sbírka. V roce 2014 se při ní vybralo 39 233 korun, tedy 31,35 korun na jednoho obyvatele, v roce 2015 pak 42 119 korun.Při sbírce v roce 2016 činil výtěžek 49 398 korun. V roce 2018 dosáhl výtěžek sbírky 51 704 korun.\n\n"}
{"id": "926960", "url": "https://cs.wikipedia.org/wiki?curid=926960", "title": "Finále Grand Prix IAAF 2000", "text": "Finále Grand Prix IAAF 2000\n\n16. Finále Grand Prix IAAF – lehkoatletický závod, který se odehrál 5. října roku 2000 v Dauhá na stadionu Khalifa International Stadium. \n"}
{"id": "926961", "url": "https://cs.wikipedia.org/wiki?curid=926961", "title": "Duke Pearson", "text": "Duke Pearson\n\nDuke Pearson (rodným jménem Columbus Calvin Pearson, Jr.; 17. srpna 1932 Atlanta − 4. srpna 1980 tamtéž) byl americký jazzový klavírista, aranžér a hudební producent. Od svých šesti let se učil hrát na klavír, ale během studií na střední škole hrál převážně na trubku. V roce 1959 se přestěhoval do New Yorku, kde se setkal s trumpetistou Donaldem Byrdem. V roce 1961 odehrál turné se zpěvačkou Nancy Wilson. Během své kariéry vydal řadu alb převážně na značce Blue Note Records a spolupracoval s ostatními hudebníky, jako byli například Thad Jones, Ron Carter, Carmen McRae nebo Lex Humphries.\n"}
{"id": "926962", "url": "https://cs.wikipedia.org/wiki?curid=926962", "title": "Advokátní kancelář", "text": "Advokátní kancelář\n\nAdvokátní kancelář označuje sídlo advokáta, místo, kde vykonává advokacii, tedy kde poskytuje právní služby. Zároveň jde o konkrétní kancelářský prostor, ve kterém se vyřizuje advokátova agenda. Její velikost, podoba a struktura je odvislá od toho, zda je advokát sám nebo zda advokacii provozuje spolu s jinými advokáty, a to buď ve formě volného sdružení, nebo obchodní společnosti. V advokátní kanceláři jsou zaměstnáni koncipienti a další administrativní síly, např. sekretářky, mohou zde být zaměstnáni i nesamostatní advokáti. U jiných svobodných právnických profesí existuje spíše úřad, jako je notářský nebo exekutorský úřad, ne však ve smyslu sídla, ale jako soubor oprávnění, které stát k výkonu dané profese svěřuje. Označení „advokátní kancelář“ se může objevit pouze v dodatku firmy advokátů.\n\nPodle čl. 16 a 29 etického kodexu, v návaznosti na § 13 zákona o advokacii, je každý advokát povinen vykonávat advokacii především ve své advokátní kanceláři, jejíž adresu, stejně jako adresu případné pobočky, musí oznámit advokátní komoře. Na budově, v níž je kancelář umístěna, musí umístit informační tabulku a v kanceláři má být v pravidelném čase k zastižení. Svou kancelář musí vést tak, aby nesnižoval důstojnost advokátního stavu, což se týká zejména celkového prostředí a vedení klientských spisů a deposit, a musí zaměstnávat bezúhonné osoby, které jsou pro vyřizování jeho agendy náležitě kvalifikovány. Advokátní kancelář je na druhou stranu podle § 85b trestního řádu chráněna při provádění domovní prohlídky, při níž musí být přítomen zástupce advokátní komory. Bez jeho souhlasu je možné zajistit a zkoumat listiny nebo jiné nosiče informací, které obsahují skutečnosti, na něž se vztahuje povinnost advokátovy mlčenlivosti, jen po rozhodnutí soudu.\n"}
{"id": "926963", "url": "https://cs.wikipedia.org/wiki?curid=926963", "title": "Nancy Wilson (zpěvačka)", "text": "Nancy Wilson (zpěvačka)\n\nNancy Wilson (20. února 1937 Chillicothe, Ohio, USA – 13. prosince 2018) byla americká zpěvačka a herečka. Své první album nazvané \"Like in Love\" vydala v roce 1959 na značce Capitol Records. Během své kariéry spolupracovala i s dalšími hudebníky, mezi které patří Cannonball Adderley, George Shearing, Joe Pass, Ben Webster nebo Harold Land. V roce 2004 získala ocenění NEA Jazz Masters. Je držitelkou tří cen Grammy a v roce 1991 jí byla odhalena hvězda na Hollywoodském chodníku slávy.\n\n"}
{"id": "926965", "url": "https://cs.wikipedia.org/wiki?curid=926965", "title": "Nancy Wilson", "text": "Nancy Wilson\n\nNancy Wilson (* 16. března 1954 San Francisco) je americká kytaristka a zpěvačka, mladší sestra zpěvačky Ann Wilson. Od roku 1974 působí v kapele Heart, ve které od roku 1972 hraje i její sestra. Skupinu opustila v roce 1995, ale o sedm let později se opět vrátila.\n\nHrála i v několika filmech, mezi které patří \"Zlaté časy na Ridgemont High\" (1982) a \"The Wild Life\" (1984) a složila hudbu pro film \"Na pokraji slávy\" (2000), který režíroval její manžel Cameron Crowe.\n\n"}
{"id": "926967", "url": "https://cs.wikipedia.org/wiki?curid=926967", "title": "Březovník obecný", "text": "Březovník obecný\n\nBřezovník obecný \"Piptoporus betulinus\" je houba z čeledě \"Botryosphaeriaceae\" řádu (\"Botryosphaeriales\"). Tento druh je rostlinný patogen napadající rod bříza (\"Betula\"), ale živící se i rozkladem dřevní hmoty tohoto druhu (je také saprofág). \n\nPlodnice houby březovník obecný byly nalezeny u mumifikovaného muže nalezeného v Alpách nazývaného „Ötzi“. Podle výzkumů provedených v souvislosti s nálezem březovník \"Piptoporus betulinus\" obsahuje toxické látky a kyseliny, které působí jako silné projímadlo a vede k silným ale krátce trvajícím průjmům. Objev naznačuje, že účinků houby si byl nalezený muž vědom a bojoval proti svým střevním parazitům s odměřenými dávkami plodnice houby.\n\nTento druh březovníku obsahuje také oleje, které jsou toxické pro některé mnohobuněčné organismy a mají antiobiotické vlastnosti, působí proti mykobakteriím. Houba je nejedlá. Někteří autoři ovšem uvádějí, že je jedlá ale nepříliš chutná.\n\nPIPTBE \n\nPodle EPPO a Biolib je pro patogena s označením březovník obecný \"Piptoporus betulinus\" používáno více rozdílných názvů, například \"Agarico-pulpa pseudoagaricon\" nebo \"Ungulina betulina\".\n\nSeverní polokoule.\n\nPotvrzen.\nChorošovitá houba. Límcovité plodnice, klobouk 5–20 cm široký, zcela hladký, bělavý, světle hnědý až narezle hnědý nebo šedavý, 2–5 cm silný, tvarem kopytovitý, ledvinovitý nebo vějířovitý. Plodnice je popisována jako okrouhlá nebo polokulovitá. U starších jedinců může být povrch rozpukaný. Je přisedlý nebo přirostlý třeňovitě zúženým bokem k substrátu. Rourky jsou drobné 0,2-0,8 cm vysoké, většinou však kratší, mají bílou až našedlou barvu. Plodnice je v mládí je měkká a šťavnatá, později vatovitě korkovitá, suchá, drobivá a velmi lehká.\n\nVůně poněkud nakyslá a chuť taktéž mírně nakyslá.\n\nBříza \n\nPlodnice se často objevují až na rostlině, která již na následky působení patogena uhynula. Červenohnědá hniloba dřeva.Dřevo se rozpadá na kostičky mezi nimiž jsou plátky podhoubí. Napadení postupuje rychle z koruny směrem dolů, lámou se větve, kmen. \n\nBřezovník obecný je podobný též nejedlému, vzácnému pstřeňovci dubovému (\"Buglossoporus quercinus\") Ten se však vyskytuje na dubech.\n\nZpůsobuje hnědou hnilobu, lámání větví a úhyn dřevin. Zničeno bývá až 2% dřevin v březových lesích v USA. \n\nNěkteří lidé jej používají na čajový vývar, v jeho dužnině byla totiž zjištěna látka betulin, která brzdí růst nádorových buněk. Vzhledem k vedlejším účinkům se neuvažuje o použití houby proti nádorovému bujení v praxi.\n\nRozložené dřevo bříz se používalo ve Švýcarsku k čištění hodinových strojků, z dužniny houby se vyráběly korkovité hranolky pro sběratele hmyzu.\n\nNa březovníku \"Piptoporus betulinus\" parazituje houba masenka citrónová (\"Hypocrea lactea\") a nedohub oranžový (\"Hypomyces aurantius\").\n\nRoste ve smíšených lesích nebo březových hájích, parazituje na živých i odumřelých kmenech a větvích bříz.\n\nOmezení stresových faktorů. Napadení často následuje po období sucha, mrazu, poškození ohněm. Pravidelně napadá starší stromy.\n\nPříhoda, Antonín, Lesnická fytopatologie, SZN, 1959, str.286\n"}
{"id": "926968", "url": "https://cs.wikipedia.org/wiki?curid=926968", "title": "Dorothy Ashby", "text": "Dorothy Ashby\n\nDorothy Ashby (rodným jménem Dorothy Jeanne Thompson; 6. srpna 1932 Detroit − 13. dubna 1986 Santa Monica) byla americká harfenistka. Od dětství hrála na klavír. Své první album nazvané \"The Jazz Harpist\" vydala v roce 1957 na značce Regent Records. Během své kariéry spolupracovala s řadou hudebníků, mezi které patří například Ed Thigpen, Bobby Womack, Frank Wess, Stevie Wonder, Freddie Hubbard nebo Billy Preston. Jejím manželem byl bubeník John Ashby.\n"}
{"id": "926971", "url": "https://cs.wikipedia.org/wiki?curid=926971", "title": "Cissy Houston", "text": "Cissy Houston\n\nCissy Houston (rodným jménem Emily Drinkard; * 20. září 1933 Newark, New Jersey, USA) je americká soulová zpěvačka. Začínala jako sboristka v kapelách Elvise Presleyho a Arethy Franklinové. Od konce šedesátých let vydávala vlastní alba. Jako doprovodná zpěvačka se podílela na albech mnoha dalších interpretů, mezi které patří Paul Simon, Jimi Hendrix, Van Morrison nebo David Bowie. Je držitelkou dvou cen Grammy. Její dcerou byla zpěvačka Whitney Houston, neteřemi zpěvačky Dionne Warwick a Dee Dee Warwick a sestřenicí zpěvačka Leontyne Price.\n\n"}
{"id": "926979", "url": "https://cs.wikipedia.org/wiki?curid=926979", "title": "Walter Perkins", "text": "Walter Perkins\n\nWalter Perkins (10. února 1932 Chicago − 14. února 2004 Queens) byl americký jazzový bubeník. V letech 1956−1957 doprovázel klavíristu Ahmada Jamala a následovalo členství v kapele MJT + 3. V roce 1962 hrál se saxofonistou Sonny Rollinsem a později se zpěvačkou Carmen McRae. Během své kariéry spolupracoval s řadou dalších hudebníků, mezi které patří Gene Ammons, Bobby Timmons, Art Farmer, Rahsaan Roland Kirk, Clark Terry nebo Sonny Stitt. Zemřel na rakovinu plic ve svých dvaasedmdesáti letech.\n"}
{"id": "926982", "url": "https://cs.wikipedia.org/wiki?curid=926982", "title": "Roland Hanna", "text": "Roland Hanna\n\nRoland Hanna (10. února 1932 Detroit − 13. listopadu 2002 Hackensack) byl americký jazzový klavírista a pedagog. Na klavír začal hrát ve svých jedenácti letech a po návratu z armády začal v roce 1953 studovat na Eastman School of Music a o dva roky později přešel na Juilliard School. V letech 1963−1966 vedl své vlastní trio a následně až do roku 1974 hrál v orchestru Thada Jonese a Mela Lewise. Během své kariéry spolupracoval s mnoha dalšími hudebníky, mezi které patří Charles Mingus, Sonny Stitt, Idris Muhammad, Elvin Jones, Kenny Burrell nebo Gene Ammons. Zemřel na srdeční virovou infekci ve svých sedmdesáti letech.\n"}
{"id": "926984", "url": "https://cs.wikipedia.org/wiki?curid=926984", "title": "Jake Hanna", "text": "Jake Hanna\n\nJake Hanna (4. dubna 1931 Roxbury, Massachusetts, USA − 12. února 2010 Los Angeles, Kalifornie, USA) byl americký jazzový bubeník. Studoval hudbu na Berklee School of Music a koncem čtyřicátých let hrál v kapele Tommyho Reeda. V roce 1957 se přidal k japonské klavíristce Tošiko Akijoši. Během své kariéry spolupracoval i s dalšími hudebníky, mezi které patří Carl Fontana, Marian McPartland, Herb Ellis, Woody Herman nebo Kai Winding. Zemřel na onemocnění krve ve svých osmasedmdesáti letech.\n"}
{"id": "926985", "url": "https://cs.wikipedia.org/wiki?curid=926985", "title": "Hackensack", "text": "Hackensack\n\nHackensack může být:\n\n"}
{"id": "926986", "url": "https://cs.wikipedia.org/wiki?curid=926986", "title": "Śliwiński", "text": "Śliwiński\n\nPolská příjmení Śliwiński (f. Śliwińska, pl. Śliwińscy; \"Szliwiński, \"Schliwinski\", Schliwinsky, Sliwinski, Slivinsky (\"Slivinskij, Slyvins'kyj\"), Shlevinsky, atd.)\n\n"}
{"id": "926990", "url": "https://cs.wikipedia.org/wiki?curid=926990", "title": "Audiometr", "text": "Audiometr\n\nAudiometr je přístroj pro vyšetřování funkčních vlastností sluchového ústrojí člověka.\n\nJde o kalibrovaný elektrický generátor akustických frekvencí v rozsahu slyšitelnosti s patřičnými přídavnými zařízeními (sluchátky). Výsledek měření v decibelech se zakresluje do tzv. \"audiogramu\". Diagnosticky se audiometr používá v otorinolaryngologii pro určení poruch sluchu.\n"}
{"id": "926991", "url": "https://cs.wikipedia.org/wiki?curid=926991", "title": "Hackensack (New Jersey)", "text": "Hackensack (New Jersey)\n\nHackensack je okresní město okresu Bergen County ve státě New Jersey ve Spojených státech amerických. Osídleno bylo v roce 1665 a až do roku 1912 neslo název New Barbadoes Township.\n\nV roce 2006 zde žilo 43 671 obyvatel. S celkovou rozlohou 11,256 km² byla hustota zalidnění 4 081,4 obyvatel na km².\n"}
{"id": "926994", "url": "https://cs.wikipedia.org/wiki?curid=926994", "title": "Phineas Newborn", "text": "Phineas Newborn\n\nPhineas Newborn (14. prosince 1931 Whiteville, Tennessee, USA − 26. května 1989 Memphis, Tennessee, USA) byl americký jazzový klavírista, starší bratr kytaristy Calvina Newborna. V dětství hrál mimo klavíru ještě na saxofon, trubku a vibrafon. V letech 1950−1952 byl členem kapely Lionela Hamptona a v letech 1958−1959 vystupoval v duu s kontrabasistou Charlesem Mingusem. Mimo to nahrál několik alb pod svým jménem a spolupracoval s dalšími hudebníky, mezi které patří Booker Little, Roy Haynes, B. B. King, Ray Charles nebo J. J. Johnson.\n"}
{"id": "926995", "url": "https://cs.wikipedia.org/wiki?curid=926995", "title": "ABC News", "text": "ABC News\n\nABC News je divize společnosti American Broadcasting Company (obojí součást The Walt Disney Company) zaměřená v současnosti na především televizní žurnalistiku. Vznikla 15. června 1945 a až do roku 1948 se věnovala pouze rozhlasovému zpravodajství. Od roku 1948 se věnovala televiznímu vysílání a postupně získávala diváky, v třetím čtvrtině dvacátého století byla v počtu diváků třetí za CBC a NBC. Dnes se společnost ABC News chlubí tím, že nejvíc Američanů sleduje její zpravodajství – tím je ovšem myšleno nejen to televizní, ale i rozhlasové a internetové.\n\n"}
{"id": "926998", "url": "https://cs.wikipedia.org/wiki?curid=926998", "title": "Chrby (Jičínská pahorkatina)", "text": "Chrby (Jičínská pahorkatina)\n\nChrby (346 m n. m.) je vrch v okrese Mladá Boleslav Středočeského kraje, v CHKO Český ráj. Leží asi 1 km jihovýchodně od vsi Srbsko na jejím katastrálním území.\nZ vrchu jsou možné pouze omezené výhledy mezi stromy na blízký skalní masiv Sokolka a Ještěd.\n\nGeomorfologicky vrch náleží do Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Kostecká pahorkatina a Dobšínské části.\n\nAutomobilem lze přijet na rozcestí \"Chrby\" po silnici Srbsko – Žehrov/Kamenice (červená turistická značka) nebo na kole po zelené trase od Nové Vsi.\n"}
{"id": "927000", "url": "https://cs.wikipedia.org/wiki?curid=927000", "title": "Šedá skvrnitost listů hrušně", "text": "Šedá skvrnitost listů hrušně\n\nŠedá skvrnitost listů hrušně je houbová choroba rostlin způsobená houbou \"Mycosphaerella pyri\" z čeledě tečkovkovité (\"Mycosphaerellaceae\") řádu (\"Capnodiales\").\n\nMYCOPY \n\nPodle EPPO je pro patogena s označením \"Mycosphaerella pyri\" používáno více rozdílných názvů, například \"Mycosphaerella sentina\" nebo \"Septoria pyricola\".\n\nEvropa.\n\nV roce 2013 byl první výskyt toho roku zaznamenán na jihu Moravy v okrese Uherské Hradiště (Zlechov, 28.5.).\n\nHrušeň obecná (\"Pyrus communis\").\n\nRoztroušené nebo se slévající hnědé skvrny objevující se v pozdním létě na listech postupně od středu šednoucí. Pokud jsou v průběhu června a v červenci vydatnější dešťové srážky dochází k silnějšímu napadení náchylných odrůd hrušně šedou skvrnitostí listů hrušně už v tomto období. Mohou být takto napadeny i plody. Silně napadené listy později opadávají. Plodničky se tvoří ve spadaných listech během zimy. \n\nNapadení septoriová skvrnitost listů hrušně způsobovaná \"Mycosphaerella sentina\" nebo septoriová skvrnitost listů způsobovaná \"Mycosphaerella pomi\".\n\nOmezení transpirační plochy, někdy optické poškození plodů. Vážně napadené listy předčasně opadávají a výhony mohou být poškozeny namrzáním. Je snížen výnos a jeho kvalita. \n\nHouba přezimuje ve stadiu peritecií na spadaném listí hostitele. Na jaře akospóry způsobují napadení rozvíjejících se listů. K infekci listů sporami může dojít během celého vegetačního období. Na podzim a v zimě na spadané listí na stejných místech, kde způsobily pyknidy napadení se tvoří perithecia (Ablakatova, 1965; Dzhalagoniya, 1969; Gabadze, 1971).\n\nPokud se hrušeň ošetřuje proti strupovitosti, tak je výskyt šedé skvrnitosti zanedbatelný.\n\nPoužívání rezistentních odrůd. Shrabání a likvidace listí na podzim.\n\nSilně náchylné odrůdy lze ošetřovat kontaktními fungicidy. \n\n"}
{"id": "927001", "url": "https://cs.wikipedia.org/wiki?curid=927001", "title": "Joe Farrell", "text": "Joe Farrell\n\nJoe Farrell (rodným jménem Joseph Carl Firrantello; 16. prosince 1937 Chicago Heights, Illinois, USA − 10. ledna 1986 Los Angeles, Kalifornie, USA) byl americký jazzový saxofonista a flétnista. Ve svých jedenácti letech začal hrát na klarinet. V letech 1972−1973 byl členem skupiny Return to Forever klavíristy Chicka Corey. Rovněž hrál na Coreových sólových albech a spolupracoval i s dalšími hudebníky, mezi které patří Elvin Jones, Billy Cobham, Patti Austin, Lalo Schifrin, Lou Donaldson, George Benson nebo Maynard Ferguson. První album pod svým jménem nazvané \"Joe Farrell Quartet\" vydal v roce 1970 a doprovázeli jej na něm Chick Corea (klavír), Dave Holland (kontrabas), Jack DeJohnette (bicí) a John McLaughlin (kytara).\n"}
{"id": "927005", "url": "https://cs.wikipedia.org/wiki?curid=927005", "title": "Mistrovství Evropy ve volejbale mužů 1997", "text": "Mistrovství Evropy ve volejbale mužů 1997\n\n20. mistrovství Evropy ve volejbale mužů se konalo ve dnech 6. – 14. září v Nizozemskou.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo. Mistrem Evropy se stali volejbalisté Nizozemska.\n\n1. Nizozemsko\n\nTrenér: Toon Gerbrands\n"}
{"id": "927006", "url": "https://cs.wikipedia.org/wiki?curid=927006", "title": "Carmell Jones", "text": "Carmell Jones\n\nCarmell Jones (19. července 1936 Kansas City, Kansas, USA − 7. listopadu 1996 tamtéž) byl americký jazzový trumpetista. V letech 1961−1963 byl členem orchestru Geralda Wilsona a v letech 1964−1965 hrál s Horace Silverem. V roce 1965 se přestěhoval do Německa a zůstal zde až do roku 1980; v roce 1971 se mu zde narodila dcera Stella Jones, která působí jako zpěvačka. Během své kariéry spolupracoval i s dalšími hudebníky, mezi které patří Oliver Nelson, Charles McPherson, Jean-Luc Ponty, Sarah Vaughan nebo Victor Feldman.\n"}
{"id": "927007", "url": "https://cs.wikipedia.org/wiki?curid=927007", "title": "Bud Brisbois", "text": "Bud Brisbois\n\nBud Brisbois (11. dubna 1937 Edina, Minnesota, USA − červen 1978 Scottsdale, Arizona, USA) byl americký trumpetista. Na trubku začal hrát ve svých dvanácti letech a v letech 1958−1963 působil v orchestru Stana Kentona. V roce 1963 začal pracovat jako studiový hudebník a hrál tak s hudebníky rozličných žánrů, jako (mimo jazzu, který hrál již dříve) pop, rock i country. Hrál na mnoha albech hudebníků, jako byli například Milt Jackson, Neil Diamond, Lalo Schifrin, Bonnie Raitt, Frank Sinatra, Nancy Sinatra, Henry Mancini, Herb Alpert nebo skupinou Love. V roce 1978 spáchal sebevraždu.\n\n"}
{"id": "927009", "url": "https://cs.wikipedia.org/wiki?curid=927009", "title": "Jan Evangelista Zelinka starší", "text": "Jan Evangelista Zelinka starší\n\nJan Evangelista Zelinka starší (17. února 1856, Praha – 25. ledna 1935, tamtéž) byl český hudební skladatel a pedagog.\n\nNarodil se v hudební rodině. Jeho bratrem byl pražský ředitel kůru a skladatel Otakar Zelinka (1876–1938) a syn, Jan Evangelista Zelinka (1893–1969), se stal rovněž hudebním skladatelem, dokonce úspěšnějším než byl jeho otec. \n\nOd dětských let zpíval v chrámových sborech. Vystudoval Varhanickou školu v Praze, kde byl žákem Františka Skuherského. Hral na varhany v řadě pražských kostelů. V roce 1894 se stal ředitelem kůru v chrámu Panny Marie Sněžné. Kromě toho vyučoval zpěv na středních školách.\n\nVětšinu jeho díla tvoří chrámová hudba. Mimo jiné zkomponoval na 30 mší. Byl zastáncem tradiční chrámové hudby v duchu ceciliánské reformy. Publikoval řadu teoretických prací z této oblasti, zejména v časopise \"Cyril\" a na přednáškách Obecné jednoty cyrilské. Za svou práci získal řadu vyznamenání církevních úřadů i papežský řád \"Pro ecclesia et pontifice\". Věnoval se rovněž metodice výuky zpěvu na základních a středních školách.\n\n\n\n"}
{"id": "927010", "url": "https://cs.wikipedia.org/wiki?curid=927010", "title": "Kolem Polska 2011", "text": "Kolem Polska 2011\n\nKolem Polska 2011 byl v pořadí 68. ročník cyklistického etapového závodu, který se uskutečnil ve dnech 31. července - 7. srpna. Start proběhl v polském městě Pruszków a skočil závěečnou etapou v Krakově. Vítězem ročníku se stal slovenský cyklista Peter Sagan, který vyhrál i bodovací soutěž.\n\nNa start nastoupilo dvacet dva týmů (18 stájí bylo součásti ProTour):\n\n"}
{"id": "927011", "url": "https://cs.wikipedia.org/wiki?curid=927011", "title": "Herb Alpert", "text": "Herb Alpert\n\nHerb Alpert (* 31. března 1935 Los Angeles) je americký trumpetista a zpěvák.\n\nV roce 1962 spoluzaložil hudební vydavatelství A&M Records.\n\nV roce 2006 byl uveden do Rock and Roll Hall of Fame a má svou hvězdu na Hollywoodském chodníku slávy. V roce 2013 převzal od Baracka Obamy Národní medaili za umění. Je držitelem několika cen Grammy.\n\n"}
{"id": "927012", "url": "https://cs.wikipedia.org/wiki?curid=927012", "title": "Finále Grand Prix IAAF 1999", "text": "Finále Grand Prix IAAF 1999\n\n15. Finále Grand Prix IAAF – lehkoatletický závod, který se odehrál 11. září roku 1999 v Mnichově na stadionu Stadion Olimpijski v Mnichově. \n"}
{"id": "927013", "url": "https://cs.wikipedia.org/wiki?curid=927013", "title": "Opera Národního divadla", "text": "Opera Národního divadla\n\nOpera Národního divadla je vedle činohry a baletu jedním z uměleckých souborů Národního divadla v Praze. \n\nOd června 2019 je správní ředitelkou Opery Národního divadla a Státní opery Bohdana Malik, která vystřídala Silvii Hroncovou. Uměleckým ředitelem Opery Národního divadla a Státní opery je od sezony 2019/2020 Per Boye Hansen, hudebním ředitelem Státní opery je od sezony 2019/2020 Karl-Heinz Steffens. Hudebním ředitelem Státní opery je již od září 2016 Jaroslav Kyzlink.\n\n"}
{"id": "927017", "url": "https://cs.wikipedia.org/wiki?curid=927017", "title": "Římskokatolická farnost Liběšice u Žatce", "text": "Římskokatolická farnost Liběšice u Žatce\n\nŘímskokatolická farnost Liběšice u Žatce (lat. \"Liebeschicium\") je územní společenství římských katolíků v Liběšicích u Žatce a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla zřízena před rokem 1359. Od husitských válek až do roku 1644 chybí písemné prameny k vývoji farnosti. Od roku 1644 jsou vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Liběšic u Žatce. Jsou jimi farnosti (řazeno abecedně):\n\nŘímskokatolická farnost Liběšice u Žatce\n\n"}
{"id": "927018", "url": "https://cs.wikipedia.org/wiki?curid=927018", "title": "James Jamerson", "text": "James Jamerson\n\nJames Jamerson (29. ledna 1936 Edisto Island − 2. srpna 1983 Los Angeles) byl americký baskytarista. Narodil se na ostrově Edisto Island poblíž města Charleston v Jižní Karolíně a v roce 1954 se přestěhoval do Detroitu, kde začal hrát po klubech. V letech 1959−1972 byl členem skupiny studiových hudebníků nazvané The Funk Brothers. V roce 2000 byl uveden do Rock and Roll Hall of Fame.\n\n"}
{"id": "927019", "url": "https://cs.wikipedia.org/wiki?curid=927019", "title": "Let Aeroflot 141", "text": "Let Aeroflot 141\n\nLet Aeroflotu č. 141 na trase Moskva-Praha se strojem Tu-154 registrace СССР-85023 skončil dne 19. února 1973 nárazem do země v předpolí přistávací dráhy Letiště Praha-Ruzyně. Následně se stroj rozlomil a vznítil. Jednalo se o první ztrátu tohoto typu stroje od uvedení do provozu na jaře 1972.\n\nPři nehodě zahynuli i členové doprovodné skupiny Evy Pilarové, kteří letadlem cestovali. Přežil pouze baskytarista Petr Marcol. Eva Pilarová, spolu s Vlaďkou Prachařovou a dalšími, se pak vrátili přímým spojem z Kuby, bez přestupu v Moskvě.\n\nVelitelem letounu – kapitánem byl zkušený 41letý pilot s náletem 13 tisíc hodin, druhým pilotem pak 44letý pilot s celkovým náletem 14 tis. hod. Je však třeba říci, že na konkrétním typu měli oba nalétány pouze stovky hodin, neboť se jednalo o nový typ letounu ve flotile Aeroflotu. Nepilotní funkce, navigátor a palubní inženýr, byly zdvojené, protože se zde zaškolovali noví pracovníci.\nLetoun registrace СССР-85023 byl nový proudový letoun sovětské výroby, Tupolev Tu-154. Letouny tohoto typu byly teprve v počátcích zavádění do flotily Aeroflotu. Byly poháněny třemi proudovými motory Kuzněcov NK-8-2, umístěnými v ocasní části, které byly později upraveny tak, aby se o cca 10% zvýšil jejich tah. Letoun měl nalétáno pouze 459 hodin a prodělal 261 cyklů.\nOcasní plochy mají u Tu-154 tvar písmene T, přičemž vodorovná plocha sestává z dvou pohyblivých částí – elektricky přestavitelného většího horizontálního stabilizátoru a piloty řídící pákou ovládaných menších výškových kormidel. Letoun letí díky vztlakové síle vytvářené křídlem. Tato vztlaková síla však vytváří i tzv. klopivý moment „na hlavu“ tj. dolů vpřed. Tento moment je nutné kompenzovat zápornou vztlakovou silou vytvářenou horizontálním stabilizátorem v zadní části letadla. Potřebná velikost této záporné vztlakové síly je dána mimo jiné aktuální polohou těžiště letadla (tzn. rozmístění cestujících, nákladu a paliva). Její velikost lze u některých letadel určovat změnou tzv. úhlu nastavení stabilizátoru. Klopivý moment vztlakové síly křídla se zároveň zvyšuje s úhlem vysunutí vztlakových klapek na křídle vysouvaných pro vzlet a přistání za účelem zvýšení součinitele vztlaku křídla.\n\nV závislosti na vyvážení letadla proto předepisuje výrobce tři sady nastavení pro vzlet, let i přistání. Tato tabulka obsahuje nastavení pro tzv. „přední“, „střední“ a „zadní“ vyvážení stroje i pro různé úhly vysunutí klapek. U tohoto stroje bylo povinností pilotů přestavovat stabilizátor podle této tabulky. Později zjednodušil výrobce řízení pomocí funkce automatického přestavování stabilizátoru vazbou na míru vysunutí klapek.\n\nLetoun vzlétl z Letiště Moskva-Šeremeťjevo v 06:50 UTC a nad územím Sovětského svazu po nastoupání udržoval letovou hladinu 10 000 m (FL328), nad územím Polska nastoupal na hladinu 10 650 m (FL350). Nad Varšavou zahájil postupné klesání, při přeletu hraničního bodu Frýdlant v 08:54 měl výšku 7 200 m a klesal dál k NDB Roudnice, kde při přeletu v 09:00 udržoval výšku 2 450 m. Zde přeladil na frekvenci střediska přiblížení Praha, od něhož obdržel povolení k ILS přiblížení na dráhu RWY25 (dnes RWY24). Během konečného přiblížení bylo letadlo vedeno autopilotem a udržovalo přesně sestupovou rovinu podle ILS.\n\nAtmosférické podmínky byly v cílovém letišti příznivé, byla dobrá viditelnost, světlo a ani na zemi neležel sníh. Ve vzdálenosti 7 km od prahu dráhy potvrdil pilot vizuální kontakt s letištěm, v 09:06 požádal o předání brzdných koeficientů a současně obdržel povolení k přistání. Pilot potvrdil předané údaje, a to byla poslední radiová relace s letounem.\n\nPři průletu nad radiomajákem „bližná“ (NBD/MM), přibližně 1 km před prahem dráhy, na výšce cca 70 m, odpojil pilot autopilota a standardně hodlal dokončit přistání ručně. V tu chvíli však nad letounem ztratil kontrolu, neboť podle jeho slov nereagoval stroj na pohyb výškových kormidel a letoun začal klesat strměji, asi 4,6° oproti požadované dráze. Druhý pilot se pokusil zvýšit tah motorů, ale když zjistil, že náraz do země je neodvratitelný, snížil zase otáčky tak, aby rychlost střetu nebyla příliš vysoká.\n\nLetoun ještě přeletěl čtyřproudou komunikaci a v čase 09:07 (10:07 hod SEČ), ve vzdálenosti 467 m před prahem dráhy, došlo ke kontaktu předního podvozku s travnatým předpolím dráhy. Následovalo dosednutí i pravého podvozku, jejich destrukce a ve vzdálenosti 320 m došlo k dopadu trupu a následně i pravého křídla, které se odlomilo, přičemž se vznítilo palivo z poškozených nádrží. Letadlo pokračovalo v pravé rotaci, přičemž se odlomila ocasní část a pravý motor. Nakonec se rozrušený hořící trup zastavil v poloze na zádech, 50 m před prahem dráhy a 75 m napravo od její osy.\n\nPožárníci dorazili v 09:09 a požár lokalizovali v 09:20. Později se jejich zásah stal předmětem neoficiální kritiky, není však jisté, zda oprávněné. Spekulovalo se, že jelikož většina osob zahynula až v souvislosti s požárem, mohl lépe vedený zásah zachránit životy.\n\nPři nehodě zahynulo 66 osob, tedy dvě třetiny osob na palubě letounu, přičemž nejvíce obětí bylo ve střední a ocasní části trupu.\n\nDobová média přinesla většinou o neštěstí jen krátké zprávy, např. hlavní deník Rudé právo přinesl následující den na první straně krátkou, ale ne příliš podrobnou, dvacetiřádkovou zprávu. Odpovídalo to tehdy běžnému chování médií, která se oficiálně vyhrazovala vůči bulvárnímu pojetí zpravodajství a nepříliš podrobně informovala i o podobných nehodách na Západě. K dokreslení je třeba rovněž uvést, že se očekávala oficiální návštěva Leonida Brežněva a současně vrcholily přípravy oslav 25. výročí Vítězného února 1948.\n\nPo vyzvednutí černé skříňky a provedení potřebných šetření a expertiz vyloučili vyšetřovatelé následující faktory:\n\nJako možnou příčinu označili členové oficiální vyšetřovací komise nečekanou vzdušnou turbulenci, na kterou nebyli piloti schopni včas reagovat.\n\nSovětští vyšetřovatelé dospěli k závěru, že příčinou nehody bylo nechtěné přepnutí ovládače horizontálního stabilizátoru z přistávací do letové polohy velitelem letounu v malé výšce. Spolupůsobícím faktorem označili přítomnost velkého počtu školených osob v pilotní kabině .\n\nJiná teorie hovoří o špatném nastavení horizontálního stabilizátoru, který byl údajně nalezen v poloze 0°, čemuž odpovídala i příslušná poloha ovladače. Pro přistání měl podle této teorie být přestaven na -5,5° (v letové příručce je uváděno 0/-3°/-5,5° - podle vyvážení, v našem případě přípustné -3° i -5,5°). Není rovněž zcela jasné, proč by autopilot řízení standardně zvládal a teprve při přepnutí na ruční řízení by stroj náhle zcela ztratil ovladatelnost. \n\nNásledující rok se začala vyrábět modernizovaná verze letounu pod označením Tu-154A. Součástí úprav byla i možnost automatického přestavování stabilizátoru v závislosti na poloze vztlakových klapek. Dá se soudit, že tato modifikace mohla vzniknout jako opatření proti opakování podobné nehody. \n"}
{"id": "927020", "url": "https://cs.wikipedia.org/wiki?curid=927020", "title": "Nepřekládaná oblast", "text": "Nepřekládaná oblast\n\nNepřekládaná oblast (untranslated region, UTR) je v molekulární biologii oblast mRNA, která není překládána do proteinů. Nepřekládané oblasti jsou na 5' i 3' konci mRNA a u mRNA eukaryotních organismů typicky ohraničeny 5'čepičkou a 3' poly(A) koncem.\n\nI když nepřekládaná oblast není translatována do proteinu, může mít řadu regulačních funkcí, například určovat, kdy bude docházet k translaci, případně určovat stabilitu celé mRNA.\n\n5' nepřekládaná oblast začíná na první nukleotidu mRNA a končí na posledním nukleotidem před počátkem translace. 5'UTR často nese regulační oblasti a u prokaryot většinou obsahuje vazebné místo pro ribozom, takzvanou Shine-Delgarnova sekvence.\nU eukaryot má 5' UTR medián délky kolem 150 nukleotidů, ale může být dlouhý i několik tisíc bází. Některé viry mají neobvykle dlouhé a strukturované 5'UTR, které umožňují regulovat genovou expresi (viz IRES). Obecně platí, že silně překládané mRNA mají krátké 5'UTR s nízkým obsahem GC-párů a bez výrazné sekundární struktury; mRNA s výraznou regulací, tkáňově specifické nebo zodpovědné za regulaci vývoje mají naopak dlouhé a strukturované 5'UTR oblasti.\n\nmRNA kódované jedním genem se mohou lišit ve svých 5'UTR, pokud dojde k alternativnímu splicingu molekuly pre-mRNA nebo alternativnímu výběru počátku transkripce, a tedy nést různé regulační oblasti pro jednu kódující oblast. Řada lidských nemocí je spojována s mutacemi v 5'UTR, například rakovina prsu, dědičná trombocytémie a řada dalších. \n\nNěkteré významné regulační oblasti na 5' UTR:\n\n3' nepřekládaná oblast v mRNA začíná bezprostředně za stop kodonem a často obsahuje řadu regulačních elementů. mRNA na 3' konci většinou dále pokračuje poly(A) koncem. Délka 3'UTR u savců se pohybuje mezi 80 a 4000 nukleotidy, typická délka je kolem 800 nukleotidů. Jejich délka tedy bývá delší, než v případě 5' UTR. mRNA s větší délkou jsou výrazně méně překládány do proteinů. Předpokládá se, že důvodem je větší pravděpodobnost výskytu míst vazby miRNA.\n\nRegulační oblasti na 3'UTR ovlivňují polyadenylaci, efektivitu translace, lokalizaci mRNA a stabilitu RNA. Kromě sekvence 3'UTR závisí i na její délce a sekundární struktuře. Regulační mechanismy na 3'UTR dále zpřesňují kontrolu nad mRNA.\n\nNěkteré významné regulační oblasti:\n\n\n\n"}
{"id": "927024", "url": "https://cs.wikipedia.org/wiki?curid=927024", "title": "Les Spann", "text": "Les Spann\n\nLes Spann (23. května 1932 − 24. ledna 1989) byl americký jazzový kytarista a flétnista. Studoval hru na flétnu na Státní universitě v Tennessee. V roce 1957 hrál s klavíristou Phineasem Newbornem a v roce 1959 odehrál evropské turné s big bandem Quincy Jonese. V roce 1960 natočil své první a jediné album jako leader; neslo název \"Gemini\" a doprovázeli jej na něm Julius Watkins (francouzský roh), Tommy Flanagan (klavír), Sam Jones (kontrabas) a Albert Heath a Louis Hayes (oba bicí). Během své kariéry spolupracoval i s dalšími hudebníky, mezi které patří Randy Weston, Dizzy Gillespie, Red Garland, Sonny Stitt, Charles Mingus nebo Duke Ellington.\n"}
{"id": "927027", "url": "https://cs.wikipedia.org/wiki?curid=927027", "title": "Mistrovství světa v inline hokeji juniorek 2013", "text": "Mistrovství světa v inline hokeji juniorek 2013\n\nMistrovství světa v inline hokeji juniorek 2013 bylo 1. oficiální mistrovství této kategorie. Neoficiální mistrovství se pořádala od roku 2010. Šampionátu se zúčastnilo šest týmů. Turnaj se konal v americkém Anaheimu. Společně s tímto turnajem probíhalo i Mistrovství světa v inline hokeji juniorů 2013. Konalo se od 7. do 13. července. Stejně jako při neoficiálních mistrovstvích světa i při oficiálním zvítězil tým USA.\n\nV základní skupině se hrálo každý s každým.\n\nVe finální části se vycházelo ze základní tabulky, 1. a 2. tým v tabulce bojoval o zlato, 3. a 4. o bronz a 5. a 6. o páté místo. Austrálie skončila ve skupině čtvrtá díky porážce Nového Zélandu.\n\n"}
{"id": "927028", "url": "https://cs.wikipedia.org/wiki?curid=927028", "title": "Kateřina Cajthamlová", "text": "Kateřina Cajthamlová\n\nKateřina Cajthamlová (* 7. července 1962 Praha) je česká internistka. Je spoluautorkou dvou populárních knih o hubnutí, v letech 2006–2014 byla moderátorkou televizních pořadů \"Jste to, co jíte\", či \"DoktorKA\". V souvislosti s jejím podílem na právě těchto pořadech je často mylně uváděno, že je dietoložka, ale není tomu tak.\n\nPo ukončení studia medicíny na tehdejší Fakultě všeobecného lékařství UK pracovala jako internistka ve Státním ústavu národního zdraví, později v soukromém Health Care Unlimited v Praze 6, kde se věnovala interně a homeopatii.\n\nV roce 2001 otevřela nestátní zdravotnické zařízení se zaměřením na prevenci a léčbu interních chorob a zde pracuje dodnes. V roce 2006 moderovala televizní pořad \"Jste to, co jíte\" (česká verze americké show \"You are what you eat\"). V roce 2007 se umístila na 3. místě soutěže TýTý jako osobnost roku.\n\n\n\n"}
{"id": "927029", "url": "https://cs.wikipedia.org/wiki?curid=927029", "title": "Hnědák Schweinitzův", "text": "Hnědák Schweinitzův\n\nHnědák Schweinitzův \"Phaeolus schweinitzii\" je houba z čeledě troudnatcovité \"Fomitopsidaceae\" řádu chorošotvaré (\"Polyporales \"). Nejedlá houba, je uváděna i jako možná jedovatá houba. Nebezpečný patogen napadající kořeny a kmen jehličnanů.\n\nPAEOSC\n\nPodle EPPO a Biolib je pro patogena s označením hnědák Schweinitzův \"Phaeolus schweinitzii\" používáno více rozdílných názvů, například \"Coltricia schweinitzii\" nebo \"Polyporus schweinitzii\".\n\n\nEvropa, Severní Amerika, Asie, Austrálie.\nBěžný druh.\n\nPlodnice jednoletá, střechovitě nahloučené nad sebou, vějířovitá až mělce nálevkovitá, třeň připojen bokem či ve středu. Dužnina plodnice měkká, vodnatá a tmavě hnědá. Klobouk 8 - 30 cm průměr, 1 - 4 cm silný. Svrchu soustředně pásovaný, hrubě plstnatý, oranžový až tmavě hnědý či kaštanový až černý, s ostrým, oranžovým, sírově žlutým až zelenožlutým okrajem.\n\nDužnina šťavnatá, hnědá poněkud kyselé vůně. Výtrusný prach bílý.\n\nPředevším jehličnany. Preferuje modříny, borovice, smrky a douglasky tisolisté.\n\nHniloba kořenů a kmene. Plodnice na kmeni nebo větvích hostitele. napadené části voní po terpentýnu.\nNebezpečný patogen způsobující hnilobu kořene. Při zjištěném napadení patogenem je třeba odstranit i pozůstatky kořenů.\nPoužívala se k barvení textilií.\n\nLesní porosty jehličnanů, nalézán na kořenech u vývratů.\n\n"}
{"id": "927032", "url": "https://cs.wikipedia.org/wiki?curid=927032", "title": "Michael Garrick", "text": "Michael Garrick\n\nMichael Garrick, MBE (10. května 1933 Enfield − 11. listopadu 2011 Londýn) byl britské jazzový klavírista a hudební skladatel. Studoval anglickou literaturu na University College London. V letech 1965−1969 působil v kvintetu Dona Rendella a Iana Carra. V roce 1966 založil vlastní sextet. V roce 2010 získal Řád britského impéria. Zemřel v listopadu 2011 po operaci srdce ve svých osmasedmdesáti letech.\n"}
{"id": "927034", "url": "https://cs.wikipedia.org/wiki?curid=927034", "title": "Oliver Jackson", "text": "Oliver Jackson\n\nOliver Jackson (28. dubna 1933 Detroit − 29. května 1994 New York) byl americký jazzový bubeník. Již koncem čtyřicátých let hrál v detroitských klubech například s Thadem Jonesem a Tommy Flanaganem. V letech 1954−1956 působil v kapele Yusefa Lateefa a 1959−1961 u Charlieho Shaverse. V letech 1975−1980 hrál v kapele Sy Olivera. Během své kariéry spolupracoval i s dalšími hudebníky, mezi něž patří Gene Ammons, Kenny Burrell, Dexter Gordon nebo Illinois Jacquet. Zemřel na selhání srdce ve svých jedenašedesáti letech.\n"}
{"id": "927041", "url": "https://cs.wikipedia.org/wiki?curid=927041", "title": "Leo Wright", "text": "Leo Wright\n\nLeo Wright (14. prosince 1933 Wichita Falls − 4. ledna 1991 Vídeň) byl americký jazzový saxofonista, klarinetista a flétnista. Svou první nahrávku vytvořil v roce 1958, když hrál s vibrafonistou Davem Pikem. O rok později se na tři roky stal členem skupiny Dizzy Gillespieho. Během své kariéry spolupracoval i s dalšími hudebníky, mezi které patří Charles Mingus, Lalo Schifrin, Tadd Dameron, Blue Mitchell nebo Kenny Burrell. Zemřel v roce 1991 na infarkt.\n"}
{"id": "927044", "url": "https://cs.wikipedia.org/wiki?curid=927044", "title": "Dědic Robinsonův", "text": "Dědic Robinsonův\n\nDědic Robinsonův (1884, L'héritier de Robinson) je dobrodružný román francouzského spisovatele Andrého Laurieho. Jde o pokračování románu \"Robinson Crusoe\" Daniela Defoa ve kterém Laurie líčí osudy skupiny přátel, mezi nimiž je i Robinsonův pravnuk, kteří při plavbě ztroskotají a prožijí na osamělém ostrově novou robinzonádu.\n\nZa svého pobytu v Anglii André Laurie zjistil, jak je \"Robinson Crusoe\" mezi čtenáři populární. To ho přivedlo na myšlenku napsat pokračovaní, které kromě dobrodružného děje obsahuje také pokus o vylíčení spravedlivého státu budoucnosti založeném na činorodé práci a rovnoprávnosti, tak jak si jej autor jako aktivní komunard představoval. Zároveň kniha obsahuje autorovo odsouzení nesmyslných náboženských sporů a náboženství vůbec, kdy na rozmíšky duchovních různých vyznání doplácí především prostí věřící, a často i svým životem.\n\nRomán, napsaný v duchu děl Julese Verna, jehož byl Laurie epigonem, se odehrává mezi roky 1882-1883 na území Francie, Egypta, Indie, Vietnamu, Francouzské Polynésie, Chile a fiktivního ostrova, který je podle autora skutečným ostrovem Robinsona Crusoe. \n\nFrancouzský archeolog Benjamin Gloaguen odjíždí se svým synem Paulem-Louisem do Kalkaty, aby zde převzal dědictví po svém švagrovi, plukovníkovi Robinsonovi, který by otráven plynem, a aby se postaral o sestřiny osiřelé děti Chandose a dospívající Florru. Brzy zjistí, že jeho švagr byl terčem již několika vražedných útoků a tomu poslednímu podlehl. \n\nSoučástí dědictví je také \"„neštěstí přinášející“\" chaldejská plaketa, kterou mrtvý získal z afghánské mešity. Glouagen netuší, že příčinou vražedných útoků, které i nadále pokračují (vhození kobry do Florrinna pokoje), je právě znesvěcení oné mešity. Mstou je pověřen člen tajné muslimské společnosti \"Synové sedmého ráje\" jménem To-Ho, který má za úkol zahubit nejen znesvětitele mešity, ale i jeho děti.\n\nRodina ze strachu před dalšími útoky opustí i s nebožtíkovým sluhou Khasjim Indii, ale To-Ho je sleduje až do Saigonu, kde s nimi potopí loďku, na které plují na výlet. Zachrání je loď \"Junona\", ale To-Ho pronikne i na její palubu a potopí i tuto loď. Z lodi se na jakémsi ostrově zachrání jen malá skupinka lidí (naštěstí včetně všech hlavních hrdinů), kteří zde pak vybudují utopickou komunitu.\n\nK velkému překvapení všech se ukáže, že ostrov je tím ostrovem, na kterém žil Robinson Crusoe, předek Chandose a Florry. V jedné jeskyni je nalezena Robinsonova mumifikovaná mrtvola a před ní jeho poslední vůle. Z ní se dozvědí o jeho poslední cestě, při které na ostrově založil osadu. Po nalezení zlata se však osadníci proti němu vzbouřili, uvěznili ho, pak s vytěženým zlatem odpluli a ponechali jej na ostrově jeho osudu. \n\nNa ostrov se však dostal i mstitel To-Ho, který uvězní Chandose, Florry a jejich strýce v Robinsonově jeskyni, aby zde zemřeli hladem. Ale sluha Khasji To-Hoa zastřelí a všechny zachrání. Mladý Glouagen se zasnoubí s Florry a nakonec všichni odplují na vlastnoručně vyrobené lodi.\n\n"}
{"id": "927049", "url": "https://cs.wikipedia.org/wiki?curid=927049", "title": "Apraxie", "text": "Apraxie\n\nApraxie je ztráta schopnosti vykonávat koordinované, účelné a naučené pohyby i přesto, že pacient má fyzickou schopnost takové úkony provést a chce je provádět. To znamená, že existuje rozpor mezi myšlenkou (pacient ví, co by měl udělat) a skutkem (pacient postrádá kontrolu své činnosti). Jde o onemocnění, při kterém pacienti mají výrazné potíže provést určité úkony, když jsou k tomu vyzváni, ale mohou je učinit spontánně bez vyzvání. \n\nJe třeba ji odlišovat od dyspraxie, která patří mezi specifické poruchy učení (jde o vývojovou poruchu motorických funkcí definovanou jako postižení či nezralost v plánování a organizaci pohybů, nikoliv o ztrátu dříve naučených akcí, jako je tomu u apraxie). \n\nApraxie se může projevit např. tak, že pacient není schopen dotknout se levého ušního boltce či špičky nosu, nedokáže si připravit instantní polévku, neumí namalovat obrázek v perspektivě, při kreslení určité věci nenakreslí nezbytné důležité části (např. kola automobilu).\n\nJsou známy různé druhy apraxie:\n\nMezi speciální druhy patří např. múzická apraxie, tedy neschopnost vykonávat určité pohyby při hře na hudební nástroj.\n\nPro testování se používají metody jako je přiřazování čísel a písmen, napodobování různých gest, použití imaginárních objektů (hřeben na česání vlasů, kartáček na čištění zubů, nůž na krájení chleba, atd.), různé pohyby ústy (sfouknutí imaginární svíčky, napodobování kašle atd.).\n\nIdeomotorická apraxie je téměř vždy způsobena lézí dominantní mozkové hemisféry (obvykle levé) a bývá často pozorována u pacientů současně s Brocovou afázií. Také může být způsobena lézí v corpus callosum (nervové spojení hemisfér).\n\nObecně platí, že léčba u pacientů s apraxií zahrnuje neuropsychologii, fyzioterapii, logopedii a intravenózní imunoglobulin (IVIG). Pokud je apraxie příznakem jiného onemocnění (obvykle neurologického), mělo by toto onemocnění být léčeno jako první.\n"}
{"id": "927050", "url": "https://cs.wikipedia.org/wiki?curid=927050", "title": "Samantha Powerová", "text": "Samantha Powerová\n\nSamantha Powerová (* 21. září 1970 Dublin) je americká novinářka, vědkyně, spisovatelka a diplomatka irského původu, která v letech 2013–2017 zastávala úřad velvyslankyně Spojených států amerických při Organizaci Spojených národů. Ve funkci nahradila Susan Riceovou, přičemž v mezidobí pravomoci vykonávala Rosemary DiCarlová.\n\nJejí kniha \"A Problem from Hell\" zabývající se postojem Spojených států ke genocidám získala v roce 2003 Pulitzerovu cenu.\n\nJe členkou Demokratické strany. Od roku 2008 je manželkou Casse Sunsteina, s kterým má dvě děti.\n"}
{"id": "927052", "url": "https://cs.wikipedia.org/wiki?curid=927052", "title": "Jeff Clyne", "text": "Jeff Clyne\n\nJeff Clyne (29. ledna 1937 Londýn − 16. listopadu 2009 tamtéž) byl britský baskytarista a kontrabasista. V padesátých letech hrál například s Tony Crombiem a Stanem Traceym. Od roku 1958 působil v kapele The Jazz Couriers, kterou vedli Tubby Hayes a Ronnie Scott. V letech 1969−1971 působil v kapele Nucleus a později byl krátce členem skupiny Gilgamesh. Zemřel na infark ve svých dvaasedmdesáti letech.\n"}
{"id": "927059", "url": "https://cs.wikipedia.org/wiki?curid=927059", "title": "Uriel Jones", "text": "Uriel Jones\n\nUriel Jones (13. června 1934 Detroit − 24. března 2009 Dearborn) byl americký bubeník. Počátkem šedesátých let vystupoval s Marvinem Gayem a v letech 1963−1972 byl členem skupiny studiových hudebníků nazvané The Funk Brothers. Díky členství v kapele hrál na mnoho úspěšných nahrávkách řady skupin, mezi které patří například vokální skupina The Temptations. Zemřel na infarkt ve svých čtyřiasedmdesáti letech.\n"}
{"id": "927060", "url": "https://cs.wikipedia.org/wiki?curid=927060", "title": "Tubby Hayes", "text": "Tubby Hayes\n\nTubby Hayes (30. ledna 1935 Londýn − 8. června 1973 tamtéž) byl britský jazzový saxofonista, flétnista a vibrafonista. Ve svých deseti let začal hrát na klavír a o rok později na saxofon. Svou profesionální kariéru zahájil počátkem padesátých let a hrál například s Bertem Ambrosem a Vic Lewisem. V letech 1957−1959 vedl spolu s Ronnie Scottem skupinu The Jazz Couriers. Během své kariéry spolupracoval i s dalšími hudebníky, mezi které patří John Dankworth, Georgie Fame nebo Lalo Schifrin.\n"}
{"id": "927061", "url": "https://cs.wikipedia.org/wiki?curid=927061", "title": "Alim Gadanov", "text": "Alim Gadanov\n\nAlim Gadanov (* 20. října 1983) je bývalý ruský zápasník–judista a sambista tatarského původu.\n\nZápasení se věnoval od pěti let. V začátcích své sportovní kariéry se připravoval v Nalčiku pod vedením Olega Saralpova. Papírově zastupoval klub Gladiator, který v Čeljabinské oblasti vytvořil a sponzoroval vlivný kavkazský podnikatel Nazir Chapsirokov. V ruské judistické reprezentaci se pohyboval od roku 2005 a od roku 2007 na pozici reprezentační jedničky v pololehké váze do 66 kg. V roce 2008 uspěl v ruské nominaci na olympijské hry v Pekingu. Ve čtvrtfinále prohrál na ippon s Francouzem Benjaminem Darbeletem a spadl do oprav. V opravách se probojoval do boje o třetí místo proti Kubánci Yordanisi Arencibiovi a nakonec obsadil páté místo, když Kubánci podlehl na juko.\n\nPo olympijských hrách si jako jediný člen reprezentačního družstva odvolaného trenéra Sergeje Tabakova udržel své místo u nového hlavního trenéra ruské reprezentace Ezia Gamby. Z Nalčiku se přesunul do Moskvy, kde se připravoval pod vedením svého bratra Zalima. V roce 2012 se pohyboval na druhém místě světového žebříčku IJF, ale v ruské nominaci na olympijské hry v Londýně dostal přednost krajan Musa Moguškov. Od roku 2015 startoval v lehké váze do 73 kg, ve které se v ruské reprezentaci neprosazoval. Sportovní kariéru ukončil na podzim 2016. Žije v Moskvě a věnuje se trenérské práci.\n\nAlim Gadanov byl pravoruký judista, mimořádně silný v boji na blízko. Jeho charakteristickou (osobní) technikou byl tzv. sambistický zalamovák, ko-uči-gake též zvaný ko-uči-makikomi.\n\n\n\n\n"}
{"id": "927062", "url": "https://cs.wikipedia.org/wiki?curid=927062", "title": "Shirley Bassey", "text": "Shirley Bassey\n\nShirley Bassey, DBE (* 8. ledna 1937 Cardiff) je velšská zpěvačka. Svou profesionální kariéru zahájila v roce 1953, kdy zpívala ve varietním představení Memories of Jolson. Své první album nazvané \"Born to Sing the Blues\" vydala v roce 1957 na značce Philips Records, následovalo více než třicet dalších alb. Nahrála titulní písně pro tři filmy o Jamesi Bondovi, konkrétně \"Goldfinger\" (1964), \"Diamanty jsou věčné\" (1971) a \"Moonraker\" (1979). V roce 1999 získala Řád britského impéria.\n\n"}
{"id": "927063", "url": "https://cs.wikipedia.org/wiki?curid=927063", "title": "Praha-Dejvice (nádraží)", "text": "Praha-Dejvice (nádraží)\n\nPraha-Dejvice je železniční stanice v Praze-Dejvicích v městské části Praha 6 na adrese Václavkova 169/1 na trati Praha – Rakovník. Nachází se nedaleko stanice metra Hradčanská, nádražní budova stojí v čele Bachmačského náměstí. Zastavují zde osobní, spěšné vlaky a rychlíky linky S5 resp. R24 společnosti České dráhy.\n\nJedná se o nejstarší pražské nádraží. Původně zde začínala nákladní Lánská koněspřežka, která od r. 1830 sloužila zejména pro dopravu dřeva z Křivoklátských lesů. Stanice byla umístěna vně města u křižovatky cest za Píseckou bránou, nedostatečné dopravní spojení této lokality s centrem města vyřešila tehdy zbudovaná Chotkova silnice. Z doby vzniku nádraží, z r. 1831 pochází i původní nádražní budova, která v upravené podobě dosud stojí za kolejištěm naproti současné budově.\n\nNádraží se stalo pražským překladištěm kladenského uhlí, jehož význam v době průmyslové revoluce postupně vzrůstá. Roku 1863 byla dráha přestavěna na parostrojní pohon společností Buštěhradská dráha. Od r. 1868 byla železnice prodloužena přes tunel v Královské oboře do nádraží Praha-Bubny, kde se napojila na trať Rakouské společnosti státní dráhy a vlaky tak mohou přes Negrelliho viadukt dojíždět na Státní, dnes Masarykovo nádraží. V šedesátých letech byla nejprve přestavěna původní budova, poté přistavěn vodojem (1872) a konečně 1873 postavena nová budova nádraží.\n\nZa první republiky nádraží využíval prezident T. G. Masaryk pro cesty do lánského zámku. R. 1927 byl zde zřízen prezidentský salonek s příjezdovou rampou a samostatným nástupištěm.\n\n\nVšechny tři budovy jsou od roku 1999 chráněny jako kulturní památka.\n\nBudovy v roce 2016 přešly do majetku SŽDC.\n\nPoblíž nádraží se nachází významný dopravní uzel tramvajové a autobusové dopravy při stanici metra Hradčanská.\n\nNádraží leží na uvažované rychlodráze na letiště a do Kladna. Navrhované bylo také vytvoření podzemního nástupiště s přímým spojením s podchodem a vestibulem stanice metra.\n\nStanice je vybírána jako lokace pro filmování historických filmů, domácích i zahraničních. Mezi mnohými např.:\nByl zde natočen také klip ke skladbě Jsem pohodlný od skupiny J.A.R.\n\n\n\n"}
{"id": "927064", "url": "https://cs.wikipedia.org/wiki?curid=927064", "title": "Josef Helfert", "text": "Josef Helfert\n\nJosef Helfert (28. října 1791 Planá – 9. září 1845 Mladá Boleslav) byl česko-rakouský právník, profesor pražské univerzity a průkopník památkové péče v Rakousku.\n\nNarodil se v početné rodině koželuha, ale na doporučení učitelů studoval gymnázium v Chebu a od roku 1807 filosofii a práva v Praze. I když se musel živit kondicemi, už jako student rád cestoval a zajímal se o historické stavby. Po skončení studií roku 1814 krátce působil jako soudní praktikant ve Žluticích a v Praze, rozhodl se ale udělat doktorát, který po studiu v Praze získal roku 1817 ve Vídni, kde se stal asistentem římského a církevního práva. Roku 1818 byl jmenován profesorem rakouského soukromého práva v Olomouci a od května 1820 až do své smrti byl profesorem římského a církevního práva na pražské univerzitě. Roku 1819 se oženil a s Annou Schreinerovou měl pět dětí, z nichž však tři brzy zemřely. Jeho syn Josef Alexander Helfert byl významný historik a politik.\n\nKromě své profesorské práce vedl s velkým úspěchem Ústav pro učitelské vdovy a sirotky pražské arcidiecéze a roku 1828 se s Karlem Vinařickým a dalšími podílel na založení prvního českého odborného časopisu, Časopisu pro katolické duchovenstvo, kam také sám přispíval. Jeho články ovšem museli přátelé překládat do češtiny. Roku 1837 po smrti své ženy podnikl se syny velkou cestu po západní Evropě a snažil se prosadit ochranu historických památek i v Rakousku.\n\nNapsal přes 250 prací, zejména z oboru církevního práva, jemuž věnoval i své hlavní dílo, dvousvazkovou monografii, která se dočkala čtyř vydání. Už roku 1823 vydal ve Vídni knihu o „Stavbě, údržbě a opravách církevních budov“, kde se věnuje i otázkám památkové ochrany.\n\n\n\n"}
{"id": "927065", "url": "https://cs.wikipedia.org/wiki?curid=927065", "title": "Roy Brooks", "text": "Roy Brooks\n\nRoy Brooks (9. března 1938 Detroit − 15. listopadu 2005 tamtéž) byl americký jazzový bubeník. Studoval na detroitském technickém institutu, ale ještě než studia dokončil, začal vystupovat s Yusefem Lateefem. V letech 1959−1964 hrál v kapele Horace Silvera. Během své kariéry spolupracoval i s dalšími hudebníky, mezi které patří Dexter Gordon, Chet Baker, Abdullah Ibrahim, Blue Mitchell, Sonny Stitt, Charles McPherson a vydal i několik alb jako leader.\n"}
{"id": "927067", "url": "https://cs.wikipedia.org/wiki?curid=927067", "title": "Finále Grand Prix IAAF 1998", "text": "Finále Grand Prix IAAF 1998\n\n14. Finále Grand Prix IAAF – lehkoatletický závod, který se odehrál 5. září roku 1998 v Moskvě na stadionu Lužniki. \n"}
{"id": "927068", "url": "https://cs.wikipedia.org/wiki?curid=927068", "title": "Junior Cook", "text": "Junior Cook\n\nJunior Cook (rodným jménem Herman Cook; 22. července 1934 Pensacola − 3. února 1992 New York) byl americký jazzový saxofonista. V roce 1958 hrál s Dizzy Gillespiem a následovala šestiletá spolupráce s Horace Silverem. Následně hrál v letech 1964−1969 v kvintetu trumpetisty Blue Mitchella. Své první album jako leader vydal v roce 1962 a neslo název \"Junior's Cookin<nowiki>'</nowiki>\"; vedle něj samotného (saxofon) a Mitchella (trubka) na něm hráli ještě Dolo Coker (klavír), Gene Taylor (kontrabas) a Roy Brooks (bicí). Počátkem devadesátých let vystupoval se saxofonistou Cliffordem Jordanem a v roce 1992 zemřel\n"}
{"id": "927070", "url": "https://cs.wikipedia.org/wiki?curid=927070", "title": "Vjačeslav Ivaněnko", "text": "Vjačeslav Ivaněnko\n\nVjačeslav Ivanovič Ivaněnko, rusky: Вячеслав Иванович Иваненко (3. března 1961 Kemerovo) je bývalý sovětský atlet, olympijský vítěz v chůzi na 50 km z roku 1988.\n\nSpecializoval se na trať na 50 km chůze. Jeho prvním mezinárodním úspěchem byla stříbrná medaile na mistrovství Evropy v roce 1986. O rok později na světovém šampionátu v Římě došel do cíle na 50 km chůze na třetím místě.\nJeho největším úspěchem bylo vítězství v olympijském závodu na 50 km chůze na olympiádě v Soulu v roce 1988. Zde se Ivaněnko držel v čelní pětičlenné skupině až do 40. kilometru, poté se od svých soupeřů odpoutal a zvítězil v olympijském rekordu, který vydržel až do olympiády v Pekingu v roce 2008.\n\n"}
{"id": "927072", "url": "https://cs.wikipedia.org/wiki?curid=927072", "title": "Marion Brown", "text": "Marion Brown\n\nMarion Brown (8. září 1931 − 18. října 2010) byl americký jazzový altsaxofonista. Profesionálně se hudbě věnoval od roku 1962, kdy se přestěhoval do New Yorku. Své první album jako leader nazvané \"Three for Shepp\" vydal v roce 1967 na značce Impulse! Records. Během své kariéry spolupracoval i s dalšími hudebníky, mezi které patří Archie Shepp, Harold Budd, John Coltrane, Paul Bley nebo Muhal Richard Abrams. Zemřel ve svých devětasedmdesáti letech po několikaleté neaktivitě v hudební oblasti.\n"}
{"id": "927073", "url": "https://cs.wikipedia.org/wiki?curid=927073", "title": "Musa Moguškov", "text": "Musa Moguškov\n\nMusa Moguškov (* 6. února 1988) je ruský zápasník–judista ingušské národnosti.\n\nS úpolovými sporty začínal v Nazrani pod vedením Izraila Kodzojeva. V roce 2007 si ho do vrcholového tréninkového centra v Ťumeni stáhl Nikolaj Chochlov a od roku 2008 se pohybuje v ruské seniorské reprezentaci. V roce 2012 se kvalifikoval na olympijské hry v Londýně a v interním souboji potvrdil nominaci proti Alimu Gadanovi. Na olympijské hry však nevyladil formu a skončil v úvodním kole na Ázerbájdžánci Tarlanu Karimovovi. Od roku 2013 startuje ve vyšší lehké váhové kategorii do 73 kg. V roce 2016 se kvalifikoval na olympijské hry v Riu, ale v ruské nominaci musel ustoupit Děnisi Jarcevovi. \n\n\n\n"}
{"id": "927074", "url": "https://cs.wikipedia.org/wiki?curid=927074", "title": "Mistrovství Evropy ve volejbale mužů 1995", "text": "Mistrovství Evropy ve volejbale mužů 1995\n\n19. mistrovství Evropy ve volejbale mužů se konalo ve dnech 8. – 16. září v Řecku.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté až osmé místo. Mistrem Evropy se stali volejbalisté Itálie.\n\n1. Itálie\n\nTrenér: Julio Velasco\n"}
{"id": "927078", "url": "https://cs.wikipedia.org/wiki?curid=927078", "title": "Anna Kareninová (Hlobil)", "text": "Anna Kareninová (Hlobil)\n\nAnna Kareninová je opera (op. 60) ve třech dějstvích a deseti obrazech českého skladatele Emila Hlobila na vlastní libreto podle stejnojmenného románu Lva Nikolajeviče Tolstého, respektive dramatizace tohoto románu od Nikolaje Dmitrijeviče Volkova. Opera vznikla v roce 1963 a premiéru měla 16. dubna 1972 v Jihočeském divadle České Budějovice.\n\nAčkoli Emil Hlobil napsal četná díla komorní, orchestrální a vokální, přistoupil ke kompozici své první opery až ve zralém věku a po dlouhém váhání. O náročném námětu – Tolstého \"Anně Karenině\" – uvažoval už od poloviny 50. let 20. století a pracoval na ní nakonec asi dva roky, v letech 1961–1963. Na kompozici se zcela soustředil a jinak plodný a všestranný skladatel v té době nic jiného nenapsal.\n\nLibreto k opeře si napsal Hlobil sám, ne však přímo podle románu, ale podle jeho dramatizace od N. D. Volkova. Redukci rozsáhlého románu na drama a následně ještě soustředěnější operu padla za oběť řada epizod a postav, včetně Konstantina Levina, který v románu funguje jako Tolstého alter ego.\n\nV libretu i v hudbě se Hlobil soustředil na postavu Anny, kterou vylíčil jako oběť společenských předsudků, současně ale i jako citově založenou, vznětlivou a poněkud sobeckou ženu. Její vnitřní život zachycují nejvíce její dva velké monology – scéna blouznění, kdy je Anna těžce nemocná, a závěrečná scéna před sebevraždou. Ostatní postavy, včetně Vronského a Karenina, jsou pojednány většinou v dialozích a opera má rychlé tempo, s důrazem na dramaticko-epický spád a rychle střídající se scény. Těžiště opery je v příběhu a jednání postav, opera nemá předehru ani delší instrumentální místa, orchestr zasahuje střídmě a nemá nosnou roli a i ve zpěvní části se Hlobil vyhýbá větším žánrovým nebo lyrickým plochám. Přitom všechny tři hlavní role jsou velmi rozsáhlé a pěvecky náročné. Opera nemá ani ansámbly s jedinou výjimkou krátkého trojzpěvu Anny, Karenina a Vronského ve scéně (dočasného) smíření, která v opeře – v souladu s Tolstého románem – zaujímá centrální místo a formuluje etické vyznění díla.\n\nHudební stránka opera je tonální s důrazem na melodiku, i když skladatel využívá modernistických postupů. Hlobilův typický kompoziční styl v opeře prozrazuje řetězení krátkých výrazných motivů. Jistou slabinou opery je vesměs vyrovnaný a nevýrazný rytmus, který interpretům neumožňuje dosáhnout nutné výrazové intenzity.\n\nOpera se dočkala premiéry až asi desetiletí po svém vzniku, a to v Jihočeském divadle České Budějovice na závěr sezóny 1971/72. Českobudějovické divadlo s ní hostovalo v Divadle na Vinohradech v rámci Pražského jara a inscenace dosáhla celkem 25 představení.\n\nJediná další inscenace Hlobilovy \"Anny Kareninové\" se konala v roce 1975 ve východoněmeckém Halberstadtu. Režíroval ji Hans Hermann Kruge, dirigoval Werner Schöniger a dosáhla 12 představení. Příznivější osudy než na scéně měla Hlobilova \"Anna Karenina\" v rozhlase: roku 1973 byla pořízena nahrávka celé opery a byla vícekrát vysílána.\n\nCelá opera trvá asi 102 minuty. Klavírní výtahy Hlobilovy \"Anny Kareniny\" vydalo nakladatellství Dilia.\n\n3 flétny, 3 hoboje, 3 klarinety, 3 fagoty; 4 lesní rohy, 3 trubky,3 pozouny, tuba; tympány, bicí souprava, celesta; harfa, klavír; smyčcové nástroje.\n\nRoku 1973 byla pro Československý rozhlas v Praze pořízena za rdakce Jaromíra Stránského nahrávka opery (celková stopáž 101:24). Nahrál ji soubor Národního divadla v Praze, přestože to ji nikdy neinscenovalo. Zpívají (Anna Kareninová) Libuše Domanínská, (Alexej Karenin) Karel Hanuš, (Alexej Vronský) Beno Blachut, (Betsy Tverská) Blanka Vítková, (Serjoža) Jana Jonášová, (hraběnka Vronská) Drahomíra Tikalová, (Stivo) Josef Heriban, (Varja) Marie Veselá, (vyslancova žena) Štěpánka Štěpánová, (dáma / chůva) Libuše Salabová, (jiná dáma) Věra Starková, (Annina přítelkyně) Naďa Šormová, (kněžna Mjahká) Jaroslava Procházková, (Tuškevič) Jindřich Jindrák, (Kartasovová) Helena Tattermuschová, (diplomat / lékař / vysoký generál) Dalibor Jedlička, (plukovník / komorník) René Tuček, (generál / hlas) Václav Zítek. Sbor a orchestr Národního divadla v Praze řídí Karel Nosek.\n\nNa gramofonové desce v nakladatelství Supraphon vyšla pouze závěrečná scéna opery, část zmíněné rozhlasové nahrávky (Supraphon 1 19 1977).\n\n"}
{"id": "927079", "url": "https://cs.wikipedia.org/wiki?curid=927079", "title": "Petr Krabs", "text": "Petr Krabs\n\nPetr Krabs (* 1976) je magik, okultista a jeden s čelných představitelů moderního satanismu v ČR. \n\nV roce 1997 se stává členem Církve Satanovy. V roce 2002 zakládá Rakovnický satanský spolek. V témže roce začíná pod jeho vedením vycházet časopis Osvícení. Tento časopis vychází nepravidelně až do roku 2005. To však nejsou jeho jediné aktivity. Dne 22. srpna 2002 nechává vybudovat po vzoru pražské organizace (Ta v Kyjích v devadesátých letech minulého století zbudovala dnes již legendární Vrch u 13 kamenů.) obřadní místo, které se v průběhu let stává důležitým a významným rituálním shromáždištěm všech satanistů v ČR. Dodnes zde probíhají oslavy při kterých se vykonávají různé satanské obřady včetně těch které osobně sepsal. \nV roce 2005 poté co Jiří Big Boss Valtr rezignoval na svojí funkci Velmistra a odešel do ústraní, se Petr Krabs f. Samael aktivně podílel na transformaci Církve Satanovovy a pomáhal mistru Pavlu Brndiárovi Tau-Paulus (dříve f. Archechempe) se založením Prvního česko-slovenského chrámu církve Satanovy. V té době se rovněž stal členem Rady 13, která od svého vzniku řídí světskou činnost této organizace.\nPetr Krabs f. Samael – Pán Meče kněz II. stupně publikoval množství článků věnovaných problematice moderního satanismu. Jeho tvorba nejčastěji vychází v Časopisu\nThe Abyss. Mimo to je autorem pozoruhodných obřadů a magických rituálů. Zvláštní pozornost věnuje obřadní praxi při uctívání entit z Necronomiconu. Je spoluautorem několika Chrámových publikací. Jednou z nejvýznamnějších bude patrně Satanský evokační grimoár. \nMezi lety 2008 a 2011 se společně s dalšími adepty magie podílel na rozšíření a zdokonalení okultní techniky sloužící ke snovému putovaní do Hypnova chrámu poznání.\n\nK jeho velkým zálibám patří kromě magie a okultismu také četba, horolezectví a teraristika. V současné době se věnuje chovu exotických plazů především hadů.\n\nTaké se věnuje řadu let na amatérské úrovni hudbě. Hrál v kapelách:\n\nV roce 1997 byl jedním se zakládajících členů kapely Warchild, ve které v současné době působí jako zpěvák, kytarista a částečně i jako textař. Tato kapela hraje směs thrash, black a death metalu.\n\n"}
{"id": "927081", "url": "https://cs.wikipedia.org/wiki?curid=927081", "title": "Alvin Batiste", "text": "Alvin Batiste\n\nAlvin Batiste (7. listopadu 1932 New Orleans − 6. května 2007 tamtéž) byl americký jazzový klarinetista. V roce 1958 koncertoval s Rayem Charlesem. Později spolupracoval s dalšími hudebníky, mezi které patří Billy Cobham, Wynton Marsalis, Cannonball Adderley, Mark Whitfield a vydal několik alb jako leader. Zemřel několik hodin před plánovaným koncertem s Branfordem Marsalisem a Harrym Connickem.\n"}
{"id": "927084", "url": "https://cs.wikipedia.org/wiki?curid=927084", "title": "Beslan Mudranov", "text": "Beslan Mudranov\n\nBeslan Mudranov (* 7. července 1986 Baksan) je ruský zápasník kabardinské národnosti, olympijský vítěz z roku 2016.\n\nZápasit začal v dětství v rodném Baksanu. Ve 13 letech se začal specialinovat na sambo a volným styl. S přesunem do Armaviru v roce 2006 se seznámil s judem pod vedením Rudolfa Babojana a do tří let byl členem širší ruské judistické reprezentace. Jeho osobním trenérem je Chasanbi Taov. V roce 2012 musel ustoupit v nominaci na olympijské hry Londýně Arsenu Galsťanovi. V roce 2016 se kvalifikoval na olympijské hry v Riu. Na olympijský turnaj se připravil velmi dobře, nerozhodila ho ani dopingová aféra ruského sportu několik týdnů před hrami. Se svými soupeři neztratil jediný bod, ve finále porazil v prodloužení technikou de-aši-harai Kazacha Jeldose Smetova a získal zlatou olympijskou medaili.\n\n\n\n"}
{"id": "927086", "url": "https://cs.wikipedia.org/wiki?curid=927086", "title": "Dynamická funkční scintigrafie ledvin", "text": "Dynamická funkční scintigrafie ledvin\n\nDynamická funkční scintigrafie ledvin je vyšetření, které ve svém výsledku poskytuje obrazovou informaci o funkčním parenchymu ledvin a navazujících močových cestách. Umožňuje posoudit funkci ledvin nebo jejich částí a vyhodnotit odtokové poměry. \n\nScintigrafie je obecně diagnostická metoda používaná v nukleární medicíně. Je založena na snímání záření emitovaného vnitřně podanými radionuklidy (radiofarmaka). Záření se snímá gamakamerami do podoby dvojrozměrných obrazů. Funkční scintigrafie ledvin se provádí buď vsedě nebo vleže. Detektor scintilační kamery opatřený zaměřovačem je přiložen k zádům pacienta v oblasti ledvin. Po intravenózní aplikaci kontrastní látky začíná snímkování. \n\nCelkové vyhodnocování dynamické funkční scintigrafie ledvin zahrnuje: \n\nObr. 1 ukazuje podstatnou část možného výstupního protokolu jako výsledku dynamické funkční scintigrafie ledvin. \nProtokol obsahuje snímky ledvin v důležitých fázích scintigrafie: perfuzní fáze (0-20 s), parenchymatozní fáze (50-200 s), časná exkrece (9-12 min.) a pozdní exkrece (29-30 min.). Dále obsahuje nefrografické křivky (nefrogramy) a tranzitní funkce ledvin. Následuje přehled některých důležitých parametrů a slovní závěr. \n\nPo intravenózní aplikaci radioindikátoru se zobrazují ledviny obvyklého tvaru a uložení. Pravá ledvina je mírně menší než levá. Nefrografické křivky ledvin nemají normální průběh. Pozorujeme zpomalení drenáže parenchymem a mírnou retenci radioindikátoru v dutém systému ledvin. Křivka pravé ledviny s mírně nižší sekreční fází. Podíl funkce levé ledviny činí 59 % a podíl funkce pravé ledviny činí 41 %. \n\nSoučástí protokolu bývá i vypočtená hodnota glomerulární filtrace, kterou není třeba zjišťovat jinou metodou (např. clearance). Fyziologické hodnoty pro dospělého ve věku 20-60 let jsou v intervalu 1,3-2,6 ml/s/1,73 m². Závisí na věku a pohlaví. Interval 0,15-0,5 ml/s/1,73 m² značí nedostatečnou funkci ledvin, výsledek pod 0,15 ml/s/1,73 m² je při renálních selháních. \n"}
{"id": "927087", "url": "https://cs.wikipedia.org/wiki?curid=927087", "title": "Alfred Ellis (fotograf)", "text": "Alfred Ellis (fotograf)\n\nAlfred Ellis (pseudonym Alfred Ellis & Walery, 5. května 1854, Londýn, Spojené království – 13. dubna 1930, Londýn) byl anglický divadelní fotograf.\n\nV období 1884 - 1898 provozoval studio na londýnské Baker Street. Od roku 1883 byl členem společnosti \"Photographic Society\" (později Královská fotografická společnost). Byl jedním ze zakladatelů Asociace profesionálních fotografů (Professional Photographers' Association) a v různých dobách působil jako tajemník, prezident a generální tajemník. Specializoval se na divadelní fotografii a hrál vedoucí roli v ochraně autorských práv fotografů, obhajoval je u několika případů u vrchního soudu. Byl jedním ze zakladatelů Autorskoprávní unie (Copyright Union).\n\nSpojení \"Alfred Ellis & Walery\" (někdy jen \"Ellis and Walery\") vzniklo na základě spolupráce v letech 1884 - 1898 s fotografem Stanislawem Julianem Ignacym, hrabětem Ostrorogem (1863–1935), který převzal pseudonym Julian Walery.\n\n \n"}
{"id": "927088", "url": "https://cs.wikipedia.org/wiki?curid=927088", "title": "Válka s mloky (opera)", "text": "Válka s mloky (opera)\n\nVálka s mloky je opera o dvou dějstvích českého skladatele Vladimíra Franze na libreto Rostislava Křivánka, napsané na motivy stejnojmenného románu Karla Čapka. Vznikla v roce 2005 na objednávku pražského Národního divadla, které ji poprvé uvedlo v roce 2013 na scéně Státní opery.\n\nOperu u Franze s daným námětem objednali Daniel Dvořák s Jiřím Nekvasilem pro Národní divadlo. Franz ji napsal v době od ledna do května 2005. Na jaře 2012 pak rozhodl vedoucí opery Rocc o jejím nastudování. Libreto napsal Rostislav Křivánek, využil při tom také tří písňových textů Jiřího Suchého z roku 1980, kdy Suchý plánoval na námět \"Války s mloky\" napsat hudební představení (tyto texty v prvním nastudování zpívá Petr Kotvald).\n\n(1. obraz – Morgan Bay, dragstor u Jacksona) V Jacksonově podniku, drogerii kombinované s hospodou, popíjí několik lidí, mezi nimi starý mořský vlk Jensen, který vzpomíná na své plavby. Paní Hamiltonová přichází nakoupit několik drobností. Její syn Bobby je dosud plný nadšení ze zážitku v zábavním parku „Mločí ráj“. Jensen se snaží Bobbymu a všem vykládat o tom, jak kdysi dávno s kapitánem Van Tochem mloky objevili a naučili prvním věcem, ale ostatní nechtějí jeho vyprávění – které již dávno znají – poslouchat. Sám pro sebe tedy Jensen zpívá svou píseň varující před krutými mloky (árie Jensena \"Každýmu bych to přál\"). Poté hovoří s Jacksonem o párku mladých lidí v koutě. Je to listonoš Fred Dalton a Minnie, dcera všemocného zástupce Salamander Syndikátu Oliviera Lascotta. Zde se scházejí bez vědomí Minniina otce, který jejich lásce nepřeje: jednak je Fred jen pošťák, jednak má rozvratné názory.\n\nMinnie a Fred spolu v ústraní hovoří. Fred dívku ujišťuje o své lásce, ale Minnie namítá, že více než na ni myslí na mloky. Fred je totiž přesvědčen, že mloci jen čekají na příležitost, aby zaútočili na lidi, zatímco Minnie sdílí všeobecný názor, že mloci jsou neškodní a že blahobyt dříve upadajícího Morgan Bay je postaven na využívání jejich práce. Minnie varuje Freda, že ho pro jeho názory vyštvou z města, ale Jensen se vmísí do jejich hovoru a dává Fredovi za pravdu, že mloci jsou jen slizké krvelačné bestie. Jensenovy tirády zastaví těžařští dělníci Holton a Bromwell, kteří jej přemohou a vynesou z lokálu a varují i Freda, stejně jako Jackson. Fred i Minnie, která je na něj rozzlobená, odcházejí každý zvlášť.\n\nJackson pouští rádio a scénu přerušuje ukázka z muzikálu „Poseidón“ (ústřední melodie muzikálu „Poseidónova touha“ – \"Oceán je slané vody nekonečný lán\"), který je sám přerušován reklamními spoty. Muzikál přeruší vpád Oliviera Lascotta do Jacksonova dragstoru. Šéf Syndikátu hledá svou dceru a Freda. Když je nenajde, dává průchod své nenávisti k Fredovi ve výhrůžné árii (\"Já – Mám – Svědomí\").\n\n(2. obraz – Morgan Bay, sál místní radnice) Na veřejné schůzi čte Lascott protimločí manifest „X varuje!“. Současně hájí postoj Syndikátu a připomíná, že mlokům vděčí Morgan Bay za pokrok, zisk a úspěch a že mloci jsou plně pod kontrolou lidí. Lidé s ním vesměs souhlasí. Lascott veřejně označuje Freda za původce manifestu, protože se našel v jeho bytě. Fred autorství odmítá, neskrývá však, že s obsahem pamfletu souhlasí. Dav mu spílá a na Lascottův pokyn je Fred vypovídán z města. Lascott zve všechny na večerní veselici na náměstí a dává hrát „Těžařskou hymnu“ (\"Kdo se nám postaví?\").\n\n(3. obraz – Morgan Bay, pokoj v bytě Freda) Fred si balí zavazadlo a chystá se k opuštění Morgan Bay. Přesvědčuje Minnie, aby odešla s ním do hor, daleko od mloků (milostný duet \"Utečeme spolu\").\n\n(4. obraz – Náměstí v Morgan Bay) Fred se na odchodu setkává s Jensenem. Nabízí mu, aby jej následoval, ale starý námořník chce zůstat v blízkosti svého živlu – moře. Dav se mezitím po Lascottově uvítání začíná bavit (sbor \"Ten kdo pije s námi\"). Po straně se Lascott s Holtonem a Brownellem domlouvají na tom, že Freda před odchodem zbijí za vyučenou. Bavič uvádí zábavní program. Slovo mu sice na chvíli vezme Jensen (píseň \"Každýmu bych to přál\"), ale lidé ho brzy vypudí a bavič – po alegorickém průvodu mloků – ohlašuje hlavní hvězdu večera, zpěváka Billyho Binga. Ten zazpívá dvě písně (\"Kuplet – Dneska se vám všechno točí\" a \"To už je přeci kapitál\"). Mikrofonu se na chvíli opět zmocní opilý Jensen s posměšnou písní (\"Ty starý časy\"). Rozvášněný dav jej strhne a v potyčce je Jensen zabit. Dav na chvíli strne, na bavičův pokyn je však brzy stržen vystoupením heavymetalové skupiny „Salamandři“ (\"Tapa Tapa Tana Masa\"). Zatímco dav šílí, chystají se Lascott, Holton a Brownell přepadnout Freda. Tu všechno dění zastaví vpád vlny tsunami, která zaplavuje Morgan Bay.\n\n(Proměna – Svět pod vodou) Sbor utonulých zpívá „Píseň Leviathanovu“ o svém vodním hrobu (\"Voda – Duše – Pustá pláň\").\n\n(5. obraz – Vrtná plošina v zálivu, útroby) V místnosti uvnitř plošiny zpustošené výbuchem se probírá Fred (zpěv \"Výbuch. Ten výbuch!\"). Začíná si vzpomínat, co se stalo: zde se měl sejít s Minnie. Hledá v troskách kolem sebe, nalezne však jen Lascotta, který se přizná, že Minnie zamkl doma. Je nyní asi mrtva. Fred obviňuje z katastrofy mloky, ale Lascott to odbývá jako další ukázku Fredova stihomamu: podle něj šlo o zemětřesení. Podaří se jim zprovoznit rádio, v němž zprávy o neštěstí přerušuje zvláštní vysílání vůdce mloků – Chief Salamandera. Ten se hlásí k odpovědnosti za vlnu, lituje prý ztrát na životech a žádá lidstvo o vyklizení dalších oblastí ve prospěch mloků, kteří se rozmnožili natolik, že se jim nedostává moře. Lascott v zoufalství zničí přístroj. Fred přemítá nad tím, že jím tak dlouho předvídaná válka s mloky skutečně začala, a vinu lidí vidí v tom, že zapomněli, co je skutečný strach (recitativ a árie \"Válka. Je válka. … Kam se jen poděl starý dobrý strach?\"). Loscott z neštěstí – ztráty svého světa i své milované dcery – zešílel. Zdá se mu, že vidáí svou dceru jako čtyřleté děvčátko a obdarovává ji k narozeninám, hračky se však mění v příšery (scén Lascotta \"Uá! Minnie! Minnie!\"). Fred se snaží z místnosti proniknout ven, pak jej a Lascotta objevují mloci.\n\n(6. obraz – Vrtná plošina v zálivu, temeno) Mločí armáda zpívá mločí hymnu (sbor \"Karcha dáášrí\"). Na trůně se objevuje Chief Salamander. K Fredovi a Lascottovi přivážejí klec s několika dalšími zachráněnými lidmi. Je mezi nimi i Minnie; radostně se setkává s Fredem, otec ji však nepoznává. Mloci je nechají všechny nastoupit do vrtulníku: podle poselství Chief Salamandera mají lidem vyřídit, že mloci nechtějí jejich smrt ani válku. Vrtulník odletí. Chief Salamander si sundává masku: je to člověk. Při něm skotačí Bobby, který se mezi mloky cítí jako doma. Chief Salamander se ho ptá, co dobýt příště, a mloci zpívají svou píseň (\"Tajemství naší duše je voda hluboká\").\n\n\n"}
{"id": "927089", "url": "https://cs.wikipedia.org/wiki?curid=927089", "title": "Rok Drakšič", "text": "Rok Drakšič\n\nRok Drakšič, (* 2. ledna 1987 v Žalci, Jugoslávie) je slovinský zápasník–judista.\n\nS judem začal v 7 letech na základní škole v obci Griže nedaleko Celje pod vedením Marjana Fabajana. Později si ho Fabjan stáhnul do Celje, do svého nově otevřeného tréninkového centra. Na mezinárodní scéně se objevuje od svých 17 let. V roce 2008 se kvalifikoval na olympijské hry v Pekingu v superlehké váze, kde vypadl v úvodním kole s Íráncem Masoudhajim Akhondzadehem v boji na zemi. V roce 2012 se kvalifikoval na olympijské hry v Londýně v pololehké, kde vypadl ve druhém zápase s Maďarem Miklósem Ungvárim na šido. Od roku 2013 zápasí v lehké váze, ve které v roce 2013 držel několik měsíců pozici světové jedičky. V roce 2016 se kvalifikoval na své třetí olympijské hry v Riu. V úvodním kole narazil na Izraelce Sagi Mukiho a od začátku měl převahu v boji o úchop. Vybojoval na Izraelci dvě šida, ale v polovině zápasu neuhlídal jeho nástup do curi-goši a prohrál na ippon.\n\nRok Drakšič je pravoruký judista, na tatami vyniká velkou impulzivností a dynamikou. Nestandartní boj o úchop s výpady do všech možných pozic. Z technik v postoji převládá te-waza (seoi-nage, tai-otoši), ale na ippon vítězí zcela výjimečně. Techniky jsou z úchopu nedotažené, často je musí dopracovat v boji na zemi, ve kterém je velmi silný.\n\n\n"}
{"id": "927090", "url": "https://cs.wikipedia.org/wiki?curid=927090", "title": "Virgil Widrich", "text": "Virgil Widrich\n\nVirgil Widrich (* 16. května 1967 Salcburk) je rakouský režisér, scenárista, filmař a multimediální umělec.\n\nVytvořil velké množství filmů a multimediálních projektů, někdy jako součást tvůrčího týmu. Je známý především pro celou řadu krátkých filmů a multimediálních děl.\n\nNarodil se v Salcburku. Dětství prožil v domě, který je starý více než 500 let a stojí v Mönchsbergu. Tam se seznámil s umělci jako Peter Handke, který byl jeho soused a Wim Wenders tam byl častým návštěvníkem. Své první zkušenosti s filmem získal již ve velmi mladém věku. Svou první Super-8 kameru dostal, když mu bylo 13 let. Ještě ten rok (1980) natočil tři filmy, \"My Homelife\", \"Gebratenes Fleisch\" a \"3 mal Ulf\". Následoval kreslený film s názvem \"Auch Farbe Kann träumen\". V patnácti letech natočil \"Monster in Salzburg\", na kterém poprvé pracoval s herci. Běsnící monstrum vytvořil pomocí stop-motion animace. V roce 1983 začal pracovat na \"Vom Geist der Zeit\" (Duch času). Dokonce ani špatné známky ve škole mu nezabránily, aby dokončil svůj celovečerní film, na kterém pracoval 14 měsíců. Aby mohl financovat své filmy, přijal v té době práci komparzisty a rekvizitáře na festivalu v Salcburku. V roce 1984 se začal zajímat o počítače a naprogramoval celou řadu jednoduchých her.\n\nPo absolvování maturitní zkoušky na Akademickém gymnáziu v Salcburku nastoupil na Vídeňské filmové akademii, jen proto aby po několika týdnech odešel pracovat na scénáři ke sci-fi filmu, který nakonec nebyl nikdy realizován. V roce 1987 založil s dvěma partnery filmovou distribuční společnost Classic Films s cílem distribuovat především umělecké filmy. Později se stal asistentem kameramana a režiséra Johna Baileyho, se kterým v roce 1990 odešel do Hollywoodu pracovat na sci-fi komedii \"The Search for Intelligent Life in the Universe\". Po prodeji společnosti Classic films v roce 1991 Widrich znovu obrátil svou pozornost k počítači a možnostem, které nabízí pro vytváření umění. Jeho další velký projekt, kde působil jako vedoucí výroby, byl nový festival rakouského filmu, který se konal poprvé v roce 1993 pod názvem Diagonale. Ve druhém roce festivalu také sestavil filmovou databázi. Další databáze týkající se filmu následovaly, stejně jako práce na interaktivních CD-ROM.\n\nV roce 1997 se začal opět více soustředit na tvorbu vlastních filmů. Vytvořil krátký film \"tx-transformace\", který měl velký úspěch na festivalu Ars Electronica. Také se vrátil ke svému scénáři \"Heller als der Mond\" (Jasnější než měsíc), který natočil v roce 1999. Film měl premiéru v roce 2000 v Rotterdamu. Jeho další projekt byl film \"Copy Shop\", jeden z jeho nejúspěšnější filmů doposud. Po premiéře v roce 2001 získal film 35 ocenění, byl nominován na Oscara a byl uveden v televizi a na více než 200 festivalech. Jeho další krátký, \"Fast Film\", byl také velmi úspěšný, získal 36 mezinárodních ocenění a byl uveden na více než 300 filmových festivalech. Následovalo velké množství multimediálních projektů pro firmy (v roce 2001 založil společnost Checkpointmedia AG) a pokračoval v produkci filmů se svou společností Virgil Widrich Film und Multimediaproduktionen GmbH. V roce 2001 spolu s dalšími filmaři spoluzaložil výrobní společnost Amour Fou Film, se zaměřením na tvorbu artových filmů mladých režisérů.\n\nV roce 2004 byl členem poroty na festivalu Ars Electronica a stal se až do roku 2007 předsedou Asociace rakouských režisérů. Je také členem Akademie rakouského filmu. Od 2007 do 2010 učil jako profesor na Univerzitě užitých umění ve Vídni obor Digitální umění. Od roku 2010 je vedoucím profesorem postgraduálního magisterského programu Art & Science.\n\n\n\n\nOd roku 2008 pracuje na přípravách svého celovečerního filmu \"Die Nacht der 1000 Stunden\" (Noc tisíce hodin). Od roku 2011 pracuje na přípravách celovečerních animovaného filmu \"Micromeo\", scénář ve spolupráci s Jean-Claude Carrière.\n\nza Heller als der Mond (Brighter than the Moon) (Europe 2000):\n\nza Copy Shop (A 2001):\n\nza Fast Film (A, LUX 2003):\n\npro checkpointmedia AG:\n\n\n"}
{"id": "927098", "url": "https://cs.wikipedia.org/wiki?curid=927098", "title": "Kostel svatého Bartoloměje (Křepice)", "text": "Kostel svatého Bartoloměje (Křepice)\n\nKostel svatého Bartoloměje je římskokatolický chrám v obci Křepice v okrese Břeclav. Je chráněn jako kulturní památka České republiky.\n\nKostel je jednolodní orientovaná stavba s půlkruhovým závěrem kněžiště a čtyřbokou věží v průčelí. Jde o příklad prolínání forem pozdního baroka a nastupujícího klasicismu na konci 18. století v době josefinismu.\n\nKostel byl dostavěný v roce 1791. Má tři oltáře, v pozadí hlavního oltáře je Kalvárie. Na stavbu byl použit i materiál ze starého kostela, který byl zbořen. Na věži jsou tři zvony, největší pochází z roku 1522, druhý byl vyroben kolem roku 1490. Třetí zvon – „umíráček“ – pochází z roku 1951.\n\nJde o farní kostel farnosti Křepice u Hustopečí.\n\n"}
{"id": "927099", "url": "https://cs.wikipedia.org/wiki?curid=927099", "title": "Sokolka (vrch)", "text": "Sokolka (vrch)\n\nSokolka (322 m n. m.) je skalnatý masiv v okrese Mladá Boleslav Středočeského kraje, v PR Příhrazské skály a v CHKO Český ráj. Leží asi 0,5 km zsz. od vsi Srbsko na stejnojmenném katastrálním území.\n\nZe Sokolky je výhled do Srbské kotliny s Komárovským rybníkem a vrch Chrby.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina a Slivické části.\n\nAutomobilem a na kole lze k Sokolce přijet po silnici Kněžmost – Srbsko. Ze severu prochází kolem vrchu červená  turistická trasa (Kost – Příhrazy). Vstup na samotný masiv je oficiálně zakázán do odvolání, kvůli ochraně málo odolného pískovce před poškozováním návštěvníky a regeneraci území.\n"}
{"id": "927100", "url": "https://cs.wikipedia.org/wiki?curid=927100", "title": "Hannah Mancini", "text": "Hannah Mancini\n\nHannah Mancini (* 12. března 1980 Los Angeles, Kalifornie, USA) je americká zpěvačka, která pracuje a žije ve Slovinsku.\n\nSilně se angažovala ve stylech dance, nu disco a elektronické hudbě. Zde měla příležitost pracovat s různorodou skupinou prvotřídních umělců a producentů z těchto žánrů. Jako zpěvačka a skladatelka propůjčila své úsilí a spolupracovala na projektech s vítěznými procenty cen Grammy, mezi nimi jsou Larry Klein, Umek (Vice Grip a Dementia), Sare Havlicek (Vibe on You) a D-Pulse (Highway to Saturn). Také 4 roky vystupovala jako frontmanka národně úspěšné skupině \"XEQUTIFZ\", která přinesla 3 rádiové hity. Písně skupiny byly nahrány, jak ve slovinštině, tak i v angličtině (\"\"Anywhere With You\"\" / \"\"Dalec Stran\" v roce 2009, \"\"And We Danced\"\" / \"\"Bil je Ples\"\" v roce 2010 a \"\"Walking Away\"\" v roce 2011). Videoklip pro píseň \"And We Danced\" vystoupal na pozici 3 v MTV Adria. Hannah také současně vypouští singly s umělci Beltek (Connect Us), David Puentez, Kosta Radman a Vanillaz se singlem Back2Life. Singl se umístil na populární house kompilaci nejlepšího house vydavatele Kontor Records (květen 2013).\n\nHannah také vystupuje pod přezdívkou Stella Mercury, kterou používá více pro underground a méně pro komerční taneční nahrávky. První singl vydaný pod jménem Stella Mercury je ve spolupráci s Mikem Valem \"Don't Give a Damn\", který byl představen v květnu 2013 a udržel se na v Beatport house chart v deseti nejlepších po 3 měsíce.\n\nNa své předchozí životní dráze Hannah také pracovala na mnohých soundtracích pro Disneyho filmy a měla možnosti spolupracovat ve studiu s předními skladateli v oboru, kterými jsou Todd Chapman a producent i vítěz cen Grammy Larry Klein. Také vystupovala v hudebním sále Radio City, Universal Amphitheatre a v The Tonight Show s Jayem Lenonem.\n\nV roce 2014 spolupracovala s Raayem a dalšími slovinskými skladateli na napsání písně pro slovinské národní kolo \"EMA 2014\", píseň nese název \"\"Spet/Round and Round\"\" a po vítězství v superfinále s ní bude Tinkara Kovač reprezentovat Slovinsko na Eurovision Song Contest 2014.\n\nStejného roku bude v moldavském národním kole \"O Melodie Pentru Europa 2014\" soutěžit píseň, na které se také autorsky podílela. Píseň nese název \"\"One and All\"\" a zazpívá ji Diana Staver. Na písni pracoval také slovinský skladatel Raay a Charlie Mason.\n\nHannah byla oslovena k reprezentaci na Eurovision Song Contest 2013. Předtím se spolu s bratry Sylvainem Valem a Mikem Valem zúčastnila slovinského národního finále pro Eurovision Song Contest 2011 s písní \"\"Ti si tisti\"\". Sice národní finále nevyhrála, ale píseň stala se národním hitem. Byla interně vybrána mezi několika jinými zpěváky a písněmi, aby reprezentovala Slovinsko na Eurovision Song Contest 2013 v Malmö s písní \"\"Straight Into Love\"\". I když se do finále nekvalifikovala, tak se píseň dočkala remixu mnohými ostatními DJ, kteří vydali píseň s jinými hudebními vydavatelstvími v blízké budoucnosti.\n\nV současnosti je vdaná.\n\n"}
{"id": "927102", "url": "https://cs.wikipedia.org/wiki?curid=927102", "title": "Volkswagen Fox", "text": "Volkswagen Fox\n\nVolkswagen Fox byl nástupce Volkswagen Lupo, stejně jako Lupo se prodával špatně. Pro Českou republiku nebyla reklama v televizi. Byl trochu levnější než jeho předchůdce, ale na úspěch to nestačilo, poslední vůz Fox vyjel z továrny 6. 9. 2009 v 21:35.\n\n 1.2 HTP 40kw / 1198ccm / 108Nm / max 148km/h / 0-100 za 17s / 1090kg\n"}
{"id": "927104", "url": "https://cs.wikipedia.org/wiki?curid=927104", "title": "Kvadratické těleso", "text": "Kvadratické těleso\n\nV oboru algebraické číselné teorie je kvadratické číselné těleso nebo krátce kvadratické těleso definováno jako číselné těleso formula_1, jenž je stupně 2 nad tělesem racionálních čísel. Jedná se právě o všechna algebraická nadtělesa formula_2, která mají podobu formula_3, kde formula_4 je nečtvercové racionální číslo různé od 0 a 1, přičemž mezi bezčtvercovými formula_4 a kvadratickými číselnými tělesy je vzájemně jednoznačné zobrazení.\n\nPokud platí formula_6, pak všechny prvky kvadratického tělesa patří do reálných čísel a těleso se nazývá reálné kvadratické těleso, pokud naopak formula_7, pak jsou reálné jen racionální prvky a těleso se nazývá imaginární kvadratické těleso.\n\n"}
{"id": "927108", "url": "https://cs.wikipedia.org/wiki?curid=927108", "title": "Římskokatolická farnost Diváky", "text": "Římskokatolická farnost Diváky\n\nŘímskokatolická farnost Diváky je územním společenstvím římských katolíků s farním kostelem Nanebevzetí Panny Marie v rámci děkanátu Hustopeče brněnské diecéze.\nPoprvé se obec zmiňuje v zakládací listině zábrdovického kláštera premonstrátů. Zde je uveden letopočet 1210, jde však o falzum listiny z 13. století. Oficiálně doložitelné datum zmínky o obci je na papežské listině Řehoře IX. z roku 1237. Kostel Nanebevzetí Panny Marie se připomíná již v roce 1287.\nOd 1. srpna 2010 je zde administrátorem excurrendo P. Rudolf Zbožínek z Boleradic.\n\nDnem vzájemných modliteb farností za bohoslovce a bohoslovců za farnosti brněnské diecéze je 19. leden. Adorační den připadá na 12. února.\n\nVe farnosti se pravidelně pořádá tříkrálová sbírka. V roce 2015 se při ní vybralo 13 439 korun,o rok později 11 299 korun. \n\n"}
{"id": "927109", "url": "https://cs.wikipedia.org/wiki?curid=927109", "title": "Okruh celistvých čísel", "text": "Okruh celistvých čísel\n\nOkruh celistvých čísel číselného tělesa formula_1 je v abstraktní algebře označení pro celistvý uzávěr okruhu celých čísel v formula_1, tedy okruh tvořený všemi prvky formula_1 celistvými nad formula_4. Obvykle je značený formula_5. Jedná se o zobecnění vztahu okruhu celých čísel a tělesa racionálních čísel.\n\n\n"}
{"id": "927110", "url": "https://cs.wikipedia.org/wiki?curid=927110", "title": "Římskokatolická farnost Brumovice na Moravě", "text": "Římskokatolická farnost Brumovice na Moravě\n\nŘímskokatolická farnost Brumovice na Moravě je územním společenstvím římských katolíků s farním kostelem sv. Antonína Paduánského v rámci děkanátu Hustopeče brněnské diecéze.\nVesnice je kolonizačního původu z poloviny 13. století. Nese jméno po svém zakladateli biskupu Brunovi za Schauenburku. První písemná zmínka o obci pochází z roku 1250, kdy ji markrabě Přemysl daroval Kunovi z Obřan. Ve druhé polovině 16. století byly Brumovice evangelické.\nOd 1. září 2008 zde byl administrátorem excurrendo P. Rudolf Zbožínek. Toho od 1. srpna 2018 vystřídal jako administrátor excurrendo kloboucký farář R. D. ThLic. Petr Šikula.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. říjen. Adorační den připadá na 6. srpna.\n\nVe farnosti se pravidelně pořádá tříkrálová sbírka. V roce 2015 se při ní vybralo 25 214 korun. O rok později dosáhla částka v Brumovicích 32 599 korun a v Morkůvkách 7 149 korun.\n\n"}
{"id": "927112", "url": "https://cs.wikipedia.org/wiki?curid=927112", "title": "Ugo Legrand", "text": "Ugo Legrand\n\nUgo Legrand, (* 22. ledna 1989 Mont-Saint-Aignan, Francie) je reprezentant Francie v judu. Je držitelem bronzové olympijské medaile.\n\nS judem začal ve třech letech v dojo svého otce v Le Grand-Quevilly. Jeho praděd patřil k předním francouzským klasikům (zápasníkům). S přestupem mezi seniory se přesunul do Orléans, de se připravuje v klubu USO Loiret.\n\nV roce 2012 se kvalifikoval na olympijské hry v Londýně. Formu však optimálně nevyladil a k bronzové medaili, kterou nakonec vybojoval, mu pomohla mimo jeho krásné techniky i zranění soupeřů. Ve druhém kole otočil zápas s Egypťanem Hafizem až po jeho zranění kotníku. V souboji o bronzovou olympijskou medaili nastoupil proti Jihokorejci Wang Ki-čchunovi, který kvůli zraněnému lokti nemohl plně využít svojí nesilnější techniku a prodloužení kapituloval.\n\nV úvodu roku 2015 utrpěl při pádu z kola zranění levého ramene a podstoupil operaci.\n\n\n"}
{"id": "927113", "url": "https://cs.wikipedia.org/wiki?curid=927113", "title": "Římskokatolická farnost Klobouky u Brna", "text": "Římskokatolická farnost Klobouky u Brna\n\nŘímskokatolická farnost Klobouky u Brna je územním společenstvím římských katolíků s farním kostelem svatého Vavřince v rámci děkanátu Hustopeče brněnské diecéze.\n\nDějiny kloboucké katolické farnosti a kostela souvisejí s nejstaršími zprávami o Kloboukách a sahají do 13. století. V nejstarší době náležely Klobouky ke kostelu v Břeclavi. Pravděpodobně v první polovině 13. století byl malý dřevěný kostelík nahrazen kamennou stavbou. Vlivem náboženských nepokojů a nepřátelských vpádů a válek kloboucký kostel často trpěl, nejvíce za třicetileté války. Roku 1655 byla část původního kostela zbořena a část včleněna do nové stavby. Kostel byl zasvěcen římskému jáhnovi a mučedníkovi sv. Vavřinci. Kostel prošel čtyřmi většími opravami v 19. století. Také ve 2. polovině 20. století prošel novými opravami a úpravami, zvláště podle instrukcí II. vatikánského koncilu.\nV letech 1916 až 1951 byl klobouckým farářem Jan Frýdek. Po něm se stal farářem P. Ladislav Simajchl, od roku 1948 Frýdkův kaplan. Jemu farnost vděčí nejen za úpravy kostela, ale i jeho okolí. Farářem byl od 1. července 1993 P. František Trtílek. Toho s platností od 15. června 2018 vystřídal R. D. Petr Šikula.\n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 31. říjen. Adorační den připadá na 7. dubna.\n\nKaždoročně se zde koná tříkrálová sbírka. V roce 2015 se při ní vybralo 26 921 korun, o rok později v Kloboukách 33 545 korun a Velkých Hostěrádkách 9 153 korun.\n\nFarnost se zapojuje do projektu Noc kostelů.\n\n"}
{"id": "927115", "url": "https://cs.wikipedia.org/wiki?curid=927115", "title": "Finále Grand Prix IAAF 1997", "text": "Finále Grand Prix IAAF 1997\n\n13. Finále Grand Prix IAAF – lehkoatletický závod, který se odehrál 13. září roku 1997 v japonské Fukuoce. \n"}
{"id": "927116", "url": "https://cs.wikipedia.org/wiki?curid=927116", "title": "All Summer Long (album)", "text": "All Summer Long (album)\n\nAll Summer Long je šesté studiové album americké skupiny The Beach Boys vydané v červenci 1964 na značce Capitol Records, jak jejich druhé album vydané v tomto roce. Nahráno bylo od 18. října předchozího roku do 19. května 1964 a jeho producentem byl Brian Wilson.\n\n"}
{"id": "927120", "url": "https://cs.wikipedia.org/wiki?curid=927120", "title": "Jay Migliori", "text": "Jay Migliori\n\nJay Migliori (14. listopadu 1930 Erie, Pensylvánie − 2. září 2001 Mission Viejo, Kalifornie) byl americký jazzový saxofonista a flétnista. Na saxofon začal hrát ve svých dvanácti letech. Nejprve studoval na hudební škole v St. Louis a po návratu z armády se zapsal na Berklee College of Music. V letech 1957−1958 působil v orchestru Woodyho Hermana. Později se přestěhoval do Los Angeles, kde pracoval jako studiový hudebník. Hrál tak na stovkách nahrávek rozličných hudebníků, jako byli například Frank Zappa, Albert Collins, Gene Ammons, Leonard Cohen, Richard „Groove“ Holmes nebo skupiny The Beach Boys a The Monkees. V letech 1972−1984 působil ve skupině Supersax, která byla vytvořena jako pocta Charlie Parkerovi. Zemřel na rakovinu tlustého střeva ve svých sedmdesáti letech.\n"}
{"id": "927121", "url": "https://cs.wikipedia.org/wiki?curid=927121", "title": "Pomahačův vrch", "text": "Pomahačův vrch\n\nPomahačův vrch, 373 m n. m.) je nevysoký, samostatný vrch s čedičovým základem nacházející se ve Cvikovské pahorkatině v severních Čechách u obce Radvanec.\n\nKopec je necelý 1 kilometry východně od obce Radvanec 250 m a 2 km severně od koupaliště Sloup v Čechách. Nalézá se na katastru \"Radvanec 750646\".\n\nKolem celého kopce jsou pastviny soukromých majitelů, z větší části obehnány elektrickými ohradníky. K zarostlému vrcholu bez výhledů vedou neznačené a nezřetelné lesní pěšiny. Vrcholový kámen či triangulační značení zde není. Nejbližší značená trasa KČT je modrá, vede od Sloupu v Čechách přes Radvanec na sever, přes Havraní skály k Cvikovu.\n"}
{"id": "927122", "url": "https://cs.wikipedia.org/wiki?curid=927122", "title": "Albert Collins", "text": "Albert Collins\n\nAlbert Collins (1. října 1932 Leona, Texas − 24. listopadu 1993 Las Vegas, Nevada) byl americký bluesový zpěvák a kytarista. Začínal počátkem padesátých let jako člen kapely Rhythm Rockers. V roce 1958 vydal svou instrumentální píseň „The Freeze“, ze které se stal hit. Během své kariéry spolupracoval i s dalšími hudebníky, mezi které patří John Mayall, B. B. King, Gary Moore, John Lee Hooker, Robert Cray nebo David Bowie. V roce 1986 byl uveden do Blues Hall of Fame a časopis \"Rolling Stone\" jej zařadil na šestapadesáté místo v žebříčku 100 nejlepších kytaristů všech dob. Zemřel na rakovinu ve svých jedenašedesáti letech.\n\n"}
{"id": "927123", "url": "https://cs.wikipedia.org/wiki?curid=927123", "title": "Johnny Copeland", "text": "Johnny Copeland\n\nJohnny Copeland (27. března 1937 Haynesville − 3. července 1997 New York) byl americký bluesový zpěvák a kytarista. Svou první skupinu nazvanou Dukes of Rhythm založil ještě jako teenager. Později nahrál i několik alb, ale ta neměla žádný úspěch; významněji se prosadil až v osmdesátých letech. Jeho album \"Showdown\", které v roce 1989 vydal společně s Albertem Collinsem a Robertem Crayem bylo oceněno cenou Grammy.\n"}
{"id": "927126", "url": "https://cs.wikipedia.org/wiki?curid=927126", "title": "Kiziljurt", "text": "Kiziljurt\n\nKiziljurt, někdy Kizil-Jurt, ( \"Кизилю́рт\") je město v Dagestánu v Ruské federaci. Městem protéká řeka Sulak a leží na hlavní železniční trase mezi městy Machačkala a Groznyj.\n\nMěsto je rodištěm výborných zápasníků, především volnostylařů a sambistů (judistů).\n\n"}
{"id": "927128", "url": "https://cs.wikipedia.org/wiki?curid=927128", "title": "Don Menza", "text": "Don Menza\n\nDon Menza (* 22. dubna 1936 Buffalo, New York) je americký jazzový saxofonista. Na saxofon začal hrát ve svých třinácti letech a po návratu z armády strávil dva roky v orchestru Maynarda Fergusona. V letech 1964−1968 žil v Německu a po návratu začal spolupracovat s Buddy Richem. během své kariéry spolupracoval i s dalšími hudebníky, mezi které patří Lalo Schifrin, Leonard Cohen, Stan Kenton, Roger Waters nebo John Klemmer. Jeho synem je bubeník Nick Menza, člen skupiny Megadeth.\n"}
{"id": "927129", "url": "https://cs.wikipedia.org/wiki?curid=927129", "title": "Outkovka chlupatá", "text": "Outkovka chlupatá\n\nOutkovka chlupatá (\"Trametes hirsuta\") je houba z čeledi chorošovité (\"Polyporaceae\"), řádu chorošotvaré (\"Polyporales \").\nPlodnice je nejedlá, lze ji nalézt na stanovišti po požáru. Plodnice lze spatřit během celého roku.\n\nPOLPHI\n\nPodle EPPO je pro patogena s označením outkovka chlupatá (\"Trametes hirsuta\") používáno více rozdílných názvů, například \"Coriolus hirsutus\" nebo \"Polyporus hirsutus\".\n\nAustrálie, Severní Ammerika, Asie, Evropa.\n\nBěžný druh.\nPlodnice jednoletá vějířkovitá až růžicovitá polokruhovitá, na horní části klobouku pásovaná a hrubě srstnatá,dorůstá až do 12 cm. Rourky jsou krátké a mají póry okrouhlé, bílé až krémové, ve stáří šedé. Výtrusný prach bílý. Dužnina má na řezu dvě vrstvy. Plodnice bývá často zeleně zbarvena řasami.\n\nOdumřelé části dřevin, ranový parazit. Plodnice lze najít na živých i odumřelých kmenech a větvích buků, habrů, dubů, vrb, třešní a dalších listnáčů, vzácněji dokonce i na kmenech jehličnanů. Oblíbeným hostitelem je dub cer (\"Quercus cerris\").\nPlodnice na větvích nebo kmeni.\n\nJiné druhy tohoto rodu.\nSaprofyt, příležitostný parazit, způsobuje bílou hnilobu dřeva. Vytváří větší množství některých enzymů, což je předmětem výzkumu.\n\nObsahuje imunostimulační polysacharidy.\n\nJednoleté, vějířkovité až růžicovité plodnice se vytvářejí v květnu až červnu a poté v září až říjnu.\n\nV lesích na listnatých stromech, kmenech, pařezech.\n\n"}
{"id": "927131", "url": "https://cs.wikipedia.org/wiki?curid=927131", "title": "Siražudin Magomedov", "text": "Siražudin Magomedov\n\nSiražudin (Siradžuddin) Magomedov (* 10. února 1987) je ruský zápasník–judista dagestánské (avarské) národnosti.\n\nZápasit začal v dětství v rodné kavkazské obci Čadakolob. Připravuje v ruském Permu ve vrcholovém sportovním centru vedeném Konstantinem Filosofenkem. Jeho osobním trenérem je Gabriel (Džabrajil) Magomedov. V ruské seniorské judistické reprezentaci se pohybuje od roku 2007 v polostřední váze do 81 kg. V roce 2008, 2012 a 2016 se kvalifikoval na olympijské hry, ale v ruské nominaci dostali pokaždé přednost soupeři z repezentace.\n\nSiražudin Magomedov je levoruký, útočně laděný judista, autor krásných hodů.\n\n\n\n"}
{"id": "927132", "url": "https://cs.wikipedia.org/wiki?curid=927132", "title": "Walter Booker", "text": "Walter Booker\n\nWalter Booker (17. prosince 1933 Prairie View − 24. listopadu 2006 New York) byl americký jazzový kontrabasista. Po návratu z armády působil v kvintetu Andrewa Whitea a později v triu Shirley Horn. V roce 1969 se přidal ke skupině Cannonballa Adderleyho, ve které zůstal až do jeho smrti v roce 1975. V letech 1975−1981 doprovázel zpěvačku Sarah Vaughan. Během své kariéry spolupracoval i s dalšími hudebníky, mezi které patří Chick Corea, Thelonious Monk, Milt Jackson a byl dlouholetým spolupracovníkem Nata Adderleyho.\n"}
{"id": "927133", "url": "https://cs.wikipedia.org/wiki?curid=927133", "title": "Andy Simpkins", "text": "Andy Simpkins\n\nAndy Simpkins (29. dubna 1932 Richmond, Indiana − 2. června 1999 Los Angeles, Kalifornie) byl americký jazzový kontrabasista. V roce 1956 spoluzaložil skupinu The Three Sounds (původně The Four Sounds, ale saxofonista ze skupiny brzy odešel a stalo se z ní trio), ze které odešel v roce 1968. Následovala šestiletá spolupráce s Georgem Shearingem. Během své kariéry spolupracoval i s dalšími hudebníky, mezi které patří Lalo Schifrin, Zoot Sims, Sarah Vaughan nebo Kenny Burrell. Zemřel na rakovinu žaludku ve svých sedmašedesáti letech.\n"}
{"id": "927136", "url": "https://cs.wikipedia.org/wiki?curid=927136", "title": "Chrestivka", "text": "Chrestivka\n\nChrestivka (, do roku 2016 Kirovske, , – \"Kirovskoje\") je město v Doněcké oblasti na Ukrajině. Leží v Donbasu, na východě oblasti zhruba 80 kilometrů na severozápad od oblastního hlavního města, Doněcku, a je pojmenované po sovětském komunistickém funkcionáři Sergeji Kirovovi. V roce 2013 v něm žilo zhruba 28 tisíc obyvatel.\n\nBylo založeno pro uhelné horníky v blízkosti vesnice \"Chrestivka\" () v roce 1954. Městem je od roku 1958.\n"}
{"id": "927141", "url": "https://cs.wikipedia.org/wiki?curid=927141", "title": "Finále Grand Prix IAAF 1996", "text": "Finále Grand Prix IAAF 1996\n\n12. Finále Grand Prix IAAF byl lehkoatletický závod, který se odehrál 7. září roku 1996 v italském Milánu.\n"}
{"id": "927144", "url": "https://cs.wikipedia.org/wiki?curid=927144", "title": "Eric Gale", "text": "Eric Gale\n\nEric Gale (20. září 1938 − 25. května 1994) byl americký jazzový kytarista. Na kytaru začal hrát ve svých dvanácti letech. V sedmdesátých letech hrál v kapele Stuff a vydal i několik alb jako leader, ale většinu své kariéry strávil jako studiový hudebník. Hrál na albech řady rozličných hudebníků, jaký byli například Van Morrison, Diana Rossová, Herbie Mann, Paul Simon, Billy Joel, Yusef Lateef nebo Joe Cocker. Zemřel na rakovinu plic ve svých pětapadesáti letech.\n"}
{"id": "927148", "url": "https://cs.wikipedia.org/wiki?curid=927148", "title": "Tiziano Crudeli", "text": "Tiziano Crudeli\n\nTiziano Crudeli (* 24. června 1943 Forlì, Itálie) je italský televizní moderátor a sportovní žurnalista. Jeho popularita pramení hlavně z jedinečného způsobu komentování sportovních zápasů, charakteristického velmi hlasitým, vášnivým a radostným projevem. Působí také jako tiskový mluvčí klubu AC Milán, zápasy komentuje od roku 1987. Do té doby působil jako redaktor tenisového časopisu \"Tenis Lombard\".\n\n"}
{"id": "927150", "url": "https://cs.wikipedia.org/wiki?curid=927150", "title": "Nexus 7 (2013)", "text": "Nexus 7 (2013)\n\nGoogle Nexus 7 (2013) též nazývaný jako druhá generace nebo jen II, je další dílo Asusu pod taktovkou Googlu. Jedná se o pokračovatele modelu Nexus 7. Silný procesor se stará o dobrý výkon (téměř dvojnásobný než u první generace), aktualizace OS tablet dostane vždy jako první spolu s ostatními z rodiny Nexus a cena tohoto tabletu se pohybuje kolem 6500 – 8000 CZK. Tablet byl představen 24. července 2013 na konferenci Googlu spolu s novým Androidem Jelly Bean ve verzi 4.3 a zařízením Chromecast. Tento model se bude prodávat v následujících variantách: 16 GB WiFi, 32 GB WiFi a 32 GB 4G LTE. Oproti předchozímu modelu Nexusu 7 zde přibyl 5 Mpx fotoaparát na zadní straně, postrádá však LED diodu pro přisvětlení. Záda jsou opět pokryta měkčeným plastem, Soft Touchem, který byl u první generace velice oblíbený. Dále se změnil reproduktor, ten je nyní duální a jeho výdechy jsou umístěny na horní a spodní hraně. Google se chlubí tím, že tablet má téměř dvojnásobný výkon a je o 2,75 mm užší než originální Nexus. Baterie by měla zvládnout až 9 hodin přehrávání Full HD videa a 10 surfování přes WiFi na internetu. Dobíjet lze tento model i přes bezdrátovou nabíječku.\n\n"}
{"id": "927151", "url": "https://cs.wikipedia.org/wiki?curid=927151", "title": "Ivan Nifontov", "text": "Ivan Nifontov\n\nIvan Nifontov (: ), (* 5. června 1987 v Pavlodaru, Sovětský svaz) je ruský zápasník – judista, majitel bronzové olympijské medaile z roku 2012.\n\nS bojovými sporty začal v rodném Pavlodaru na území dnešního Kazachstán. V roce 1997 se s rodinou přestěhoval do Barnaul, kde se na doporučení Gennadije Mokšina začal věnovat judu pod vedením Igora Voťakova. V roce 2003 se poprvé dostal do juniorského reprezentačního výběru Ruska, ale v nominacích na mistrovské turnaje doplácel na silnou konkurenci. V roce 2005 si ho tehdejší juniorský reprezentační trenér Dmitrij Sergejev stáhl do Rjazaně. Je vyznavačem taktického juda, trestá jakékoliv zaváhání soupeře v bodový zisk.\n\nV roce 2007 reprezentoval Rusko na univerziádě v Bangkoku. Ziskem 5. místa však trenéry seniorského reprezentačního výběru neoslnil a do roku 2009 se na na velkém podniku již neobjevil. Změna nastala s příchodem nového trenéra Ezia Gamby, který ocenil jeho sofistikovaný (taktický) způsob boje. Poprvé mu dal příležitost hned v roce 2009 na mistrovství Evropy a byla z toho zlatá medaile. Výbornou formu potvrdil o několik měsíců později kdy titul mistra Evropy přetavil v titul mistra světa. V roce 2010 jako většina judistů doplatil na radikální změny pravidel.\n\nJeho největším rivalem v reprezentaci byl před rokem 2012 Dagestánec Siražudin Magomedov, se kterým svedl úspěšnou nominační bitvu o olympijské hry v Londýně. Gamba mu věřil i přes vážné zranění nohy, které prodělal na začátku roku 2012 po turnaji mistrů. Podobně jako v roce 2009 se za důvěru odvděčil bezchybným výkonem na vrcholném, olympijském turnaji. Nestačil pouze na v životní formě bojujícího Jihokorejce Kim Če-poma a získal bronzovou olympijskou medaili.\n\n\n"}
{"id": "927152", "url": "https://cs.wikipedia.org/wiki?curid=927152", "title": "1863 ve fotografii", "text": "1863 ve fotografii\n\nTento článek obsahuje významné fotografické události v roce 1863.\n\n\n\n\n"}
{"id": "927153", "url": "https://cs.wikipedia.org/wiki?curid=927153", "title": "More4", "text": "More4\n\nMore4 je televizní kanál britského Channelu 4. Vysílá od roku 2005.\n\nKanál zahájil vysílání 10. října 2005 a diváky nalákal na třeba na americké drama \"The West Wing\", původně vysíláno na E4 nebo na krimi seriál \"Beze stopy\". Dále kanál vysílá například americké \"The Daily Show\" nebo stand-up comedy \"Curb Your Enthusiasm\". Dále také reprízuje úspěšné pořady z Channel 4, například \"Deal or No Deal\", orig. verze českého \"Ber nebo Neber\" nebo publicistiký pořad \"Dispatches\".\n\nKanál na sebe také upoutal pozornost se svými upoutávkami, kde sám sebe propogoval jako kanál se \"zábavou pro dospělé\", díky čemuž si mnhoho lidí myslelo, že půjde o kanál pornografický. Nakonec to bylo upřesněno jako kanál s \"inteligentními a bystrými\" pořady.\n\nV dubnu 2006 kanál vysílal živě hypnochirurgickou operaci kýly.\n\n23. ledna 2012 More4 změnil své logo, identitu a začal vysílat více lifestylových pořadů.\n\nKanál vysílá lifestylové pořady, tedy reality show, talk show, ale i komedie nebo drama. Před proměnou v roce 2012 kanál také vysílal dokumenty, ty byly přesunuty na Channel 4. Kanál také vysílal své vlastní zprávy, \"More4 News\", od roku 2005 do roku 2009. Vysílaly se každý všední den od 20.00 a trval půl hodiny.\n\nKanál vysílá od 9 do 6 hodin ráno.\n\nO hodinu posunutá verze, More 4 +1 začala vysílat 14. prosince 2005 na platformě Freeview v DVB-T. Tam také ukončila vysílání 18. května 2006. Kanál je nyní dostupný na platformě Sky a u kabelových operátorů. Na platformě Sky také běžel More4 +2, dočasný kanál vysílající mezi 19.45 a 23.00 zahájil vysílání 16. dubna 2012 a ukončil vysílání 26. června toho samého roku a to z důvodu začátku vysílání kanálu 4seven v červenci 2012.\n\nVerze kanálu ve vysokém rozlišení obrazu, More4 HD začala vysílat 4. února 2013 na platformě Sky. Channel 4 původně plánoval vznik verze kanálu na rok 2011, to se nakonec ukázalo jako nereálné datum. V lednu 2012 v rámci nové identity kanálu bylo společností ManvsMachine vytvořeno logo More4 HD. 14. září 2012 Channel 4 ohlásil vznik kanálu na platformě Sky.\n\n"}
{"id": "927155", "url": "https://cs.wikipedia.org/wiki?curid=927155", "title": "Mirande", "text": "Mirande\n\nMirande je francouzská obec v departementu Gers v regionu Midi-Pyrénées. V roce 2010 zde žilo 3 685 obyvatel. Je centrem arrondissementu Mirande.\n\n\"Počet obyvatel\" \n"}
{"id": "927160", "url": "https://cs.wikipedia.org/wiki?curid=927160", "title": "Pee Wee Ellis", "text": "Pee Wee Ellis\n\nAlfred „Pee Wee“ Ellis (* 21. dubna 1941 Bradenton, Florida) je americký saxofonista. V roce 1949 se s rodinou přestěhoval do texaského Lubbocku, kde měl v roce 1954 svůj první veřejný koncert. O rok později se přestěhoval do newyorského Rochesteru a o dva roky později do New Yorku a zahájil studium na Manhattan School of Music. V letech 1965−1969 byl členem kapely Jamese Browna a od konce sedmdesátých let spolupracoval s Van Morrisonem. Během své kariéry spolupracoval i s dalšími hudebníky, mezi které patří Shirley Scott, Tom Fogerty, Charlie Musselwhite nebo Jack McDuff.\n"}
{"id": "927163", "url": "https://cs.wikipedia.org/wiki?curid=927163", "title": "Hadley Caliman", "text": "Hadley Caliman\n\nHadley Caliman (12. ledna 1932 Idabel, Oklahoma − 8. září 2010 Seattle, Washington) byl americký jazzový saxofonista. Ve svých deseti letech se s rodiči přestěhoval do Los Angeles, kde začal objevovat jazzovou hudbu. Během své kariéry vydal několik alb jako leader a spolupracoval s dalšími hudebníky, mezi které patří Buddy Miles, Bobby Hutcherson, Carlos Santana nebo Freddie Hubbard. V roce 2008 mu byla diagnostikována rakovina jater, které o dva roky později ve svých osmasedmdesáti letech podlehl.\n"}
{"id": "927167", "url": "https://cs.wikipedia.org/wiki?curid=927167", "title": "Doubrava (Jičínská pahorkatina)", "text": "Doubrava (Jičínská pahorkatina)\n\nDoubrava (306 m n. m.) je vrch v okrese Semily Libereckého kraje. Leží asi 0,5 km jihozápadně od obce Olešnice na katastrálním území Olešnice u Turnova a Všeň. Na severovýchodním svahu leží Olešnice, na jihozápadním dvůr \"Borčice\". Vrch patří částečně do CHKO Český ráj, jelikož přes něj prochází hranice tohoto chráněného území.\n\nZejména ze severní části plošiny jsou výhledy na okolní kotlinu, Vyskeř, Všeň, Ještěd a Ralskou pahorkatinu.\n\nVrch náleží do celku Jičínská pahorkatina, podcelku Turnovská pahorkatina, okrsku Mnichovohradišťská kotlina, podokrsku Příšovická kotlina a Olešnické části.\nNa plošinu se dá vyjet automobilem, vede tudy silnice z Všeně do Olešnice, kde se větví na směry Vyskeř a Kacanovy (Turnov).\n"}
{"id": "927177", "url": "https://cs.wikipedia.org/wiki?curid=927177", "title": "Zákon o státní službě", "text": "Zákon o státní službě\n\nZákon o státní službě je zkrácený název \"zákona č. 234/2014 Sb., o státní službě\". Upravuje organizaci státní služby, právní poměry státních zaměstnanců vykonávajících státní správu ve správních úřadech, jejich služební vztahy, odměňování a řízení ve věcech služebního poměru. Má sloužit k odpolitizování státní správy a její profesionalizaci.\n\nPůvodně mělo jít jen o novelu služebního zákona, který byl přijat již v roce 2002, ale jehož účinnost byla neustále odsouvána. Nakonec však byl přijat jako zcela nový zákon a služební zákon jím byl k 6. listopadu 2014 zrušen.\n\nZákon se dělí na 13 částí, na něž navazují dvě přílohy:\n\n\n"}
{"id": "927178", "url": "https://cs.wikipedia.org/wiki?curid=927178", "title": "Ross Tompkins", "text": "Ross Tompkins\n\nRoss Tompkins (13. května 1938 Detroit, Michigan − 30. června 2006 St. Augustine, Florida) byl americký jazzový klavírista. Studoval na New England Conservatory. Svou profesionální kariéru zahájil poté, co se přestěhoval do New Yorku. V letech 1960−1967 hrál s Kai Windingem. Během své kariéry natočil několik alb jako leader a spolupracoval s dalšími hudebníky, mezi které patří Eddie „Lockjaw“ Davis, Zoot Sims, Louie Bellson, Herb Ellis nebo Snooky Young.\n"}
{"id": "927179", "url": "https://cs.wikipedia.org/wiki?curid=927179", "title": "Debalceve", "text": "Debalceve\n\nDebalceve (; – \"Děbalcevo\") je město v Doněcké oblasti na dnešní Ukrajině. Město bylo založené při budování Kateřinské železnice v roce 1787 a bylo pojmenováno po ruském důstojníkovi, Iljovi Debalcevovi. Leží v Donbasu zhruba 58 kilometrů na severovýchod od Doněcku, hlavního města oblasti. Na východě hraničí s Luhanskou oblastí a na jihozápadě s Vuhlehirskem patřícím do města Jenakijeve. Debalceve je důležitým silničním a železničním uzlem. V roce 2014 ve městě žilo 25 525 obyvatel.\n\nMěsto Debalceve a jeho okolí bylo dějištěm bojů v průběhu války na východní Ukrajině od roku 2014 kdy tu polovojenské jednotky z Haliče(později uznané jako neonacistické) i vojáci z řad regulární ukrajinské armády utrpěli drtivou porážku. Město je nyní do značné míry zničené. Počet obyvatel se podstatně snížil, a to již před vypuknutím bojů. V jejich průběhu bylo v době krátkodobých příměří provedeno několik dobrovolných evakuací. Neznámý počet lidí přišel v důsledku ostřelování města o život. Po obsazení města proruskými separatisty 18. února 2015 tam byly dovezeny potraviny a jiné potřeby, přesto je situace zbylého obyvatelstva velmi svízelná. Aktuální počet obyvatel není doposud znám.\n\nV průběhu let 2015 a 2016 se město začalo vzpamatovávat z nejhoršího. V noci z 18. na 19. prosince 2016 ale propukly poblíž města znovu velmi těžké boje se ztrátami na obou stranách.\n\nV roce 2001 tvořili obyvatelstvo města podle sčítání lidu Ukrajinci (64,4 %) a Rusové (32,6 %) a v menší míře Bělorusové (0,7 %) a Romové (0,3 %). Jako svůj rodný jazyk obyvatelé uvedli ruštinu (81,5 %), ukrajinštinu (16,9 %), romštinu (0,3 %) a běloruštinu (0,1 %).\n"}
{"id": "927181", "url": "https://cs.wikipedia.org/wiki?curid=927181", "title": "Geneva", "text": "Geneva\n\nGeneva může být:\n\n"}
{"id": "927183", "url": "https://cs.wikipedia.org/wiki?curid=927183", "title": "Late Night Alumni", "text": "Late Night Alumni\n\nLate Night Alumni je hudební skupina ze Spojených států amerických, jejímiž členy jsou Ryan Raddon (Kaskade), Finn Bjarnson, John Hancock a zpěvačka Becky Jean Williamsová. Jejich hudba je známá jako kombinace taneční hudby (především house music) a žánrů jako trance, downtempo nebo chill-out music, do které se prolíná hlas vokalistky Williamsové.\n\nV létě 2003 objevil Finn Bjarson zpěvačku Becky Jean Williamsovou, která je sestrou R. Johna Williamse, člena hudební skupiny Faded Paper Figures. Dostal hudební CD s místními vánočními písněmi, kde slyšel její zpěv. Její hlas a styl zpěvu ho oslovil a napadlo jej, že by mohli spolupracovat. Za nějakou dobu se oba potkali v nahrávacím studiu. Bjarson pracoval na songu „Empty Streets“ a chtěl vyzkoušet, jak by v této písni seděl hlas Williamsové.\n\nBjarson spolupracoval v nahrávacím studiu již dříve s hudebníkem Ryanem Raddonem, který je známý jako Kaskade. Brzy tak vznikla skupina Late Night Alumni ve složení Finn Bjarson, Ryan Raddon a Becky Jean Williamsová. V roce 2004 povolilo hudební vydavatelství Hed Kandi nahrát první album Late Night Alumni. Bjarson se však domníval, že skupina není kompletní a chybní v ní nějaký hudební prvek. Čtvrtým členem skupiny se tak stal John Hancock, místní hudební producent, se kterým se Bjarson již dříve snažil spolupracovat. Poté začali členové skupiny pracovat na debutovém hudebním albu, ve kterém kombinovali prvky elektronické hudby a organické hudby s žánrem chill-out music; jejich snahou bylo vytvořit hudbu, která bude rozeznatelná od většiny soudobé hudby žánrů downtempo nebo house music.\n\nDebutové album \"Empty Streets\" bylo vydáno v září 2005. Zhruba ve stejné době bylo však hudební vydavatelství Hed Kandi odkoupeno britskou nahrávací společností Ministry of Sound a album bylo opuštěno. I přes nedostatek podpory ze strany nahrávací společnosti se z něj stala hudební undergroundová klasika.\n\nStejnojmenný titulní singl alba získal nicméně velkou podporu v klubech a rozhlasových stanicích a ve Španělsku se v hitparádě umístil na první příčce. Píseň se objevila také jako hudební doprovod v reklamě na Toyotu iQ. Song byl vydán také na řadě dalších kompilačních alb a stal se nejstahovější písní hudební série \"In Search of Sunrise\" nizozemského DJ Tiësta.\n\nDruhé album skupiny Late Night Alumni s názvem \"Of Birds, Bees, Butterflies, Etc.\" bylo vydáno v digitální podobě ke stažení 3. listopadu 2009 a na CD vyšlo 2. února 2010 u vydavatelství Ultra Records. 1. září 2009 vyšel první singl alba, píseň „You Can Be The One“, který byl k dispozici na Beatport a iTunes. Tento singl vyšel 22. září 2009 také jako remix od dua Sultana & Ned Sheparda.\n\nDruhý singl alba, píseň „Finally Found“, byl vydán 22. prosince 2009. Kromě originální verze vyšly také remixy od Maxe Vangeliho a Eca. Hudební video bylo představeno 16. března 2010. Hudební video z nahrávání písně v Utahu je fanoušky často srovnáváno s živou verzí písně „4AM“, kterou v roce 2008 nahrál Kaskade a na které se podíleli také Becky Jean Williamsová a Finn Bjarson.\n\nAkustická verze písně „Golden“ z nadcházejícího alba se následně objevila na kanálu na YouTube. Později bylo uveřejněno také video z nahrávání další písně „What's In A Name“.\n\nPísně „You Can Be The One“ a „Uncharted“ se objevily také ve filmu \"Bláznivá, zatracená láska\", který byl vydán 29. června 2011.\n\n8. února 2011 bylo vydáno v digitální podobě ke stažení třetí album skupiny s názvem \"Haunted\". Název alba byl inspirován nostalgickými vzpomínkami z minulosti a změnami v současnosti. Vliv na jeho název mohla mít také neznámá lokalita v Salt Lake City, kde bylo album nahráváno. Z alba byl vydán pouze jeden singl „It's Not Happening“. 17. října 2011 bylo vydáno hudební video k písni „Main Street“, jejíž text odkazuje na první vydané album.\n\n29. ledna 2013 bylo na iTunes vydáno čtvrté studiové album s názvem \"The Beat Becomes A Sound\". První singl alba, píseň „Shine“, vyšel již 18. září 2012 a remixované verze se objevily 26. února 2013. Oficiální hudební video bylo na kanále vydavatelství Ultra Records nahráno 3. října 2012.\n\n\n"}
{"id": "927184", "url": "https://cs.wikipedia.org/wiki?curid=927184", "title": "Outkovka pestrá", "text": "Outkovka pestrá\n\nOutkovka pestrá (\"Trametes versicolor\") je houba z čeledě chorošovité \"Polyporaceae \" řádu chorošotvaré (\"Polyporales \"). Na spodní straně klobouku plodnice občas parazituje nedohub oranžový \"Hypomyces arantius\".\n\nCORLVE\n\nV roce 1753 houbu popsal Carl Linné, jako \"Boletus versicolor\". Naposledy druh v roce 1939 popsal jako \"Trametes versicolor\" český mykolog Albert Pilát (1903 - 1974).\n\nPodle EPPO je pro patogena s označením outkovka pestrá \"Trametes versicolor\" používáno více rozdílných názvů, například \"Coriolus versicolor\" nebo \"Polystictus versicolor\".\n\nV angličtině se houbě říká \"turkey tail\", tedy krocaní ocas, protože ho vzhledově připomíná. Čínsky se nazývá \"yun zhi\", což znamená “tráva říše nebes”. Japonský název je \"kawaratake\".\n\nOutkovka pestrá je velmi rozšířena po celé Evropě, od Skandinávských zemí až po oblasti okolo Středozemního moře, velice běžně se vyskytuje i ve Velké Británii a Irsku. Rozšířená je i v Asii, zejména v Japonsku, Severní Americe a Austrálii. \n\nBěžný druh.\n\nOrganismus tvoří střechovitě uspořádané trsy plodnic. Plodnice jednoletá kloboukatá, vějířkovitá až růžicovitá polokruhovitá, na horní části klobouku je plodnice hnědě až šedě a také žlutavě pásovaná, plstnatá,2–8 cm velká. Je popisována jako hedvábně lesklá. Pruhy s chloupky se na klobouku plodnice střídají s lesklými plochami, zbarvení je variabilní. Rourky jsou krátké a mají póry okrouhlé, bílé až krémové, ve stáří šedé. Výtrusný prach bílý. Dužnina má na řezu dvě vrstvy. Plodnice bývá často zeleně zbarvena řasami.\n\nOdumřelé části dřevin, ranový parazit. Plodnice lze najít na živých i odumřelých kmenech a větvích buků, habrů, dubů, vrb, třešní a dalších listnáčů, vzácněji dokonce i na kmenech jehličnanů. Infekce proniká do stromů drobnými poraněními. Má velkou růstovou rychlost a plodnice vytváří velké trsy. Oblíbeným hostitelem je dub (\"Quercus\").\n\nJiné druhy tohoto rodu. Nejpodobnější je outkovka pásovaná (\"Trametes ochracea\"), která ale není příliš hojná. Je silnější, klobouky mají méně pestrou barevnost a netvoří se na nich lesklé pruhy. Dalším druhem je outkovka chlupatá (\"Trametes hirsuta\"), která je taktéž masitější a její povrch je srstnatý. \n\nZpůsobuje však bílou hnilobu dřeva. Rozkládá dřevěné konstrukce a mrtvé tkáně stromů, je ale také parazitem na živých stromech.\n\nNěkteré sloučeniny obsažené v houbě outkovka pestrá účinkují na podporu imunity a byly pozitivně testovány jako podpůrné léčivo s měřitelnými výsledky při léčbě některých nádorových onemocnění nebo látky zlepšující prognózu u pacientů s některými nádorovými onemocněními.\n\nPodle dostupných informací nejsou známa žádná vážná rizika, které byly spojeny s použitím outkovky nebo produktů odvozených z této houby. Vzácně se objevuje nevolnost, zvracení, ztráta chuti k jídlu a průjem, tmavší nehty a nízký počet krevních buněk.\nVýtažek z outkovky pestré je užívaný v přírodním léčitelství Číny, Koreje a Japonska. V České republice je obsažen ve složkách potravinových doplňků ke zvýšení imunity, jako lék „zvyšující vyléčitelnost rakoviny“, hlavně ve spojení s klasickou léčbou rakoviny. Je popisován jako lék na alkoholové postižení jater, přípravek s antagonickými účinky vůči kortikosteroidům a jiným chemickým látkám, antivirotikum (na vir HPV - původce rakoviny děložního čípku, rakoviny prsu, chronického únavového syndromu, Burkittova lymfomu, Hodgkinovy nemoci a některých karcinomů), poruchy imunity, revmatoidní artritidu, autoimunitní zánět štítné žlázy, diabetes mellitus, roztroušené sklerózy, jako „detoxikační“ látka, proti infekci EB viróz, hepatitidy (B), nákazy \"Staphylococcus aureus\", herpes simplex, podpůrně u rakoviny prostaty a poruchách funkce plic, ale také při potřebě doplnit slezinu, vyživit ducha nebo doplnit energii. Je doporučeno s ohledem na obvykle naprosto žádné odborně potvrzené testy obsahu těchto doplňků stravy a neověřené účinky preparátů nedůvěřovat neprověřeným produktům.\n\nNěkdy se plodnice používá při aranžování suchých květin.\n\n"}
{"id": "927187", "url": "https://cs.wikipedia.org/wiki?curid=927187", "title": "Scott LaFaro", "text": "Scott LaFaro\n\nScott LaFaro (3. dubna 1936 Newark, New Jersey − 6. července 1961 Geneva, New York) byl americký jazzový kontrabasista. Nejprve hrál na klarinet, později přešel k saxofonu a až ve svých osmnácti letech začal hrát na kontrabas. V letech 1955−1956 hrál v kapele pozounisty Buddyho Morrowa a následně do roku 1957 s trumpetistou Chetem Bakerem. Od roku 1959 působil v kapele klavíristy Billa Evanse. Zemřel při autonehodě ve svých pětadvaceti letech. Během své kariéry spolupracoval i s dalšími hudebníky, mezi které patří Ornette Coleman, Booker Little, Hampton Hawes nebo Victor Feldman.\n"}
{"id": "927189", "url": "https://cs.wikipedia.org/wiki?curid=927189", "title": "Eje Thelin", "text": "Eje Thelin\n\nEje Thelin (rodným jménem Eilert Ove Thelin; 9. června 1938 − 18. května 1990) byl švédský jazzový pozounista a hudební skladatel. V roce 1961 založil vlastní kvintet. Od konce šedesátých let se věnoval pedagogické činnosti na hudební akademii v rakouském Štýrském Hradci. Během své kariéry spolupracoval i s různými americkými hudebníky, mezi které patří Barre Phillips, Don Cherry, Benny Golson nebo Jimmy Witherspoon. Je autorem hudby k filmu \"Att älska\" z roku 1964.\n"}
{"id": "927191", "url": "https://cs.wikipedia.org/wiki?curid=927191", "title": "Potony", "text": "Potony\n\nPotony je obec v maďarské župě Somogy. V roce 2011 zde žilo 196 obyvatel. Leží 3 km od hranice s Chorvatskem, kterou tvoří řeka Dráva.\n"}
{"id": "927196", "url": "https://cs.wikipedia.org/wiki?curid=927196", "title": "Letní ligový pohár Prahy", "text": "Letní ligový pohár Prahy\n\nLetní ligový pohár Prahy je fotbalový turnaj každoročně pořádaný v hlavním městě od roku 2012. Střetávají se v něm ligové týmy, které doplňuje klub Loko Vltavín, na jehož hřišti se některá z utkání sehrávají. Pořadateli turnaje jsou Pražský fotbalový svaz a městská část Praha 7.\n\nTurnaje se účastní čtyři týmy, jenž jsou rozlosovány do dvojic. Týmy ve dvojici proti sobě sehrají jeden zápas a vítězové těchto dvou utkání se následně střetnou ve finále hraném opět na jeden zápas. Naopak poražení z úvodních zápasů se spolu utkají o třetí místo na turnaji.\n\nPrvní ročník se konal od 21. do 22. července 2012 a zúčastnila se ho mužstva:\nDružstva byla rozlosována do dvojic AC Sparta Praha proti FK Viktoria Žižkov a Bohemians 1905 kontra FK Loko Vltavín.\n\nVítězem se stalo družstvo Bohemians 1905.\n\nDruhý ročník se konal od 11. do 13. července 2013 a zúčastnila se ho mužstva:\nDružstva byla rozlosována do dvojic, v nichž proti sobě nastoupili AC Sparta Praha proti Bohemians 1905 a FK Loko Vltavín s FK Viktoria Žižkov.\n\nVítězem se stalo družstvo AC Sparta Praha.\n\n"}
{"id": "927198", "url": "https://cs.wikipedia.org/wiki?curid=927198", "title": "Storm Shadow", "text": "Storm Shadow\n\nStorm Shadow je stealth podzvuková střela s plochou dráhou letu vyráběná evropským konsorciem MBDA. Do služby byla zavedena roku 2004. Francouzské označení střely je SCALP EG (\"Système de Croisière Autonome à Longue Portée – Emploi Général\"). Námořní varianta střely je vyvíjena pod označením MdCN (\"Missile De Croisière Naval\"), popř. SCALP Naval. Střela je vhodná k ničení bodových silně bráněných cílů.\n\nKonstrukčně střela vychází z protiletištní střely MBDA Apache. Je integrována do výzbroje bojových letadel Tornado GR4, Saab Gripen, Tornado IDS, Dassault Mirage 2000 a Dassault Rafale. Plánováno je zařazení střely do výzbroje letadel Eurofighter Typhoon a F-35 Lightning II.\n\nBritské ministerstvo obrany roku 1994 vyhlásilo soutěž o novou protizemní střelu. Z několika nabídek byla roku 1996 vybrána střela BAe/Matra Storm Shadow. V roce 1997 střely objednaly Velká Británie, Francie a Spojené arabské emiráty. V témž roce začal vývoj střely. První zkušební odpal střely z letounu proběhl roku 2000. Sériová výroba byla zahájena roku 2002. Jako další uživatelé střely objednaly Itálie (1999), Řecko (2000) a Saúdská Arábie (2006).\n\nV konstrukce střely jsou široce uplatněna opatření na redukci signatur. Střela za letu používá vysouvací křídlo, přičemž ji pohání proudový motor Microturbo TRI 60-30 o tahu 5,4 kN. Je vybavena tandemovou hlavici BROACH o hmotnosti 250 kg. Kumulativní nálož udělá do cíle otvor, kterým se do jeho nitra dostane sekundární průbojná hlavice. Střela může překonat až 4 metry železobetonu. Naváděna je s pomocí GPS s koncovým navedením pomocí infračervené kamery.\n\nStřela s plochou dráhou letu SCALP Naval/MdCN má mít dolet přesahující 1000 km. Bude využívat kombinovanou naváděcí soustavu s GPS a termovizní kamerou. Francouzské námořnictvo objednalo roku 2006 celkem 200 střel, z toho 150 pro plavidla a 50 pro ponorky. Fregaty třídy \"FREMM\" je budou vypouštět z vertikálních vypouštěcích sil Sylver A70 a ponorky třídy \"Barracuda\" ze svých 533mm torpédometů. Do července 2012 proběhly tří úspěšné testy střely.\n\nVe válce v Iráku v roce 2003 bylo použito celkem 27 střel Storm Shadow. Během intervence v Libyi roku 2011 bylo britskými, italskými a francouzskými letadly vypuštěno okolo 75 střel SCALP EG/Storm Shadow.\n\nNámořní verze střely MdCN byla poprvé bojově použita 14. dubna 2018 během série útoku provedených ozbrojenými silami USA, Francie a Velké Británie proti Sýrii. Střely byly vypuštěny z fregat třídy FREMM francouzského námořnictva.\n"}
{"id": "927199", "url": "https://cs.wikipedia.org/wiki?curid=927199", "title": "Římskokatolická farnost Borkovany", "text": "Římskokatolická farnost Borkovany\n\nŘímskokatolická farnost Borkovany je územním společenstvím římských katolíků s farním kostelem Nanebevzetí Panny Marie v rámci děkanátu Hustopeče brněnské diecéze.\nVes se poprvé připomíná roku 1209, kdy ji zakladatel zábrdovického kláštera Lev z Klobouk odkázal tomuto klášteru. Borkovany byly přifařeny do Klobouk, což uvádí listina z roku 1516. Filiální kostel byl v Borkovanech již před rokem 1672 a stával na obezděném hřbitově. V roce 1746 dal zábrdovický klášter vystavět nynější kostel, který je zasvěcen Nanebevzetí Panny Marie. Po zrušení zábrdovického kláštera přešel patronát kostela na náboženský fond. Roku 1820 přešel patronát na klobouckou vrchnost – rytíře z Neuwallu. O rok později byl jeho nákladem kostel důkladně opraven. \n\nDo roku 1753 byl kostel filiálkou kostela v Kloboukách, odkud byly každou třetí neděli konány bohoslužby. Kostel spravovali kloboučtí faráři. Dne 6. června 1753 byl ustanoven první kurát v Borkovanech, Benedikt Královecký. Za dobu samostatné farnosti se zde vystřídalo 20 farářů. Delší dobu zde působili: Jiří Karna 1762–1776, František Zhořel 1816–1833, Josef Foltys 1833–1863, Petr Trávníček 1864–1877, v letech 1902–1939 byl farářem Ignát Hrubý. Jeho nástupce Václav Kostelenec působil v Borkovanech 40 let. Od roku 1960 dala borkovanská farnost církvi tři kněze. \n\nOd roku 1993 byl Borkovany spravovány z Klobouk. Administrátorem excurrendo byl od 1. července 1993 R. D. František Trtílek. Ten byl s platností od 15. června 2018 zde ustanoven farářem. \n\nDnem vzájemných modliteb farností za bohoslovce a bohoslovců za farnosti brněnské diecéze je 5. červen. Adorační den připadá na 9. dubna.\n\nVe farnosti se pravidelně pořádá tříkrálová sbírka. V roce 2015 se při ní vybralo 22 104 korun,o rok později 23 860 korun. V roce 2018 dosáhl výtěžek sbírky 25 627 korun.\n\n"}
{"id": "927203", "url": "https://cs.wikipedia.org/wiki?curid=927203", "title": "Římskokatolická farnost Krumvíř", "text": "Římskokatolická farnost Krumvíř\n\nŘímskokatolická farnost Krumvíř je územním společenstvím římských katolíků s farním kostelem svatého Bartoloměje v rámci děkanátu Hustopeče brněnské diecéze.\n\nPrvní písemná zmínka o obci pochází z roku 1350. První matriční zápisy se nacházejí v matrice kloboucké a jsou z období nového osídlení Krumvíře po skončení třicetileté války, samostatná matrika obce Krumvíř je vedena od roku 1789. Farní kostel sv. Bartoloměje pochází z roku 1870. Od tohoto roku se také ve farnosti konají třetí víkend v srpnu Bartolomějské hody. \nOd roku 1993 je farnost spravována z Klobouk. Administrátorem excurrendo byl od 1. července 1993 R. D. František Trtílek. Toho s platností od 15. června 2018 vystřídal R. D. Petr Šikula. \n\nDnem vzájemných modliteb farností za bohoslovce a bohoslovců za farnosti brněnské diecéze je 24. květen. Adorační den připadá na 6. dubna.\n\nFarnost se každoročně účastní akce Noc kostelů.\n\nVe farnosti se pravidelně pořádá tříkrálová sbírka. V roce 2015 se při ní vybralo 5 453 korun.Při sbírce v roce 2016 činil výtěžek 8 141 korun. V roce 2018 dosáhl výtěžek sbírky 34 656 korun.\n\n"}
{"id": "927204", "url": "https://cs.wikipedia.org/wiki?curid=927204", "title": "FK Šinnik Jaroslavl", "text": "FK Šinnik Jaroslavl\n\nFK Šinnik Jaroslavl (rusky Футбольный клуб «Шинник» Ярославль) je ruský fotbalový klub z Jaroslavle. Klub byl založen v roce 1957 a svoje domácí utkání hraje na stadionu Šinnik s kapacitou 22 990 diváků. Klubové barvy jsou modrá a černá.\n\n"}
{"id": "927206", "url": "https://cs.wikipedia.org/wiki?curid=927206", "title": "Ježíši, Králi", "text": "Ježíši, Králi\n\nJežíši, Králi je česká duchovní píseň k Ježíši Kristu. Její text napsal František Žák v roce 1912, melodii složil Josef Trumpus. Nejprve vyšla v časopise Ve službách Královny, v roce 1917 byla zařazena do Družinského zpěvníčku. V jednotném kancionále, v němž má přepracovaný text, je označena číslem 707. Má sedm slok a při mši se může zpívat při vstupu, před evangeliem a při obětním průvodu. Na Slovensku je známa jako \"Ježišu, Kráľu neba i zeme\" s odlišným nápěvem od Mikuláše Schneidera-Trnavského (v Jednotném katolickém zpěvníku má číslo 498).\n\n"}
{"id": "927207", "url": "https://cs.wikipedia.org/wiki?curid=927207", "title": "Římskokatolická farnost Šakvice", "text": "Římskokatolická farnost Šakvice\n\nŘímskokatolická farnost Šakvice je územním společenstvím římských katolíků s farním kostelem svaté Barbory v rámci děkanátu Hustopeče brněnské diecéze.\nPrvní písemná zmínka o obci pochází z roku 1371. Farní kostel sv. Barbory má gotické jádro. V roce 1801 zachvátil kostel velký požár, o rok později byl již opraven a znovu vysvěcen. Při opravách v březnu 2000 byly objeveny malby a prvky sahající až do 12. století.\nFarářem je od srpna 2011 R. D. Jiří Grmolec.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. leden. Adorační den připadá na 22. června.\n\nKaždoročně se zde koná tříkrálová sbírka. V roce 2015 se při ní vybralo 23 453 korun. Při sbírce v roce 2016 činil výtěžek 21 606 korun. V roce 2018 dosáhl výtěžek sbírky 25 017 korun.\n\n"}
{"id": "927208", "url": "https://cs.wikipedia.org/wiki?curid=927208", "title": "Jan Bochenek", "text": "Jan Bochenek\n\nJan (Johannes) Bochenek (2. května 1831 Hlučín, Prusko – 3. prosince 1909 Berlín, Německo) byl český malíř.\n\nNarodil se v Hlučíně v domě č. 7 na náměstí. Dnes je na jeho rodném domě pamětní deska. Svým nadáním vynikal již ve školním věku. Jeho otec byl stolařem, proto se po ukončení školní docházky stal stolařským učněm u svého otce, ale každou volnou chvíli věnoval malování. V 18 letech začal studovat v Berlíně. Bochenkovy práce na akademii budily obdiv, byl několikrát vyznamenán akademickou cenou. Získal rovněž státní stipendium k tříletému pobytu v Itálii. Zabýval se ponejvíce náboženskou tematikou. Jeho díla jsou převážně v cizině (Polsko, Rusko, Německo, Itálie a dokonce v Austrálie). V České republice jeho díla nalézt v Mariánských Lázních, kde je to oltářní obraz v protestantské kapli. Dále oltářní obrazy v kostelech v Dolním Benešově, Sudicích, Štěpánkovicích, Kateřinkách, Kobeřicích, Bohuslavicích a v Hlučíně (oltářní obrazy ve farním kostele, křest Krista, sv. Anna, sv. Josef, sv. Jan Nepomucký). K jeho známým obrazům patří např. portrét císaře Vilhema II. jako prince a portrét papeže Pia X. Málo známé jsou portréty, které namaloval vždy, když přijel domů na návštěvu.\n\nFormy, zákony, problémy umělecké tvorby a své filosofické úvahy o základních otázkách umění shrnul Bochenek do dvou knih \"Kanonnallermenschlichen Gestalten und Tiere\" (1885) a \"Gesetz de Formenschőnheit\" (1903).\n\nJeho přítel Ernst Juretzka ze Sudic napsal v roce 1911 jeho životopis nazvaný \"Johanes Bochenek ein schlesischer Maler\".\n\n"}
{"id": "927211", "url": "https://cs.wikipedia.org/wiki?curid=927211", "title": "Finále Grand Prix IAAF 1995", "text": "Finále Grand Prix IAAF 1995\n\n11. Finále Grand Prix IAAF – lehkoatletický závod, který se odehrál 9. září roku 1995 v Monaku na stadionu Stade Louis II. \n"}
{"id": "927212", "url": "https://cs.wikipedia.org/wiki?curid=927212", "title": "Vincent Dumestre", "text": "Vincent Dumestre\n\nVincent Dumestre (* 5. května 1968) je francouzský multiinstrumentalista, zakladatel a dirigent hudebního souboru Le Poème Harmonique, specializujícího se na interpretaci staré hudby, zejména 17. a začátku 18. století.\n\nVystudoval klasickou kytaru na l'École normale de musique de Paris a historii umění na\nl'École du Louvre se zaměřením na loutnu, theorbu a barokní kytaru. Diplom získal s výborným prospěchem. Potom absolvoval stáže na konzervatoři v Toulouse a na hudební a taneční konzervatoři l'École de Musique et de Danse de Boulogne-Billancourt.\n\nSpolupracoval se soubory Ricercar Consort, La Simphonie du Marais, Le Concert des nations, La Grande Écurie et la Chambre du Roy, Akadémia a se Centre de musique baroque de Versailles.\n\nV roce 1998 založil soubor Le Poème Harmonique, který se věnuje novým postupům v interpretaci staré hudby, zejména z období baroka.\n\nDo současné doby pořídil četné nahrávky, hlavně pod značkou společnosti Alpha a za svoji dosavadní činnost získal řadu ocenění a vyznamenání.\n\n\n\n\n"}
{"id": "927214", "url": "https://cs.wikipedia.org/wiki?curid=927214", "title": "Šteyerův kancionál", "text": "Šteyerův kancionál\n\nKancionál český, podle svého sestavitele Matěje Václava Šteyer SJ obvykle označovaný jako Šteyerův kancionál, byl nejrozšířenější český katolický kancionál období baroka. Poprvé vyšel v Praze v roce 1683, dalších vydání se dočkal v letech 1687 (oproti prvnímu rozšířené), 1697, 1712, 1727 a 1764. Všechna vydání vyšla nákladem Dědictví sv. Václava.\n\n\n"}
{"id": "927218", "url": "https://cs.wikipedia.org/wiki?curid=927218", "title": "Kostel svaté Barbory (Šakvice)", "text": "Kostel svaté Barbory (Šakvice)\n\nKostel svaté Barbory je římskokatolický chrám v obci Šakvice v okrese Břeclav. Je chráněn jako kulturní památka České republiky.\n\nKostel je jednolodní orientovaná stavba se čtyřbokou věží v průčelí. Jeho stavba byla zahájena zřejmě během 14. století ve stylu pozdní gotiky (presbytář). Po požáru v roce 1801 byl kompletně rozšířen, změněna byla i fasáda.\n\nPři opravách v březnu 2000 byly objeveny malby a prvky sahající až do 12. století.\n\nJde o farní kostel farnosti Šakvice.\n"}
{"id": "927220", "url": "https://cs.wikipedia.org/wiki?curid=927220", "title": "Miroslav Petráň", "text": "Miroslav Petráň\n\nMiroslav Petráň (* 13. července 1951 Pardubice) je český politik a architekt, od listopadu 2010 do srpna 2013 poslanec Poslanecké sněmovny PČR.\n\nOd dětství hrál hrál závodně hokej za Dynamo Pardubice. V letech 1969 až 1975 vystudoval architekturu na Fakultě stavební Českého vysokého učení technického v Praze. Následně pracoval jako projektant podniku Cheming Pardubice a později se stal vedoucím projektantem Drupos Pardubice.\n\nOd roku 1990 spoluvlastní firmu BP PROJEKT. K jeho hlavním architektonickým realizacím patří rekonstrukce hokejové arény v Pardubicích. Od roku 2001 je předsedou představenstva Dostihového spolku a. s., pořadatele závodu Velká pardubická. Jako statutár působil rovněž ve spol. Městský rozvojový fond Pardubice, v pardubickém hokejovém klubu či ve společnosti TOTO CZ.\n\nMiroslav Petráň je ženatý a má dvě děti.\n\nDo politiky vstoupil v listopadu 1989, když se stal členem Občanského fóra, za něž byl zvolen v roce 1990 zastupitelem města Pardubic. Tuto funkci zatím obhájil ve všech následných komunálních volbách. V letech 2002 až 2006 byl navíc zvolen i radním města.\n\nPostupně byl členem ODS (1995 až 1996) a SNK-ED (od roku 2003) i předsedou Sdružení pro Pardubice. V letech 2006 až 2010 zastával rovněž funkci zastupitele prvního pardubického obvodu.\n\nVe volbách do Poslanecké sněmovny PČR v roce 2010 byl jakožto člen SNK-ED lídrem kandidátky Věcí veřejných v Pardubickém kraji. Strana v kraji získala jeden mandát, ale poslankyní se stala Štěpánka Fraňková, která jej přeskočila díky preferenčním hlasům. Poslancem se tak stal až v listopadu 2010 po její rezignaci na poslanecký mandát.\n\nV komunálních volbách v roce 2010 kandidoval jako člen SNK-ED za subjekt \"Sdružení pro Pardubice\" do Zastupitelstva města Pardubic i do Zastupitelstva Městského obvodu Pardubice I. Uspěl pouze v případě celoměstského zastupitelstva.\n\nV následujícím období opustil SNK-ED a v krajských volbách v roce 2012 už kandidoval do Zastupitelstva Pardubického kraje jako nestraník za Stranu soukromníků České republiky, ale neuspěl.\n\nJako nestraník za Stranu soukromníků České republiky se pokoušel obhájit svůj poslanecký mandát ve volbách do Poslanecké sněmovny PČR v roce 2013, když kandidoval v Pardubickém kraji, ale rovněž neuspěl.\n"}
{"id": "927221", "url": "https://cs.wikipedia.org/wiki?curid=927221", "title": "Andrej Perlov", "text": "Andrej Perlov\n\nAndrej Borisovič Perlov, rusky: Андрей Борисович Перлов (12. prosince 1961 Novosibirsk) je bývalý sovětský atlet, chodec, který se v dresu Společenství nezávislých států stal olympijským vítězem na 50 km chůze v roce 1992.\n\nSpecializoval se na trať 50 km chůze. V této disciplíně zvítězil na mistrovství Evropy v roce 1990. O rok později při světovém šampionátu v Tokiu došel do cíle současně se svým krajanem Alexandrem Potašovem. Po čtyřech hodinách zkoumání cílové fotografie oznámili rozhodčí, že o jednu setinu sekundy zvítězil Potašov a Perlov skončil druhý.\n\nŽivotním úspěchem Perlova bylo vítězství v olympijském závodu na 50 km chůze v Barceloně, kde zvítězil o téměř dvě minuty.\n\n"}
{"id": "927229", "url": "https://cs.wikipedia.org/wiki?curid=927229", "title": "Bernardin z Chomutova", "text": "Bernardin z Chomutova\n\nBernardin z Chomutova OFM (latinsky Bernardinus de Comitavia) byl český františkán a kazatel činný ke konci 15. století. \n\nJako takový měl ve františkánském řádu privilegium užívat vlastní knihy mimo společnou klášterní knihovnu. Přípis snad ještě z konce století \"Concesse at ad usum fr[atr]is Bernhardini de Comitauia\" se dochoval v knize svátečních kázání: Petrus de Paulo (Pseudo). \"Sermones thesauri novi de sanctis\". Strassbourg, 1483. Později byla kniha v kadaňské františkánské knihovně, jak dokládá přípis ze 17. století: \"Pro loco XIV. Auxiliatorum extra Cadanam\", nyní se nachází v knihově Strahovského kláštera, sign. DR VIII 104. Podobně Bernardin užíval i letní část kázání téhož autora: \"Sermones Thesauri novi de Tempore\". Strassbourg, 1483, který pro změnu posléze skončil ve františkánské knihovně v Plzni (přípis: \"Pro Conv. Pilsnensi regul. obs. fr. minor. 1764\") a dnes je s celým jejím fondem uložen v Studijní a vědecká knihovně Plzeňského kraje, signatura 21 MN 8.\n"}
{"id": "927232", "url": "https://cs.wikipedia.org/wiki?curid=927232", "title": "Bernardin z Ingolstadtu", "text": "Bernardin z Ingolstadtu\n\nBernardin z Ingolstadtu OFM, činný v letech 1457–1467, byl františkán, inkvizitor a kazatel. V letech 1457–1459 a podruhé i přes řadu svých odpůrců od roku 1467 působil jako představený (provinční vikář) česko-rakousko-polské, resp. české františkánské (observantské) provincie. Byl mistrem (magister artium) vídeňské univerzity. Proslul jako \"horlivý kazatel\" a \"zapálený ctitel chudoby\" Z papežského pověření působil jako kazatel a inkvizitor v Korutanech.\n\nPro své krajní vnímání řeholní chudoby se dostal ve větších sporů při svých vizitačních cestách po polských klášterech, zejména při třetí vizitační cestě roku 1457, což mělo různé projevy. V Krakově špatnou morálku spolubratří řešil u městských konšelů. Ve Varšavě nalezl v klášterní kuchyni maso z telete a nařídil ho ihned rozdat chudým. Především však proslul poškozováním honosněji zdobených knih během vizitací, včetně chorálních určených k oslavě Boha, takže i mezi chudobu hlásajícími františkány šlo o přece jen relativně bohatěji iluminované kodexy. V klášterech v Kościan, Poznani, Krakově a Varšavě vytrhával nebo vystřihával nůžkama z velkoformátových chorálních knih zlacené iluminace nebo jinou honosnější výzdobu. Během vizitace v Krakově v roce 1459 se měl se svým spolubratrem Jakubem z Velkého Hlohova dopustit rabování v kostele, klášteře a zejména jeho knihovně, odkud zabavil žádané, v Itálii vydané teologické traktáty, patristická díla, pergamenové rukopisy i jiné liturgické knihy (kancionály, antifonáře, žaltáře). Učinili tak údajně v noci, aby je nikdo nezpozoroval a knihy poslali do klášterů ve Slezsku a Rakousku, mj. do Hlohova a Vratislavi.\n\nJiž postižen chorobou, jež se posléze ukázala smrtelnou, přešel Bernardin někdy po roce 1458 z řeholního do světského stavu. Příčinou mu ale měl být zejména strach ze spolubratří františkánů, aby jej z nenávisti k němu neotrávili.\n\nPodle františkánské kroniky Jana Komorowskigo byl Bernardin autorem blíže neznámé kroniky, která mohla být hlavním pramenem kroniky dochované v Knihovně Národního muzea.\n"}
{"id": "927235", "url": "https://cs.wikipedia.org/wiki?curid=927235", "title": "Ostrovní stát", "text": "Ostrovní stát\n\nOstrovní stát je takový stát, který se nachází na pevnině menší než kontinent obklopené vodní plochou. Některé ostrovní státy se rozkládají na rozlehlých souostrovích (např. Filipíny, Federativní státy Mikronésie či Indonésie), jiné jsou tvořeny jediným ostrovem (např. Nauru), jiné zabírají jen část ostrova (např. Haiti, Dominikánská republika či Východní Timor), další jsou tvořeny jedním hlavním ostrovem s menšími ostrůvky kolem něj (Kuba, Island, Jamajka).\n\nAustrálie nemá suchozemskou hranici se žádnou jinou zemí, takže prakticky má charakter ostrovního státu, ale hlavní australská pevnina se nepovažuje za ostrov, ale za kontinent.\n\nNěkteré státy nejsou sice ostrovní, ale přesto se na ostrově či ostrovech se nachází jejich podstatná část (např. Malajsie), nebo dokonce hlavní město (Dánsko, Rovníková Guinea).\n\nV srpnu 2013 existovalo na světě 193 nezávislých států, které byly členskými státy OSN. Z těchto 193 entit se jich 46 počítalo mezi ostrovní státy (necelých 25 % všech států světa). Nejvíce se vyskytují v oblasti Karibiku (tzv. Západní Indie) a v západním Pacifiku (Oceánie a jihovýchodní Asie).\nOstrovním státem je i Čínská republika na ostrově Tchaj-wan a Severokyperská turecká republika na ostrově Kypr, které jsou jen částečně uznány jako nezávislé státy.\n\nDrtivá většina závislých území na světě se nachází na ostrovech či souostroví (francouzské zámořské regiony a společenství, britská zámořská území a korunní dependence, dánské autonomní oblasti, konstituční země nizozemského království, australská či americká zámořská území apod.).\n"}
{"id": "927249", "url": "https://cs.wikipedia.org/wiki?curid=927249", "title": "Denis Charles", "text": "Denis Charles\n\nDenis Charles (4. prosince 1933 Saint Croix − 24. března 1998 New York) byl americký jazzový bubeník. Ve svých počátcích hrál na bonga s různými lokálními hudebníky. V roce 1945 se přestěhoval do New Yorku, kde v roce 1954 začal spolupracovat s klavíristou Cecilem Taylorem, se kterým nahrál například album \"Jazz Advance\" (1956). Během své kariéry vydal i několik alb jako leader a spolupracoval s dalšími hudebníky, mezi které patří Steve Lacy, Billy Bang, Sonny Rollins nebo Wynton Kelly. Zemřel na zápal plic ve svých čtyřiašedesáti letech.\n"}
{"id": "927271", "url": "https://cs.wikipedia.org/wiki?curid=927271", "title": "Jack Sheldon", "text": "Jack Sheldon\n\nJack Sheldon (* 30. listopadu 1931 Jacksonville, Florida – 27. prosince 2019) byl americký jazzový trumpetista, zpěvák a herec. Profesionálně se začal věnovat hudbě ve svých třinácti letech a v roce 1947 se přestěhoval do Los Angeles. Během své kariéry spolupracoval s řadou dalších hudebníků, mezi které patří Kenny Drew, Quincy Jones, Mel Lewis, Benny Goodman nebo Gerry Mulligan. V roce 1996 přispěl svým hlasem k epizodě „Den, kdy zemřelo násilí“ amerického animovaného seriálu \"Simpsonovi\". Hrál také v epizodě „Heslo“ sci-fi seriálu \"Star Trek\".\n\n"}
{"id": "927303", "url": "https://cs.wikipedia.org/wiki?curid=927303", "title": "Magnetová hora", "text": "Magnetová hora\n\nMagnetová hora je název českého vydání dobrodružného vědeckofantastického románu francouzského spisovatele Andrého Laurieho \"Sêléné Company Limited\" z roku 1888.\n\nRomán začíná tím, že trojice australských podvodníků (jmenují se Gryphins, Vogel a Wagner) založí podvodnou akciovou společnost pro dobytí a využití nerostného bohatství Měsíce \"Selene Company Limited\" (podle ní se jmenuje román ve francouzském originálu) s úmyslem vysát z ní vklady akcionářů. Na její schůzi se však objeví mladý geniální francouzský vědec Norbert Mauny, který je opravdu na stopě velkého objevu, jak pomocí antigravitační síly přitáhnout Měsíc k Zemi a získat tak jeho suroviny. Přes nesouhlas podvodníků se stane ředitelem společnosti a jeho přítel sir Frederick Coghill jednatelem dozorčí komise společnosti.\n\nPro svůj experiment si Mauny zvolí střední Súdán, kde je velké množství pyritu, který potřebuje po vytvoření obrovského magnetu. Velkým problémem však je, že v Súdánu právě probíhá Mahdího povstání, které tak tvoří pozadí děje. V Súdánu se Mauny také seznámí s krásnou dívkou Gertrudou Kersainovou, dcerou francouzského konzula v Suakinu a oba mladí lidé si nejsou lhostejní. \n\nVýprava, ve které je Mauny se svým sluhou Virgillem, Coghill s komorníkem Tyrellem, Kersainův švagr lékař Briet a také Gryphins, Vogel a Wagner, najde na planině dvě stě kilometrů vzdálené od Suakinu magnetovou horu, tj. jednolitý, kuželovitý masiv, který přečnívá asi o sedm set metrů své okolí a je plný pyritu. Mauny v ní založí výzkumnou stanici a začne také stavět šachtu s kabinou, ve se chce dostrat k přitáhnutému Měsíci. Jako dělníci mu slouží místní domorodci, kteří však sympatizují s Mahdím.\n\nMezitím je Gertrudin otec jmenován konzulem v Chartúmu, kam se svou dceru a její služkou Fátimou odjede. Městu však hrozí obležení od mahdistů, a tak si pro Gertrudu dojede Mauny, aby jí pod záminkou zlepšení jejího zdraví odvezl do bezpečí výzkumné stanice. Cestou je zajme trpaslík Kaddúr, zdánlivý sluha místního šejka, ve skutečnosti však významný Mahdího poradce Abú el Násr, člověk dokonale ovládající životní projevy svého těla vůlí díky tomu, že absolvoval čtrnáctiletou kněžskou školu v indickém klášteře ztraceném v džungli. Chce donutit Gertrudu, aby se stala jeho ženou. Když zjistí, že miluje Maunyho, změní svůj názor, ale rozhodne se, že zabrání Maunymu v jeho experimentu, který by údajně urážel Mahdího náboženské cítění. Záměr se mu však nepovede a upadne do zajetí obyvatel výzkumné stanice.\n\nBrzy na to je stanice přepadena mahdisty. Mauny chce urychlit přitažení Měsíce, aby je vyděsil, ale při boji dojde najednou k obrovskému výbuchu. Všichni ztratí vědomí a když se proberou, zjistí že je magnetová hora díky neustále vzrůstající antigravitační síle Maunyho experimentu přemístila na Měsíc. Naštěstí vzala sebou i vzduchovou vrstvu, kterou si přidržuje díky své gravitaci, takže obyvatelé stanice mohou dýchat. Navíc mají připravené skafandry a kyslíkové nádrže. Wagner na následky přemístění na Měsíc zemře a při jeho pohřbu je objeven kráter plný zlata. Gryphins a Vogel se pro zlato vydají ve skafandrech a již se nevrátí. Jsou zasypání při jeho kopání.\n\nTrpaslík Kaddúr také všem vysvětlí, že není jejich nepřítel. Dávno již není na straně Mahdího, protože zjistil, že je to náboženský fanatik, který arabskému lidu skutečnou svobodu nepřinese. Gertrudu si chtěl vít proto, aby naplnil dávné proroctví, že obyvatelům Súdánu se povede dobře tehdy, až mu bude vládnout černý skřet a bílá měsíční bohyně, a mohl tak mít rozhodující vliv na osvobozenecký boj.\n\nDíky kabině se všichni mohou vrátit na Zem. Na Měsíci však musí někdo zůstat, aby ručně řídil antigravitační síly. K tomu se dobrovolně přihlásí Kaddůr, kterému na Měsíci smrt nehrozí, protože umí v sobě potlačit životní pochody na nejmenší nutnou míru a ani vzduchu mnoho nepotřebuje.\n\nKabina se díky Kaddúrovi dostane bezpečně na Zem a přistane na břehu Nilu. Cestovatelé jsou pak objeveni anglickým dělovým člunem, na kterém shodou okolností jede Gertrudin otec, který byl vyslán z Chartúmu se žádostí o vojenskou pomoc. Na konci románu je Mauny povýšen do šlechtického stavu a ožení se s Gertrudou.\n\n"}
{"id": "927308", "url": "https://cs.wikipedia.org/wiki?curid=927308", "title": "Horace Parlan", "text": "Horace Parlan\n\nHorace Parlan (19. ledna 1931 Pittsburgh – 23. února 2017 Korsør, Dánsko) byl americký jazzový klavírista.\n\nOd počátku padesátých let hrál v různých R&B a v roce 1957 s Charlesem Mingusem. Své první album jako leader nazvané \"Movin' & Groovin<nowiki>'</nowiki>\" vydal v roce 1960 na značce Blue Note Records. Počátkem sedmdesátých let se usadil v Dánsku. V roce 2000 byl oceněn cenou Bena Webstera udělované dánským a americkým hudebníkům. Během své kariéry spolupracoval s řadou dalších hudebníků, mezi které patří Archie Shepp, Lou Donaldson, Eddie „Lockjaw“ Davis, Gene Ammons nebo Stanley Turrentine.\n\n"}
{"id": "927309", "url": "https://cs.wikipedia.org/wiki?curid=927309", "title": "Copa del Rey 2012/13", "text": "Copa del Rey 2012/13\n\nCopa del Rey 2012/13 byl již 109. ročník jedné z nejtradičnějších fotbalových soutěží světa, Španělského královského poháru Copa del Rey. Této slavné soutěže se zúčastnilo celkem 83 týmů ze čtyř nejvyšších lig Španělska. Započata byla 29. srpna 2012 a finálový zápas byl odehrán 17. května 2013.\n\nNejprve byla odehrána tři předkola mezi týmy nižších soutěží a postupně se přidávaly týmy ze soutěží vyšších. Dvacet klubů působících v Primera División vyslalo své zástupce až do čtvrtého kola, kam měly zajištěný postup. Dva největší favorité vítěz minulého ročníku – FC Barcelona a předminulého ročníku – Real Madrid byli opět nalosováni do stejné polobiny pavouku, a tak se potkali už v semifinále. Souboj tentokrát vyzněl lépe pro Real Madrid, který se mohl radovat z finálové účasti.\n\nDruhým finalistou se stal vítěz Evropské ligy UEFA a velký městský rival Realu – Atlético Madrid. Finálový zápas se odehrál na domácím stadionu Realu Estadio Santiago Bernabéu v Madridu 17. května 2013.\n\nDo vedení poslal Real ve 14. minutě Cristiano Ronaldo, ale soupeř dokázal vyrovnat ve 35. minutě Costou. Velmi vyhecovaný duel, ve kterém bylo rozdáno 14 žlutých a 3 červené karty dospěl za stavu 1–1 do prodloužení. To už na lavičce Realu neseděl José Mourinho, který byl v 75. minutě vykázán. V 98. minutě poslal Atlético do vedení Miranda a spolu se svými spoluhráči už vedení uhlídali. Po vítězství 2–1 zvedli nad hlavu královský pohár Copa del Rey a získali týmu Atlético Madrid už 10. pohár v historii.\n\n"}
{"id": "927312", "url": "https://cs.wikipedia.org/wiki?curid=927312", "title": "Hertz (rozcestník)", "text": "Hertz (rozcestník)\n\nHertz může znamenat:\n\n\n\n"}
{"id": "927313", "url": "https://cs.wikipedia.org/wiki?curid=927313", "title": "Dizzy Reece", "text": "Dizzy Reece\n\nDizzy Reece (rodným jménem Alphonso Son Reece; * 5. ledna 1931 Kingston) byl jamajský jazzový trumpetista. Na trubku začal hrát ve svých čtrnácti letech; od roku 1948 žil v Londýně. V roce 1959 se přestěhoval do New Yorku. Své první album jako leader nazvané \"Blues in Trinity\" vydal v roce 1958 na značce Blue Note Records. V roce 1958 složil hudbu k filmu \"Nowhere to Go\". Během své kariéry spolupracoval i s dalšími hudebníky, mezi které patří Victor Feldman, Duke Jordan, Dizzy Gillespie, Hank Mobley nebo Dexter Gordon.\n"}
{"id": "927317", "url": "https://cs.wikipedia.org/wiki?curid=927317", "title": "Poslanecký klub", "text": "Poslanecký klub\n\nPoslanecký klub slouží v Poslanecké sněmovně ke sdružování poslanců, kteří patří do stejné politické strany. Reprezentuje danou politickou stranu na parlamentní půdě a umožňuje jí zde vystupovat jednotně a koordinovaně. Ústava s existencí poslaneckých klubů přímo nepočítá, zavádí je až jednací řád; podle judikatury se jedná o zvláštní typ orgánu Poslanecké sněmovny.\n\nKaždý poslanec může být členem jen jednoho klubu a stejně tak každá politická strana může mít jen jeden poslanecký klub (sloučený klub více politických stran je možný), podmínkou pro jeho ustavení a trvalou existenci jsou alespoň tři poslanci (\"tres faciunt collegium\"). Pokud by však měl být ustaven až v průběhu volebního období, např. na základě vzniku nové politické strany odtržením od stávající, je už potřeba minimálně 10 poslanců. Každý poslanecký klub má svého předsedu, který jedná jeho jménem, a zastupující místopředsedy. Jednací řád dává poslaneckým klubům řadu možností, jak ovlivnit jednání sněmovny, např. jejich předsedům se podobně jako prezidentu republiky nebo členovi vlády udělí slovo, kdykoli o to požádají. Pro svou politickou činnost mají ve sněmovně vyhrazeny určité prostory a je jim poskytován finanční příspěvek, jehož výše je odvislá od velikosti klubu.\n\n\n\nPočet poslanců označuje stav po volbách, pozdější změny v klubech nejsou zohledněny.\n\n"}
{"id": "927318", "url": "https://cs.wikipedia.org/wiki?curid=927318", "title": "Osvald Závodský", "text": "Osvald Závodský\n\nOsvald Závodský (27. října 1910, Svinov – 19. března 1954, Praha) byl československý komunista a interbrigadista ve Španělské občanské válce a později velitel Státní bezpečnosti. Během stalinistických čistek na počátku roku 1950 upadl v nemilost a byl poslední prominentní obětí odsouzenou k trestu smrti, a to dokonce až po Stalinově smrti.\n\nOsvald Závodský navštěvoval pět let základní školu, pak čtyři roky nižší stupeň školy a pak dvě třídy na obchodní škole. \n\nV říjnu 1937 odešel s dalšími československými komunisty do Španělska a připojil se tam ve španělské občanské válce k mezinárodním brigádám. Sloužil jako dobrovolník v československém praporu Masaryk v rámci 129. pěší brigády. Ve Španělsku vykonával politické funkce politického velitele kulometné roty a člena brigádního vedení KSČ. Vystřídal funkce od střelce kulometu přes velitele roty a dosáhl hodnosti kapitána. Po pádu Katalánska v únoru 1939 přešel hranice do Francie. Zprvu byl internován, nejdříve v táboře Argelès-sur-Mer a pak v táboře Gurs. Ihned poté byl v březnu 1939 obsazen zbytek Československa. Závodský zůstal ve Francii a pracoval pro Československou exilovou vládu. Přihlásil se do československého vojska a zúčastnil se bojů v červnu 1940 Gien na Loiře jako velitel kulometného družstva. Po dobytí Francie odešel do ilegality a zapojil se do francouzského hnutí odporu. Organizoval partyzánské skupiny a jako komisař partyzánského oddílu FTPF-MOI se zúčastnil pěti bojových akcí v okolí Paříže. Od února 1942 se jako velitel tří partyzánských skupin zúčastnil několika přímých bojových operací – přepadů německých vojenských stanovišť. Na podzim roku 1942 se bývalý interbrigadista Osvald Závodský společně se dvěma dalšími Čechoslováky Ickevičem a Bukáčkem podnikl pumový útok na hotel v rue d’Alesia, kde zahynuli čtyři němečtí důstojníci a dvanáct dalších bylo zraněno.V prosinci 1942 byl zatčen, prošel francouzskou věznicí Fresnes a v srpnu 1943 poslán do koncentračního tábora Mauthausen na nucené práce. Přežil až do osvobození koncentračního tábora americkými vojáky v květnu 1945. \n\nV srpnu 1945 se vrátil do Československa a podílel se na postupném převzetí moci komunisty. Působil v aparátu ÚV KSČ (evidenční odbor). Od 3. listopadu 1948 zastával pozici velitele skupiny BAa (vnitřní bezpečnost) na ministerstvu vnitra. V roce 1949 se stal plukovníkem Státní bezpečnosti. V září 1950, po pokusu o sebevraždu velitele StB Jindřicha Veselého jej nahradil v jeho funkci.\n\nBěhem tohoto období začalo pronásledování odpůrců komunistů ve vlastních řadách. Došlo k rozepři mez jugoslávským vůdcem Titem a Sovětským svazem. Stalin se obával odštěpení dalších sovětských satelitů a vnitřních nepřátel jako buržoazních živlů, trockistů, sionistů a titoistů. Zároveň v Asii zuřila Korejská válka a Stalin očekával rozšíření války do Evropy, což byl důvod, proč požadoval bezpodmínečnou loajalitu sovětských satelitů. Bylo tedy vítáno stíhání podezřelých v komunistickém aparátu. Americký komunista Noel Field byl obviněn z vyzvědačství a unesen maďarskou tajnou službou z Prahy. Kolem jeho osoby bylo vykonstruováno spiknutí. Šéf KGB Lavrentij Berija nařídil maďarskému ministrovi vnitra Matyáši Rákosimu zahájit vyšetřování. V roce 1949 byl zatčen László Rajk a krátce poté se zatýkání komunistických činitelů rozšířilo z Maďarska i do Československa. Jako jeden z prvních byl v roce 1950 zatčen předseda komunistické strany v Brně Otto Šling. V okruhu podezřelých se ocitli další a další komunisté, kteří strávili válku v exilu nebo v německém zajetí. Generální tajemník KSČ Rudolf Slánský mohl ukončit vyšetřování Šlinga, se kterým udržoval osobní kontakty. Místo toho nařídil zatčení náčelníka SNB Závodského, který byl zatčen 27. ledna 1951 spolu se svým náměstkem Ivo Milénem a dalšími. \n\n23. listopadu 1951 byl zatčen sám Rudolf Slánský, a mnoho dalších, zejména bývalých španělských interbrigadistů. Ve vykonstruovaném procesu bylo odsouzeno mnoho prominentních komunistů, ministr zahraničních věcí Vladimír Clementis, náměstek Ministerstva zahraničních věcí Artur London, budoucí prezident ČSSR Gustáv Husák, Josef Frank, André Simone a další. Československá ekonomika byla kompletně podřízena přípravám na blížící se válku a modernizaci armády. Teprve po Stalinově smrti v březnu 1953 a po konci Korejské války v červenci 1953 čistky ustaly. Již vynesené rozsudky smrti byly částečně zmírněny na doživotní tresty odnětí svobody. Nicméně Osvald Závodský zůstal ve vazbě a byl, už v neveřejném řízení, 23. prosince 1953 odsouzen k trestu smrti na základě obvinění ze zrady a sabotáže. Byl oběšen 19. března 1954 v Praze. Rodina ho od zatčení již nikdy neviděla a o vykonaném trestu smrti se dozvěděla až v listopadu 1954, když ještě v červnu 1954 žádala presidenta Zápotockého o milost. (Dopis na rozloučenou napsaný těsně před popravou dostala po 43 letech v roce 1997.) \n\nBývalý šéf prezidentské kanceláře \"Ladislav Novák\" vzpomínal, že tehdejšímu prezidentovi nesl Závodského žádost o milost. \"„Proč mi to nosíte?“\" rozčílil se Zápotocký. \"„Vždyť víte, že politický sekretariát rozhodl o jeho popravě.“\"\n\nNovák mu prý odpověděl: \"„Jako občan má právo požádat vás o milost. A navíc pořád opakuje, že je nevinen.“\" Zápotocký udeřil rukou do stolu. \"„Ať je vinen či nevinen, milost mu neudělím.“\" Ladislav Novák svou vzpomínku ukončil těmito slovy: \"„Nejsem Jan Hus, abych se postavil rozhodnutí politického sekretariátu.“\"\n\nPo té, co Nikita Sergejevič Chruščov v roce 1956 odsoudil kult osobnosti Josefa Stalina, byly politické procesy označeny jako chyby komunistické strany.\n\nOsvald Závodský byl posmrtně 29. května 1963 rehabilitován. Historický výklad jeho osoby nicméně zůstal sporný i nadále. Na jedné straně byl jednou z obětí, na druhé straně se podílel na komunistickém převzetí moci a byl zodpovědný za to, že se mu nepodařilo odstranit metody stalinského výslechu a mučení v Československu. Nedokázal odvrátit zatčení řady příslušníků bezpečnostních složek a aparátu KSČ v rámci příprav procesu se Slánským a spol., a protože nesouhlasil s přítomnosti sovětských poradců, tím prohrál boj s komisí stranické kontroly která s poradci spolupracovala (J. Taussigová, J. Hora). \n\nZávodský zařizoval a podporoval vojenskou jednotku dobrovolníků vyslanou na podporu nového státu Izraele včetně dodávky zbraní, spolupracoval s francouzskými a jugoslávskými interbrigadisty, zastával se lidí s židovským původem a umožňoval jim vystěhování do Palestiny.\n\nMotivy čistek zůstávají nejasné i po pádu komunismu. Důležitou roli zde hrají sovětské zájmy vůči Jugoslávii, Izraeli a Korejské válce. Vznik Izraele v roce 1948 byl podporován Sovětským svazem a Československem a Československo dodalo Izraeli velké množství zbraní. Poté, co se Izrael nestal socialistickým státem, zaměřily se stranické čistky proti komunistům židovského vyznání. Dalším důvodem politických procesů mohl být mocenský boj uvnitř KSČ, kdy jedno mocenské křídlo reprezentují komunisté jako Klement Gottwald, Bruno Köhler a Jarmila Taussigová-Potůčková, kteří strávili druhou světovou válku v Moskvě, a druhé křídlo pak členové jako Otto Šling nebo Rudolf Slánský. \n\n"}
{"id": "927320", "url": "https://cs.wikipedia.org/wiki?curid=927320", "title": "Doug Watkins", "text": "Doug Watkins\n\nDoug Watkins (2. března 1934 Detroit − 5. února 1962 Holbrook) byl americký jazzový kontrabasista. V roce 1953 hrál se saxofonistou Jamesem Moodym a o rok později se usadil v New Yorku. V roce 1954 byl členem první sestavy skupiny Jazz Messengers bubeníka Arta Blakeyho. Během své kariéry nahrál několik alb jako leader a spolupracoval s dalšími hudebníky, mezi které patří Yusef Lateef, Horace Silver, Gene Ammons, Donald Byrd, Sonny Rollins, Hank Mobley, Kenny Burrell nebo Red Garland. Zemřel při autonehodě ve svých sedmadvaceti letech.\n"}
{"id": "927321", "url": "https://cs.wikipedia.org/wiki?curid=927321", "title": "CTI Records", "text": "CTI Records\n\nCTI Records (Creed Taylor Incorporated) bylo americké hudební vydavatelství specializující-se na jazzovou hudbu. Založil jej v roce 1967 producent Creed Taylor a až do roku 1970, kdy se stala společnou nezávislou, bylo její mateřskou společností vydavatelství A&M Records. Mezi hudebníky, kteří zde vydávali svá alba, patří například Yusef Lateef, George Benson, Wes Montgomery nebo Freddie Hubbard.\n"}
{"id": "927322", "url": "https://cs.wikipedia.org/wiki?curid=927322", "title": "Bedřich Pokorný", "text": "Bedřich Pokorný\n\nBedřich Pokorný (6. března 1904, Brno – 25. března 1968, Brno) byl důstojník československé tajné služby.\n\nPokorný vstoupil do armády v roce 1924 a od roku 1926 navštěvoval vojenskou akademii v Hranicích. Po absolvování zpravodajského kurzu byl v roce 1934 jmenován zpravodajským důstojníkem 12. divize v Košicích a později v Prešově se zpravodajskou činnost zaměřenou proti Maďarsku.\n\nPo okupaci českých zemí a vytvoření Slovenského státu se vrátil domů. Dostal práci v protektorátní správě a stal se finančním úředníkem moravského zemského úřadu v Brně. Během okupace údajně spolupracoval s několika odbojovými skupinami, včetně komunistického odboje. Jeho odbojová činnost však byla později, během politických procesů v 50. letech, zpochybňována a Pokorného skutečné aktivity v období Protektorátu jsou dodnes nejasné.\n\nV dubnu 1945 po osvobození Brna Rudou armádou, Pokorný získal vysokou funkci velitele Národní bezpečnostní stráže v Brně a zemského velitele Sboru národní bezpečnosti na Moravě. Během léta roku 1945 organizoval pronásledování a vyhnání sudetských Němců i brněnský pochod smrti.\n\nV červenci 1945 Pokorný vstoupil do komunistické strany a byl jmenován velitelem jedné ze sekcí zpravodajské služby ministerstva vnitra v Praze. Pokorný vedl vyšetřování mnohých německých válečných zločinců. Za účelem diskreditace nekomunistických politiků zfalšoval výpověď zatčeného říšského zmocněnce pro protektorát Čechy a Morava K. H. Franka. Zfalšovanou výpovědí chtěl komunistické odpůrce obvinit z kolaborace. Z podvodu byl usvědčen veřejným žalobcem dr. Drábkem a díky úsilí ministra spravedlnosti dr. Prokopa Drtiny byl za trest převelen na Slovensko.\n\nBěhem února 1948 vytvořil výkonnou agenturní síť, díky níž získával interní informace z nekomunistických stran a výrazně tak přispěl ke komunistickému převratu. Po převratu dosáhl postu přednosty Obranného zpravodajství MV, zástupce přednosty odboru MV pro politické zpravodajství a přednosty BAc. Tato funkce byla od 1.10.1949 změněna na přednostu správy Táborů nucených prací. Účastnil se vyšetřování okolností smrti Jana Masaryka.\n\n28. ledna 1951 byl Pokorný zatčen a v prosinci 1953 odsouzen ve vykonstruovaném procesu na 16 let za sabotáž, spiknutí a spolupráci s bývalými agenty gestapa a udavači, kterou mařil práci policie. Rozhodnutím prezidenta republiky byl po 5,5 letech ve vězení osvobozen, rehabilitován a bylo mu obnoveno členství v Komunistické straně Československa.\n\nV březnu 1968, během pražského jara, byl Pokorný zavražděn a poté oběšen v lese Zadní Hády (lesní oddělení 28) severně od Brna.\n\n"}
{"id": "927325", "url": "https://cs.wikipedia.org/wiki?curid=927325", "title": "Louis Hayes", "text": "Louis Hayes\n\nLouis Hayes (rodným jménem Louis Sedell Hayes; * 31. května 1937 Detroit) je americký jazzový bubeník. V letech 1955−1956 doprovázel Yusefa Lateefa, následně hrál v kvintetu Horace Silvera (1956−1959), v kapele Cannonball Adderley (1959−1965) a následně hrál v triu Oscara Petersona (1965−1967). Během své kariéry vydal několik alb jako leader a spolupracoval s dalšími hudebníky, mezi které patří Nat Adderley, Gene Ammons, Kenny Burrell, Dexter Gordon, John Coltrane a McCoy Tyner.\n\n"}
{"id": "927327", "url": "https://cs.wikipedia.org/wiki?curid=927327", "title": "Dědkovo", "text": "Dědkovo\n\nDědkovo je přírodní památka ev. č. 5652 mezi obcemi Lhota u Olešnice v okrese Blansko a Bolešín v okrese Žďár nad Sázavou.\n\nDůvodem ochrany je zachování biotopu a populace střevíčníku pantoflíčku a populace dalších druhů organismů, vyskytujících se v podrostu lesního společenstva, typy přírodních stanovišť a druhy, pro které byla jiným právním předpisem vyhlášena EVL Dědkovo a které se nacházejí na území přírodní památky.\n\nNa jižní straně teče kolem přírodní památky Tresenský potok, západní hranici tvoří jeho bezejmenný pravostranný přítok.\n\n"}
{"id": "927330", "url": "https://cs.wikipedia.org/wiki?curid=927330", "title": "Křivák (bunda)", "text": "Křivák (bunda)\n\nKřivák je původem motorkářská bunda. Na trh ho uvedla oděvní firma Schott NYC pod označením \"Perfecto\" v roce 1928. Bunda byla navržena, aby poskytovala co největší ochranu proti větru. Má poměrně krátký střih, zipy kapes nakřivo, výrazné klopy a kapsičku na boku. V roce 1940 firma Schott představila model s označením 613, který se díky nášivkám ve tvaru hvězdy na ramenou brzy začal označovat \"One Star\".\n\nDefinitivní boom křiváka přišel v roce 1953, kdy ho oblékla hvězda americkeho filmu Marlon Brando. Křivák navržený pro motorkáře byl tužší, vyztužený kovovými částmi a lépe chránil proti větru, kdežto křivák k běžnému nošení byl pohodlnější a lehčí. Křiváka také nosily „drsné“ komunity na okraji společnosti nebo na znamení boje proti běžnému konzumu. Křiváka oblékaly hvězdy jako James Dean, John Travolta nebo Arnold Schwarzenegger (ve filmu \"\"). Křivák byl oblíben ve světě hudby, zamilovali si ho zpěvák Freddie Mercury z kapely Queen, punkeři jako Sid Vicious ze Sex Pistols a proslulí jím byli i členové skupiny Ramones. V roce 1980 se křivák stal definitivní součástí pop kultury. Krom metalistů si ho zamilovali novoromantici a zpěváci country. Dále ho dovedly k dokonalosti glamrockové kapely 80. let.\n\nKřiváka dnes lze koupit jak v klasické variantě (černý se stříbrnými cvočky a zipy), tak v nejrůznějších barevných úpravách. Na konci tisíciletí obliba křiváka poklesla.\n\n"}
{"id": "927334", "url": "https://cs.wikipedia.org/wiki?curid=927334", "title": "Žebřice pyrenejská", "text": "Žebřice pyrenejská\n\nŽebřice pyrenejská (\"Libanotis pyrenaica\") je statná, bílé rozkvétající planě rostoucí rostlina. Je to druh rodu žebřice, který je svým vzhledem typický pro čeleď miříkovitých.\n\nTaxonomické postavení rodu žebřice je stále kontroverzní. Je považována buď za samostatný rod, nebo za součást široce pojatého rodu sesel (\"Seseli\"). V některých evropských zemích se pro žebřici pyrenejskou používá název \"Seseli libanotis\", ale v České republice, na Slovensku, v Polsku a Rusku je žebřice uznávána jako samostatný rod. Jako argumenty pro samostatnost slouží tvary kališních lístků, přítomnost listenů obalu, krátké chloupky dvounažky a znaky na pylových zrnech. Rod sesel v širokém pojetí zahrnuje přibližně 100 druhů, v úzkém asi 80. Samostatný rod žebřice je dělen do 10 až 30 druhů.\n\nŽebřice pyrenejská se vyskytuje v několika poddruzích. V České republice roste výhradně nominální poddruh\nkdežto na Slovensku poddruhy:\n\nSamovolně vyrůstá s nestejnou intenzitou ve velké části Evropy. Na severu její areál zasahuje jihovýchod Anglie a jih Skandinávie, na západě Francii a na jihu Apeninský a Balkánský poloostrov. Směrem na východ tento taxon proniká v oblasti Karpat a dále přes evropské Rusko až na střední Sibiř, do Mongolska a západní Číny. V ČR se její četnost snižuje směrem na západ. Na Moravě je hojnější, vyskytuje se v okolí Moravského krasu a Moravské brány a dále v Pomoraví, Podyjí, v Bílých Karpatech a na Opavsku. V Čechách roste v Polabí, Českém středohoří a na Českokrumlovsku.\n\nPrvotně vyrůstá na travnatých a křovinatých stráních, skalnatých nebo suťovitých lesních lemech a světlinách, kde není zastíněna. Druhotně roste na náspech železničních tratí a cest, na kamenitých březích řek a kanálů, v kamenolomech a štěrkovnách. Zajímavý je její výskyt v okolí hradů a zřícenin, z něhož se vyvozuje, že tam snad byla dříve uměle vysazována. Obvykle roste v teplých a sušších oblastech v na živiny poměrně chudých půdách s bazickým, zejména vápencovým podložím, snáší ale i těžké jílovité půdy. Vyskytuje se hlavně ve společenstvech svazů \"Geranion sanguinei\" a \"Seslerio-Festucion glaucae\".\n\nDvouletá až vytrvalá rostlina dorůstající do výše 60 až 120, ojediněle i 200 cm, která může být lysá nebo chlupatá. Z krátkého, kroužkovaného, asi 3 cm širokého oddenku vyrůstá přímá, silně rozvětvená lodyha s hlubokými rýhami, která má na bázi chomáč vláken po odumřelých listech. V obrysu eliptické až široce eliptické, téměř 40 cm dlouhé přízemní listy s oblým řapíkem s jemným žlábkem mají čepel nejčastěji 2krát lichozpeřenou. Jejich lístky jsou eliptické až vejčité, peřenosečné či hrubě zubaté. Lodyžní listy se stopkou hustě chlupatou jsou menší, úzce eliptické a dlouhé jen do 15 cm, míň dělené a mají kratší řapík přecházející v objímavou pochvu, nejhořejší listy jsou přisedlé. Zřetelnou odlišností od podobných rostlin je výrazně větší dolní úkrojek než ostatní, což je způsobeno křížovým postavením nejnižšího páru lístků.\n\nRostlina vykvétá květy sestavenými do květenství okolíků, které jsou složené z 20 až 40 okolíčků tvořených 35 až 45 květy. Okolíky mají krátce chlupatou stopku 3 až 4 cm dlouhou, jejich obal tvoří 5 až 8 brvitých listenů 5 až 15 mm dlouhých. Okolíčky mají hranaté stopky, které se po dozrání plodů ohýbají dovnitř, jejich obalíčky jsou z 10 až 15 čárkovitých listenů o délce květní stopky nebo i delší. Pětičetné květy jsou oboupohlavné. Za plodu opadavé kališní cípy asi 1 mm dlouhé jsou čárkovité až vejčitě kopinaté a pýřité. Okrouhle vejčité korunní lístky asi 1 mm velké jsou bílé nebo narůžovělé. Květy jsou entomogamní, opylovány jsou létajícím hmyzem.\n\nPlodem je obvykle hustě chlupatá dvounažka dlouhá do 4 mm a široká až 2,5 mm, která se dělí na dva krátce chlupaté plůdky, jež později olysávají. Asi do třetiny jejich délky dosahuje nazpět ohnutá suchá čnělka. V ČR jsou známe dvě ploidní úrovněː 2n = 22 a 2n = 44, přičemž diploidní rostliny se vyskytují spíše v Čechách a tetraploidní jsou častější na Moravě.\n\nŽebřice pyrenejská je považována za rostlinu vyskytující se poměrně vzácně a přibližující se ke stavu ohrožení. Ve třetím vydání \"Červeného seznamu cévnatých rostlin České republiky\" byla proto zařazena do skupiny druhů vyžadujících si další pozornost (C4a).\n\n"}
{"id": "927337", "url": "https://cs.wikipedia.org/wiki?curid=927337", "title": "Hugh Lawson", "text": "Hugh Lawson\n\nHugh Lawson (rodným jménem Richard Hugh Jerome Lawson; 12. března 1935 Detroit − 11. března 1997 White Plains) byl americký jazzový klavírista. Na konce padesátých let začal hrát s Yusefem Lateefem; jejich spolupráce vydržela více než deset let. V roce 1972 vystupoval s kapelou The Piano Choir, ve které hrálo sedm klavíristů. Během své kariéry vydal i několik alb jako leader a spolupracoval s dalšími hudebníky, mezi které patří Eddie „Lockjaw“ Davis, Dannie Richmond, Kenny Burrell, Harry „Sweets“ Edison nebo Doug Watkins. Zemřel na rakovinu tlustého střeva ve svých jednašedesáti letech.\n"}
{"id": "927338", "url": "https://cs.wikipedia.org/wiki?curid=927338", "title": "Tomáš Xaverius Laštovka", "text": "Tomáš Xaverius Laštovka\n\nTomáš Xaverius Laštovka (též uváděný jako \"Laštuvka\", 6. března 1688 Hlučín, Svatá říše římská – 1746 nebo 1747, Brno, Svatá říše římská) patří vedle svého rodáka B. H. J. Bílovského ke generaci horlivých barokních kazatelů působících na přelomu 17. a 18. století. Po teologických studiích působil na několika místech, od roku 1720 jako farář v Radíkově a od roku 1726 byl farářem a děkanem s titulem notář apoštolské stolice v Uherském Hradišti. Zemřel v Brně v roce 1747.\n\nPo jeho smrti vyšlo tiskem v Trnavě v roce 1748 jediné jeho původní české dílo \"Čtvrtý článek víry katolické. \"„Trpěl pod Pontským Pilátem, ukřižován, umřel i pohřben jest“, jež bylo nesprávně považováno za překlad díla belgického jezuity Wliama Stanyhursta (1601–1663). Že nejde o pouhý překlad, ale o originální dílo, zjistil Josef Vašica. Stanyhurstovo jméno na titulní straně totiž neznamená odkaz Laštovky na Stanyhursta, spíše jde o Laštovkovo přihlášení se k uznávané autoritě. Laštovkův tvůrčí přístup k předloze ukazuje na nikoli pouhého překladatele, ale originálního spisovatele. Jde o dvanáctidílný cyklus kázání, každý o sedmi kázáních na všechny čtvrtky v postní době. Laštůvkům sloh vyniká typickými barokními znaky, v lecčems připomínajícími Bílovského, např. ve sklonu k satiře, ve smyslu pro detail, v užívání triviálních výrazů. Řada míst nám předkládá charakteristiku doby.\n\nPro Laštovku je typické sociální cítění a horlivé vlastenectví. Stojí nekompromisně na straně těch, kdo trpí, nebojí se ostře kritizovat panstvo a jeho rozmařilost. Vyniká tu Laštovkův důraz na rovnost všech lidí před Bohem. Josef Vašica připisuje Laštovkovi také autorství latinského právnického spisu \"De iure et iustitia\" z roku 1713. Tento spis svým obsahem i formou patří mezi přední literární díla českého baroka. Laštovka si byl vědom svého poslání mezi chudými, kteří představovali hlavní část jeho posluchačstva. Jeho čtvrtý článek víry katolické vychází na konci 40. let 18. století, tedy v době útoku na rakouské dědictví po nástupu Marie Terezie na habsburský trůn (1740). Prohlášení se bavorského kurfiřta Karla VII. Alberta za českého krále vzbudilo v prostředí nevolného lidu naděje na zmírnění roboty a zlepšení sociální situace. Tato atmosféra se dokonale odráží v Laštovkových kázáních, které tak podávají plastický obraz bídy venkovského poddaného lidu i povýšenosti a zpupnosti vrchnosti za zámků.\n"}
{"id": "927340", "url": "https://cs.wikipedia.org/wiki?curid=927340", "title": "Ostrolist poléhavý", "text": "Ostrolist poléhavý\n\nOstrolist poléhavý (\"Asperugo procumbens\") je druh monotypického rodu ostrolist z čeledi brutnákovitých. V ČR roste jako naturalizovaný archeofyt. Je to nenápadná bylina s drobnými modrofialovými kvítky vyrůstající často v lidmi přetvořené krajině a které také lidská činnost napomáhá k rozšiřování.\n\nPřirozeným místem výskytu jsou kamenité a štěrkovité terény subtropické oblasti západní Asie, ke Středozemnímu moři přilehlé části Afriky a střední, jižní a východní Evropa; zavlečen byl do Severní Ameriky. Roste od nížin až do podhůří na osluněných, mírně vlhkých až suchých místech kde je půda bohatá na humus a minerální látky. Jako nitrofilní rostlina má v oblibě ruderální stanoviště, skládky, komposty, staré rozvaliny, smetiště, příkopy i okraje polních cest, polí a květinových záhonů. V České republice se roztroušeně vyskytuje v teplejších oblastech, v Čechách v okolí Prahy, v Českém středohoří a Poohří, na Moravě v okolí Brna, v Pálavských vrších a Podyjí.\n\nJednoletá ozimá rostlina s poléhavou nebo vystoupavou vidličnatě rozvětvenoulodyhou dlouhou 20 až 80 cm. Je slabá a křehká, tupě hranatá a po celé délce má drsné, nazpět zahnuté háčkovité chlupy. Řídce je porostlá řapíkatými listy, obvykle ve spodní části lodyhy vyrůstají střídavě a výše pak vstřícně, někdy bývají sblíženy po třech nebo čtyřech do zdánlivého přeslenu. Směrem vzhůru se listy zmenšují a zkracuje se jim řapík. Tmavozelené listové čepele o rozměrech 3 až 6 × 1 až 2 cm jsou tvaru podlouhlého, kopinatého nebo vejčitého, po obvodě jsou celistvé nebo mírně zubaté, mají výraznou síťovou žilnatinu a po obou stranách jsou porostlé odstálými chlupy.\n\nDrobné oboupohlavné květy vyrůstající po jednom až dvou z paždí listů jsou v době kvetení (v květnu a červnu) přisedlé a vzpřímené, v době plodu stopkaté a dolů svěšené. Kalich s výraznou žilnatinou, dlouhý asi 3 mm, má pět nestejně velkých cípů, při zrání plodu je zvětšený a zploštělý a dva drsné zvětšené kališní lístky těsně plod obalují. Nálevkovitá koruna, jen asi 2,5 mm dlouhá, z kalichu sotva vyčnívá. Zpočátku je fialová a později se zbarví na sytě modrou. Při ústí její trubky je pět výstupků stěžujících přístup hmyzu k pěti tyčinkám kratším než baňkovitě rozšířena trubka. Hmyz tyto květy málo vyhledává, bývají nejčastěji opyleny autogamicky. Ploidie je 2n = 48.\n\nNa plodních stopkách svěšených dolů se vytvářejí 4dílné tvrdky obalené zvětšenými vytrvalými kališními lístky. Tyto plody se rozpadnou na čtyři podlouhle vejčité, zploštělé, lysé, světle hnědé, 3 až 3,5 mm dlouhé bradavčité plůdky; ty mají dlouhou dormanci a v půdě si zachovávají po několik let dobrou klíčivost. Rostlina je považována za celkem neškodný polní plevel.\n\nV České republice je ostrolist poléhavý, kvůli současnému poklesu početnosti, zařazen mezi ohrožené druhy (C3).\n\n\n \n"}
{"id": "927342", "url": "https://cs.wikipedia.org/wiki?curid=927342", "title": "Črni vrh", "text": "Črni vrh\n\nČrni vrh ( , 1543 m n. m.) je nejvyšší hora pohoří Pohorje. Nachází se v severním Slovinsku severovýchodně od města Mislinja. Z vrcholu se otevírá panoramatický výhled na Kamnicko-Savinjské Alpy.\n\n"}
{"id": "927346", "url": "https://cs.wikipedia.org/wiki?curid=927346", "title": "Gene Harris", "text": "Gene Harris\n\nGene Harris (1. září 1933 Benton Harbor, Michigan − 16. ledna 2000 Boise, Idaho) byl americký jazzový klavírista. V roce 1956 spoluzaložil skupinu The Three Sounds, ze které odešel v roce 1970. Později vydával alba jako leader a spolupracoval s dalšími hudebníky, mezi které patří Milt Jackson, B. B. King, Ray Brown, Marian McPartland nebo Nat Adderley. Zemřel na selhání ledvin ve svých šestašedesáti letech.\n"}
{"id": "927347", "url": "https://cs.wikipedia.org/wiki?curid=927347", "title": "Finále Grand Prix IAAF 1994", "text": "Finále Grand Prix IAAF 1994\n\n10. Finále Grand Prix IAAF – lehkoatletický závod, který se odehrál 3. září roku 1994 v Paříži na stadionu Stade Sébastien-Charléty. \n"}
{"id": "927348", "url": "https://cs.wikipedia.org/wiki?curid=927348", "title": "Hexalogie", "text": "Hexalogie\n\nHexalogie je umělecké (nejčastěji literární) dílo o šesti relativně samostatných částech, které spolu souvisejí motivicky, látkově nebo problémově.\n\nOznačení \"filmová hexalogie\" je pojem zavádějící resp. nemusí být stálý, neboť u komerčně úspěšných filmů mohou být dotáčena jejich další pokračování. Nikdo proto nemůže říci, zdali to, co je dnes charakterizováno jako hexalogie, nebude zítra např heptalogií nebo filmovou sérií. V kinematografii má proto tento pojem smysl pouze u výrazně časově ohraničených nebo již definitivně uzavřených děl. V české resp. československé kinematografii takovouto hexalogii tvoří šestice filmů režiséra Dušana Kleina z let 1982 až 2016 \"Jak svět přichází o básníky\", \"Jak básníci přicházejí o iluze\", \"Jak básníkům chutná život\", \"Konec básníků v Čechách\", \"Jak básníci neztrácejí naději\" a \"Jak básníci čekají na zázrak\".\n\n"}
{"id": "927350", "url": "https://cs.wikipedia.org/wiki?curid=927350", "title": "Ludvík Hainz", "text": "Ludvík Hainz\n\nLudvík Hainz (5. dubna 1847 Praha - 20. května1893 Praha) byl pražský hodinář, podnikatel a orlojník.\n\nNarodil se v rodině Ludvíka Hainze (1815-1875), jednoho z nejlepších pražských hodinářů, a v jeho dílně na Staroměstském náměstí se také vyučil.\n\nFirma L.Hainz byla\nzaložena Ludvíkem Hainzem v roce 1836.\n\nZajímavost : telefonní číslo do firmy na Staroměstské náměstí v Praze v roce 1889 bylo č.282.\n\nOdjel na zkušenou do Švýcarska, kde samostatně vyráběl kapesní hodinky. Po návratu do Prahy roku 1866 se s otcem podílel na opravě Staroměstského orloje, o nějž se otcova firma starala. Po otcově smrti roku 1875 firmu převzal a rozšířil o továrnu na kyvadlové a věžní hodiny, jednu z největších v Rakousku. Vyráběl klasické pendlovky velmi dobré kvality a za jeho života se v továrně vyrobilo přes 300 věžních hodin, které se vyvážely do celé Evropy. Byl také staroměstským radním a členem představenstva Sboru pro vystavění Národního divadla v Praze. Činnost firmy L.Hainz se datuje až dodnes...\n\n\n\n"}
{"id": "927351", "url": "https://cs.wikipedia.org/wiki?curid=927351", "title": "Walter Davis, Jr.", "text": "Walter Davis, Jr.\n\nWalter Davis, Jr. (2. září 1932 Richmond − 2. června 1990 New York) byl americký jazzový klavírista. Během padesátých let spolupracoval například s Theloniem Monkem, Charlie Parkerem a v roce 1958 hrál s Donaldem Byrdem. V šedesátých letech se hudbě přestal věnovat, ale v následující dekádě se opět vrátil. Zemřel na komplikace s játry a ledvinami ve svých sedmapadesáti letech.\n\n"}
{"id": "927352", "url": "https://cs.wikipedia.org/wiki?curid=927352", "title": "Walter Davis", "text": "Walter Davis\n\nJméno a příjmení Walter Davis nosí více osobností:\n\n"}
{"id": "927355", "url": "https://cs.wikipedia.org/wiki?curid=927355", "title": "Outkovka vonná", "text": "Outkovka vonná\n\nOutkovka vonná (\"Trametes suaveolens\") je houba z čeledě chorošovité (\"Polyporaceae\") řádu chorošotvaré (\"Polyporales \"). Nejedlé plodnice narůstají na podzim a vydrží většinou přes zimu.\n\nPodle biolib.cz je pro patogena s označením outkovka vonná (\"Trametes suaveolens\") používáno více rozdílných názvů, například \"Agarico-pulpa suaveolens\" nebo \"Fomitopsis odoratissima\".\n\nMírné pásmo severní polokoule – Severní Amerika, Asie, Evropa.\n\nBěžný druh.\n\nOrganismus tvoří střechovitě uspořádané, slévající se trsy plodnic. Plodnice jednoleté, polokruhovité až konzolovité, kloboukaté. Klobouk 3-15 cm v průměru, 2-4 cm tlustý. Na horní části klobouku je plodnice plstnatá, nerovná nebo někdy rovná. Klobouky bývají bílé až mírně našedlé. Rourky dosahují délky až 2 cm, barvy bílé až nažloutlé. Výtrusný prach bílý. Dužnina má výraznou anýzovou vůni. V době sucha je cítit po jódu.\n\nPlodnice lze najít na živých i odumřelých kmenech a větvích vrby někdy na topolech a dalších dřevinách.\nPlodnice na kmeni nebo větvích.\n\nJiné druhy tohoto rodu.\n\nZpůsobuje však bílou hnilobu dřeva. Rozkládá mrtvé tkáně stromů, je ale také ranovým parazitem na živých stromech.\n\nVyrůstá v červenci až prosinci v lužních lesích, mokřadech a kolem vodních toků na živých i odumřelých kmenech listnáčů. Upřednostňuje vrby, méně často roste na topolech a jiných dřevinách.\n\n"}
{"id": "927358", "url": "https://cs.wikipedia.org/wiki?curid=927358", "title": "Outkovka hrbatá", "text": "Outkovka hrbatá\n\nOutkovka hrbatá (\"Trametes gibbosa\" ale i \"Lenzites gibbosa\") je houba z čeledě chorošovité (\"Polyporaceae\"), řádu chorošotvaré (\"Polyporales\"). Nejedlá houba. Způsobuje bílou hnilobu dřeva, napadá živé stromy, rozkládá neživé části dřevin. Běžný druh v mírném pásmu severní polokoule.\n\nPodle biolib.cz je pro patogena s označením outkovka hrbatá (\"Trametes gibbosa\") používáno více rozdílných názvů, například \"Agarico-suber scalptum\" nebo \"Daedalea virescens\".\n\nEvropa.\nBěžný druh.\n\nOrganismus tvoří střechovitě uspořádané trsy plodnic. Plodnice jednoletá kloboukatá, konzolovitá nebo polokruhovitá, na horní části klobouku je plodnice bělavá, šedě hnědavá, zřídka soustředně pásovaná, s nápadně nerovným povrchem (ve středu plodnice je hrb), 5–20 cm velká, silná 4–10 cm. Během roku se stává vlivem porostu řas povrch klobouku zeleným. Dužnina bílá až našedlá, pružná, později tuhá až korkovitá, téměř bez vůně. Póry jsou jednotně radiálně protažené, úzké, barvy bílé až krémové. Výtrusný prach bílý.\nOdumřelé části dřevin, ranový parazit. Plodnice lze najít na živých i odumřelých kmenech a větvích listnáčů, především buků, habrů, dubů, někdy i bříz, topolů a jasanů.\n\nPlodnice na kmeni nebo větvích.\n\nJiné druhy tohoto rodu.\n\nNejedlá. Způsobuje bílou hnilobu dřeva. Rozkládá mrtvé tkáně stromů, je ale také parazitem na živých stromech. Není významným parazitem.\n\nPlodnice jsou na dřevině po celý rok, nejčastější v červnu až listopadu v listnatých a smíšených lesích na odumřelých kmenech a pařezech listnáčů. V horských bukových porostech je hojná. Outokovka hrbatá může parazitovat na podhoubí velmi hojné šedopórky osmahlé (\"Bjerkandera adusta\").\n\n"}
{"id": "927360", "url": "https://cs.wikipedia.org/wiki?curid=927360", "title": "František Kralert", "text": "František Kralert\n\nFrantišek Kralert (27. listopadu 1812 Pelhřimov – 4. července 1879 Pelhřimov) byl český lékař a politik, v 2. polovině 19. století starosta Pehřimova, poslanec Českého zemského sněmu a Říšské rady.\n\nProfesí byl lékařem a působil jako první primář a ředitel pelhřimovské nemocnice. Vydal spis o léčivých vodách v Čechách. V letech 1848 – 1874 zastával funkci starosty Pelhřimova. Roku 1938 byla po něm v tomto městě pojmenována ulice Dr. Kralerta na základě návrhu místního muzejního spolku.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Pelhřimov – Pacov – Kamenice – Počátky) do Českého zemského sněmu. Zvolen byl jako oficiální kandidát českého volebního výboru Národní strana. Opětovně byl zvolen do sněmu za týž obvod v zemských volbách v lednu 1867 i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Mandát na sněmu obhájil také v zemských volbách v roce 1870 a zemských volbách v roce 1872. Čeští poslanci tehdy na protest praktikovali politiku pasivní rezistence, při níž bojkotovali práci zemského sněmu. Kvůli absenci tak byli zbavování mandátů a v nově vypsaných doplňovacích volbách byli vesměs manifestačně voleni znovu. Kralert byl takto do sněmu opětovně zvolen v doplňovacích volbách v říjnu 1873, v červenci 1874, na jaře 1875, v únoru 1876, a dubnu 1877. Po celé toto funkční období sněmu od roku 1872 se ale fakticky na jeho práci nepodílel. Znovu byl zvolen v řádných zemských volbách v roce 1878. Setrval zde do své smrti následujícího roku. Trvale náležel k Národní (staročeské) straně.\n\nV téže době také zasedal v Říšské radě (celostátní zákonodárný sbor) ve Vídni, kam byl zvolen ve volbách do Říšské rady roku 1873 za kurii venkovských obcí, obvod Tábor, Pelhřimov atd. I zde ale postupoval ve shodě s českou politickou reprezentací a bojkotoval práci parlamentu. Z politických důvodů se nedostavil do sněmovny, čímž byl jeho mandát i přes opakované zvolení prohlášen za zaniklý.\n\nZemřel roku 1879 na „\"ochrnutí plic\".“\n"}
{"id": "927379", "url": "https://cs.wikipedia.org/wiki?curid=927379", "title": "Alois Krása", "text": "Alois Krása\n\nAlois Krása (11. března 1828 Unhošť – 12. března 1900 Praha) byl český novinář, vydavatel deníku Čas a politik, v 60. letech 19. století poslanec Českého zemského sněmu a Říšské rady.\n\nVystudoval práva, roku 1855 získal titul doktora práv. Pracoval v obchodní a živnostenské komoře v Brně. Roku 1856 se stal sekretářem obchodního grémia v Praze. Působil jako advokát v Praze.\n\nKdyž se v roce 1860 v souvislosti s pádem Bachova neoabsolutismu a obnovou ústavní vlády v monarchii začaly uvolňovat podmínky pro politický tisk, začalo úsilí skupiny českých politiků okolo Františka Ladislava Riegera o koncesi k vydávání česky psaného deníku. Rieger a jeho lidé ale čelili zpočátku průtahům při vyřizování své žádosti. Vídeňské úřady mezitím 10. července 1860 udělily povolení k vydávání politického periodika Aloisi Krásovi, který ho pak spustil po názvem \"Čas\". První číslo vyšlo v říjnu 1860. V redakci Času se sešla skupina národně orientovaných aktivistů rozličného zaměření, které spojoval jistý odstup od politiky F. L. Riegra a Františka Palackého. Krása musel čelit kritice, že je agentem vídeňské vlády a Rieger proto pokračoval v snahách o povolení vlastního periodika, které od počátku roku 1861 po jistých peripetiích vzniklo pod názvem \"Národní listy\". Krása byl do května 1861 odpovědným redaktorem Času.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Hořovice – Zbiroh) do Českého zemského sněmu. Zvolen byl jako oficiální kandidát českého volebního výboru (Národní strana). V této době byl rovněž poslancem Říšské rady (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). 13. května 1861 složil poslanecký slib. Zastupoval kurii venkovských obcí, obvod Hořovice – Zbiroh.\n\nNa Říšské radě se brzy odtrhl od jednotného českého bloku, 11. června 1861 se nepřipojil k protestnímu prohlášení českých poslanců ve Vídni a nadále postupoval jako samostatný poslanec. Zdůrazňoval obecně liberální principy a na rozdíl od staročeského tábora vedeného Riegerem a Palackým neakcentoval natolik státoprávní a národní požadavky. V Říšské radě pak setrval i poté, co skupina vedená Riegrem vídeňský parlament na protest proti ústavnímu směřování Rakouska opustila. Svým postupem ovšem ztratil výraznější podporu a rovněž z redakce Času odešli postupně mnozí redakční spolupracovníci. Deník Čas zanikl roku 1863. Po roce 1865 odešel Krása i z politického života.\n"}
{"id": "927383", "url": "https://cs.wikipedia.org/wiki?curid=927383", "title": "Římskokatolická duchovní správa u kostela sv. Michala, Brno", "text": "Římskokatolická duchovní správa u kostela sv. Michala, Brno\n\nŘímskokatolická duchovní správa u kostela sv. Michala, Brno je územním společenstvím římských katolíků na území děkanátu Brno brněnské diecéze. Nachází se na území exemptní farnosti Brno-dóm.\nDějiny kostela svatého Michala jsou od 13. století spojeny s dominikánským klášterem, v jehož zdech mimo jiné také zasedal moravský zemský sněm. Během obléhání Brna v roce 1645 švédskými vojsky byl kostel zničen. Nynější barokní podobu mu dal v druhé polovině 17. století (1658–1679) brněnský stavitel Jan Křtitel Erna. Činnost dominikánského řádu zde byla přerušena v roce 1785 při rušení klášterů Josefem II. Kostel byl pak spravován z Petrova. V roce 1808 byl při kostele zřízen kněžský seminář. Od roku 1905 do začátku komunistické totality zde působil řeholní řád redemptoristů.\n\nDuchovním správcem (rektorem) je od 15. července 2011 R. D. Mgr. Roman Kubín.\n\nDne 28. června 2003 měl v kostele primici novokněz Pavel Konzbul, současný (2019) brněnský pomocný biskup.\n\nV levé oratoři kostela, která je přístupná bočním vchodem z Dominikánské ulice, jsou výstavní prostory Brněnského angelika s expozicí obrazů a plastik současných umělců.\n\nV kostele se pravidelně konají akce projektu Noc kostelů.\n\nNa základě internetové ankety o zavedení večerních bohoslužeb ve středu Brna se od 28. ledna 2019 v kostele svatého Michala konají bohoslužby ve 20.00 v úterý, čtvrtek a sobotu.\n\nAdorační den připadá na 23. července.\n"}
{"id": "927391", "url": "https://cs.wikipedia.org/wiki?curid=927391", "title": "Prima (televizní stanice)", "text": "Prima (televizní stanice)\n\nPrima (dříve Prima Family) je česká komerční televizní stanice. Licenci na vysílání získala v roce 1992, k zahájení vysílání došlo 20. června 1993 pod názvem FTV Premiéra v Praze a jejím okolí. V roce 1994 se po TV Nova stala druhou celoplošnou českou soukromou televizní stanicí. Prvním generálním ředitelem byl Jiří Mejstřík. Provozovatelem je FTV Prima, kterou vlastní FTV Prima Holding, kde je stoprocentním vlastníkem GES Media Europe, patřící podnikateli Ivanu Zachovi.\n\nJejí vysílání je pouze dostupné po celé České republice. Aktuálním generálním ředitelem je Marek Singer.\n\nSpolečnost FTV Premiéra získala licenci 26. listopadu 1992 pro oblast Středočeského kraje. Jednalo se o první českou licenci, která byla vydána k soukromému vysílání. Oficiální vysílání začalo 20. června 1993 právě v této oblasti. Stanice nesla název FTV Premiéra a prvním generálním ředitelem se stal JUDr. Jiří Mejstřík. O rok později byla regionální licence vyměněna za licenci určenou k celostátnímu vysílání, s čímž přišel i nový název Premiéra TV. Vstup však přišel až po startu Novy, která si získala velký počet diváků a o Premiéru nebyl skoro žádný zájem. K úspěchu nepomáhaly pořady, v tu dobu vysílané. Například \"Tókšou Mirky Všetečkové\", \"Rychlá kola\", \"Vaříme s...\", \"Svět 1995\", \"1996\", \"1997\", \"S.O.S.\", \"Zprávy ze společnosti\", \"Dotkněte se hvězd\", \"Kinorevue\" nebo \"Runway show\". Občas zabrala na sledovanosti i zahraniční akvizice (\"A-Team\", \"Daktary\" nebo \"Vysoká hra\"), která i tak nebyla nejlepší, a tak se vědělo, že zda si má televize získat oblibu diváků, musí přijít velká změna. Již tehdy byl velký problém se závazky ze smlouvy s regionálním vysíláním, kterému musela dovolovat vysílat v pravidelných blocích.\n\nOd 1. ledna 1997 přišly okamžité změny. Stanice změnila název na Prima televize se sloganem „\"Prima je prima!\"“ Nové vedení v čele s Kateřinou Fričovou se distancovalo od válek s Novou. Přišly také pochybnosti o tom, zda se Nova nechystá Primu koupit, jelikož obě stanice nakupovaly pořady a prodávaly svůj reklamní čas prostřednictvím stejné externí společnosti. To však nikdy nebylo potvrzeno. V roce 1998 se stanice přestěhovala na současnou adresu (Na Žertvách 24/132). Změny začaly postupně fungovat a stanice nabírala na sledovanosti, díky svým novým pořadům jako \"Prima jízda, Nikdo není dokonalý, Carusošou, Svět\" apod. Sledovanost postupně vzrostla z 15 % na 20 % a stanice začala mířit na svou cílovou skupinu – rodinu. Chtěla to docílit hlavně výrobou vlastních pořadů a seriálů.\n\nV roce 2001 spustila Prima vysílání z Klínovce, tím zvýšila své pokrytí na 72,3 % republiky a zaznamenala první rekordy ve sledovanosti. Začala pracovat a položila důraz na svou image a dala o sobě vědět díky vlastní tvorbě. Úspěch slavily pořady jako \"Sauna\", \"Nikdo není dokonalý\", \"Prima jízda\", \"Další, prosím!\", \"Velké ucho\", \"Mňam aneb Prima vařečka\" nebo \"Receptář prima nápadů\". Rok 2002 zaznamenala pro Primu rekord ve sledovanosti. Ve stejném roce začala stanice vydávat časopis k pořadu \"Receptář prima nápadů\" a několik kuchařek se stejným pořadem \"Mňam aneb Prima vařečka\". Stanice spustila také své první webové stránky.\n\nV roce 2003 ji byla prodloužena licence na vysílání až do roku 2018, což patřičně oslavila se svými prvními kulatinami a přišla s novými pořady \"Aplaus!\", \"Kinobazar\", \"Seznamka s Bárou\", \"Telebazar\" nebo \"Prima hostina\". V roce 2004 Prima spustila svůj první vlastní televizní seriál \"Rodinná pouta\", který se těšil velké úspěšnosti. Svému zpravodajství zavedla tzv. virtuální studio.\n\nV roce 2005 přišla na televizi Prima změna vzhledu a součástí jejího loga byla oranžová kulička a podtitul \"... a jste doma\". Kulička se okamžitě stala dominantou všech reklamních znělek, úvodních jinglů a dalších grafických útvarů. Prima prodlužila své seriály o další řady a přivedla na televizní obrazovky fenomén reality show \"VyVolení.\" Spustila ji o týden dřív než konkurenční televize Nova svoji reality show \"Big Brother\". Reality show se okamžitě stala fenoménem a zaujala na několik měsíců několik milionů diváků. Konec roku 2005 byl ve znamení vstupu švédské společnosti MTG, která vstoupila do společnosti FTV Prima Holding s cílem přinést na český televizní trh nové zábavní formáty a více kvalitní zahraniční akvizice.\n\nV následujících letech stanice začíná s novými projekty jako \"Chůva v akci, Trosečník\" či pokračuje s fenoménem \"VyVolení \"a do vysílaní nasazuje \"VyVolení 2\". Program doplňuje ještě nový pořad o hubnutí a stravě \"Jste to, co jíte, \"který také láká mnoho diváků. Po vstupu MTG přicházejí zahraniční seriály \"Chirurgové, Zoufalé manželky\" apod. Stanice přichází i s novými soutěžními pořady například \"Ber nebo neber\", \"Jak se staví sen\", \"Hádej, kdo jsem!\", což byla show, kterou několikrát diváci ocenili cenou TýTý. Prima také ukončila svůj úspěšný seriál \"Rodinná pouta\" a nahradila jej novým seriálem \"Velmi křehké vztahy.\"\n\nV roce 2008 Prima představila nové 3D logo, spustila nové webové stránky a začala postupně nabízet svoji nabídku programu na stránce Stream.cz. Představila první klasickou českou telenovelu \"Ošklivka Katka, \"se kterou slavila úspěch. Od června stanice nabídla také Mistrovství Evropy ve fotbale UEFA EURO 2008.\n\nV roku 2009 se stanice zaměřila dále na své nové pořady a divákům představila další řadu nových \"Nic než pravda\", \"Nahá jsi krásná\", \"Souboj v těžké váze\", \"Ano, šéfe!\", \"Nepodceňuj blondýnky\" nebo \"Jak se staví dům\". Ve stejném roce Prima představila svůj první odloučený kanál Prima Cool, který se rozhodla vybudovat spíše pro mužské publikum. Na stanici nabízí několik známých amerických seriálů a pořadů. Příkladem je \"Teorie velkého třesku\", \"Simpsonovi\" nebo \"Top Gear\".\n\nV roce 2010 stanice představila ve spolupráci se slovenskou komerční televizí JOJ talentovou show \"Česko Slovensko má talent\" a svůj nový seriál \"Cesty domů\".\n\nPo dvou letech, co stanice vypustila nový kanál, spustila další Prima Love, který je již podle názvu určen pro ženy a nabízí nejrůznější zahraniční seriály.\n\nDne 31. října 2011 oznámil generální ředitel Marek Singer ukončení vysílání hlavního kanálu Prima k 1. lednu 2012. Vysílání Primy pak ve 4.47 hod nahradil monoskop a v 6.01 hod odstartovala stanice Prima family. Jejím prvním pořadem byl film \"Hledá se Nemo\". od studia Disney Pixar.\n\nPrvního dne roku 2012 nahradil kanál Prima nový rodinný kanál Prima family. Hlavním důvodem vrácení licence pro původní kanál Prima, díky kterému mohla televize vysílat až do roku 2018, byly problémy s regionální televizí, které musela Prima dle staré licenční smlouvy poskytovat pravidelné tříhodinové vstupy. Jednalo se především o Regionální Televizní Agenturu (RTA). Prima však agentuře platila, čímž se délka vstupů zredukovala na pouhých 20 minut. Televize Prima změnu názvu vysvětlovala veřejnosti především tím, že Prima byla považována za rodinnou televizi. Na post generálního ředitele nastoupil Martin Konrád, který nahradil Marka Singera, který přešel na vyšší pozici do společnosti MTG.\n\nNový kanál nabídl také nový seriál \"Obchoďák\", který Prima family prezentovala jako nejdražší projekt (více než 100 miliónů korun) této televize v hrané tvorbě. Seriál byl však i přes plány natočit druhou řadu zrušen. FTV Prima otevírá také novou podspolečnost Prima Online, která se stará o kompletní internetovou nabídku této skupiny. Později také přesouvá starost nákupu reklamy na novou společnost Media Club, která také nabízí služby i jiným českým stanicím.\n\nV únoru roku 2013 stanice spustila další v pořadí již třetí nový tematický kanál Prima Zoom, který je se svým tématem prvním kanálem v Česku. Zabývá se dokumentární tematikou a část programu nabízí díky spolupráci s placenými dokumentárními stanicemi Viasat, která také spadá pod švédskou společnost MTG. V srpnu 2013 se vrátil původní název stanice Prima, který nahradil název Prima family. Stanice vrátila svůj fenomén z roku 2005 \"VyVolení\", se kterým se vrátila i moderátorka Tereza Pergnerová. Do programu také vstoupila nová show \"QI – Na vše máme odpověď\", se kterou poprvé na Primu přišel Leoš Mareš. \n\nNechyběl ani návrat další řady talentové show \"Česko Slovensko má talent\".\n\nV roce 2014 se Prima se stanicí JOJ rozhodly využít licenci na vysílání pěvecké show \"The X Factor\" a v březnu odstartoval první Česko Slovenský \"X Factor\". V tu dobu se na post generálního ředitele vrátil Marek Singer. Po návratu původního generálního ředitele se televize vydala směrem původních seriálů a spustila do vysílání seriály \"Vinaři\", který zaznamenal vysokou sledovanost, dále \"Svatby v Benátkách\" či \"Všechny moje lásky\", které již nebyly tak divácky úspěšné a však se dočkaly druhých řad, které se odvysílaly na jaře. V případě seriálu \"Všechny moje lásky\", který svoji druhou řadu měl uvést na podzim roku 2015, ale nestalo se tak.\n\nNa podzim 2015 se rozhodla rozšířit značku TOP STAR a přejmenovala svoji zpravodajskou relaci \"VIP zprávy\" na \"TOP STAR\", v případě \"TOP STAR magazínu\" změnila moderátorku, kterou se stala Eva Perkausová. Poté spustila nový seriál \"Přístav\", který nepřímo navazuje na ukončený seriál \"Svatby v Benátkách\". Prima k závěru roku také odvysílala finálovou řadu svého vlajkového seriálu \"Cesty domů\".\n\nOd roku 2016 se stanice rozhodla prodávat reklamu ve věkové kategorii 15–69. Rok 2016 byl pro televizní stanici Prima také ve znamení seriálů, jelikož do vysílání postavila svůj první kriminální seriál \"V.I.P. vraždy,\" v němž v hlavních rolích vystupuje Soňa Norisová. Dalším novým seriálem bylo \"Ohnivý kuře\", díky kterému Prima opět vítězila v pondělním a středečním hlavním vysílacím čase. V lednu 2020 začala Prima vysílat seriál Slunečná, který poprvé porazil konkurenční Ordinaci v růžové zahradě 2.\n\nZpravodajství se na stanici Prima vyskytují již od roku 1993, kdy vysílala pod názvem FTV Premiéra. Aktuálně se její hlavní zpravodajská relace nazývá Zprávy FTV Prima, která vysílá již od roku 1997, v průběhu let však několikrát měnila název a skladbu. Součástí zpravodajství na Primě jsou aktuálně (jaro 2019) tyto relace:\n\nDříve musela stanice Prima dle staré licenční smlouvy poskytovat pravidelné tříhodinové vstupy regionální televizi. Jednalo se především o Regionální Televizní Agenturu (RTA), která poskytovala také regionální zpravodajství. Prima však agentuře platila, čímž se délka vstupů zredukovala na pouhých 20 minut. Z této povinnosti však vyvázla v roce 2012, kdy vrátila licenci na vysílání stanice Prima a spustila nový kanál Prima family, který byl o rok později opět přejmenován na původní název.\n\nPrima je plnoformátovou televizní stanicí, která vysílá 24 hodin denně. Na počátku své existence zaostávala ve sledovanosti i příjmech z reklam za konkurenční TV Nova (některé méně atraktivní filmy a seriály, které se obvykle nakupují s právem dvou odvysílání, byly v premiéře uváděny na Nově, v repríze později na Primě). Přesto Prima v průběhu let vnesla do českého televizního vysílání několik nových prvků: začala vysílat starší a dobou svého vzniku poznamenané československé televizní seriály (např.  \"Žena za pultem\"), pravidelně nasazuje do svého programu vlastní tvorbu jako \"Rodinná pouta\", \"Velmi křehké vztahy\", \"Cesty domů\", \"Svatby v Benátkách\", \"Obchoďák\" a dále třeba seriály z takzvaného atraktivního pracovního prostředí jako \"Letiště\". Jako první začala vysílat reality show klasického formátu \"VyVolení\" (i když jen o dva týdny dříve než Nova \"Big Brothera\"). V současné době na obrazovce Primy bodují především lifestylové magazíny a reality show jako je \"Ano, šéfe!\" se Zdeňkem Pohlreichem, \"Top Star Magazín\", \"Vylomeniny\", \"Máme rádi Česko\", talk show \"Show Jana Krause\", kuchařská show \"Prostřeno, \"improvizační pořad \"Partička\" či federální show \"Česko Slovensko má talent. \"Nechybí ani seznamovací reality show \"Farmář hledá ženu \"nebo \"Hledá se máma a táta.\"\n\nStanice nabízí řadu známých zahraničních seriálů a to také díky smlouvám, které uzavírá s různými světovými společnostmi jako například \"Warner Bros\"., která poskytuje vysílací práva ke kvalitním americkým seriálům a filmovým titulům. Prima nabízí premiéry či reprízy seriálů jako \"Julie Lescautová\", \"Walker, Texas Ranger\", \"Alf\", \"M*A*S*H\", \"Komisař Rex\", \"Myšlenky zločince\", \"Spravedlnost v krvi\", \"Takový normální Američané\", \"Vegas\", \"\", \"Hawaii 5-0\", \"Námořní vyšetřovací služba L. A\". apod. Stanice při spuštění nových kanálů přesunula zahraniční seriály hlavně na ně, takže se na hlavní stanici většinou vyskytují v reprízách. Jejich vysílací čas se objevuje v odpoledních hodinách či pozdních večerních hodinách.\n\nPravidelný dětský blok v programu stanice se objevuje v sobotu a neděli v časech od sedmé ranní a končí kolem osmé až půl deváté. Stanice vysílá známé animované seriály jako \"Jake a piráti ze Země Nezemě\", \"Dokonalý Spider-man\" nebo \"Malá mořská víla\". Pravidelně stanice vysílá Disney párty, většinou na den dětí, kdy po celý den vysílá filmy z dílny Disney a jeho filmových studií. Zde nechybí film \"\", \"Vzhůru do oblak\", \"Auta\" či \"Sněžní psi\".\n\nStanice Prima nabízí své pořady a seriály na bezplatném videoportál iPrima.cz. Objevují se zde seriály \"Svatby v Benátkách, Letiště\", \"Cesty domů, Přešlapy, Základka\", ale i pořady jako \"Česko Slovensko má talent, VyVolení, Zprávy FTV Prima, VIP zprávy, Krimi zprávy\" atd. Nechybí zde ani zahraniční pořady a seriály, pokud má stanice práva na internetové vysílání. Součástí je také placená videotéka, kde stanice nabízí např. pořad \"Ano, šéfe!\" bez cenzury. Pořady se zde většinou objevují do vypršení internetových práv, zdali se jedná o původní tvorbu stanice Prima, jsou zde umístěny natrvalo či do doby než je stanice odebere. Dříve své pořady a seriály nabízela na Stream.cz.\n\nStanice Prima začala vysílat v přepočítávaném HD formátu již v roce 2009. Od 1. srpna 2013 začala Prima vysílat v nativním HD. Ze začátku však dostupném pouze přes kabel a satelit, od poloviny září 2013, pak i pomocí pozemního digitálního vysílání, zde pouze v lokálních sítí.\n\nStanice v HD rozlišení nabízí svůj vlajkový seriál \"Cesty domů\", talk show \"Show Jana Krause\" a další, v roce 2013 nabídla v HD například i reality show \"VyVolení.\"\n\nOd 7. prosince 2016 nabízí česko-slovenská satelitní platforma Skylink časově posunutou verzi programu \"Prima HD\". Pořady na této stanici jsou vysílány o jednu hodinu později, oproti mateřskému kanálu \"Prima HD\", obsah je ale totožný. Do budoucna se nevylučují odlišné reklamní bloky.\n\nV roce 2013 dosáhla stanice Prima podílu na sledovanosti v celém dni 14,6 % u skupiny 15+ a 11,79 % u skupiny 15–54. V roce 2012 dosáhla u skupiny 15+ 18,08 %. Negativní sledovanost odůvodnil tehdejší generální ředitel Martin Konrád tím, že stanice vysílala více reklamy než v dřívějších letech. Největšími tahouny stanice jsou \"Zprávy FTV Prima\" a seriál \"Cesty domů\".\n\nČeský klub skeptiků Sisyfos udělil v roce 2000 TV Prima anticenu stříbrný Bludný balvan v kategorii družstev za „mimořádný přínos k mysteriozitě České republiky“, zejména pořadem \"Záhady a mystéria\".\n\nRada pro rozhlasové a televizní vysílání udělila v roce 2008 provozovateli TV Prima za odvysílání jednotlivých dílů reality show \"VyVolení\" mezi šestou ranní a dvaadvacátou hodinou večer sérii pokut v souhrnné výší desítek miliónů Kč. Podle Rady byly díly vysílané v tomto čase způsobilé ohrozit fyzický, psychický i morální vývoj dětí, protože byly charakteristické řadou manipulativních praktik, agresí, verbální vulgaritou, jednáním pod vlivem alkoholu, uměle a samoúčelně exponovanou sexualitou. Nejvyšší správní soud drtivou většinu pokut potvrdil.\n\nV roce 2016 server HlídacíPes.org zveřejnil výsledky analýzy a svědectví, které hovoří o tom, že vedení TV Prima spolu s vedením redakce zpravodajství prosazovaly, aby se tzv. uprchlická krize prezentovala negativně. Server doslova uvádí: „Námitky některých redaktorů, že předem jasné vyznění reportáží odporuje novinářskému kodexu, byly odmítnuty s tím, že žádné vyvažování, objektivita a novinářský kodex se minimálně v několika následujících měsících řešit nebudou.“ Po schůzce, kde byli redaktoři seznámeni s požadovaným vyzněním zpráv, se ve zpravodajství skutečně začalo vyskytovat více negativních a žádné pozitivní zprávy oproti předchozímu období.\n\nDalší kauzou bylo odvysílání reportáže ze Spojeného království, ve které Prima tvrdí, že \"„Do Česka by se mohly vrátit až dva a půl tisíce českých romských rodin z Velké Británie. Tamní úřady totiž utahují opasky a značně snižují nebo dokonce i úplně ruší některé sociální dávky. Chtějí tak zatočit s těmi, kteří nepracují a neodvádí tak daně státu. Někteří Romové proto volí návrat do rodné země. Atmosféra mezi přistěhovalci je navíc napjatá i kvůli otázkám brexitu.“\" Proti vyznění reportáže se ohradil například TV Prima je Petr Torák, který pracuje jako policista ve městě Peterborough. „Před tím, než jsem odjel na dovolenou, mi pár lidí říkalo, že mají strach z toho, že budou muset opustit Británii, ale nikdo z nich neplánoval návrat do České republiky nebo na Slovensko. Ta reportáž je založena na nepravdivých a zkreslených informacích. Je mi z té reportáže i z té reportérky špatně,“ řekl redakci Romea.cz Torák, jenž loni obdržel Řád britského impéria. Na reportáž kriticky reagovalo několik serverů, včetně zmíněné redakce Romea.cz.\n\n\n\n"}
{"id": "927392", "url": "https://cs.wikipedia.org/wiki?curid=927392", "title": "FTV Prima", "text": "FTV Prima\n\nFTV Prima je česká mediální společnost, která provozuje celoplošné vysílání programů Prima TV, Prima Cool, Prima Love, Prima Zoom, Prima Max, Prima Comedy Central, Prima Krimi a Prima PLUS.\n\nPrima TV začala vysílat v roce 1992 v Praze a středních Čechách pod názvem FTV Premiéra, později Premiéra TV. Licenci k celoplošnému vysílání získala v roce 1994 s podmínkou, že část svého vysílacího času musí poskytovat provozovatelům lokálního a regionálního vysílání, podíl regionálního vysílání na Primě se však postupně snižoval. Od 3. ledna 1997 stanice změnila název na Prima televize. V roce 2003 byla provozovateli prodloužena licence na celoplošné vysílání do 28. června 2018.\n\nNa podzim 2005 do televize Prima vstoupil strategický partner MTG (\"Modern Times Group\", mezinárodní skupina působící v televizním a rozhlasovém vysílání především ve Skandinávii a Pobaltí). Vstup MTG má posílit postavení Primy na českém televizním trhu především nákupem atraktivních zahraničních pořadů a nových televizních formátů. V roce 2017 získal celý podíl v FTV Prima podnikatel Ivan Zach.\n\nNa konci 90. let bylo naznačováno propojení Primy s konkurenční celoplošnou komerční stanicí TV Nova vlastněnou společností CET 21, ale to nebylo nikdy oficiálně prokázáno (obě televize např. nakupovaly pořady a prodávaly svůj reklamní čas prostřednictvím stejné externí společnosti). Prima Cool začala vysílat 1. dubna 2009 a jde o stanici které se zaměřuje na muže. Prima Love je stanice, která se zaměřuje především na ženy. Začala vysílat 15. června 2009 pod názvem R1 (dělila se o pozici s Prima Cool) a 8. března 2011 se přejmenovala na Prima Love a začala vysílat samostatně. Prima Zoom je dokumentární kanál, který začal vysílat 1. února 2013. Prima Max je pátý kanál, který začal vysílat 20. listopadu 2015. Prima Comedy Central je televizní stanice globální komediální sítě Comedy Central, provozovaná americkým mediálním koncernem Viacom International Media Networks, která začala vysílat 14. prosince 2015. Prima Krimi je kriminální a detektivní kanál, který začal vysílat 2. dubna 2018.\n\n\n\n"}
{"id": "927422", "url": "https://cs.wikipedia.org/wiki?curid=927422", "title": "Rožmberský řád lebky", "text": "Rožmberský řád lebky\n\nRožmberský řád lebky byl založen českým šlechticem Petrem Vokem z Rožmberka během konce 16. století. V rámci tohoto řádu sdružoval osoby ze svého blízkého okolí.\n\nČlenové řádu nosili na hrudi odznak v podobě zlaté lidské lebky s lunetou, vážící osm dukátů (tedy 27 gramů). Autorem byl zlatník Herzig van Bein. Řádová hesla vybral Petr Vok z Rožmberka, a to \"Memento Mori\" (lat., česky „Pamatuj na smrt“) a \"Cogita Aeternitatem\" (lat., česky „Rozjímej o věčnosti“). Tato hesla naplňovala vlastní podstatu a účel řádu, tedy neustále pamatovat na to, že život netrvá věčně.\n\nPrvním velmistrem řádu se stal sám jeho zakladatel, Petr Vok z Rožmberka. Smrtí Petra Voka roku 1611 vymřel rod Rožmberků, nicméně samotný řád nezanikl. Podle dědického ustanovení převzal rodinný majetek a stanul v čele řádu Jan Jiří ze Švamberka, a to až do své smrti roku 1617. S řádovou insignií na hrudi je vyobrazen i na portrétu na rakvi, objevené roku 2018 (jedná se o jediné známé autentické vyobrazení řádové insignie). Po Janu Jiřím velmistrovský úřad převzal Švamberkův syn Petr ze Švamberka. Petr ze Švamberka se ale účastnil aktivně stavovského povstání proti císaři (stál v čele direktoria). Ač zemřel 24. května 1620, byl posmrtně odsouzen ke ztrátě cti a konfiskaci majetku ve prospěch císaře. Smrtí Petra ze Švamberka již nejsou žádné zprávy o dynastické kontinuitě řádu.\n\nDo dnešních dnů se nedochoval žádný seznam, žádný registr, který by umožnil rekonstruovat řady členů. Útržkovitě se však objevují doposud dochované archiválie a vědecké studie, které členy řádu potvrzují. Můžeme se domnívat, že členem řádu byl například Kristián I. Anhaltský, Jan Zrinský ze Serynu, Václav Vratislav z Mitrovic nebo Karel starší ze Žerotína.\n\nNaprostou jistotu v otázce členství však můžeme mít u Martina Fruweina z Podolí, což je podloženo listem z památníku (štambuchu) Jana Jiřího ze Švamberka, sestávajícího z erbu Martina Fruweina a hesla „Pomni na smrt“, tedy řádového hesla \"Memento Mori\" s datací roku 1609.\n\nV roce 2011 vzniklo občanské sdružení (Nyní zapsaný spolek) Rožmberský řád lebky. Toto sdružení však nemá přímou ani nepřímou návaznost na zmíněný řád.\n\n\n"}
{"id": "927438", "url": "https://cs.wikipedia.org/wiki?curid=927438", "title": "143 (číslo)", "text": "143 (číslo)\n\nSto čtyřicet tři je přirozené číslo. Následuje po číslu sto čtyřicet dva a předchází číslu sto čtyřicet čtyři. Řadová číslovka je \"stočtyřicátýtřetí\" nebo \"stotřiačtyřicátý\". Římskými číslicemi se zapisuje CXLIII.\n\nSto čtyřicet tři je\n\n\n\n\n\n"}
{"id": "927440", "url": "https://cs.wikipedia.org/wiki?curid=927440", "title": "Stu Williamson", "text": "Stu Williamson\n\nStu Williamson (14. května 1933 Brattleboro, Vermont − 1. října 1991 Studio City, Kalifornie) byl americký jazzový trumpetista, mladší bratr klavíristy Claude Williamsona. V roce 1949 se přestěhoval do Los Angeles a o dva roky později spolupracoval se Stanem Kentonem, ke kterému se vrátil znovu v letech 1954−1955. Mezi tím, v letech 1952−1953, hrál v kapele Woodyho Hermana. Později hrál několik let s bubeníkem Shelly Mannem a věnoval se práci studiového hudebníka. Během své kariéry spolupracoval i s dalšími hudebníky, mezi které patří Clifford Brown, Ella Fitzgeraldová, Terry Gibbs, Elmo Hope nebo Dizzy Gillespie.\n"}
{"id": "927444", "url": "https://cs.wikipedia.org/wiki?curid=927444", "title": "Don Ellis", "text": "Don Ellis\n\nDon Ellis (25. července 1934 Los Angeles − 17. prosince 1978 Hollywood) byl americký jazzový trumpetista, bubeník a hudební skladatel. V polovině padesátých let hrál v armádní skupině, ve které s ním hráli například Cedar Walton a Eddie Harris. Po návratu z armády koncertoval s Charlie Barnetem a později Maynardem Fergusonem. Své první album jako leader nazvané \"How Time Passes\" vyšlo v roce 1960 na značce Candid Records. Během své kariéry spolupracoval i s dalšími hudebníky, mezi které patří Charles Mingus, Frank Zappa, George Russell nebo Eric Dolphy.\n\n\n\n"}
{"id": "927445", "url": "https://cs.wikipedia.org/wiki?curid=927445", "title": "Finále Grand Prix IAAF", "text": "Finále Grand Prix IAAF\n\nFinále Grand Prix IAAF bylo pořádáno Mezinárodní asociací atletických federací (IAAF) v letech 1985 až 2002. Od roku 2003 jej nahradilo Světové atletické finále, které skončilo v roce 2009.\n\n"}
{"id": "927446", "url": "https://cs.wikipedia.org/wiki?curid=927446", "title": "Jack Wilson", "text": "Jack Wilson\n\nJméno a příjmení Jack Wilson nosí více osobností:\n\n"}
{"id": "927447", "url": "https://cs.wikipedia.org/wiki?curid=927447", "title": "Jack Wilson (hudebník)", "text": "Jack Wilson (hudebník)\n\nJack Wilson (3. srpna 1936 Chicago, Illinois − 5. října 2007 Northport, New York) byl americký jazzový klavírista. Ve svých sedmnácti letech odehrál několik koncertů se saxofonistou Jamesem Moodym. V letech 1957−1958 a znovu 1961−1962 doprovázel zpěvačku Dinah Washington. Během své kariéry vydal i několik alb jako leader a spolupracoval s dalšími hudebníky, mezi které patří Roy Ayers, Nancy Wilson, Joe Pass nebo Sonny Stitt.\n"}
{"id": "927448", "url": "https://cs.wikipedia.org/wiki?curid=927448", "title": "Bill Chase", "text": "Bill Chase\n\nBill Chase (20. října 1934 Boston, Massachusetts − 9. srpna 1974 Jackson, Minnesota) byl americký jazzový trumpetista. V roce 1959 vystupoval s kapelou Stana Kentona a během šedesátých let hrál s Woody Hermanem. Počátkem sedmdesátých let založil skupinu Chase hrající jazz rock. Své první eponymní album skupina vydala v roce 1971, druhé nazvané \"Ennea\" následovalo v následujícím roce a třetí \"Pure Music\" pak v obměněné sestavě v roce 1974. Zemřel při pádu letadla ve svých devětatřiceti letech.\n\n\n"}
{"id": "927449", "url": "https://cs.wikipedia.org/wiki?curid=927449", "title": "Bert Wilson", "text": "Bert Wilson\n\nBert Wilson (15. října 1939 Evansville, Indiana − 6. června 2013 Olympia, Washington) byl americký jazzový saxofonista. Ve svých čtyřech letech ochrnul a od té doby byl donucen používat invalidní vozík. Ve dvanácti letech začal hrát na klarinet a o rok později pak na saxofon. Po ukončení školy se přestěhoval do Los Angeles a následně v roce 1965 do New Yorku. Zemřel na infarkt ve svých třiasedmdesáti letech.\n"}
{"id": "927452", "url": "https://cs.wikipedia.org/wiki?curid=927452", "title": "Římskokatolická farnost Starovice", "text": "Římskokatolická farnost Starovice\n\nŘímskokatolická farnost Starovice je územním společenstvím římských katolíků s farním kostelem svatého Jiří v rámci děkanátu Hustopeče brněnské diecéze.\n\nPrvní známka, ukazující na existenci obce, je z roku 1239. Roku 1322 tehdejší majitel obce Fricek z Egengerku prodal Starovice (Styrouicz) královně Elišce Rejčce, ta je vzápětí darovala nově vzniklému klášteru ve Starém Brně, kde prožila poslední roky svého života. První zmínka o samostatné faře je ze záznamů starobrněnského kláštera z roku 1392. V 16. století byla fara ve Starovicích zrušena pod vlivem protestantského učení a obec byla přifařena k Hustopečím. Nová budova fary byla postavena roku 1786.\n\nPrvní písemná zmínka o kostele svatého Jiří pochází z roku 1476. V roce 1791 byl kostel velmi zchátralý a proto byl přestavěn v původních rozměrech 21,6 x 9 metrů.\n\nOd roku 1785 do roku 1960 působil duchovní správce přímo ve Starovicích. Posledním stálým duchovním správcem na faře ve Starovicích byl Petr Markus. Po jeho přeložení do Znojma 17. března 1960 byla farnost je spravována excurrendo z Hustopečí. Od 1. srpna 2009 byl administrátorem excurrendo R. D. Mgr. Pavel Kafka.Toho ve funkci vystřídal od 1. srpna 2016 R. D. Mgr. Jan Nekuda.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. prosinec. Adorační den připadá na nejbližší neděli po 20. červnu.\n\nKaždoročně se zde koná tříkrálová sbírka. V roce 2015 se při ní vybralo 20 641 korun.Při sbírce v roce 2016 činil výtěžek 22 013 korun.\n\n"}
{"id": "927454", "url": "https://cs.wikipedia.org/wiki?curid=927454", "title": "Herb Pomeroy", "text": "Herb Pomeroy\n\nHerb Pomeroy (15. dubna 1930 Gloucester, Massachusetts − 11. srpna 2007 tamtéž) byl americký jazzový trumpetista. Studoval na Harvardově univerzitě a Berklee College of Music. Na trubku začal hrát poté, co viděl Louise Armstronga. Během své kariéry spolupracoval s řadou hudebníků, mezi které patří Tony Bennett, Stan Kenton, Max Roach, Charlie Parker nebo Frank Sinatra. Zemřel na rakovinu ve svých sedmasedmdesáti letech.\n"}
{"id": "927456", "url": "https://cs.wikipedia.org/wiki?curid=927456", "title": "Finále Grand Prix IAAF 1993", "text": "Finále Grand Prix IAAF 1993\n\n9. Finále Grand Prix IAAF – lehkoatletický závod, který se odehrál 10. září roku 1993 v Londýně. \n"}
{"id": "927457", "url": "https://cs.wikipedia.org/wiki?curid=927457", "title": "Stojan Apostolov", "text": "Stojan Apostolov\n\nStojan Ivanov Apostolov ( * 10. dubna 1946 Varna) je bývalý bulharský zápasník specializující se na zápas řecko-římský. Je dvojnásobný účastník olympijských her, v roce 1972 vybojoval v Mnichově v kategorii do 68 kg stříbrnou medaili. Ve stejné kategorii soutěžil také v roce 1968 v Mexiku, kde po dvou porážkách vypadl ve druhém kole. V roce 1970 a 1971 vybojoval 4. místo na mistrovství světa, stejného umístění dosáhl v roce 1972 mistrovství Evropy.\n\n"}
{"id": "927461", "url": "https://cs.wikipedia.org/wiki?curid=927461", "title": "Špaččí vrch", "text": "Špaččí vrch\n\nŠpaččí vrch, 360 m n. m.) je nevysoký, samostatný vrch s čedičovým základem nacházející se ve Cvikovské pahorkatině v severních Čechách u obce Radvanec. Na některých mapách je označen Nad hřbitovem (kdysi německy Starberg).\n\nKopec je necelý 1 kilometry západně od obce Radvanec a 2 km jihovýchodně od Nového Boru. Nalézá se na katastru \"Radvanec 750646\". Je součástí Cvikovské pahorkatiny a okresu Česká Lípa.\n\nNevysoký souměrný vrch je zarostlý smíšeným lesem. Pod vrcholem z pískovce jsou obnažené stěny lomu z let 1880 až 1881. Na jedné ze stěn je vytesán letopočet 1886.\n\nZnačená turistická trasa na vrchol nevede, nejbližší je modrá v Radvanci, 600 metrů na východ. K jižní straně vrchu přiléhá Radvanecký hřbitov, k němuž vede cesta od silnice, spojující Sloup v Čechách s Novým Borem. Po silnici vede cyklotrasa 3056. Výstup od hřbitova k vrcholovému kameni není náročný.\n"}
{"id": "927462", "url": "https://cs.wikipedia.org/wiki?curid=927462", "title": "Barney Wilen", "text": "Barney Wilen\n\nBarney Wilen (4. března 1937 Nice − 25. května 1996 Paříž) byl francouzský jazzový saxofonista. Počátkem padesátých let se přestěhoval do Paříže, kde začal hrát s různými americkými hudebníky, jako například Benny Golsonem nebo Milesem Davisem. Hrál například na Davisově albu \"Ascenseur pour l'échafaud\" (1958). Během své kariéry spolupracoval i s dalšími hudebníky, mezi které patří Art Blakey, Dizzy Gillespie a Thelonious Monk. Zemřel na rakovinu ve svých devětapadesáti letech.\n"}
{"id": "927471", "url": "https://cs.wikipedia.org/wiki?curid=927471", "title": "Otakar Zítek", "text": "Otakar Zítek\n\nOtakar Zítek, také Ota nebo Otto (5. listopadu 1892 Praha – 28. dubna 1955 Bratislava) byl český operní režizér, hudební skladatel a spisovatel.\n\nPo maturitě na gymnáziu v Praze studoval ve Vídni hudební teorii a skladbu u Hermanna Graedenera a hudební vědu u Guido Adlera. Po návratu do Čech byl také žákem Vítězslava Nováka. Komponovat začal již ve Vídni, publikoval odborné články a hudební kritiky, ale svůj hlavní zájem věnoval operní režii.\n\nV roce 1921 se stal režizérem brněnského divadla, kde byly v letech 1921–1930 pod jeho vedením uvedeny premiéry oper Leoše Janáčka. V letech 1926–1929 byl dramaturgem divadla a v roce 1929 se stal jeho ředitelem. Kromě toho vyučoval na brněnské konzervatoři, přednášel v Brněnské besedě a dále přispíval do denního tisku svými kritikami a odbornými články.\n\nV letech 1931–1939 byl ředitelem Městského divadla v Plzni. V roce 1939 byl zatčen a dva roky strávil v koncentračním táboře Buchenwald. Po návratu z vězení pokračoval v práci v plzeňském divadle. Významným činem byla instrumentace a jevištní uvedení Janáčkova písňového cyklu \"Zápisník zmizelého\" v roce 1943.\n\nPo osvobození hostoval jako režizér v Divadle 5. května v Praze i v Mahenově divadle v Brně. V letech 1946–49 působil v tomto divadle znovu jako ředitel. Kromě toho byl profesorem na Janáčkově akademii múzických umění a řídil její Operní studio. Od roku 1953 vyučoval na Vysoké škola múzických umění v Bratislavě. Tam také v roce 1955 zemřel.\n\n\n\n\n\n\n"}
{"id": "927490", "url": "https://cs.wikipedia.org/wiki?curid=927490", "title": "Bill Watrous", "text": "Bill Watrous\n\nBill Watrous (8. června 1939 Middletown, Connecticut – 2. července 2018) byl americký jazzový pozounista. V letech 1962−1967 hrál s Kai Windingem a od roku 1965 působil v televizním pořadu Merva Griffina. V roce 1971 působil v kapele Ten Wheel Drive hrající jazz fusion. Během své kariéry vydal řadu alb jako leader a spolupracoval s dalšími hudebníky, mezi které patří Jimmy Witherspoon, Milton Nascimento, Kenny Burrell nebo Paul Desmond.\n\n"}
{"id": "927501", "url": "https://cs.wikipedia.org/wiki?curid=927501", "title": "Naturopatie", "text": "Naturopatie\n\nNaturopatie je alternativní léčebná metoda, kterou založil v roce 1936 Harry Benjamin v USA, který definoval v knize \"Průvodce přírodní léčbou pro každého\" její základní principy. Podle prvního principu vznikají všechny choroby nahromaděním odpadních toxických škodlivin v těle. Druhý princip: všechny chorobné příznaky jsou jen projevem snahy organismu, vyloučit nahromaděné škodliviny. Třetí princip: lidské tělo je schopno samo vyléčit všechny choroby, pokud mu pomůžeme správným způsobem. A tímto způsobem je míněna jen přírodní léčba. Současní naturopati výklad zpřesňují a operují zejména imunitním systémem, který je podle jejich názoru hlavním prostředníkem při vzniku i léčení všech chorob včetně rakoviny. Léčbu přírodními prostředky doplňují psychoterapeutickými postupy. Naturopatie však není jednotným a jasně definovaným systémem. Názor jednotlivých naturopatů a právě tak i jejich léčebné metody jsou mimořádně diverzifikované, jen některé principy jsou jim společné. Nejčastější terapeutickou zásadou v počátcích choroby je hladovění, v prvních dnech úplné, později částečné, podle některých i „vysušení“, tedy výrazné omezení příjmu tekutin, v dalším průběhu se doporučuje odborná vyvážená dieta, hydroterapie, tělesná cvičení, slunění, masáže, hygienická opatření a různé způsoby psychoterapie. Vedle individuální léčby poskytují naturopaté léčbu ve speciálních zařízeních, „farmách“. První farmy v USA zavedly přísný spartánský režim s úvodním hladověním, dále přísnou dietou a cvičením, a měly nesporný ozdravný efekt. Dnes jsou farmy spíše luxusním zařízením pro náročné klienty, kteří během několikatýdenního pobytu relaxují, trochu redukují a odpočívají, podobně jako je tomu v našich lázních.\n\nNaturopatie je nepřesně definovaný a variabilní alternativní léčebný systém, který se rozvinul do větší šíře jen v USA. V Evropě je znám hlavně z Rakouska, kde je dokonce akceptován lékařskou komorou. Do Česka zatím naturopati nepronikli. Základní předpoklady, že všechny nemoce jsou vyvolány nahromaděním škodlivin a že jejich symptomy jsou výrazem snahy organismu zbavit se jich, jsou mylné. Představy o holistické povaze naturopatie, o „energiích“, harmonizaci, balancování apod. svědčí o jejím iracionálním charakteru. Některá doporučení a postupy naturopatů. mohou být sice prospěšné (střídmá výživa, vodoléčebné procedury, psychoterapeutický přístup, pobyt na naturopatických farmách, odpovídajích našim lázním), avšak jiné rady (hladovění, „vysušení“) mohou pacienta poškodit. Základním omylem je, že je možné vyléčit všechny choroby jen pomocí přírodních prostředků. O alternativní povaze naturopatie svědčí i to, že naturopati vedle přírodní léčby často používají i některé velice sporné metody alternativní medicíny, jakými je např. kolonhydroterapie, akupunktura, léčba vírou aj. Za medicínu naturopatii však považovat nelze a ignorování nebo nepoznání vážné choroby zůstává velkým rizikem tohoto léčitelského směru.\n\n"}
{"id": "927504", "url": "https://cs.wikipedia.org/wiki?curid=927504", "title": "Josip Čorak", "text": "Josip Čorak\n\nJosip Čorak (* 14. června 1943 Rastoka) je bývalý jugoslávský zápasník. Startoval v obou stylech, větších úspěchů však dosáhl v zápasu řecko-římském. V roce 1972 vybojoval na olympijských hrách v Mnichově v kategorii do 90 kg stříbrnou medaili. V roce 1970 vybojoval 4. a v roce 1971 6. místo na mistrovství světa. V roce 1969 vybojoval zlato a v roce 1970 bronz na mistrovství Evropy.\n\n"}
{"id": "927508", "url": "https://cs.wikipedia.org/wiki?curid=927508", "title": "Husův institut teologických studií", "text": "Husův institut teologických studií\n\nHusův institut teologických studií (známý pod zkratkou HITS) je církevní vzdělávací instituce zřízená Církevním zastupitelstvem Církve československé husitské na jaře 2003, jako církevní právnická osoba.\n\nÚkolem Husova institutu teologických studií je zajišťovat teoretickou a praktickou teologickou přípravu pro výkon budoucího povolání katechetů, pastoračních asistentů a kazatelů. Dále je určena pro další vzdělávání duchovních a kazatelů v CČSH v rámci dalšího vzdělávání určeného pracovníkům církví a náboženských společností, a to formou postgraduálních kurzů zaměřených na výkon budoucího povolání, ale i všem dalším, kteří se zajímají o husitství a o studium české reformace.\n\nHusův institut teologických studií se dále věnuje realizaci grantových projektů v oblasti vzdělávání a osvěty, a publikační činnosti.\n\nHusův institut teologických studií nabízí vzdělávání v tříletém kurzu Teologické základy. Tento kurz je zaměřený na výkon budoucího povolání a je složen z okruhů: teologie (biblická teologie, praktická teologie a systematická teologie), filozofie, psychologie, religionistiky a historie (historické teologie).\n\n\n\n\n\n"}
{"id": "927547", "url": "https://cs.wikipedia.org/wiki?curid=927547", "title": "Finále Coupe de France 2012/13", "text": "Finále Coupe de France 2012/13\n\nFinále Coupe de France 2012/13 bylo vyvrcholením Coupe de France, tedy francouzského fotbalového poháru ze sezóny 2012/13. Střetly se v něm týmy Girondins de Bordeaux a Évian Thonon Gaillard. Mužstvo Girondins de Bordeaux vedl jako kapitán Jaroslav Plašil, mužstvo Évian Thonon Gaillard francouzský záložník Olivier Sorlin.\n\nFinálové utkání se odehrálo 31. května 2013 na stadionu Stade de France v Saint-Denis. O poločase byl stav 1:0 pro tým Girondins de Bordeaux, který nakonec porazil soupeře 3:2 a radoval se z triumfu. Pro Girondons to bylo čtvrté prvenství v poháru, v minulosti jej získal ještě v letech 1941, 1986 a 1987. Évian naopak přišel o možnost získat vůbec první trofej v historii klubu.\n\nAsistenti rozhodčího:\nČtvrtý rozhodčí:\n\n"}
{"id": "927564", "url": "https://cs.wikipedia.org/wiki?curid=927564", "title": "Vyšší odborná škola Husův institut teologických studií", "text": "Vyšší odborná škola Husův institut teologických studií\n\nVyšší odborná škola Husův institut teologických studií je školskou právnickou osobou. Vznikla z potřeby zvyšovat teologickou odbornost (praktickou i teoretickou) katechetů, pastoračních asistentů, kazatelů a jáhnů, zejména z řad Církve československé husitské (dále jen CČSH) a v rámci tzv. celoživotního vzdělávání dále vzdělávat duchovní a faráře (CČSH) v neuniverzitním studijním programu.\n\nStudijní program je otevřen i pro zájemce z řad široké veřejnosti, a to především všem, kteří se chtějí seznámit s českou teologickou školou a s dílem Mistra Jana Husa.\n\nTeologický a ideový důvod vzniku samostatné Vyšší odborné školy Husův institut teologických studií vzešel ze snahy obnovit křesťanství (zásady křesťanské etiky a lásky) v dnešním světě. Ambicí absolventů Vyšší odborné školy Husův institut teologických studií by se měla stát snaha o revizi společenských vztahů a pomoc s mravní obnovou české společnosti v duchu tradic středověkého husitství a teologie Církve československé husitské. Vzdělávání na VOŠ HITS probíhá v souladu s podstatou Kristovy zvěsti, nových vědeckých poznatků i oprávněných životních požadavků dnešního člověka. Teologie je studentům předkládána srozumitelným, a pro dnešní myšlení přijatelným, způsobem.\n\nV neposlední řadě je cílem školy podporovat rozvoj terciárního odborného vzdělávání v této oblasti s orientací na kvalitativní dimenzi edukačně-erudičního procesu ve spolupráci s vysokými školami, a to nejen českými, ale i zahraničními.\n\nAkreditovaný vzdělávací program Teologická a pastorační činnost je členěn na tematické bloky hlavních teologických disciplín (systematická, biblická, praktická a historická teologie) a příbuzných věd (filosofie, religionistika, psychologie aj.).\n\nPropria (základy) husitské teologie, formovaná v diskuzi s tradicemi katolických, evangelických, pravoslavných a dalších teologických škol, umožňují přiblížit se k současnému člověku jak v myšlení, tak po stránce praktického života. Vyšší odborné školy Husův institut teologických studií chce proto vybavit své posluchače odbornými znalostmi a prakticko-teologickými dovednostmi v linii těchto proprií, aby je po absolutoriu dokázali ve zcela konkrétní podobě, dané zaměřením každého z nich, uvést v praxi. Proto vzniklo vlastní teologické učiliště, které zároveň chce i svou prací přispět k budování teologické školy novodobé husitské teologie, podílet se na její analýze a následně i aplikaci v zájmu blaha celé společnosti.\n\n\n\n"}
{"id": "927565", "url": "https://cs.wikipedia.org/wiki?curid=927565", "title": "Miroslav Pangrác", "text": "Miroslav Pangrác\n\nMiroslav Pangrác (16. října 1924 Rakovník – 19. června 2012 Rakovník) byl český akademický sochař a malíř, čestný občan královského města Rakovníka a Prahy 11.\n\nMiroslavův talent rozpoznal učitel Mostecký, pořadatel školních malířských soutěží, které jeho žák vyhrával, a díky vyhraným cenám, temperovým barvám a čtvrtkám, měl dostatek materiálu pro malování. Prvním vzorem se stal akademický malíř Alois Kalvoda a Miroslav maloval podle pohlednic s jeho obrazy. Na půdě rodinného domu pořádal první výstavy, nejlepší díla vystavoval v oknech dílny svého otce, Pangrácova pohřebního ústavu, a některé z obrázků i prodával.\n\nRoku 1941, po ukončení měšťanské školy, nastoupil do keramické dílny rakovnického sochaře Františka Nonfrieda, maloval ornamenty na hrnky a vázičky. Jeho dalším pracovním materiálem se stala hlína, začal modelovat své první plastiky a portréty. Přestože jeho chuť a talent přerušil v roce dvaačtyřicátém nucený nástup na důl Loužek nedaleko Lužné na Rakovnicku, byl v září přijat na keramickou školu v Bechyni a již zde se pro své zkušenosti stal uznávaným učněm. Němci ale roku 1944 školu zavřeli a Miroslav opět nastoupil do Nonfriedovy dílny.\n\nS koncem druhé světové války se Miroslav Pangrác chystal vstoupit na Akademii výtvarných umění v Praze. Na školu byl přijat, ze solidarity k nepřijatému kamarádovi Jiřímu Kodymovi ale nástup o jeden rok odložil a společně se vrátili do Bechyně, kde získal absolventské vysvědčení. Ke studiu na akademii nastoupil pod vedením profesorů Jana Laudy a Karla Pokorného (žáka Josefa Myslbeka). Studium úspěšně po pěti letech ukončil s vyprofilovaným směrem – láskou k českému realistickému umění.\n\nStal se členem spolku Mánes, zázemí našel v ateliéru pražského hotelu Gráf. Mimo portrétování řady významných osobností kulturního života se Pangrácovou doménou staly dětské portréty. Mezi nejznámější patří „Dítě v šátečku – Víťánek“ (1955), Pangrácův syn z prvního manželství, a „Gábinka“ (1977), dcera z manželství druhého, vystavená na výstavě Grand Palais v Paříži. Později, v letech devadesátých, tvořil v ateliéru na pražském Újezdě, ale i v nově vybudovaném ateliéru v rodném domě v Rakovníku. V šedesátých letech byl osloven v soutěži o návrh pietního zdůraznění prostoru, který je v holandském Rotterdamu místem posledního odpočinku Františka Škroupa. Jeho dílo, soška dívky s názvem „Hudba“, soutěž bezkonkurenčně vyhrála a dodnes zdobí náhrobek autora české národní hymny.\n\nSvým celoživotním dílem navazoval na odkaz Josefa Václava Myslbeka a Jana Štursy, který rozvíjel do vlastních osobitých poloh. Za svoji práci získal mnoho odborných ocenění a čestných uznání. V roce 1983 obdržel výroční cenu SČVU a ČVFU a byl jmenován zasloužilým umělcem. Pracovní nasazení vydrželo Miroslavu Pangrácovi do pozdního věku, i přes ubývající fyzickou sílu a zdravotní potíže. Ani tak se ale nenechával od práce odradit, a, nemohl-li vytvářet těžké sochy a bysty, maloval. A to jak obrazy v osobitém stylu, tak i malby abstraktní.\n\nZemřel 19. června 2012 v rodném domě v Rakovníku.\n\n\n\n\n"}
{"id": "927566", "url": "https://cs.wikipedia.org/wiki?curid=927566", "title": "Ivar Johansson", "text": "Ivar Johansson\n\nIvar Valentin Johansson (31. ledna 1903 Norrköping – 4. srpna 1979 tamtéž) byl švédský zápasník. Startoval na třech olympijských hrách, z toho jedenkrát v obou stylech. Při svém prvním startu v Amsterdamu 1928 obsadil dělené 9. místo. V roce 1932 zvítězil jak ve volném tak v řecko-římském stylu a v roce 1936 přidal třetí olympijské zlato, tentokrát v řecko-římském stylu. V letech 1931 až 1939 vybojoval 9 titulů mistra Evropy, z toho 6 v řecko-římském a tři ve volném stylu.\n\n"}
{"id": "927590", "url": "https://cs.wikipedia.org/wiki?curid=927590", "title": "Jon Hassell", "text": "Jon Hassell\n\nJon Hassell (* 22. března 1937 Memphis, Tennessee) je americký trumpetista. Studoval na Eastman School of Music v newyorském Rochesteru. Koncem šedesátých let spolupracoval s La Monte Youngem a Terry Rileyem. Počátkem osmdesátých let nahrál album s Brianem Eno a Eno se pak podílel na několika Hassellových albech. Během své kariéry spolupracoval i s dalšími hduebníky, mezi které patří Ry Cooder, Peter Gabriel, David Sylvian nebo skupina Talking Heads.\n"}
{"id": "927597", "url": "https://cs.wikipedia.org/wiki?curid=927597", "title": "Houston Person", "text": "Houston Person\n\nHouston Person (* 10. listopadu 1934 Florence, Jižní Karolína) je americký jazzový saxofonista. Ještě předtím, než se začal učit na saxofon, hrál na klavír. V šedesátých letech působil v kapele varhaníka Johnnyho „Hammond“ Smithe. Své první album jako leader vydal v roce 1966 u vydavatelství Prestige Records a neslo název \"Underground Soul!\". Během své kariéry spolupracoval s mnoha dalšími hudebníky, mezi které patří Gene Ammons, Shirley Scott, Ron Carter, Cedar Walton, Joey DeFrancesco nebo Horace Silver.\n"}
{"id": "927599", "url": "https://cs.wikipedia.org/wiki?curid=927599", "title": "Římskokatolická farnost Starovičky", "text": "Římskokatolická farnost Starovičky\n\nŘímskokatolická farnost Starovičky je územním společenstvím římských katolíků s farním kostelem svaté Kateřiny v rámci děkanátu Hustopeče brněnské diecéze.\n\nPrvní písemná zmínka o obci pochází z roku 1239. Královna Eliška Rejčka darovala obec nově vzniklému klášteru ve Starém Brně, kde prožila poslední roky svého života. Románský tvar jednolodního kostelíku předpokládá, že mohl být postaven na místě původní stavby z 13. století. V 15. století byla na románském jádře postavena gotická stavba a po roce 1848 byla provedena barokní úprava..\n\nOd 1. srpna 2009 byl administrátorem excurrendo R. D. Mgr. Pavel Kafka.Toho ve funkci vystřídal od 1. srpna 2016 R. D. Mgr. Jan Nekuda.\n\nRodákem ze Staroviček byl P. Václav Drbola, farář v Babicích, popravený v roce 1951 StB a justičními orgány ve vykonstruovaném politickém procesu, v tzv. Případu Babice. Zahájen byl proces jeho beatifikace.\nDnem vzájemných modliteb farností za bohoslovce a bohoslovců za farnosti brněnské diecéze je 20. říjen. Adorační den připadá na nejbližší neděli po 27. červnu.\n\nKaždoročně se zde koná tříkrálová sbírka. V roce 2015 se při ní vybralo 20 133 korun.Při sbírce v roce 2016 činil výtěžek 19 400 korun. V roce 2018 dosáhl výtěžek sbírky 21 289 korun.\n\n"}
{"id": "927601", "url": "https://cs.wikipedia.org/wiki?curid=927601", "title": "Andrius Pojavis", "text": "Andrius Pojavis\n\nAndrius Pojavis (* 25. listopadu 1983 Jurbarkas, Litevská SSR, SSSR, dnešní Litva) je litevský zpěvák-skladatel. Dne 20. prosince 2012 byl vybrán, aby reprezentoval Litvu na Eurovision Song Contest 2013, která se konala v Malmö, Švédsku.\n\nZačal zpívat už v mládí a během studia na vysoké škole hrál ve skupině nazvané \"No Hero\". Po absolvování vysoké školy se přestěhoval do Vilnia, kde studoval historii na litevské univerzitě pedagogických věd a hrál v řadě skupin, včetně skupiny \"Hetero\" se kterou vyhrál soutěž \"EuroRock\" (2006).\n\nPozději se přestěhoval do Irska, kde žil 1 rok a začal si psát sólový materiál. V roce 2012 začal nahrávat své debutové album ve studiu Massive Arts v italském Miláně. První singl \"\"Traukiniai\"\" byl více než po roce umístěn v nejlepší dvacítce Lithuanian Singles Chart a jeho videoklip běžel ve vysílání televize. Po tomto vydal své debutové album \"Aštuoni\" pro komerční i kritický ohlas v Litvě. Na rok 2013 chystá natáčení druhého alba.\n\nReprezentoval Litvu na Eurovision Song Contest 2013, s písní \"\"Something\"\". V prvním semifinále, které se konalo 14. května, získal 53 bodů a umístil se devátý. Ve finále se umístil na 22 pozici se ziskem 17 bodů. Během tiskové konference konané po prvním semifinále uvedl, že by se chtěl umístit na 8. pozici jako odkaz k jeho albu, které nazval \"Aštuoni\" (Osm).\n\nByl hráčem házené a mezinárodní rozhodčí EHF. V současné době tráví čas mezi Litvou a Itálii, kde žije se svou manželkou a dcerou.\n\n"}
{"id": "927603", "url": "https://cs.wikipedia.org/wiki?curid=927603", "title": "Rudolf Svensson", "text": "Rudolf Svensson\n\nJohan Rudolf Svensson (27. března 1899 Gudhem – 4. prosince 1978 Bromma) byl švédský zápasník. Startoval na třech olympijských hrách, z toho jedenkrát v obou stylech. Při svém prvním startu v Paříži 1924 vybojoval stříbro jak v řecko-římském, tak ve volném stylu. V roce 1928 v Amsterdamu a v roce 1932 v Los Angeles vybojoval zlato v řecko-římském stylu. V roce 1921 a 1922 vybojoval stříbro na mistrovství světa. V letech 1925 a 1933 vybojoval zlato, v letech 1929, 1931 a 1934 stříbro na mistrovství Evropy.\n\n"}
{"id": "927615", "url": "https://cs.wikipedia.org/wiki?curid=927615", "title": "Seznam plaveckých bazénů v Česku", "text": "Seznam plaveckých bazénů v Česku\n\nToto je seznam plaveckých bazénů v Česku, které jsou vhodné k pořádání soutěží v závodním plavání a jiných soutěží v plaveckých sportech, jako jsou synchronizované plavání, skoky do vody a vodní pólo.\n\nV tabulce je uveden počet plaveckých drah pro kryté dlouhé bazény (K50), kryté krátké bazény (K25), venkovní dlouhé bazény (V50) a venkovní krátké bazény (V25).\n\n"}
{"id": "927630", "url": "https://cs.wikipedia.org/wiki?curid=927630", "title": "Kotranslační translokace", "text": "Kotranslační translokace\n\nKotranslační translokace je proces přesunu komplexu překládajícího mRNA z volné cytoplasmy na membránu drsného endoplasmatického retikula (ER) a následného směřování syntetizovaného polypeptidu skrze membránu endoplasmatického retikula (viz obrázek). Tímto procesem prochází prakticky všechny proteiny, které jsou sekretovány do mezibuněčného prostoru klasickou cestou sekrece, jsou ukotveny na cytoplasmatické membráně, případně jsou určeny pro vnější stranu cytoplasmatické membrány nebo obsah endoplasmatického retikula, Golgiho komplexu, endozomu, lysozomu a dalších složek endomembránového systému\n\nTranslace proteinů určených k sekreci začíná v cytosolu na volných proteinech, dokud se nenasyntetizuje N-koncová signální sekvence. Syntéza probíhá dokud není signální sekvence rozeznána signál rozeznávající částicí (SRP), která se naváže na signální sekvenci a pozastaví syntézu proteinů v elongační fázi, dokud nedojde k připojení na membránu endoplazmatického retikula (nebo na cytoplazmatickou membránu v případě bakterií). Endoplazmatické retikulum je rozeznáno vazbou mezi SRP a SRP receptorem, který je připojený na translokon (specifický membránový kanál) Sec61, který je homologní s bakteriálním translokonem SecY, který navádí SRP na bakteriální membránu. Pokud se v sekvenci rostoucího polypeptidu objeví kotvící sekvence, dojde k přerušení translokace, a protein je ukotvený do membrány a vzniká transmembránový protein, jinak projde celý dovnitř lumen endoplasmatického retikula.\n\nSignální peptid (nebo také signální či vedoucí sekvence nebo peptid) zodpovědný za kotranslační translokaci nově tvořeného proteinu je malý peptid s délkou kolem 5-30 aminokyselinových zbytků, který je umístěn na N-konci proteinů. Jádro signálního peptidu tvoří dlouhý úsek hydrofóbních aminokyselin, které mají tendenci vytvářet alfa-helix. Kromě toho má řada signálních peptidů krátků úsek pozitivně nabitých aminokyselin, které pomáhají určit správnou topologii vkládaného proteinu: translokon zajišťuje, aby byl vložen signální peptid tak, že pozitivně nabité aminokyseliny směřují dovnitř buňky. Na konci signálního peptidu je v typickém případě sekvence rozeznávaná a štěpena signální proteázou.\n\nSignál rozpoznávající částice (SRP, signal recognition particle) rozeznávající signální peptid je velký komplex složený z RNA a bílkovin, jedná se tedy o ribonukleoprotein. Jeho velikost je 325 kilodaltonů a zahrnuje 7SL RNA o délce 300 nukleotidů a šest různých polypeptidů.\n\n"}
{"id": "927633", "url": "https://cs.wikipedia.org/wiki?curid=927633", "title": "ByeAlex", "text": "ByeAlex\n\nByeAlex (* 6. července 1984 Kisvárda, Maďarsko) je maďarský indie popоvý zpěvák. Reprezentoval Maďarsko na Eurovision Song Contest 2013 v Malmö, Švédsku. S písní \"\"Kedvesem\"\" se umístil na 10. místě ve finále.\n\nByeAlex se narodil ve městě Kisvárda na severovýchodě země. Začal zpívat již v raném věku. Studoval ve městech Kisvárda and Fényeslitke. Dostal titul v oboru filosofie na univerzitě v Miskolci. Stal se známým, když vyhrál národní výběr \"A Dal\", což mu zaručilo účast v mezinárodním klání Eurovision Song Contest 2013. Reprezentoval Maďarsko s písní \"\"Kedvesem\"\".\n\n\n\n"}
{"id": "927636", "url": "https://cs.wikipedia.org/wiki?curid=927636", "title": "The Road to Escondido", "text": "The Road to Escondido\n\nThe Road to Escondido je společné studiové album amerického hudebníka JJ Calea a britského hudebníka Erica Claptona. Nahráno bylo v srpnu 2005 a vyšlo až v listopadu následujícího roku u vydavatelství Duck Records a Reprise Records. V roce 2008 bylo album oceněno cenou Grammy.\n\n"}
{"id": "927638", "url": "https://cs.wikipedia.org/wiki?curid=927638", "title": "Liang Fang", "text": "Liang Fang\n\nLiang Fang () byl čínský eunuch zaujímající v letech 1476–1487 významné postavení v palácové administrativě Čcheng-chuy, císaře říše Ming, které pod ochranou císařovy oblíbenkyně paní Wan zneužíval ke korupci a osobnímu obohacování.\n\nLiang Fang pocházel z okresu Sin-chueje v provincii Kuang-tung. Po polovině 15. století se stal jedním z eunuchů v Zakázaném městě v Pekingu, patrně byl přidělen do služby k tehdejšímu korunnímu princi Ču Ťien-šenovi. Roku 1464 Ču Ťien-šen nastoupil na císařský trůn říše Ming jako císař Čcheng-chua a Liang Fang stoupal v hodnostech.\n\nV 70. letech 15. století v Zakázaném městě vedl úsek výroby dřevěného nábytku a také knih. Pod protekcí paní Wan, oblíbenkyně císaře Čcheng-chuy, získával stále více vlivu. Později měl na starosti opatřování drahých materiálů, a vydávání licencí tibetským a jiným zahraničním mnichům a expertům na lékařství a exotické postupy, což poskytovalo řadu příležitostí ke zbohatnutí, ze kterých těžila paní Wan.\n\nSpolečně s paní Wan zorganizovali korupční prodávání úřadů – zájemci o úřad nakupovali zboží z císařských skladů, které spravoval Liang Fang, za přemrštěnou cenu a odměnou byli jmenováni do funkce přímo na základě císařského dekretu aniž by prošli kvalifikačními zkouškami ministerstva státní správy. Procedura takového jmenování byla známá jako \"čchuan feng\", eunuch při ní předal císařský příkaz velkému sekretariátu k sepsání jmenovacího dekretu dotyčného. Původně byla v omezené míře používána pro jmenování pomocného personálu jako lékařů, umělců, tesařů, klenotníků, astrologů, taoistických a buddhistických mnichů a jmenování byla vždy připomínkována ministerstvy. Po 1475 však tato jmenování náhle vzrostla v počtech, někdy tak paní Wan diktovala povýšení i do vysokých úřadů.\n\nRoku 1487 paní Wan zemřela a o několik měsíců později zemřel i Čcheng-chua. Nový panovník Chung-č’ eunuchy spojené s paní Wan přeložil do nižších funkcí mimo Peking nebo přímo potrestal. Mezi postižené patřil i Liang Fang.\n"}
{"id": "927639", "url": "https://cs.wikipedia.org/wiki?curid=927639", "title": "Ču Jou-jüan", "text": "Ču Jou-jüan\n\nČu Jou-jüan (; 22. července 1476 – 13. července 1519) byl čínský princ z dynastie Ming. Byl čtvrtým synem císaře říše Ming Čcheng-chuy a otcem císaře Ťia-ťinga.\n\nMatkou Ču Jou-jüana byla jedna z konkubín mingského císaře Čcheng-chuy, její příjmení bylo Šao (). Ču Jou-jüan byl čtvrtý syn Čcheng-chuy. Dva nejstarší synové císaře brzy zemřeli, jeho nástupcem se proto stal třetí syn Ču Jou-tchang (známý jako císař Chung-č’). S nástupem Chung-č’a na trůn roku 1487 obdržel Ču Jou-jüan titul knížete ze Sing (). Roku 1492 se oženil s paní Ťiang, dcerou důstojníka císařské gardy. Od roku 1494 žil ve svém údělu v An-lu poblíž Čung-siangu v dnešní městské prefektuře Ťing-men v provincii Chu-pej. Byl považován za vzdělaného a kultivovaného muže.\n\nČu Jou-jüan zemřel 13. července 1519. Měl dva syny a čtyři dcery. Starší syn zemřel ve věku pěti dní v červenci 1500; o sedm let mladší Ču Chou-cchung zdědil otcovo postavení.\n\nO dva roky později, roku 1521, zemřel bez potomka Chung-č’ův syn a nástupce císař Čeng-te. Jeho nejbližší mužský příbuzný Ču Chou-cchung byl vybrán novým císařem (známý je jako císař Ťia-ťing. Ťia-ťing poté v několikaletém sporu s velkými sekretáři a úředníky prosadil udělení císařské hodnosti svému otci, matce i babičce (paní Šao).\n\nPo smrti Ču Jou-jüan obdržel posmrtné jméno kníže Sien ze Sing (, \"Sing Sien wang\"). Po nástupu syna na císařský trůn byl roku 1521 povýšen na císaře s posmrtným jménem Č’-tchien šou-tao chung-te jüan-žen kchuan-mu čchun-šeng kung-ťien ťing-wen sien chuang-ti ()\n"}
{"id": "927644", "url": "https://cs.wikipedia.org/wiki?curid=927644", "title": "Finále Grand Prix IAAF 1992", "text": "Finále Grand Prix IAAF 1992\n\n8. Finále Grand Prix IAAF – lehkoatletický závod, který se odehrál 4. září roku 1992 v Turíně na stadionu Stadio Olimpico di Torino. \n"}
{"id": "927646", "url": "https://cs.wikipedia.org/wiki?curid=927646", "title": "Mezinárodní hudební festival Špilberk", "text": "Mezinárodní hudební festival Špilberk\n\nMezinárodní hudební festival Špilberk, každoročně pořádaný o letních srpnových večerech na velkém nádvoří hradu Špilberk v Brně, založila v roce 2000 Filharmonie Brno.\n\nJako první přišel s myšlenkou festivalu Caspar Richter, toho času dirigent Filharmonie Brno. Konkrétní podobu však dostal festival až s příchodem nového ředitele Bohuše Zoubka a šéfdirigenta Alda Ceccata. Program festivalu má podobu pěti symfonických nebo vokálně-symfonických koncertů, konaný obden v druhé půli měsíce srpna.\n\nUměleckým ředitelem prvního ročníku byl stanoven Aldo Ceccato, který sám řídil dva večerní programy – Verdiho Requiem a Beethovenovu Devátou symfonii. Dále pak při tomto ročníku zazněla díla Dvořáka, Janáčka, Wagnera, Mahlera, a Strausse.\n\nFestival pokračoval ve stopách prvního ročníku. Vystoupily zde špičky české i světové vážné hudby v čele s dirigenty Petrem Altrichterem, Vladimírem Válkem či Ivánem Fischerem a se sólisty Michaelou Fukačovou, Paulem Guldou a dalšími. I v tomto roce zůstala kmenovým tělesem festivalu Státní filharmonie Brno, jež provedla celkem tři koncerty. Dalšími tělesy, které se na festivalu představili byly Symfonický orchestr Českého rozhlasu a Gustav Mahler Jugend Orchester, jenž zavítal na Špilberk již podruhé. Na programu bylo mimo jiné Carmina burana Carla Orffa, galavečer ke stému výročí úmrtí Giuseppa Verdiho či večer sestavený ze skladeb trojice českých skladatelských velikánů Smetany, Dvořáka a Janáčka.\n\nNa zahajovacím koncertě třetího ročníku uvedla Státní filharmonie Brno pod vedením perského dirigenta Alexandera Rahbariho divadelní suity od autorů Prokofjeva, Bernsteina a Čajkovského. Program norského dirigenta Arilda Remmereita provázel první pokus o vizualizaci Planet od anglického pozdně romantického skladatele Gustava Holsta, za pomoci astronomických snímků. Úspěch sklidil také závěrečný program Národního symfonického orchestru Polského rozhlasu Katovice, druhého hostujícího orchestru, s dirigentem Gabrielem Chmurou a jejich provedení děl od Webera, Noskowského a Berlioze. Sólistkami tohoto ročníku byly Ludmila Peterková – klarinet a Bin Huang – housle.\n\nTěžištěm ročníku se stal zahajovací koncert za účasti operní pěvkyně Dagmar Peckové a světoznámého dirigenta českého původu Jiřího Bělohlávka. Spolu se Státní filharmonií Brno uvedli díla francouzského skladatele Hectora Berlioze. K dalším z programů patřil například koncert nesoucí podtitul \"Melodie ze slavných muzikálů a filmů\", za sólového pěveckého doprovodu Jasny Ivir – soprán a Richarda Morrise – baryton, který dirigoval Caspar Richter. Hostujícími tělesy tohoto ročníku byly dolnorakouští Tonkünstler-Orchester a Americké hornové kvarteto, které uvedlo ve svém programu vedle Schumanna také Čajkovského \"Slavnostní předehru 1812\". Závěrečný koncert patřil opět Státní filharmonii Brno a jejímu \"dvornímu\" dirigentovi Petru Altrichterovi, mimo jiné s pořadem symfonických částí Wagnerova \"Prstenu Nibelungova\".\n\nZahajovací koncert se nesl v duchu ruských skladatelů, konkrétně zazněla díla Rimského-Korsakova a Čajkovského. Tento program uvedla domácí sestava složená ze Státní filharmonie Brno a Petra Altrichtera. Další z festivalových dnů představil program rozpjatý mezi barokem a současností. Brněnskou filharmonii dirigoval italský dirigent Mischa Damev, jako sólisté na trubky účinkovali Jan Broda a Josef Pavlíček. Tradičního českého večera se tentokrát ujala už po druhé hostující Janáčkova filharmonie Ostrava. Spolu s brněnskými vokálními sólisty a filharmonií, byl tento rok pověřen uvedením muzikálového programu dirigent František Preisler, kde mimo jiné zazněla i skladba \"Fantazie Carmen pro flétnu a orchestr\" od Françoise Bornea. Celý ročník uzavírala Orffova populární kantáta \"Carmina burana\", za účasti slovenských sólistů, Slovenské filharmonie, Českého filharmonického sboru pod vedením sbormistra Petra Fialy, brněnského sboru dětí a mládeže Kantilény a dirigenta Tomáše Hanuse.\n\nZahajovací koncert Pražské komorní filharmonie s francouzským dirigentem Michelem Swierczevským byl kvůli dešti přeložen do Besedního domu. Tam nakonec zazněla díla od Beethovena, Milhauda a Iberta. Protějškem k tomuto vystoupení se stal závěrečný koncert festivalu, na němž uvedl hostující Nový curyšský orchestr, pod vedením svého dirigenta Martina Studer-Müllera, program zahrnující díla autorů Rossiniho, Schuberta a Mendelssohna-Bartholdyho. Od posledního jmenovaného zazněl oblíbený \"Houslový koncert e moll\", v podání houslisty Pavla Šporcla. Prvním ze tří vystoupení Státní filharmonie Brno, byl \"Letní jazzový večer\", sestavený a řízený Milanem Vidlákem, který také vystoupil jako klavírní sólista. Dalšími sólisty byli slovenský trumpetista Juraj Bartoš a člen skupiny bicích nástrojů Jan Řihák. Těžištěm festivalové dramaturgie byl symfonický pořad třetího festivalového koncertu, kde zazněla díla autorů Wagnera, Strausse, Stravinského a Alfena. Program dirigoval norský rodák Arild Remmereit. Dlouho a složitě připravovaný čtvrtý koncert, kdy navíc původně pozvanou skotskou perkusionistku Evelyn Glennie zaskočil v poslední chvíli rakouský bubeník Thomas Lechner, byl poznamenán vytrvalým deštěm, který prakticky znemožnil poslech, mimo jiné i Čajkovského \"Čtvrté symfonie\".\n\nFestival v tomto ročníku představil především hudbu romantických a pozdně romantických autorů s výlety do světa George Gershwina a Wolfganga Amadea Mozarta. Filharmonie Brno uvedla tři zcela odlišně koncipované programy. Na úvod zahrála hudba ze známých italských a francouzských oper v programu nazvaném \"Svět románské opery\" se slovenskou sopranistkou Adrianou Kohútkovou a šéfdirigentem Petrem Altrichtrem. Druhý koncert, který dirigoval Leoš Svárovský, byl sestaven ze známých orchestrálních skladeb Mozartových, Dvořákových a Čajkovského. Třetí koncert pojmenovaný \"Celý večer s Gershwinem\", byl věnovaný americkému skladateli Georgeovi Gershwinovi. Jeho nejslavnější skladby provedl v roli dirigenta i klavírního sólisty britský pianista a dirigent Wayne Marshall. Ve čtvrtém pořadu zavítal do Brna vídeňský Jeunesse Orchester a ve spolupráci s klarinetistou Karlem Dohnalem uvedli další program pojmenovaný \"Romantický klarinet\" a zazněla zde díla od Einema, Webera a Schuberta. Festival uzavřel koncert Symfonického orchestru hlavního města Prahy FOK, jenž pod vedením Tomáše Netopila přednesla díla Strausse a Mahlera, v programu nesoucí podtitul \"Výlet do Vídně\".\n\nV tomto roce – na návrh nového ředitele Davida Marečka – proběhla na velkém nádvoří hradu Špilberk řada pěti koncertů, která měla jeden společný námět: \"Cesta kolem světa za deset dní\". Pořádající Filharmonie Brno uvedla pod taktovkou svého šéfa Petra Altrichtera symfonickými \"Toulkami po Alpách\" s \"alpskými\" skladbami Straussů a Čajkovského. \"Napříč Evropou\" provedla posluchače na druhém večeru zlínská Filharmonie Bohuslava Martinů se svým dirigentem Jakubem Hrůšou v pořadu s německou skladbou o skotském souostroví, francouzskou se španělským námětem, ruskou o dávných tatarských Polovcích a českou o slovenských Tatrách: Mendelssohn-Bartholdy, Lalo, Borodin a Novák. \"Putování světem filmu\" s britským dirigentem Mikelem Tomsem uskutečnila brněnská filharmonie filmovou hudbu amerických klasiků a Václava Trojana. Slovanskými kraji provedl dvořákovský večer Pražské komorní filharmonie s Ondřejem Kukalem. Závěr festivalu patřil \"Vodním kouzlům\", ve kterém zazněla díla autorů Respighiho, Dukase a Debussyho, v nichž Filharmonii Brno řídil italský dirigent Alessandro Crudele.\n\nKoncepce 9. ročníku festivalu pokračovala v linii tematicky sjednocených celků: podtitul festivalu zněl \"Divadlo a chrám\". Pro první koncert sestavil šéfdirigent Petr Altrichter program z Janáčkovy \"Sinfonietty\" a z průřezu operou \"Prodaná nevěsta\" Bedřicha Smetany. Sólisté večera byli Adriana Kohútková, Tomáš Černý, Martin Gurbaľ a Ondrej Šaling. Druhý koncert patřil filmové hudbě, kde Český národní symfonický orchestr zahrál program s názvem \"Hollywoodská noc\". Operně byl laděn koncert třetí, který připomněl výročí jednoho z nejvýznamnějších tvůrců opery Gioacchina Rossiniho. Část koncertu patřila lotyšské hudbě, konkrétně skladbě \"Retrospekce\" soudobého skladatele Ramualdse Kalsonse. Koncert dirigoval litevský dirigent Modestas Pitrenas, sólistou byl klarinetista Ints Dalderis. Čtvrtý večer \"Hudba pohybu\" byl spojovacím článkem mezi divadlem a chrámem, a to zejména v hloubce obsahu hudby Prokofjevova baletu Romeo a Julie. Dále zazněly skladby od autorů Martinů, Zámečníka a Stravinského. Hrála Janáčkova filharmonie Ostrava pod vedením brněnského dirigenta Jakuba Kleckera. Poslední koncert byl autorským večerem Richarda Blackforda, který provedl s Filharmonií Brno a se smíšeným sborem Bournemouth Symphony Chorus svou kantátu \"Mirror of Perfection\", kratší orchestrální skladbu Janáčkovu \"Šumařovo dítě\", jako reflexi 80. výročí skladatelova úmrtí a \"Te Deum\" Antonína Dvořáka. Bonusem byl koncert Mladých brněnských symfoniků, kteří provedli různé tance v symfonické podobě od Dvořáka, Janáčka či Brahmse.\n\nTitul 10. ročníku posluchačům napověděl, že Filharmonie Brno v roce 2009 slavila 10. výročí festivalu. Každý z večerů také nesl vlastní podtitul \"To nejlepší z…\". Prvním koncertem byl uveden do funkce nový šéfdirigent Filharmonie Brno Aleksandar Marković. Vedle populárních kusů klasické hudby, jako je Čajkovského \"Klavírní koncert b moll\" nebo melodie z operet, zazněla díla poslechově náročnější jako jsou Šostakovičův \"Koncert č. 1 pro violoncello a orchestr\", Ravelův \"La valse\" nebo Dvořákova kantáta \"Svatební košile\". Na tomto ročníku festivalu vystoupily celkem čtyři orchestry, tři pěvecké sbory, 6 dirigentů a více než 10 sólistů. Filharmonii Brno, jako domácímu orchestru, patřily první dva večery. Na inauguračním koncertě nového šéfdirigenta vystoupil český houslista Pavel Šporcl s Mendelssohnovým \"Houslovým koncertem e moll\". K němu se přidal ještě ruský klavírista Miroslav Kultyšev, který provedl již zmíněný Čajkovského Klavírní koncert. Vedení druhého koncertu s podtitulem \"To nejlepší z Ameriky\" se ujal dirigent Jakub Hrůša. Spolu s pianistou Benjaminem Kimem, přednesl hudbu nejvýznamnějších amerických skladatelů: Gershwina, Milhauda a Coplanda. Na třetím večeru podruhé na tomto festivalu vystoupil orchestr Mladých brněnských symfoniků. Program čtvrtého večera přinesl \"To nejlepší z operety\" v podání Českého národního symfonického orchestru se sólisty Adrianou Kohútkovou a Tomášem Černým. Vedení orchestru se ujal Petr Altrichter. Kantiléna, sbor dětí a mládeže při Filharmonii Brno vystoupila na pátém koncertě s programem, který jí přinesl vítězství na Světové sborové olympiádě ve Štýrském Hradci. Vrcholem tohoto ročníku bylo vystoupení European Union Youth Orchestra s islandským dirigentem Vladimirem Aškenazym a Natálií Gutmanovou jako sólistkou Šostakovičova cellového koncertu.\n\nZahajovací koncert s podtitulem \"Romeo a Julie\", uvedla Filharmonie Brno pod vedením šéfdirigenta Aleksandara Markoviće. Na úvod zazněl Klavírní koncert Fryderyka Chopina v provedení pianisty Jana Simona a Filharmonie Brno. Dále následoval výběr z Prokofjevova baletu \"Romeo a Julie\". Druhým večerem provedl posluchače opět domácí orchestr, tentokrát řízený Kasparem Zehnderem. Program tvořily skladby španělských skladatelů, či kompozice inspirované španělskou tematikou. Sólistou byl německý pianista Stefan Arnold, který vystoupil se zřídka slýchanou Debussyho \"Fantazií pro klavír a orchestr\" a \"Rapsodií pro klavír a smyčce\" Joaquina Turiny. Zazněl i proslulý Rodrigův \"Aranjuezský koncert\" v úpravě pro harfu v podání jedné z nejlepších českých harfistek Jany Bouškové.<br>\nDva žánrově odlehčené koncerty se rovněž zařadily mezi atraktivní body programu. První z nich obnášel putování světem rockových hvězd, a to výběrem ze skladeb skupin AC/DC, Deep Purple, Rolling Stones nebo Pink Floyd. O nevšední hudební zážitek se postaral vítěz pěvecké soutěže X Factor Jiří Zonyga a Metropolitní symfonický orchestr pod taktovkou Ariella Sharona. Večerem provázela herečka Bára Štěpánová, úvodní slovo přednesl spisovatel Arnošt Lustig. Vystoupení Městského divadla Brno potěšilo milovníky muzikálu. Do pestré hudební mozaiky nejslavnějších melodií světových muzikálových scén se návštěvníci mohli zaposlouchat poslední festivalový večer. Za dirigentským pultem se tentokrát představil hostující dirigent Městského divadla Brno Dan Kalousek.\n\nZahajovací koncert tradičně řídil šéfdirigent Filharmonie Brno Aleksandar Marković, který si pro svůj program vybral slavná díla pozdního romantismu – Lisztovu symfonickou báseň \"Preludia\" a \"1. klavírní koncert\" se sólistou Alexejem Botvinovem, dále také Straussovu skladbu \"Tak pravil Zarathustra\". Druhý festivalový večer nesl podtitul \"Pochodem vchod!\" a domácí orchestr s dirigentem Kasparem Zehnderem uvedl Fučíkův slavný \"Vjezd gladiátorů\", Violoncellový koncert Friedricha Guldy, vídeňského klasického a jazzového pianisty a Hydnovu \"Symfonii G dur\", zvanou \"Vojenská\". Sólista večera byl litevský violoncellista Mindaugas Bačkus. Večer třetí zahájil žánrově odlehčenější část festivalu a přinesl již druhé putování světem rockových legend, kterému i tentokrát kralovaly kapely AC/DC, Deep Purple, Led Zeppelin nebo Queen. A to v podání Kamila Střihavky a Metropolitního symfonického orchestru řízeného Ariellem Sharonem. Mezzosopranistka Carin Filipčić, orchestr a sbor Janáčkovy opery pod taktovkou svého šéfa Caspara Richtra uzavřel festival programem nazvaným \"Slavné filmové melodie aneb Spielberg & Špilberk\", kde zazněla díla amerického filmového skladatele Johna Williamse, vybraná z filmů režiséra Stevena Spielberga.\n\nProgram zahajovacího koncertu byl složen ze skladeb dvou velikánů české romantické hudby. První polovina večera patřila Bedřichu Smetanovi, z jehož tvorby se pro tuto příležitost vybrali tři symfonické básně z cyklu \"Má vlast\". V druhé půli pak zazněla známá \"Symfonie č. 9 \"Z Nového světa\"\" Antonína Dvořáka, která patří ke stěžejním repertoárovým kusům. Bohužel se z její krásy mohou těšit spíše návštěvníci zahraničních koncertů Filharmonie Brno, tentokrát však tento \"vývozní artikl\" předvedl dirigent Ondrej Olos právě ve slavnostním úvodu festivalu. I druhý festivalový večer přinesl jména světových klasiků. Domácí orchestr s dirigentem Tomášem Netopilem večer otevřeli skladbou odlišnější povahy – Klavírní koncert F dur George Gershwina, který má sice klasickou formu, nicméně obsah charakteristický pro skladatele ovlivněného jazzem. K sólovému partu usednul český klavírní virtuos Karel Košárek. Klasickou část festivalu uzavřela \"5. symfonie\" Petra Iljiče Čajkovského. Večer třetí spadal do oné žánrově odlišné části festivalu a přinesl zajímavé spojení rocku a symfonické hudby. Diváci měli možnost poslechu koncertu, který je pokračováním úspěšné série \"Skladeb rockových legend\" v čele s kapelami Led Zeppelin, Bon Jovi, Sweet, Deep Purple, AC/DC, Pink Floyd, Kiss, prokládané předehrami oper \"Figarova svatba\" a \"Únos ze serailu\" skladatele Wolfganga Amadea Mozarta. Program uvedl Metropolitní symfonický orchestr s dirigentem Ariellem Sharonem.\n\nFestival byl zahájen trojicí autorů Johann Sebastian Bach, Antonín Dvořák, Modest Petrovič Musorgskij. V úvodu zazněla \"Toccata a fuga d moll, \"poté \"Violoncellový koncert h moll op. 104, ve kterém se blýskl vynikající český violoncellista \"Jiří Bárta a\" zá\"věr večera patřil slavné Ravelově orchestrální verzi Musorgského původně klavírního cyklu \"Obrázky z výstavy\". Druhý koncert festivalu patřil oblíbené a osvědčené kombinaci 4TET a Filharmonie Brno. Stále stoupající popularita neotřelých aranžmá Jiřího Škorpíka byla důvodem pro přípravu již tří vydaných desek a na festivalu Špilberk tito charismatičtí zpěváci představili muzikálové hity velikána Leonarda Bernsteina, ale třeba i písně britské skupiny Beatles. Italský skladatel Giuseppe Verdi by se v roce 2013 dožil 200 let. Toto výročí si Brno připomnělo třetím koncertem v podání Filharmonie Brno, Českého filharmonického sboru a sólistů. Zaznělo jeho slavné \"Requiem pro sóla, sbor a orchestr\". Toto ojedinělé dílo bylo v rámci festivalu ke slyšení v podání celkově 152 umělců, mezi nimi se objevili sólisté Adriana Kohútková, Jana Sýkorová, Michal Lehotský, Peter Mikuláš a dirigent Leoš Svárovský. Festival zakončil muzikál pod širým nebem, které představilo Městské divadlo Brno. Britský skladatel Andrew Lloyd Webber a jeho nejslavnější dílo \"Jesus Christ Superstar\", se dočkalo své brněnské inscenace kritici i laici vysoce hodnotili čistotu celkového tvaru a interpretační výkony. Koncertní verze muzikálu byla uvedena v původním anglickém znění s titulky a v aranžmá pro velký orchestr.\n\n"}
{"id": "927648", "url": "https://cs.wikipedia.org/wiki?curid=927648", "title": "Citi Open 2013", "text": "Citi Open 2013\n\nCiti Open 2013 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu William H.G. FitzGerald Tennis Center na otevřených dvorcích s tvrdým povrchem. Konal se mezi 27. červencem až 4. srpnem 2013 v americkém hlavním městě Washingtonu, D.C. jako 45. ročník mužského a 3. ročník ženského turnaje.\n\nMužská polovina se řadila do kategorie ATP World Tour 500 a její dotace činila 1 546 590 dolarů. Jednalo se o druhou událost mužské části US Open Series 2013. Ženská část s rozpočtem 235 000 dolarů byla součástí WTA International Tournaments. Nejvýše nasazenými byli v mužské dvouhře světová sedmička Juan Martín del Potro z Argentiny a v ženském singlu devátá hráčka žebříčku Angelique Kerberová z Německa.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující dvojice obdržely divokou kartu do hlavní soutěže:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\n Juan Martín del Potro vs. John Isner, 3–6, 6–1, 6–2\n\n Magdaléna Rybáriková vs. Andrea Petkovicová, 6–4, 7–6\n\n Julien Benneteau / Nenad Zimonjić vs. Mardy Fish / Radek Štěpánek, 7–6, 7–5\n\n Šúko Aojamová / Věra Duševinová vs. Eugenie Bouchardová / Taylor Townsendová, 6–3, 6–3\n"}
{"id": "927675", "url": "https://cs.wikipedia.org/wiki?curid=927675", "title": "Tchebek (pohoří)", "text": "Tchebek (pohoří)\n\nPohoří Tchebek (korejsky – \"Tchäbäk Sanmäk\") je největší pohoří na Korejském poloostrově. Nachází se na východě u pobřeží Japonského moře, z větší části v Jižní Koreji, ale zasahuje i do jihovýchodní části Severní Koreje – část severokorejského Tchebeku přiléhající ke korejskému demilitarizovanému pásmu se nazývá Diamantové hory a patří mezi významné turistické cíle v Severní Koreji.\n\nCelková délka od Pusanu na jihu až k Wonsanu na severu je zhruba 500 kilometrů, přičemž horské pásmo je široké až sto kilometrů. Jeho nejvyšším vrcholem je 1708 metrů vysoký Soraksan.\n\nV Tchebeku pramení významné řeky Nakdong a Hangang.\n"}
{"id": "927679", "url": "https://cs.wikipedia.org/wiki?curid=927679", "title": "Tchebek", "text": "Tchebek\n\nTchebek může být:\n\n"}
{"id": "927681", "url": "https://cs.wikipedia.org/wiki?curid=927681", "title": "Kaarlo Mäkinen", "text": "Kaarlo Mäkinen\n\nKaarlo Edvin Mäkinen (14. května 1892, Mariehamn – 11. května 1980, Turku) byl finský zápasník, věnoval se oběma stylům.\n\nTřikrát startoval na olympijských hrách ve volném stylu a vybojoval dva cenné kovy. V roce 1924 na hrách v Paříži vybojoval stříbrnou medaili v bantamové váze. O čtyři roky později na hrách v Amsterdamu vybojoval ve stejné kategorii zlato. Startoval také v roce 1920 na hrách v Antverpách, kde v pérové váze vypadl v prvním kole.\n\nV roce 1921 vybojoval stříbro a v roce 1922 bronz na mistrovství světa. Čtyřikrát vybojoval titul finského šampiona, v letech 1921 a 1923 v řecko-římském a v letech 1923 a 1928 ve volném stylu.\n\n"}
{"id": "927685", "url": "https://cs.wikipedia.org/wiki?curid=927685", "title": "Citi Open 2013 – ženská dvouhra", "text": "Citi Open 2013 – ženská dvouhra\n\nDo soutěže ženské dvouhry na tenisovém turnaji Citi Open 2013 nastoupilo třicet dva hráček. Obhjákyní titulu byla Slovenka Magdaléna Rybáriková, která titul opět vyhrála.\n\nSinglový titul získala sedmá nasazená slovenská hráčka Magdaléna Rybáriková, která ve finále porazila Němku Andreu Petkovicovou po dvousetovém průběhu 6–4, 7–6. Připsala si tak premiérový titul sezóny a čtvrtý singlový v kariéře.\n\n\n"}
{"id": "927687", "url": "https://cs.wikipedia.org/wiki?curid=927687", "title": "Southern California Open 2013 – ženská dvouhra", "text": "Southern California Open 2013 – ženská dvouhra\n\nDo soutěže ženské dvouhry na tenisovém turnaji Southern California Open 2013 nastoupilo dvacet osm hráček. Obhjákyní titulu byla slovenská tenistka Dominika Cibulková, kterou v úvodním kole vyřadila bývalá světová jednička Ana Ivanovićová ze Srbska.\n\nSinglový titul získala pátá nasazená Australanka Samantha Stosurová, která ve finále porazila běloruskou turnajovou jedničku Viktorii Azarenkovou po hladkém průběhu 6–2 a 6–3. Vyhrála tak premiérový titul sezóny a celkově čtvrtý singlový v kariéře.\n\nČtyři nejvýše nasazené tenistky měly volný los do druhého kola.\n\n"}
{"id": "927688", "url": "https://cs.wikipedia.org/wiki?curid=927688", "title": "Joe Sample", "text": "Joe Sample\n\nJoe Sample (1. února 1939 Houston – 12. září 2014 tamtéž) byl americký jazzový klavírista. Na klavír začal hrát ve svých pěti letech. Byl dlouholetým členem skupiny The Crusaders a vydal řadu alb jako leader. Spolupracoval i s mnoha dalšími hudebníky, mezi které patří Gene Ammons, Lalo Schifrin, B. B. King, Kenny Burrell, Blue Mitchell, Canned Heat nebo Miles Davis. Jeho synem je baskytarista Nicklas Sample.\n\n"}
{"id": "927689", "url": "https://cs.wikipedia.org/wiki?curid=927689", "title": "Ramsey Lewis", "text": "Ramsey Lewis\n\nRamsey Lewis (* 27. května 1935 Chicago, Illinois) je americký jazzový klavírista. Na klavír začal hrát ve svých čtyřech letech a svou první kapelu založil v patnácti. Své první album jako leader vydal v roce 1956 na značce Argo Records. Spolupracoval i s dalšími hudebníky, mezi které patří Max Roach, Maurice White nebo Jimmy Woode. Je držitelem několika cen Grammy a v roce 2007 získal ocenění NEA Jazz Masters.\n\n"}
{"id": "927690", "url": "https://cs.wikipedia.org/wiki?curid=927690", "title": "Southern California Open 2013 – ženská čtyřhra", "text": "Southern California Open 2013 – ženská čtyřhra\n\nDo soutěže ženské čtyřhry na tenisovém turnaji Southern California Open 2013 nastoupilo šestnáct dvojic. Obhájcem titulu byl americký pár Raquel Kopsová-Jonesová a Abigail Spearsová, který získal druhou turnajovou v řadě.\n\nSoutěž čtyřhry vyhrály z pozice třetího nasazeného páru Američanky Raquel Kopsová-Jonesová hrající s  Abigail Spearsovou, když ve finále porazily tchajwansko-slovenskou dvojicí Čan Chao-čching a Janette Husárová po dvousetovám průběhu 6–4 a 6–1.\n\nNa kalifornském turnaji se vrátila podruhé do profesionálního tenisu bývalá světová jednička ve dvouhře i čtyřhře Martina Hingisová, Švýcarka narozená v Československu. Tenisovou kariéru předtím ukončila k listopadu 2007. Spoluhráčkou ve čtyřhře se stala Slovenka Daniela Hantuchová, s níž došla do druhého kola.\n\n\n"}
{"id": "927691", "url": "https://cs.wikipedia.org/wiki?curid=927691", "title": "Jan Žižka (film, 1956)", "text": "Jan Žižka (film, 1956)\n\nJan Žižka je československý hraný film natočený režisérem Otakarem Vávrou v roce 1955 na motivy díla spisovatele Aloise Jiráska. Jedná se o druhý díl Vávrovy filmové husitské revoluční trilogie. Děj tohoto historického snímku, který navazuje na film \"Jan Hus\", se odehrává v rozmezí let 1419 a 1420. Ústředním motivem filmu je vyhrocení situace v Čechách po upálení mistra Jana Husa a lidová vzpoura proti papežské autoritě a proti novému králi Zikmundu Lucemburskému. V čele této rebelie stojí horlivý kněz Jan Želivský a králův pobočník a pozdější hejtman Jan Žižka.\n\nV úvodu sledujeme služku Johanku, známou již z předchozího dílu, která po upálení svého mistra Jana Husa cestuje Čechami a vodí uprchlé poddané na zakázaná kázání \"na hory\". Její skupina je přepadena oddíly pána z Rožmberka a jen se štěstím se jí podaří uprchnout před panskými biřici.\n\nKrál Václav IV. je v této době vydírán vyslanci svého bratra Zikmunda a papeže, kteří mu vyhrožují vyhlášením křížové války, pokud nebude potlačeno husitské hnutí v zemi a Václav nedokáže vrátit zabavené církevní majetky zpět katolíkům. Václav tomuto tlaku nakonec podlehne, zakáže všechna srocování v zemi a pobočníku Janu Žižkovi rozkáže, aby nechal zabavit zbraně všem Pražanům.\n\nPři střetu s královými vojáky jsou následně zajati studenti Ješek, Prokůpek a s nimi také tři pražští tovaryši. Kněz Jan Želivský v čele pražské chudiny, kterou proti králově vůli nechal vyzbrojit Jan Žižka, vytáhne po plamenném kázání v kostele Panny Marie Sněžné k Novoměstské radnici, kde jsou všichni zajatci drženi jako rukojmí. Před radnicí se srotí ozbrojený dav vedený Želivským a Janem Žižkou, který požaduje vydání zajatců, při tom je napaden královskými biřici. Radní rozkáží popravit zajatce, tehdy však husité prolomí bránu a vtrhnou dovnitř. Davu se podaří osvobodit čtyři přeživší zajatce, neboť student Ješek je biřici ještě před probouráním brány zákeřně usmrcen. Rozlícený dav poté svrhne královy novoměstské konšely z oken radnice a za svého vůdce a hejtmana si spontánně zvolí Jana Žižku.\n\nKdyž se o těchto převratných událostech a zradě Jana Žižky dozvídá nemocný král Václav, který se právě zdržoval na loveckém hrádku nedaleko hlavního města, zachvátil jej výbuch vzteku, načež zemřel na záchvat mozkové mrtvice. Králova smrt ještě posílí pozici odbojných husitů, kteří nesouhlasí s vysokou šlechtou, která za Václavova nástupce považuje králova mladšího bratra Zikmunda. Z Prahy uprchne královna Žofie a Václavovo tělo je v tajnosti převezeno k pohřbu v Zbraslavském klášteře.\nŘímského a uherského krále Zikmunda Lucemburského zastihne zpráva o smrti jeho bratra na tažení proti Turkům ohrožujícím z jihu Uherské království. Zikmund rozkáže české šlechtě, aby povstání v Čechách potlačila a svým zástupcem v zemi ustanoví předního kališnického šlechtice Čeňka z Vartmberka. Zikmundovi loajální šlechta bojuje s pražským lidem, který podpoří venkovští husité. Husitům se podaří obsadit Menší město, tehdy však radikály zradí bohatí kupci ze Starého města, kteří se tajně dohodnou s Vartemberkem. Zradou obsadí po Pražském hradě také Vyšehrad, čímž pražská města zcela obklíčí.\n\nJan Žižka a kněz Václav Koranda proto z Prahy odvedou část radikálně smýšlejících husitů, načež v jejich čele zamíří do k hoře Tábor nacházející se nedaleko Sezimova Ústí. Na této cestě (z Plzně do Tábora) je zástup husitů vedený Žižkou přepadnou nedaleko Sudoměře oddíly panské jízdy (zemská hotovost) a johanitů ze Strakonic. Film vyvrcholí bitvou, v níž husité porazí a rozeženou přesilu katolických rytířů. V boji zemře služebná Johanka, avšak ostatním kališníkům se po bitvě podaří dosáhnout vytouženého Tábora.\n\nFilm Jan Žižka se natáčel v roce 1955. Na natáčení se jako historičtí a vojenští poradci podíleli také historici Josef Macek, Jan Durdík či Eduard Wagner. Hudbu, kterou měl na starost Jiří Srnka, zařídil Filmový symfonický orchestr a Pěvecký sbor Československého rozhlasu, který řídil František Belfín. Jako vedoucí sekce kostýmů se na filmu podílel také Jiří Trnka. Kromě ateliérů a filmových staveb se snímek natáčel rovněž v jižních Čechách. Finální scéna zachycující bitvu u Sudoměře byla natočena přesně v místech, kde se v roce 1420 boj skutečně odehrál. Jako komparsisté si ve filmu zahráli obyvatelé vesnic ležících v blízkosti bojiště.\n\nNatáčení probíhalo za účasti útvarů československé armády, jezdeckých klubů Svazarmu, které k filmování dodaly množství koní, a Vojensko-historického ústavu.\n\nSnímek je, podobně jako ostatní díly Vávrovy husitské trilogie, do dnešních dnů ceněn pro svou monumentálnost, výpravu, kostýmy a zdařilé bojové scény. Přesto bývá tento film kritizován za svou přílišnou poplatnost režimu 50. let, schématičnost, za své budovatelské nadšení a kvůli zkreslování dějin.\n\nHusité jsou ve snímku veskrze vykreslováni jako ctnostní zastánci komunistických ideálů. Zato jejich soupeři, tedy vysoká šlechta, katolická církev, čeští i zahraniční Němci a král, jsou přibližováni jako zrádní, falešní a úskoční \"nepřátelé lidu\", kterým jde pouze o vlastní prospěch, moc a majetek.\n\n\n"}
{"id": "927694", "url": "https://cs.wikipedia.org/wiki?curid=927694", "title": "Grady Tate", "text": "Grady Tate\n\nGrady Tate (14. ledna 1932 Durham, Severní Karolína – 8. října 2017) byl americký jazzový bubeník. V roce 1963 se přestěhoval do New Yorku, kde se brzy stal členem skupiny Quincyho Jonese. Později šest let působil v televizním pořadu Johnnyho Carsona. V roce 1981 hrál při benefičním koncertě dua Simon & Garfunkel v newyorském Central Parku. Vydal rovněž několik alb a spolupracoval s dalšími hudebníky, mezi které patří Lalo Schifrin, Ben Webster, Charles Mingus, Illinois Jacquet nebo Milt Jackson.\n"}
{"id": "927696", "url": "https://cs.wikipedia.org/wiki?curid=927696", "title": "Rajkovití", "text": "Rajkovití\n\nRajkovití (Paradisaeidae) je čeleď pěvců z Nové Guiney, která zahrnuje celkem 43 druhů. Jednotný popis čeledi není možný, jelikož sem patří mnoho druhů rajek, které se od sebe často velmi liší, jak tvarem a velikostí těla, zbarvením, délkou peří samců a samic, způsobem hnízdění nebo potravními návyky. Dle příbuznosti druhů jsou rajkám nejblíže lemčíci, přičemž nejpravděpodobnějšími předky těchto dvou čeledí jsou krkavcovití. Poměrně nedávný vznik čeledi rajkovitých naznačuje i v přírodě relativně častý výskyt mezidruhových kříženců.\nVětšina druhů není ohrožená.\n\nRajky pocházejí z Nové Guiney, kterou většina druhů stále obývá. Obývají tropické deštné pralesy, horské lesy a některé žijí na savanách nebo v mangrových džunglích na pobřeží. Některé druhy se vyskytují na poloostrově Cape York, na Aruských ostrovech a na Molukách.\n\nPotravu rajek tvoří plody tropických stromů, pupeny, květy, listy a nektar. Tuto stravu doplňují hmyzem, některé druhy nepohrdnou ani drobnými larvami, plazy a savci. Jiné druhy mají velmi specifické požadavky a jejich potravu tvoří jen několik málo rostlin a plodů.\n\nTaké způsob rozmnožování rajek je u různých rodů odlišný. Nejpestřeji zbarvené druhy jsou polygamní. Samec se páří s co nejvíce samicemi, o potomstvo se ale dále nestará. Samice sama staví hnízdo, inkubuje a stará se o mláďata.\n\nSedm monogamních druhů rajek (obě pohlaví jsou zbarvena nenápadně) staví hnízda a pečuje o mláďata společně.\n\nHnízda většiny druhů jsou umístěna v korunách stromů, jsou miskovitého tvaru, spletená z větviček. Hnízdo rajky velké je podobné hnízdu havrana. Jsou však i druhy hnízdící v dutinách stromů.\n\nPohlavní dospělost samic většiny druhů je až ve třech letech, u samců ještě později. Většinou musí pět až sedm let čekat a zdržovat se v okolí tokanišť, než začnou starším, lépe zabarveným samcům konkurovat. Snůška čítá jedno až dvě, vzácně tři vejce. Doba inkubace je 17 až 21 dní a délka odchovu mláďat pak 17 až 30 dnů. U samotářsky žijících rajek se relativně často stává, že samička připravená k hnízdění nenajde včas ve svém okolí samce stejného druhu a spáří se se samcem jiného druhu. Tok samců rajek patří k divům přírody. Samci se shromažďují na tokaništích, kde předvádějí své pěvecké a taneční dovednosti. Některé druhy dokážou vydávat velmi podivné zvuky.\n\nNa přelomu 19. a 20. století byly do Evropy přivezeny tisíce kožek z Nové Guiney. Peří rajek se stalo módním hitem a nezbytným doplňkem dámských klobouků. Drastický pokles zapříčinil roku 1924 vypsání zákazu lovu. Kožky rajek se k nám dostávaly bez nohou, proto si lidé dříve mysleli, že rajky nikdy nohy neměly. Říkávalo a říká se jim dodnes rajky, protože podle vzhledu peří prý pocházely z ráje.\n\nPrvní odchov v zajetí se podařil až v roce 1957. V současné době jsou rajky v zoologických zahradách a ptačích parcích chovány jen výjimečně. Větší kolekce jsou v několika málo zařízeních v Indonésii a Malajsii. Některé druhy se zde daří i odchovávat, nejsnáze asi rajky rodu \"Paradisea\", které se svými potravními návyky a chováním přibližují krkavcovitým. S podobnými výsledky se můžeme setkat i u několika málo chovatelů v USA. V Evropě jsou údajně chovány tři nebo čtyři druhy rajek. Úspěšného odchovu zde však dosud nebylo dosaženo. Kromě několika soukromých chovatelů ve Švýcarsku, Francii a Španělsku.\nNa našem území v bývalé ČSSR bylo možné spatřit rajku naposledy v sedmdesátých letech minulého století. Jednalo se o samečka rajky malé v pražské Zoo.\n\n\n\n\n\n\n\n\n\n\n\n\n\n"}
{"id": "927698", "url": "https://cs.wikipedia.org/wiki?curid=927698", "title": "Marcus Nyman", "text": "Marcus Nyman\n\nMarcus Nyman, (* 14. srpna 1990 ve Stockholmu, Švédsko) je švédský zápasník – judista.\n\nJudu se věnoval od mala, jeho matka Elisabeth Karlssonová byla švédskou reprezentantkou v judu. Připravuje se v policejním klubu ve Stockholmu pod vedením slovenského trenéra Borise Novotného. Po výborném vstupu mezi seniory se v roce 2012 kvalifikoval na olympijské hry v Londýně. Nezvládl však roli černého koně a prohrál v prvním kole s Uzbekem Dilshodem Chorievem. Po olympijských hrách se rozhodl ukončit působení ve švédské reprezentaci (syndrom vyhoření). Pracoval jako opravář výtahů a judu se věnoval na amatérské úrovni. Do reprezentace se vrátil po dvou letech v průběhu roku 2014. \n\nV roce 2016 se kvalifikoval na olympijské hry v Riu. V úvodním kole se utkal s Uzbekem Sherali Juraevem a po minutě boje musel dohánět náskok na juko po Uzbekově technice de-aši-harai. Na olympijský turnaj však přijel velmi dobře připraven, především v boji na zemi. Dvě minuty před koncem nasadil Uzbekovi škrcení technikou sankaku-jime a donutil ho vzdát. V dalším kole si stejným způsobem poradil s Celtusem Dossou-Yovo z Beninu. Ve čtvrtfinále narazil na Číňana Čcheng Sün-čaa, na jehož judo nebyl takticky připravený a po minutě boje kapituloval na ippon technikou o-soto-gari. V opravách si poradil v boji na zemi s Francouzem Alexandre Iddirem a v boji o třetí místo nastoupil proti Korejci Kwak Tong-hanovi. Po opatrném úvodu a napomínání na obou stranách nezachytil v polovině zápasu Korejcovu osobní techniku drop morote seoi-nage přes opačné rameno a obsadil 5. místo.\n\n\n"}
{"id": "927703", "url": "https://cs.wikipedia.org/wiki?curid=927703", "title": "Menhiry de la Fage", "text": "Menhiry de la Fage\n\nMenhiry de la Fage jsou skupinou asi 40 menhirů v okolí samoty Les Combettes v oblasti Cham des Bondons. Jednotlivé menhiry se nalézají ve dvou větších skupinách, západní skupina je tvořena kameny o výšce max. 2 m a umístěnými převážně v borovicovém lese, východní skupinu tvoří vyšší kameny, některé až přes 3 m nalézající se většinou na volném prostranství. \n\nMenhiry této skupiny jsou propojeny naučnou stezkou vedoucí po okruhu o délce 5 km s převýšením 175 m, kterou lze projít asi za dvě hodiny. Naučná stezka má celkem 10 zastavení.\n"}
{"id": "927706", "url": "https://cs.wikipedia.org/wiki?curid=927706", "title": "Finále Grand Prix IAAF 1991", "text": "Finále Grand Prix IAAF 1991\n\n7. Finále Grand Prix IAAF – lehkoatletický závod, který se odehrál 20. září roku 1991 v Barceloně. \n"}
{"id": "927708", "url": "https://cs.wikipedia.org/wiki?curid=927708", "title": "Citi Open 2013 – ženská čtyřhra", "text": "Citi Open 2013 – ženská čtyřhra\n\nDo soutěže ženské čtyřhry na tenisovém turnaji Citi Open 2013 nastoupilo patnáct dvojic. Obhájcem titulu byl japonsko-tchajwanský pár Šúko Aojamová a Kchaj-čchen Čchangová, jehož členky nestartovaly společně. Čchangová se rozhodla turnaje nezúčastnit. Spoluhráčkou Aojamové se stala Věra Duševinová, s niž titul úspěšně obhájila.\n\nÚlohu favoritek z pozice nejvýše nasazeného páru splnily Japonka Šúko Aojamová hrající s Ruskou Věrou Duševinovou, které získaly titul po finálové výhře nad kanadsko-americkou dvojicí Eugenie Bouchardová a Taylor Townsendová po dvousetovém průběhu 6–3 a 6–3.\n\nNejvýše nasazený pár obdržel volný los do druhého kola.\n"}
{"id": "927714", "url": "https://cs.wikipedia.org/wiki?curid=927714", "title": "Kadita", "text": "Kadita\n\nKadita ( כדיתה nebo קדיתא, v oficiálním přepisu do  angličtiny Kaddita, nazýváno též Har Kotar, הר כותר) je vesnice v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 764 metrů, v hornaté části Horní Galileji, cca 35 kilometrů východně od břehů Středozemního moře a cca 17 kilometrů na severozápad od Galilejského jezera. Je situována na vyvýšeném hřbetu Har Kotar, na jehož východní straně terén prudce spadá do údolí vádí Nachal Amud, na straně západní do údolí Nachal Kotar. Náhorní planinu na severní straně vyplňuje vodní nádrž Ma'agar Dalton.\n\nObec se nachází cca 120 kilometrů severovýchodně od centra Tel Avivu a cca 50 kilometrů severovýchodně od centra Haify. Kaditu obývají Židé, přičemž osídlení v tomto regionu je etnicky smíšené. Zhruba 3 kilometry na severozápad leží město Džiš, které obývají izraelští Arabové, 5 kilometrů na jihovýchodní straně je to zase židovské město Safed. Kadita je na dopravní síť napojena pomocí lokální silnice s nezpěvněným povrchem, jež se jižně od vesnice napojuje na dálnice číslo 89.\n\nPrvní osadníci sem dorazili roku 1988, přičemž vesnice geograficky i svým jménem navazuje na arabskou vesnici Kadita, jež tu stála do roku 1948. V prostoru se přitom nacházelo starověké židovské osídlení. Nalézá se zde hrobka talmudského učence, rabína Tarfona. V roce 1988 se zde usadily první rodiny, které pobývaly v neoficiálních podmínkách.\n\nVznik židovské vesnice v této lokalitě byl součástí tendence k posilování židovského osidlování Galileji, které inicioval Ariel Šaron coby tehdejší ministr bytové výstavby. Zakladatelkou vesnice byla Tamar Har-Zahav, dcera fotografa Davida Rubingera, která koupila pozemky v blízkosti drúzského města Bejt Džan s cílem se tam usadit. Vzhledem k námitkám ochranářů přírody jí Ariel Šaron dal svolení, aby nalezla jinou lokalitu. Při obhlídce krajiny pak skupina okolo Har-Zahav narazila na plochu opuštěné arabské vesnice Kadita. V roce 1981 se k této první osadnici připojily další tři rodiny. Mezi nimi byl i Doron Goldman, který se nedlouho předtím vystěhoval ze Sinaje, kterou Izrael vrátil Egyptu. Mezi zakladatelské osadníky patřili i Moše a Lenny Elbazovi, kteří navrhli budovat Kaditu jako ekologickou vesnici, v níž hodlali žít v harmonii s okolní přírodou. V roce 1991 byla obyvateli založena asociace pro výstavbu vesnice. Ministr Šaron vyslovil aktivistům podporu a přislíbil, že stát bude řešit otázku uvolnění pozemků. Následně se zde usadilo 20 rodin, včetně Amira Mašlera, který je počátkem 21. století uváděn jako předák místní samosprávy. Postavili si zde provizorní příbytky a začaly obdělávat zdejší pozemky. V roce 2000 mezi obyvatele přibylo dalších 15 rodin.\n\nOficiální statut obce a územní plán ale stále nebyl pro Kaditu vydán. Izraelská vláda respektive Izraelská pozemková správa proto považovaly vesnici za nelegální a její obyvatele za squattery. Úřady opakovaně vytlačovaly některé místní obyvatele z lokality, bořily jejich domy a trvaly na tom, že nová vesnice zde vznikne, ale až coby plánovitý obytný soubor, nikoliv živelně rostlá komunita. Zástupce pozemkové správy navíc uváděl, že někteří z osadníků nebyli součástí původní skupiny a šlo o lidi s napojením na organizovaný zločin. Ještě k roku 2005 se uvádí, že vesnice stále čeká na oficiální schválení vládou. Podle plánu z roku 2008 měla konečně vesnice získat oficiální statut, ale starousedlíci odmítali projektovanou výstavbu plánovitého rezidenčního celku se 150 domy, protože narušoval jejich koncepci ekologického, komunitního bydlení.\n\nVesnice Kadita byla oficiálně uznána za samostatnou obec až v roce 2009.\n\nPopulace je smíšená, tvořená sekulárními i nábožensky orientovanými Izraelci.\n\nPodle údajů z roku 2014 tvořili populaci v Kaditě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší sídlo vesnického typu. K 31. prosinci 2014 zde žilo 165 lidí. Během roku 2014 populace klesla o 2,4 %.\n\n"}
{"id": "927717", "url": "https://cs.wikipedia.org/wiki?curid=927717", "title": "Southern California Open 2013", "text": "Southern California Open 2013\n\nSouthern California Open 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v areálu La Costa Resort and Spa. Konal se mezi 29. červencem až 5. srpnem 2013 v americkém městě Carlsbad jako 4. ročník turnaje. Představoval druhý díl US Open Series 2013 hrané na amerických betonech.\n\nTurnaj s rozpočtem 795 707 dolarů patřil do kategorie WTA Premier Tournaments. Nejvýše nasazenou hráčkou byla světová trojka Viktoria Azarenková ze Běloruska, která ve finále podlehla Australance Samanthě Stosurové.\n\nSoutěží čtyřhry se podruhé do profesionálního tenisu vrátila bývalá světová jednička ve dvouhře i čtyřhře Martina Hingisová, Švýcarka narozená v Československu. Tenisovou kariéru předtím ukončila v listopadu 2007. Její spoluhráčkou se stala Slovenka Daniela Hantuchová, s níž došla do druhého kola., kde vypadly s pozdějšími vítězkami Raquel Kopsovou-Jonesovou a Abigail Spearsovou.\n\nV letech 2010–2012 nesl turnaj název Mercury Insurance Open.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "927726", "url": "https://cs.wikipedia.org/wiki?curid=927726", "title": "Hektograf", "text": "Hektograf\n\nHektograf (řec., technika hektografie) je přístroj na tisk bez použití lisu. Obdobné přístroje s poněkud odlišnými specifikacemi (a poněkud odlišnými názvy: autograf, chromograf, multigraf, kilograf) vznikaly především v druhé polovině 19. století, v Rakousku-Uhersku si přístroj patentovali v roce 1879 Vincenc Kwaysser a Rudolf Husák. Přístroj má jednoduchou konstrukci, do mělké nádoby je vložena speciální masa z želatiny, glycerinu a vody. Na tuto masu se přiloží papír pokrytý speciálním (hektografovým) inkoustem, který se na masu přenese. Z tohoto podkladu se přikládáním papíru dalo pořídit okolo 100 kopií (odtud název).\n\n"}
{"id": "927728", "url": "https://cs.wikipedia.org/wiki?curid=927728", "title": "Amel Mekić", "text": "Amel Mekić\n\nAmel Mekić, (* 21. září 1981 Sarajevo, Jugoslávie) je bývalý reprezentant Bosny a Hercegoviny v judu.\n\nS judem začal ve 13 letech v Sarajevu. Jeho osobním trenérem byl Branislav Crnogorac. Začátky ve sportu neměl jednoduché. Bosenský sport se na přelomu tisíciletí stále hledal.\n\nMekić byl pravoruký judista se základním pravým úchopem. V boji o úchop však nebyl dominantní. Po silové stránce na své soupeře většinou nestačil, ale tento hendikep doháněl mazaností. Co mu však velmi scházelo po celou kariéru, byl kvalitní sparing. Na řadu turnajů jezdil tzv. nevypraný, se sníženým sebevědomím a kvalitních výsledků dosahoval sporadicky. S přibývajícími roky začal trpět i na zdravotní problémy. Za svojí sportovní karieru prodělal osm operací. Jeho nejsilnější technikou bylo harai-makikomi a tani-otoši prazvláštně kombinované s uki-waza případně joko-otoši. Techniku prováděl na obě strany, čím umocňoval její nebezpečnost. Z klasických technik v jeho rejstříku nechyběla uči-mata ani seoi-nage, ale málokdy za ně urval body.\n\nÚčastnil se celkem tří olympijských her, ale ani jednou se výrazně neprosadil. S jeho kariérou to vypadalo po olympijských hrách v Pekingu bledě. V roce 2011 však z ničeho nic přijel na mistrovství Evropy a způsobil velkou senzaci ziskem titulu mistra Evropy. Pravda je, že si tím pouze prodloužil sportovní kariéru o 2 roky. Jeho nečekaný úspěch je však citelně znát mezi současnou bosenskou mládeží.\n\n"}
{"id": "927730", "url": "https://cs.wikipedia.org/wiki?curid=927730", "title": "Adrian Lulgjuraj", "text": "Adrian Lulgjuraj\n\nAdrian Lulgjuraj černohorsky \"Adrijan Ljuljđuraj\", \"Адријан Љуљђурај\" albánsky \"Adrian Lulgjuraj\" (* 19. srpna 1980 Ulcinj, SR Černá Hora, Socialistická federativní republika Jugoslávie, dnes Černá Hora) je albánský zpěvák z Černé Hory.\n\nSpolu s Bledarem Sejkem reprezentoval Albánii na Eurovision Song Contest 2013 v Malmö, s písní \"\"Identitet\"\".\n\nAdrian se narodil v přímořském městě Ulcinj \"alb.\": Ulqin, nejjižnějším městě Černé Hory. Později se přestěhoval do hlavního města Albánie, Tirany. Ačkoli vyrůstal v majoritně albánském městě, tak Adrian vždy se zapojoval do projektů a festivalů po celé Černé Hoře.\n\nSvou kariéru začal v roce 2011. Ve stejném roce se účastnil soutěže Eurovision Song Contest 2011 jako vokalista zpěvačky Aurely Gače.\n\nJe známý pro svou charitativní činnost a originálními žánry v hudbě. Adrian vešel do albánského hudebního průmyslu v roce 2010, participací v různých televizních show a hudebních festivalech. V roce 2012 Adrian Lulgjuraj obdržel prestižní ocenění \"Top Fest Awards\" v nominaci \"Nejlepší zpěvák Albánie\" k písni \"\"Evoloj\"\". Byl členem několika rockových a alternativních kapel, jako jsou například The Sexy Very Much Band, Art Trio Band či Geneation 5. Adrian byl také pomocným trenérem v soutěži Hlas Albánie.\n\n"}
{"id": "927731", "url": "https://cs.wikipedia.org/wiki?curid=927731", "title": "Citi Open 2013 – mužská dvouhra", "text": "Citi Open 2013 – mužská dvouhra\n\nDo soutěže mužské dvouhry na tenisovém turnaji Citi Open 2013 nastoupilo čtyřicet osm hráčů. Obhájcem titulu byl ukrajinský tenista Alexandr Dolgopolov, kterého ve druhém kole vyřadil indický kvalifikant Somdev Devvarman.\n\nSoutěž dvouhry vyhrál nejvýše nasazený hráč Juan Martín del Potro z Argentiny, když ve finále zdolal americkou turnajovou osmičku Johna Isnera po třísetovém průběhu 3–6, 6–1 a 6–2. Připsal si tak třetí titul na Citi Open a celkově druhou singlovou trofej sezóny.\nVšichni nasazení hráči měli volný los do druhého kola.\n\n"}
{"id": "927732", "url": "https://cs.wikipedia.org/wiki?curid=927732", "title": "Cristina-Adela Foișorová", "text": "Cristina-Adela Foișorová\n\nCristina-Adela Foișorová ( ) (7. června 1967, Petrosani – 21. ledna 2017, Temešvár) byla rumunská šachistka, dvanáctinásobná účastnice šachové olympiády žen s družstvem Rumunska. Zemřela 22. ledna 2017 po několikadenním kómatu v nemocnici v rumunském Temešváru.\n\nV roce 1991 získala titul velmistryně a v roce 1997 titul mezinárodní mistr.\n\n"}
{"id": "927737", "url": "https://cs.wikipedia.org/wiki?curid=927737", "title": "Bet-at-home Cup Kitzbühel 2013 – mužská dvouhra", "text": "Bet-at-home Cup Kitzbühel 2013 – mužská dvouhra\n\nDo soutěže mužské dvouhry na tenisovém turnaji Bet-at-home Cup Kitzbühel 2013 nastoupilo dvacet osm hráčů. Dvojnásobným obhájcem titulu byl nizozemský hráč Robin Haase, kterého v semifinále vyřadil Marcel Granollers.\n\nSoutěž dvouhry vyhrál osmý nasazený hráč Marcel Granollers ze Španělska. V bitvě o titul zdolal argentinskou turnajovou dvojku Juana Mónaca po těsném třísetovém průběhu 0–6, 7–6 a 6–4. Granollers si připsal první singlový titul sezóny a celkově čtvrtý kariérní.\n\nČtyři nejvýše nasazení hráči měli volný los do druhého kola.\n\n"}
{"id": "927744", "url": "https://cs.wikipedia.org/wiki?curid=927744", "title": "Attack on Memory", "text": "Attack on Memory\n\nAttack On Memory je druhé studiové, respektive třetí album celkově americké indie rockové skupiny Cloud Nothings. Vyšlo 24. ledna 2012 prostřednictvím hudebního vydavatelství Carpark Records. Hudebním inženýrem alba byl Steve Albini z chicagského nahrávacího studia Electrical Audio. Jde o první album kapely, na kterém se autorsky podílela celá skupina frontmana Dylana Baldiho. Album obsahuje na rozdíl od předešlých spíše power popových alb temnější skladby a těžší zvuk.\n\nAlbum \"Attack on Memory\" bylo nahráno ve studiu Electrical Audio nacházející se v Chicagu. Studiového inženýra, S. Albiniho, považoval Dylan Baldi za někoho, kdo dokáže ,aby kapely zněly jako při živém koncertu a přesně to jsem si pro album \"Attack on Memory\" představoval\", vyjádřil se pro magazín \"Spin\". Během čtyř dnů, po které Cloud Nothings s Albinim nahrávali, nechával studiový inženýr nahrávání volný průběh. Dylan Baldi posléze prozradil, že Albini většinu času strávil hraním Scrabblu a blogováním, a také, že nepřišel s žádným nápadem. Albini v reakci na toto prohlášení sdělil, že tento přístup praktikuje vždy a že před nástupem sociálních médií si během nahrávání četl. Dále prohlásil, že tuto metodu užívá, aby nenarušoval přirozený průběh natáčení; zároveň je však schopen nahrávání zastavit, kdykoli zaslechne něco, co se mu nezdá.\n\nAlbum \"Attack on Memory\" zaznamenalo změnu hudebního stylu. Předešlá alba byla spíše popová, album \"Attack on Memory\" je považováno za více temnější a agresivnější. Dylan Baldi, frontman kapely, doslova řekl, že je to ,kupa depresivních songů\". Jedním z důvodů pro změnu stylu považuje Baldi jeho znuděnost nad power popem. Název alba byl odrazem Baldiho dojmů z předchozího zvuku, doslova říkajíc, že poslední album bylo ,útokem na paměť toho, co si lidé o kapele mysleli\".\n\nMezi kapelami, které ho při nahrávání desky ovlivnili zařadil Baldi Black Sabbath, Ninu Hagen, Killdozer, Zounds, Thin Lizzy, The Wipers, Bitch Magnet a Swell Maps.\n\nAlbum \"Attack on Memory\" bylo poprvé ohlášeno 28. října 2011. Prvním singlem z alba byla skladba \"No Future/No Past\", která vyšla 7. listopadu 2011. Píseň získala od Pitchforku nálepku Nejlepší nová skladba. Druhým singlem byl song \"Stay Useless\" vydaný 9. prosince 2011. Skladba, podobně jako předchozí, získala označení Nejlepší nová skladba od Pitchfork Media. Třetí singl vyšel 13. ledna 2012. Byla jím skladba \"No Sentiment\". Celé album bylo ke dni 17. ledna 2012 streamované na stránkách Pitchfork Media.\n\n\"Attack on Memory\" obdrželo velmi pozitivní recenze. Na serveru Metacritic dosáhlo skóre 83 bodů ze 100 možných. Pitchfork Media jmenoval album ve své recenzi Nejlepším novým albem a napsal: ,Ale stejně jako většina indie kytarových kapel, které se odvážily takříkajíc překroutit retro [...] \"Attack on Memory\" je až příliš intimní, než abyste pocítili útěk od skutečnosti, až příliš vitální, aby to připomínalo levný revival.\" \"A. V. Club\" ve své pochvalné recenzi napsal: ,Baldi dříve psal jako dítě úzkostlivě se vyhýbající nastalé nudě; na albu \"Attack on Memory\" je jeho styl přesně opačný, doslova svou hudbou otevírá široký prostor a nechává svou zuřivost nejprve dýchat a pak řvát.\" \"PopMatters\" napsal, že album stálo za to čekání a dále: ,Bouřlivé a nabité energií, \"Attack on Memory\" má právo na to, aby se čerstvě zařadilo mezi Alba roku 2012. Je skvělé, pekelně chytlavé, prýštící retrem a jízlivostí.\"\nNěkolik recenzí kritizovalo texty písní, například \"Tiny Mix Tapes\" kritizoval skladby \"No Future/No Past\" a \"No Sentiment\", které jsou dle jejich názoru ,lyricky zmatené a současně agresivně trvající na apatii\", nejhorší řádka textu je podle nich: ,No nostalgia, no sentiment, we're over it now\", tedy ,Žádná nostalgie ani sentiment, to už nás přešlo\".\n\nNa serveru Pitchfork Media se album \"Attack on Memory\" umístilo na 19. příčce Top 50 alb roku 2012 s komentářem: ,Až příliš dlouho si indie kapely nechtěly špinit ruce; s albem \"Attack on Memory\" byly Cloud Nothings celí od krve.\" Na seznamu Top 50 alb roku 2012 magazínu Rolling Stone obsadilo album 21. pozici a zároveň obdrželo popisek: ,Bušící bubny, kytary prokousávajcí se scenérií a Baldiho křik dělají z old-schoolové deprese něco jako new-schoolovou radost.“ Na listu Top 50 alb roku 2012 magazínu \"Stereogum\" získalo album 6. pozici.\n"}
{"id": "927747", "url": "https://cs.wikipedia.org/wiki?curid=927747", "title": "Dex Elmont", "text": "Dex Elmont\n\nDaxenos Richard René \"Dex\" Elmont, (* 10. ledna 1984 v Rotterdamu, Nizozemsko) je nizozemský zápasník – judista surinamského původu.\n\nS judem začal ve 4 letech v přilehlé části Amsterdamu zvané Amsterdam-Zuidoost společně se svým bratrem Guillaumem a pod vedením svého otce Ricarda, bývalého reprezentanta Surinamu v judu. V roce 2000 následoval svého bratra do Haarlemu, kde se v klubu Kenamju připravoval pod vedením Cora van der Geesta a později Maartena Arense. V nizozemské seniorské reprezentaci se pohybuje od roku 2004 a v roce 2005 nahradil v pololehké váze Bryan van Dijka na pozici reprezentační jedničky. V roce 2008 si vybojoval účast na olympijských hrách v Pekingu, ale protaktizoval svůj druhý zápas proti Američanu Tayloru Takatovi a prohrál na šido. Od roku 2009 zápasí v lehké váze, ve které se zařadil mezi absolutní světovou špičku.\n\nV roce 2012 se kvalifikoval na olympijské hry v Londýně. V úvodním kole porazil technikou seoi-nage na ippon Ghaňana Emmanuela Narteye a v dalším kole si v boji o úchop vychutnal Brazilce Bruno Mendonçu. Ve čtvrtfinále se utkal s Francouzem Ugo Legrandem a výborném taktickém výkonu dokázal svého soupeře hodit začátkem druhé minuty prodloužení na ippon technikou aši-guruma. V semifinále se utkal s Japoncem Rikim Nakajou. V repete posledního finále mistrovství světa v polovině hrací doby přežil Nakajův pokus o páčení. V zápětí však krásně zaútočil kombinací o-uči-gari+kučiki-taoši, kterou Japonec s problémy ustál. V regulérní hrací době zápas skončil nerozhodně. V prodloužení se postupně začala projevovat jeho horší fyzická kondice. V závěrečné minutě jen s problémy odrážel Nakajovy útoky. Při hantei (praporky) padla volba na jeho soupeře v poměru 0:3. V boji o třetí místo se utkal s Mongolem Ňamočirem a začátkem čtvrté minuty obdržel druhé šido za pasivitu potom co prohrál boj úchop. V poslední minutě několikrát nebezpečně zahrozil levým o-uči-gari, ale Mongol si vítězství vzít nenechal. Obsadil 5. místo.\n\nV roce 2016 se kvalifikoval na své třetí olympijské hry v Riu. V úvodním kole si vychutnal technikou seoi-nage Uzbeka Mirali Sharipova na ippon a v dalším kole narazil na Maďara Miklóse Ungváriho. V takticky vedeném zápase dvou veteránů dostal v polovině třetí minuty přísné šido za bránění v úchopu. V poslední minutě si svým levým aši-waza vzal šido zpátky, ale vzápětí polevil v koncentraci a deset sekund před koncem se po hrubé chybě nechal hodit technikou seoi-nage na ippon.\n\nDex Elmont je primárně levoruký judista, jeho osobní technikou je seoi-nage a o-uči-gari. Jeho velkou výhodou je umění provádět techniky na obě strany.\n\n\n"}
{"id": "927748", "url": "https://cs.wikipedia.org/wiki?curid=927748", "title": "Raúl González Rodríguez", "text": "Raúl González Rodríguez\n\nRaúl González Rodríguez (29. února 1952) je bývalý mexický atlet, chodec, olympijský vítěz na 50 km chůze z roku 1984.\nVe dvaceti letech startoval na olympiádě v Mnichově, kde v závodě na 50 km chůze došel do cíle dvacátý. O čtyři roky později v Montrealu se v olympijském závodě na 20 km chůze umístil na pátém místě. V roce 1978 vytvořil světový rekord na 50 km chůze časem 3:41:20.\nNa olympiádě v Moskvě v roce 1980 startoval v chodeckých závodech na 20 km i 50 km. Na kratší trati skončil šestý, delší trať nedokončil. Při premiéře světového šampionátu v Helsinkách obsadil 9. místo na 20 km chůze a 5. místo na 50 km chůze.\nNejvětší úspěch se mu podařil na olympiádě v Los Angeles v roce 1984: zvítězil v závodě na 50 km chůze a vybojoval stříbrnou medaili v závodě na 20 km chůze.\n"}
{"id": "927749", "url": "https://cs.wikipedia.org/wiki?curid=927749", "title": "Bet-at-home Cup Kitzbühel 2013 – mužská čtyřhra", "text": "Bet-at-home Cup Kitzbühel 2013 – mužská čtyřhra\n\nDo soutěže mužské čtyřhry na tenisovém turnaji Bet-at-home Cup Kitzbühel 2013 nastoupilo šestnáct dvojic. Obhájcem titulu byl česko-rakouský pár František Čermák a Julian Knowle, jehož členové nestartovali společně. Knowleho spoluhráčem se stal argentinský tenista Leonardo Mayer, s nímž v úvodním kole nestačil na dvojici Daniel Brands a Michal Mertiňák. Čermák nastoupil do turnaje s krajanem Lukášem Dlouhým. Pár došel do finále.\n\nSoutěž čtyřhry vyhrál čtvrtý nasazený německý pár Martin Emmrich a Christopher Kas, který ve finále zdolal české turnajové jedničky Františka Čermáka s Lukášem Dlouhým ve dvou setech 6–4, 6–3.\n\n\n"}
{"id": "927752", "url": "https://cs.wikipedia.org/wiki?curid=927752", "title": "Citi Open 2013 – mužská čtyřhra", "text": "Citi Open 2013 – mužská čtyřhra\n\nDo soutěže mužské čtyřhry na tenisovém turnaji Citi Open 2013 nastoupilo šestnáct dvojic. Obhájcem titulu byl filipínsko-britský pár Treat Conrad Huey a Dominic Inglot, který v semifinále podlehl pozdějším vítězům Benneteauovi se Zimonjićem.\n\nSoutěž čtyřhry vyhrál nenasazený francouzsko-srbský pár Julien Benneteau a Nenad Zimonjić, když ve finále porazil americko-českou dvojici Mardy Fish a Radek Štěpánek po zvládnutých koncovkách setů 7–6 a 7–5.\n\n"}
{"id": "927754", "url": "https://cs.wikipedia.org/wiki?curid=927754", "title": "Sheraton Huzhou Hot Spring Resort", "text": "Sheraton Huzhou Hot Spring Resort\n\nSheraton Huzhou Hot Spring Resort (čínsky 浙江湖州喜来登温泉度假酒店) je luxusní ****½ hotel a rezort, situovaný v Huzhou (Chu-čou) v Číně. Otevření bylo naplánováno na srpen 2013. Již nyní má přezdívky jako „hotel podkova“ nebo „hotel kobliha“, kvůli svému semitoroidnímu tvaru. Má 27 pater, 321 pokojů, 37 vil, 40 apartmánů a prezidentské apartmá. Zázemí hotelu disponuje parkovištěm, je v něm fitness a wellness centrum, 4 restaurace, kavárna, bazén pro děti, pokoje s terasami. Všechny pokoje jsou klimatizované a do vybavení i v základní nabídce patří plazmové televizory se satelitními kanály, dokovací stanice pro iPhone, trezor, koupelna s vanou a sprchou. Byl navržen a vypracován architektem Jansongem Ma ze studia MAD a postaven šanghajskou skupinou Feizhou Group. Patří do řetězce Sheraton Hotels and Resorts, což je značka Starwood Hotels and Resorts Worldwide's. Má bezbariérový přístup. Zvláštností je, že díky podsvícení po celé své ploše dokáže měnit barvu.\n\n"}
{"id": "927755", "url": "https://cs.wikipedia.org/wiki?curid=927755", "title": "Bet-at-home Cup Kitzbühel 2013", "text": "Bet-at-home Cup Kitzbühel 2013\n\nBet-at-home Cup Kitzbühel 2013 byl profesionální tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Tennis Stadium Kitzbühel. Konal se mezi 28. červencem až 3. srpnem 2013 v rakouském alpském letovisku Kitzbühel jako 69. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byl dvacátý třetí tenista světa Philipp Kohlschreiber z Německa, kterého ve druhém kole vyřadil Mayer.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "927757", "url": "https://cs.wikipedia.org/wiki?curid=927757", "title": "Česko na Halovém mistrovství světa v atletice 1993", "text": "Česko na Halovém mistrovství světa v atletice 1993\n\nHalového MS v atletice 1993 se ve dnech 12. – 14. března účastnilo 6 českých atletů (5 mužů a 1 žena). Šampionát probíhal v kanadském Torontu, v hale SkyDome (dnes Rogers Centre).\n\nČeským reprezentantům se nepodařilo získat žádný cenný kov. Nejlepšího výsledku dosáhla Šárka Kašpárková, jež ve finále trojskoku obsadila výkonem 13,81 m 7. místo. Poprvé se na programu halového MS objevil jako ukázková disciplína mužský sedmiboj, který se později stal tradiční součástí halových šampionátů v atletice (na HME poprvé v roce 1992). Sedmiboje v Torontu se účastnil Robert Změlík, avšak pátou disciplínu již kvůli zdravotním problémům neabsolvoval a ze závodu odstoupil. \n\nSedmiboj\n\n"}
{"id": "927759", "url": "https://cs.wikipedia.org/wiki?curid=927759", "title": "Jan Kratochvíle", "text": "Jan Kratochvíle\n\nJan Kratochvíle (9. května 1828 Kardašova Řečice – 28. srpna 1880 Praha) byl český právník, novinář a politik, v 2. polovině 19. století poslanec Českého zemského sněmu a Říšské rady.\n\nProfesí byl právníkem. Měl praxi v Soběslavi, později působil jako právník v Praze. Publikoval právní studie. V letech 1864 a 1865 přispíval pro \"Národní listy\" sérií novinářských reportáží ze sněmu. Sepsal podrobné pojednání o obecním řádu (systém komunálních voleb).\n\nPo obnovení ústavního života v Rakouském císařství počátkem 60. let 19. století se zapojil do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Tábor – Mladá Vožice – Soběslav – Veselí) do Českého zemského sněmu. Zvolen byl jako oficiální kandidát českého volebního výboru (Národní strana). Opětovně byl zvolen do sněmu za týž obvod v zemských volbách v lednu 1867 i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy praktikovali politiku pasivní rezistence, při níž bojkotovali práci zemského sněmu. Kvůli absenci tak byli zbavování mandátů a v nově vypsaných doplňovacích volbách byli vesměs manifestačně voleni znovu. Kratochvíle byl takto Zbaven mandátu pro absenci v září 1868. Zvolen byl znovu v doplňovacích volbách v září 1869. Mandát obhájil také v řádných zemských volbách v roce 1870 a zemských volbách v roce 1872. Následovala opět ztráta mandátu pro neúčast na práci sněmu a opětovné zvolení v doplňovacích volbách v říjnu 1873. Po další ztrátě poslaneckého křesla již ale na jeho místo ve volebním obvodu Tábor – Mladá Vožice – Soběslav – Veselí usedl roku 1874 Emanuel Kletečka.\n\nV téže době také několikrát zasedal v Říšské radě (celostátní zákonodárný sbor), kam ho vyslal zemský sněm poprvé v květnu 1864 (tehdy ještě Říšská rada nevolena přímo, ale tvořena delegáty jednotlivých zemských sněmů). Znovu sem byl delegován v roce 1871. Nedostavil se ale do sněmovny, a proto byl jeho mandát 11. června 1872 prohlášen za zaniklý. Do vídeňského parlamentu byl zvolen i v prvních přímých volbách do Říšské rady roku 1873 za kurii venkovských obcí, obvod Tábor, Pelhřimov atd. I nyní ale postupoval ve shodě s českou politickou reprezentací a bojkotoval práci parlamentu. Z politických důvodů se nedostavil do sněmovny, čímž byl jeho mandát prohlášen za zaniklý.\n\nV posledních letech před smrtí se s rodinou ocitl v „\"krutých ekonomických poměrech\".“ V dubnu 1879 onemocněl a od té doby již se neuzdravil. Zemřel na zánět plic v zemském ústavu pro choromyslné.\n"}
{"id": "927761", "url": "https://cs.wikipedia.org/wiki?curid=927761", "title": "Seznam jezdců mistrovství světa superbiků", "text": "Seznam jezdců mistrovství světa superbiků\n\nToto je jmenný seznam všech jezdců, kteří se zúčastnili alespoň jednoho závodu mistrovství světa superbiků od sezony 2011 dále. Statistiky současné sezony (2013) zde ještě zaznamenány nejsou.\n"}
{"id": "927763", "url": "https://cs.wikipedia.org/wiki?curid=927763", "title": "Michal Janec", "text": "Michal Janec\n\nMichal Janec (* 28. dubna 1992 v Žilině) je slovenský fotbalový obránce, od srpna 2015 působící v TJ Iskra Borčice. Mimo Slovensko působil v Česku.\n\nSvou fotbalovou kariéru začal v Žilině, kde se v roce 2010 propracoval přes mládežnické kategorie do prvního týmu. V roce 2011 působil na hostování v Rimavské Sobotě a poté hostoval v Liptovský Mikuláš. V zimním přestupovém období sezony 2012/13 přestoupil do českého týmu FC Slovan Liberec, který se pro něj stal prvním zahraničním angažmá. Za první mužstvo neodehrál žádný zápas. Působil na hostování v jiných klubech. Konkrétně v průběhu podzimní části ročníku 2013/14 odešel do Ružomberoku, na jaře 2014 hrál za český Třinec, v průběhu podzimu 2014 zamířil do českého Kolína, a v jarní části sezony 2014/15 nastoupoval v dresu Lokomotívy Zvolen. V létě 2015 Liberec definitivně opustil a podepsal kontrakt s klubem TJ Iskra Borčice, tehdejším nováčkem druhé slovenské ligy.\n\nMichal Janec nastoupoval v minulosti za reprezentační výběry Slovenska do 19 a 21 let.\n\n"}
{"id": "927765", "url": "https://cs.wikipedia.org/wiki?curid=927765", "title": "Horská služba České republiky", "text": "Horská služba České republiky\n\nHorská služba České republiky je označení horské služby, kterou v České republice vykonávají v několika českých pohořích dobrovolníci v občanském sdružení Horská služba České republiky, o. s. (IČO 00506311, založeno 25. června 1990) a od roku 2005 též profesionálové v organizaci Horská služba ČR, o. p. s. Tyto organizace navazují na činnost krkonošské horské služby, která vznikla v Krkonoších v letech 1934–1935 a v dalších pohořích ve 40. a 50. letech 20. století.\n\nJiž v roce 1850 vznikla koncesovaná služba horských průvodců a nosičů, pro niž byla vyžadována znalost první pomoci. Před vznikem horské služby školili lékaři v poskytování první pomoci v horách místní hasiče, členy spolků zimních sportů a místní obyvatele. V zimě 1900 proběhla v Krkonoších první organizovaná záchranná akce.\n\n24. března 1913 zahynuli v Krkonoších při závodě v běhu na 50 km Bohumil Hanč a Václav Vrbata. Vrbata Hančovi při pokusu o jeho záchranu poskytl část svého oděvu, čímž obětoval i svůj život. Na jeho památku je 24. březen slaven jako Den Horské služby v ČR.\n\nPřed zimou 1934 byl v Krkonoších vytvořen samostatný záchranný sbor o šesti oddílech (oddíl hasičů, oddíl učitelů lyžování a sportovní oddíly). 12. května 1935 byla založena jednotná organizace Horské služby v Krkonoších. Předsedou byl okresní hejtman ve Vrchlabí (tehdy jím byl Vladimír Záboj Vaina, který dříve sehrál roli i v případu Hanče a Vrbaty). Pro účely pomoci turistům bylo postaveno prvních pět stanic první pomoci.\n\nPo dobu druhé světové války byla formálně činnost přerušena, fakticky však pokračovala. V září 1945 byla v Krkonoších obnovena Horská záchranná služba (HZS). V následujících letech vznikly záchranářské spolky v dalších pohořích:\n\nV roce 1950 aktiv dobrovolných pracovníků HZS požádal o zařazení do Státního výboru pro tělesnou výchovu a sport v Praze a byly schváleny stanovy HZS. Státní výbor pro tělesnou výchovu a sport byl v roce 1957 transformován v Československý svaz tělesné výchovy, Horská služba do něj patřila i nadále. 1. prosince 1954 vznikla jednotná celostátní Horská služba sloučením české Horské záchranné služby a slovenské Tatranské horské služby, dosavadní dobrovolné spolky byly rozpuštěny. Byly vytvořeny oblastní komise HS.\n\nOd 21. června 1968 byla československá \"Horská služba\" členem IKAR (Mezinárodní federace záchranných služeb) při UIAA (Union Internationale des Associations d´Alpinisme). Od 1. ledna 1975 a poté znovu od roku 1986 měla Horská služba nový statut. V roce 1969 byla struktura horské služby federalizována na českou a slovenskou část. V roce 1993 došlo k úplnému oddělení slovenské horské služby od české.\n\nOd roku 1990 existovalo Sdružení horských služeb ČR. Jednotlivé oblasti (Šumava, Krušné hory, Jizerské hory, Krkonoše, Orlické hory, Jeseníky a Beskydy) měly jako občanská sdružení vlastní právní subjektivitu. V roce 2001 oblastní sdružení zanikla a Sdružení horských služeb ČR změnilo název na Horská služba České republiky, o. s. Občanské sdružení bylo financováno převážně z rozpočtu Ministerstva zdravotnictví. Od roku 2004 převzalo garanci Ministerstvo pro místní rozvoj v rámci podpory cestovního ruchu a koncem roku 2004 zřídilo novou obecně prospěšnou společnost Horská služba ČR, o. p. s., která od 1. ledna 2005 převzala odpovědnost za činnost horské služby v České republice a má podle statutu za úkol spolupracovat s dosavadním občanským sdružením.\n\nZákon o horské službě České republiky byl připravován od 90. let 20. století. Ve volebním období 1998–2002 byl v parlamentu dvakrát projednáván poslanecký návrh zákona o horské službě České republiky, který v obou případech předložili poslanci Vojtěch Filip (KSČM), Alena Svobodová (KSČM) a Michael Kuneš (ČSSD), v roce 2002 postoupil návrh zákona až do druhého čtení v Poslanecké sněmovně. Zákon měl kromě povinností a způsobu financování Horské služby ČR upravovat i povinnosti návštěvníků horských oblastí, provozovatelů služeb a organizátorů sportovních a turistických akcí v horských oblastech. Horské službě návrh přiznával postavení horské stráže jako správního orgánu (veřejné stráže). Horské služby v jednotlivých horských oblastech měly mít vlastní subjektivitu, sdružovat je měla podle druhého návrhu státní příspěvková organizace Sdružení horských služeb ČR. Vláda s návrhy vyjádřila kvůli věcným i legislativně technickým vadám nesouhlas. Nesouhlas vyjádřily rovně oba poslanecké výbory, které návrh projednávaly.\n\nV roce 2007 předložilo Ministerstvo pro místní rozvoj věcný návrh zákona o horské službě. Příprava však byla zastavena kvůli protichůdnosti stanovisek k návrhu a pracovní skupina MMR měla předat do mezirezortního připomínkového řízení soupis problémových tezí, které po projednání měly být předloženy vládě k rozhodnutí. V roce 2008 byla připravována jak varianta, že by náklady na provoz Horské služby platil nadále stát, tak varianta, že by náklady byly účtovány osobám, které byly ošetřovány nebo v jejichž zájmu se uskutečnil jiný zásah (přijetí této varianty bylo nejpravděpodobnější), i další varianta, podle níž by provozovatelé lyžařských areálů povinně museli pojistit své návštěvníky. Zákon by určil povinnosti horské služby a vymezil oblasti její působnosti.\n\nDo zákona č. 301/2009 Sb., který původně podle vládního návrhu měl být jen novelou zákona o civilním letectví, se jako jeden z přílepků dostala část, která vložila s účinností od 1. ledna 2010 do zákona č. 159/1999 Sb., o některých podmínkách podnikání v oblasti cestovního ruchu (zákona o cestovním ruchu), doposud regulujícím činnost cestovních kanceláří a agentur, část druhou a nové paragrafy 11a, 11b a 11c, definující obsah činnosti horské služby a přisuzující tuto činnost výhradně obecně prospěšné společnosti založené za tímto účelem ministerstvem pro místní rozvoj. Svoji činnost vykonává horská služba podle tohoto znění samostatně anebo v rámci integrovaného záchranného systému. Přílepkový pozměňovací návrh podal nejprve 6. května 2009 poslanec Miloslav Vlček (ČSSD) jako pozměňovací návrh B, v opakovaném druhém čtení 9. června 2009 pak poslanec Jindřich Valouch (ČSSD) jako pozměňovací návrhy C1 až C3. V plénu o tomto pozměňovacím návrhu nikdo z poslanců nediskutoval. Zpravodaj před hlasováním zdůraznil, že se jedná o přílepek, který naprosto nesouvisí s návrhem zákona, ale vyjádřil k tomuto pozměňovacímu návrhu neutrální postoj s mírným doporučením, ministr dopravy jako předkladatel vládního návrhu zákona vyjádřil neutrální postoj ministerstva dopravy (resortně příslušný ministr pro místní rozvoj nebyl rozpravě přítomen a nevyjádřil se). Na první pokus návrh nebyl přijat (ze 109 přítomných poslanců se pro vyjádřilo 54 a proti 22 poslanců), poslanec Václav Snopek (KSČM) však poté zpochybnil hlasování s tím, že prý chtěl hlasovat pro, ale hlasovací zařízení to nezaregistrovalo. Při druhém pokusu hlasovalo ze 102 poslanců pro 56, proti 27. Pro přílepek hlasovali zejména poslanci ČSSD a KSČM (z těchto stran také nikdo nehlasoval proti), proti přílepku hlasovalo zejména 22 poslanců ODS. Zákonem č. 341/2015 Sb. byl s účinností od 29. 12. 2015 přidán ještě § 11d, který pojednává o financování horské služby.\n\nPřílepek z roku 2009 podle Michala Klimeše, náčelníka Horské služby v Jeseníkách, jen popsal to, co už na horách fungovalo předtím. Jedinou změnou je podle něj vymezení pojmu lyžařského areálu, které umožňuje upravit vztah mezi jejich provozovateli a horskou službou. Tato definice zároveň odkazuje na novou ČSN 01 8027 Značení a zabezpečení v zimním středisku, která platila od února 2009.\n\nPodle § 11b zákona o cestovním ruchu výkon činnosti horské služby vyjmenované v § 11a zákona o cestovních ruchu zajišťuje v rámci své územní působnosti samostatně nebo jako složka integrovaného záchranného systému výhradně obecně prospěšná společnost, zřízená Ministerstvem pro místní rozvoj. Kromě toho zajišťuje smluvně také činnosti v lyžařských areálech, pokud to má uvedeno v zakládací listině nebo ve statutu a nejsou tím tím ohroženy její základní činnosti stanovené zákonem. Lyžařským areálem se podle § 11c zákona o cestovních ruchu rozumí lyžařská oblast vytvořená za účelem provozování zimních sportů, vybavená dopravními zařízeními, sjezdovými a běžeckými tratěmi, lyžařskými cestami a ostatními specifickými tratěmi, značená podle českých technických norem určených pro značení, zabezpečení a pohyb v lyžařském areálu.\n\nV Horské službě ČR pracuje v roce 2007 asi 100 profesionálních záchranářů, 350 dobrovolných a 60 čekatelů. Profesionální členové patří pod organizaci Horská služba ČR, o. p. s. (obecně prospěšná společnost, IČO 27467759, ve statutu zapsán též anglický název \"Mountain Rescue Service\"), dobrovolníci pod občanské sdružení Horská služba České republiky, o. s. (IČO 00506311, založeno 25. června 1990). Statutárním orgánem o. p. s. je správní rada, nejvyšším orgánem o. s. je valná hromada. Ředitel o. p. s. používá tradiční označení \"Náčelník Horské služby ČR\". Od roku 2006 je zřizovatelem Horské služby ČR, o. p. s., Ministerstvo pro místní rozvoj České republiky, a to na základě usnesení vlády ČR č. 827 z 1. září 2004 a zakládací listiny MMR ČR z 19. listopadu 2004 a byla zapsána do rejstříku o. p. s. u Krajského soudu v Hradci Králové dne 21. prosince 2004.\n\nPracovníci Horské služby nejsou úředními osobami a nemají kontrolní ani sankční pravomoci. Tyto pravomoci mají například pracovníci správ národních parků (například KRNAP).\n\nV roce 2007 působila Horská služba v Krkonoších, Jizerských, Krušných a Orlických horách, v Jeseníkách, v Beskydech a na Šumavě. Sídlo má ve Špindlerově Mlýně, úřad, zabývající se ekonomickými a personálními záležitostmi, má v Praze v Zátopkově ulici. Obecně prospěšná společnost i občanské sdružení se člení na sedm oblastí podle jednotlivých pohoří, základními jednotkami jsou okrsky. Republikovým náčelníkem Horské služby ČR, o. p. s., je Jiří Brožek. Jediným statutárním zástupcem HS ČR, o. s., je předseda Rady HS ČR, o. s., i předseda rady oblasti Krkonoše Adolf Klepš.\n\nTýdně vyjedou pracovníci Horské služby v sezoně asi k 600 případům. Kromě poskytování první pomoci Horská služba také pravidelně sleduje lavinové nebezpečí a vývoj počasí a vydává odpovídající varování. Věnuje se preventivní a osvětové činnosti. Udržuje zimní tyčové značení (a pravděpodobně i Němé značky Krkonoš), zatímco běžné turistické značení zřizuje a udržuje Klub českých turistů a v Krkonoších na základě dohody s KČT správa KRNAP. K výjezdům používají pracovníci sněžné skútry (od roku 1967), lyže, svozné saně, záchranářské psy, horolezeckou výstroj atd.\n\nZásahy účtuje Horská služba pouze zahraničním turistům.\n\nHorská služba ČR neměla jednotné telefonní číslo (kromě standardních 9ciferných telefonních čísel bylo lze použít číslo záchranné služby 155, přes polský signál číslo 112). Od 15. prosince 2012 používá číslo 1210 (v příhraničí lépe s národní předvolbou, tj. +420 1210), na které není volání bezplatné, ale služba je v sítích všech českých operátorů brána jako přístup na tísňové linky.\n\nCeloroční:\nPouze v zimním období:\n\n\nDenně:\n\nPouze v létě:\n\nPouze v sobotu a neděli:\n\n\nPouze v sobotu a neděli:\n\n\n\n\nPouze v sobotu a neděli:\n\n"}
{"id": "927778", "url": "https://cs.wikipedia.org/wiki?curid=927778", "title": "Marco Minnemann", "text": "Marco Minnemann\n\nMarco Minnemann (* 24. prosince 1970 Hannover) je německý bubeník a kytarista. V roce 2010 odehrál turné s kapelou Adrian Belew Power Trio a vydal společné album s Treyem Gunnem nazvané \"Modulator\". V následujících letech hrál na turné Stevena Wilsona k albu \"Grace for Drowning\" (na albu samotném nehrál) a v roce 2013 hrál na jeho albu \"The Raven That Refused to Sing (And Other Stories)\". Od roku 2011 je spolu s kytaristou Guthrie Govanem a baskytaristou Bryanem Bellerem členem skupiny The Aristocrats. Během své kariéry spolupracoval s řadou dalších hudebníků, mezi které patří Tony MacAlpine, Eddie Jobson, The Kelly Family, Tony Levin nebo Jordan Rudess.\n"}
{"id": "927779", "url": "https://cs.wikipedia.org/wiki?curid=927779", "title": "Finále Grand Prix IAAF 1990", "text": "Finále Grand Prix IAAF 1990\n\n6. Finále Grand Prix IAAF – lehkoatletický závod, který se odehrál 7. září roku 1990 v Athénach na stadionu Olympijském stadionu. \n"}
{"id": "927780", "url": "https://cs.wikipedia.org/wiki?curid=927780", "title": "Arsi Harju", "text": "Arsi Harju\n\nArsi Ilari Harju (* 18. března 1974 Kurikka) je finský atlet, vrhač, olympijský vítěz ve vrhu koulí z roku 2000.\nJeho prvním mezinárodním úspěchem byla bronzová medaile ve vrhu koulí na juniorském mistrovství Evropy v roce 1993. Stejnou medaili v kategorii dospělých vybojoval na halovém mistrovství Evropy v roce 1998. Na evropském šampionátu pod širým nebem o půl roku později v Budapešti skončil devátý. Dostal se do finále ve vrhu koulí na mistrovství světa v roce 1999, ale zde neměl ani jeden platný pokus.\nVyvrcholením jeho sportovní kariéry byla olympiáda v Sydney v roce 2000. Nejprve si v kvalifikaci vytvořil osobní rekord 21,39 a poté zvítězil ve finále výkonem o deset centimetrů kratším. O rok později na mistrovství světa v Edmontonu získal ve vrhu koulí bronzovou medaili.\n\n"}
{"id": "927782", "url": "https://cs.wikipedia.org/wiki?curid=927782", "title": "Giuseppe Dordoni", "text": "Giuseppe Dordoni\n\nGiuseppe \"Pino\" Dordoni (28. června 1926 Piacenza – 24. října 1998 tamtéž) byl italský atlet, chodec, olympijský vítěz na 50 km chůze z roku 1952.\nJako chodec začínal nejdříve na trati 20 km, později se orientoval na delší vzdálenosti. Na mistrovství Evropy v Bruselu v roce 1950 zvítězil v závodě na 50 km chůze. O dva roky později v Helsinkách vybojoval na stejné trati olympijské zlato. V následujících letech už takových úspěchů nedosáhl. Na olympiádě v Melbourne v roce 1956 skončil devátý v závodě na 20 km chůze, do cíle stejného závodu na evropském šampionátu o dva roky později došel jako šestý. Při svém posledním olympijském startu v Římě v roce 1960 skončil v závodě na 50 km chůze sedmý.\n\nPo skončení aktivní kariéry se stal trenérem. Mezi jeho svěřence patřili mj. Abdon Pamich nebo Maurizio Damilano.\n"}
{"id": "927797", "url": "https://cs.wikipedia.org/wiki?curid=927797", "title": "Jean Margéot", "text": "Jean Margéot\n\nJean kardinál Margéot (3. února 1916, Quatre-Bornes, Mauricius – 17. července 2009, Bonne-Terre, Vacoas) byl mauricijský římskokatolický kněz, biskup v Port Louis, kardinál.\n\nStudoval v semináři v Port Louis, kněžské svěcení přijal 17. prosince 1938 v Římě. Pokračoval ve studiích na papežské univerzitě Gregoriana. Po návratu na Mauricius působil v diecézi Port Louis, plnil také funkci administrátora diecéze, věnoval se duchovní formaci kněží. V letech 1956 až 1968 byl generálním vikářem diecéze. Dne 6. února 1969 byl jmenován biskupem Port Louis. Biskupské svěcení přijal 4. května 1969. Při konzistoři v červnu 1988 ho papež Jan Pavel II. jmenoval kardinálem. Po dovršení kanonického věku byl uvolněný z funkce biskupa.\n"}
{"id": "927800", "url": "https://cs.wikipedia.org/wiki?curid=927800", "title": "Cecil McBee", "text": "Cecil McBee\n\nCecil McBee (* 19. května 1935 Tulsa, Oklahoma) je americký jazzový kontrabasista. Nejprve hrál na klarinet, ke kontrabasu přešel až ve svých sedmnácti letech. Později byl členem armádní skupiny a v roce 1959 doprovázel zpěvačku Dinah Washington. Později hrál s Paulem Winterem a když se přestěhoval do New Yorku, hrál například s Jackie McLeanem (1964), Wayne Shorterem (1965−1966), Yusefem Lateefem (1967−1969) a Alice Coltrane (1969−1972). Později vydal několik alb jako leader a spolupracoval s mnoha dalšími hudebníky. Věnoval se rovněž pedagogické činnosti na Harvardově univerzitě a New England Conservatory.\n"}
{"id": "927801", "url": "https://cs.wikipedia.org/wiki?curid=927801", "title": "Václav Roháč", "text": "Václav Roháč\n\nVáclav Roháč (* 5. dubna 1966, Valtice) je český výtvarník a ilustrátor. Pochází z Valtic na Břeclavsku, žije a tvoří převážně v Praze, někdy na Moravě.\n\nIlustroval patnáct knih, je autorem několika komiksů a spoluautorem textu pohádkové knížky \"Poník jako sen\". Vytvořil také ilustrace k populárně-naučnému kreslenému seriálu \"Pohádková vlastivěda\" nebo samolepky pro protidrogovou prevenci mládeže. Navrhuje obaly pro hudební nosiče a věnuje se i volné tvorbě (především olejomalba a perokresba). Svými obrázky vymaloval stěny škol i dětských oddělení nemocnic. Dlouhodobě spolupracuje s Městskou knihovnou v Šumperku. Ilustroval také populární dětskou sérii \"Děsné české dějiny\". Od poloviny roku 2013 začal úzce spolupracovat s Národním muzeem v Praze (Národopisné muzeum - Musaion) jako ilustrátor projektů o národních zvycích.\n\nČasto zpodobňuje historická auta a techniku vůbec, což se promítlo i do zatím posledního autorského cyklu \"Ladění Rusic\", v němž zpracovává výjevy z novodobé české historie. Při tvorbě tohoto retro cyklu se opřel o poeticky a vtipně laděný výtvarný rukopis Josefa Lady. Z tohoto projektu vznikla autorská kniha Ze svobody do svobody - sto obrazů jízdy totalitou.\n\nV roce 2018 stvořil, v rámci volební kampaně, čtyřdílnou komiksovou sérii Pražáček Ten, která vycházela v mnoha set tisícových nákladech a stala se tak pravděpodobně nejmasověji vydávaným českým komiksem za posledních několik dekád. Volebních tiskovin vyšlo dohromady více než 2.000.000 kusů.\n\n\n"}
{"id": "927802", "url": "https://cs.wikipedia.org/wiki?curid=927802", "title": "Mijaín López", "text": "Mijaín López\n\nMijaín López Núñez (* 20. srpna 1982 Santiago de Cuba, Kuba) je kubánský zápasník, reprezentant v zápase řecko-římském. V roce 2008 na olympijských hrách v Pekingu v kategorii do 120 kg a v roce 2012 na hrách v Londýně ve stejné kategorii vybojoval zlatou medaili. V roce 2004 na hrách v Athénách v této kategorii vybojoval páté místo.\n\nV letech 2005, 2007, 2009 a 2010 vybojoval zlato, v letech 2006 a 2011 stříbro na mistrovství světa. Na mistrovství světa startoval také v roce 2001 kdy vybojoval 6. místo a v letech 2002 a 2003, kdy obsadil 13., respektive 16. místo. V roce 2003, 2007 a 2011 vyhrál Pan-Americké hry.\n\n"}
{"id": "927807", "url": "https://cs.wikipedia.org/wiki?curid=927807", "title": "Finále Grand Prix IAAF 1989", "text": "Finále Grand Prix IAAF 1989\n\n5. Finále Grand Prix IAAF – lehkoatletický závod, který se odehrál 1. září roku 1989 v Monte Carlu na stadionu Stade Louis II.. \n"}
{"id": "927808", "url": "https://cs.wikipedia.org/wiki?curid=927808", "title": "Toxodon", "text": "Toxodon\n\nToxodon je rod vyhynulého savce, který žil v období pliocénu až pleistocénu na území Jižní Ameriky. Byl asi 2,7 metru dlouhý, v kohoutku byl vysoký 1,5 metru a vážil okolo 1,5 tuny. Jedním z prvních přírodovědců, kteří našli jeho zkameněliny, byl Charles Darwin, který získal lebku Toxodona v Uruguayi. Později objevil více jeho pozůstatků, jež všechny zaslal do Velké Británie známému přírodovědci a paleontologu Richardu Owenovi, který toxodona r. 1837 popsal. To, že se fosílie toxodonů z různých lokalit navzájem liší je jeden z mnoha důkazů evoluce.\n\nVědci se zpočátku domnívali, že Toxodon žil obojživelným způsobem života, podobně jako dnešní hroši, čemuž nasvědčovaly nozdry, umístěné vysoko na hlavě. Jeho fosílie jsou však nalézány v oblastech suchých a polosuchých. Po prozkoumání jeho kostry vyšlo najevo, že se stavbou těla podobal spíše dnešním nosorožcům.\n\nPříčinou zániku jednoho z nejznámějších prehistorických savců mohli být pralidé, protože v blízkosti mnoha koster toxodonů byly nalezeny hroty šípů.\n\"Toxodon\" je znám především svou rolí ve čtvrté epizodě fiktivně dokumentárního seriálu Prehistorický park. Zde je vyslovena domněnka, že podobně jako hroch obýval \"Toxodon\" okolí jezer.\n"}
{"id": "927810", "url": "https://cs.wikipedia.org/wiki?curid=927810", "title": "USS Makin Island (LHD-8)", "text": "USS Makin Island (LHD-8)\n\nUSS Makin Island (LHD-8) je víceúčelová vrtulníková výsadková loď námořnictva Spojených států amerických postavená v letech 2004–2009 jako osmá a poslední jednotka třídy \"Wasp\". Loď je určena k naložení, přepravě, provedení výsadku, velení a následné podpoře jednotky americké námořní pěchoty o 2000 mužů (Marine Expeditionary Unit – MEU). Ta je z její paluby přepravována vzduchem pomocí vrtulníků, či po moři vyloďovacími čluny, vznášedly Landing Craft Air Cushion a obojživelnými vozidly. Z paluby \"Makin Island\" také mohou operovat kolmostartující letouny AV-8B Harrier II.\n\nOproti ostatním jednotkám třídy \"Wasp\" byla \"Makin Island\" postavena v modifikované podobě a je přechodem k následující třídě \"America\". Liší se zejména použitým pohonným systémem koncepce CODLOG, díky kterému má plavidlo, mimo jiné, lepší ekonomii provozu a o cca 90 mužů menší posádku. Z výše uvedených důvodů některé prameny považují \"Makin Island\" za samostatnou třídu. Přes rozsáhlé vnitřní změny se loď od svých sesterských plavidel vnějškově liší pouze komíny nakloněnými na pravobok.\n\nKontrakt na stavbu \"Makin Island\" byl zadán roku 2002 loděnici Northrop Grumman (dříve Litton Ingalls Shipbuilding) v Pascagoule ve státě Mississippi. Stavba plavidla byla zahájena v 14. února 2004, přičemž na vodu byl trup lodě spuštěn 22. září 2006. Námořní zkoušky hotového plavidla byly zahájeny v prosinci 2008 a do operační služby \"Makin Island\" vstoupila v říjnu 2009. Zpoždění stavby plavidla způsobil hurikán Katrina, který na \"Makin Island\" způsobil škody ve výši cca 360 milionů dolarů.\n\n\"Makin Island\" je vybavena bojovým řídícím systémem SSDS Mk.2 Mod.3A. Radary dlouhého dosahu, sloužící například k navádění palubních stíhaček, představuje 3D typ SPS-48E a 2D typ SPS-49(V)9. Detekci nepřátelských protilodních střel zajišťuje radar SPQ-9B, hladinové cíle monitoruje radar SPS-67(V)5 a k navigaci slouží radar SPS-73. Sonar je typu WSC-1. Loď je vybavena systémem radiotechnického průzkumu a rušení SLQ-32B(V)3. Obrannou funkci plní šest vrhačů klamných cílů Mk.36 SRBOC, pasivní koutové odražeče AN/SLQ-49, bóje SSQ-95(V) a vlečené cíle AN/SLQ-25 Nixie.\n\nVýsadek až 1687 vojáků námořní pěchoty je z lodí přepravován pomocí vrtulníků, vyloďovacích člunů či vznášedel. Hangár pro vrtulníky zabírá zadní třetinu plavidla. S letovou palubou je spojen dvěma výtahy o nosnosti 34 t. Jeden výtah je na levoboku a druhý na pravoboku. Oba jsou v případě potřeby sklopné. Kapacita \"Makin Island\" činí 42 vrtulníků CH-46, či 28 letadel Harrier. Neseny mohou být i další typy, například bitevní vrtulníky AH-1 Cobra. Složení leteckého parku je přizpůsobeno konkrétnímu úkolu, který loď plní. Plánováno je nasazení až 19 nových letadel F-35B.\n\nVyloďovací čluny a vznášedla operují ze zaplavitelného palubního doku umístěného na zádi pod hangárem. Dok má délku 91 metrů a šířku 15 metrů. Kapacita doku činí tři vznášedla LCAC, nebo dva čluny LCU, či šest člunů LCM-8. Lze do něj umístit i 40 obojživelných obrněných transportérů AAV7. Při jeho zaplavení se výtlak lodě zvětší o dalších 15 000 tun.\n\n\"Makin Island\" nese celou řadu obranných systémů. Dvě osminásobná odpalovací zařízení Mk.29 lze využít jak pro starší protiletadlové řízené střely krátkého dosahu Sea Sparrow, tak pro střely středního dosahu ESSM. Blízkou obranu proti letadlům a protilodním střelám zajišťují dva raketové komplety RAM a dva 20mm kanónové komplety Phalanx Block IB. Doplňkovou výzbroj tvoří tři 25mm kanóny M242 Bushmaster a šest 12,7mm kulometů M2HB.\n\nNa rozdíl od starších jednotek třídy \"Wasp\" pohání \"Makin Island\" pohonný systém hybridní koncepce CODLOG, který tvoří dvě plynové turbíny General Electric LM2500+ s výkonem po 26 110 kW a dva elektromotory Alstom s výkonem po 3730 kW, kterým energii dodává šest dieselgenerátorů Fairbanks-Morse s výkonem po 4000 kW. Dvojice lodních šroubů Rolls Royce má nastavitelné lopatky. Pouze elektromotory loď pohánějí při rychlostech do 13 uzlů. Pohonné systémy jsou umístěny ve dvou strojovnách. Toto řešení přináší oproti sesterským lodím značnou úsporu paliva, k čemuž přispívá také profilovaný výstupek na zádi trupu. Dosah je 9500 námořních mil při rychlosti 20 uzlů.\n"}
{"id": "927811", "url": "https://cs.wikipedia.org/wiki?curid=927811", "title": "Římskokatolická farnost u kostela sv. Tomáše, Brno", "text": "Římskokatolická farnost u kostela sv. Tomáše, Brno\n\nŘímskokatolická farnost u kostela sv. Tomáše, Brno je územním společenstvím římských katolíků v rámci děkanátu Brno brněnské diecéze s farním kostelem svatého Tomáše. Farnost má územní charakter a je vymezena konkrétními brněnskými ulicemi. \nNa tehdejším brněnském předměstí založil kolem roku 1350 moravský markrabě Jan Jindřich kostel a klášter augustiniánů, který byl v roce 1645 během švédského obléhání Brna značně poškozen. Od roku 1662 probíhala stavební obnovou kostela v duchu barokního tvarosloví pod vedením Jana Křtitele Erny. V průběhu 18. století byl postaven konvent a nová prelatura. Po zrušení kláštera císařem Josefem II. byla 1. září 1784 ustavena u kostela farnost.\n\nV letech 1942 až 1948 byl kaplanem ve farnosti Petr Lekavý. Od 1. srpna 1997 do srpna 2013 byl farářem R. D. Mgr. Petr Vrbacký. Od 1. září 2013 je farářem Mons. Dr. Jan Mráz.\nZ farnosti pochází kněz Tomáš Holý (k červnu 2016 farář ve Žďáru nad Sázavou I). Ten slavil svoji primici ve farním kostele 25. června 2000 \nPosvěcení kostela se slaví 13. března (Dne 13. 3. 1356 posvětil olomoucký biskup Jan Očko z Vlašimi dokončené kněžiště chrámu).\n\nDnem vzájemných modliteb farností za bohoslovce a bohoslovců za farnosti brněnské diecéze je 28. květen. Adorační den připadá na 15. července.\n\nFarnost každoročně pořádá farní ples.\n\nVe farnosti se pravidelně koná tříkrálová sbírka. Při sbírce v roce 2016 se vybralo 48 182 korun. V roce 2018 činil výtěžek sbírky 50 059 korun.\n"}
{"id": "927813", "url": "https://cs.wikipedia.org/wiki?curid=927813", "title": "Sudop Praha", "text": "Sudop Praha\n\nSUDOP PRAHA a. s. je česká projektová, inženýrská a konzultační společnost založená 1. dubna 1992, která působí na tuzemském trhu, ale i v zahraničí. Vznikla jako právní nástupce Státního ústavu dopravního projektování (SÚDOP).\n\nPočátek historie celostátního projektového ústavu spadá do roku 1952, kdy byl založen v rámci ministerstva železnic. Po reorganizaci v následujícím roce nesl od 17. listopadu 1953 název Státní ústav dopravního projektování (SÚDOP). Byl nejprve součástí ministerstva dopravy, později samostatným státním podnikem.\n\nV roce 1991 se rozdělil na několik samostatných státních podniků podle územního členění. Právním nástupcem původního ústavu se stal státní podnik SUDOP Praha s. p. Dne 1. dubna 1992 byl transformován do podoby akciové společnosti SUDOP PRAHA a. s. a privatizován. Jediným akcionářem je SUDOP International a. s. stoprocentně ovládaný společností SUDOP GROUP a. s.\n\nV současnosti je podnik jednou z největších projektových kanceláří na českém trhu v oblasti projektování, kdy zaměstnává více než 190 projektantů z oblasti dopravní infrastruktury, inženýrských a pozemních staveb.\n\nSpolečnost je specializovaná na komplexní řešení problematiky dopravní infrastruktury, zejména železničních staveb, silničních a dálničních staveb, systémů městské hromadné dopravy. Navrhuje nejen celkové technické řešení staveb včetně mostních, tunelových a inženýrských objektů, sdělovacích a zabezpečovacích systémů, elektrizace a napájení, ale řeší i otázky řízení a organizace dopravy, dopravní a vozební technologie, opravárenské základny, logistiky, tarifní politiky, ekonomie dopravy a financování, vlivu staveb na životní prostředí.\n\nDalšími oblastmi, ve kterých SUDOP PRAHA a. s. působí, je navrhování pozemních a průmyslových staveb, inženýrských sítí, telekomunikací a energetiky. Součástí činnosti firmy SUDOP PRAHA a. s. je i poradenská činnost zaměřená na oblast regionálného rozvoje, dopravní obslužnosti a financování projektů.\n\n\n\n\n\n"}
{"id": "927814", "url": "https://cs.wikipedia.org/wiki?curid=927814", "title": "Křivák", "text": "Křivák\n\nKřivák může být:\n\n"}
{"id": "927816", "url": "https://cs.wikipedia.org/wiki?curid=927816", "title": "Richárd Weisz", "text": "Richárd Weisz\n\nRichárd Weisz (30. dubna 1879 Budapešť, Maďarsko – 4. prosince 1945 tamtéž) byl maďarský zápasník, reprezentant v zápase řecko-římském. V roce 1908 vybojoval na olympijských hrách v Londýně zlatou medaili v zápase řecko-římském v supertěžké váze.\n\n"}
{"id": "927818", "url": "https://cs.wikipedia.org/wiki?curid=927818", "title": "New Age (hudba)", "text": "New Age (hudba)\n\nNew Age je hudební styl, jehož výrazná část je instrumentální či elektronická (Jean-Michel Jarre). Skutečný vývoj lze sledovat na začátku sedmdesátých let mimo jiné s interprety ambientní hudby. Výrazný je také dotek s world music, reprezentovaný např. interpretem Yanni. Obvyklé je využití syntezátorů, práce s lidským hlasem (zpěvačka Enya), elektrické klávesy, akustické kytary (Medwyn Goodall). Jedním z nejvýznamnějších představitelů New Age je britský hudebník Mike Oldfield, který vyniká kombinací mnoha hudebních nástrojů.\n\nHudba tohoto stylu je typicky optimistická s vizí lepší budoucnosti, zaměřená na pozitivní hodnoty (krása, dobro), které má u posluchače vyvolávat.\n\nAmerická kapela The Velvet Underground poprvé použila termín „New Age“ v názvu skladby z roku 1969.\n"}
{"id": "927819", "url": "https://cs.wikipedia.org/wiki?curid=927819", "title": "Paul Winter", "text": "Paul Winter\n\nPaul Winter (* 31. srpna 1939 Altoona, Pensylvánie) je americký saxofonista. Své první sexteto založil v roce 1961. V polovině šedesátých let si v Brazílii oblíbil bossa novu a v roce 1965 vydal album \"Rio\", které jí bylo značně ovlivněno. Od roku 1967 vede skupinu Paul Winter Consort a zároveň vydává sólová alba. Během své kariéry byl několikrát nominován na cenu Grammy. Věnuje se převážně hudbě stylu new age.\n"}
{"id": "927826", "url": "https://cs.wikipedia.org/wiki?curid=927826", "title": "Rzivost hledíku", "text": "Rzivost hledíku\n\nRzivost hledíku je houbová choroba rostlin způsobená houbou \"Puccinia antirrhini\" z čeledě rzi (\"Pucciniaceae\") a řádu rzi (\"Pucciniales \"). Patogen v ČR parazituje především na rostlině hledik větší (\"Antirrhinum majus\"). \n\nPUCCAN \n\nPodle biolib.cz je pro patogena s označením \"Puccinia antirrhini\" používáno více rozdílných názvů, například \"Dicaeoma antirrhini\".\n\nSeverní a Střední Amerika, Austrálie, Evropa, Afrika\n\nBěžná.\n\nPodle eol.org \n\nNa listech a na stonku světle žluté skvrny. Na skvrnách se, především na rubové straně listu, vyvíjejí plodnice (malé tmavé puchýřky)z kterých se uvolňují hnědé letní spory. Infikované listy postupně hnědnou a zasychají.\n\nListy na rostlině postupně hnědnou a zasychají. Ovlivňuje estetické kvality, rostliny zaostávají v růstu, a nakonec odumírají. \n\nPřezimují spory na napadených rostlinných zbytcích.\n\nVýsadby okrasných rostlin.\n\nSpory patogena jsou přenášeny větrem, odstřikujícími kapkami a hmyzem.\n\nNa podzim pečlivá likvidace všech částí rostliny. Pěstování rezistentních odrůd. \n\nPreventivní postřiky mancozebem (Novozir MN80, DITHANE DG NEO-TEC apod).\n\n"}
{"id": "927835", "url": "https://cs.wikipedia.org/wiki?curid=927835", "title": "Rajka princeznina", "text": "Rajka princeznina\n\nRajka princeznina \"(Astrapia stephaniae)\" je středně velký, asi 37 cm dlouhý pták z Nové Guiney.\nRajku princezninu objevil Carl Hunstein v roce 1884. Byla pojmenována na počest princezny Stéphanie Belgické, manželky korunního prince Rudolfa Rakouského, který prý rajky připomínal.\nRajka princeznina je více známá pod anglickým názvem Princess Stephanie's Astrapia \"(v překladu rajka princezny Stefanie)\". \nRajky princeznina byl použita i na známce z Nové Guiney.\n\nSamec má hlavu a hruď modrozelené a fialové barvy, zbytek těla hnědočerný. Má velmi nápadná široká purpurově černá ocasní pera. Samice mají nenápadné zbarvení – černou hlavu i prsa, hnědé tělo a široká černá ocasní pera.\nRajky obývají horské lesy střední a východní Nové Guiney.\n"}
{"id": "927840", "url": "https://cs.wikipedia.org/wiki?curid=927840", "title": "Římskokatolická farnost Stálky", "text": "Římskokatolická farnost Stálky\n\nŘímskokatolická farnost Stálky je územní společenství římských katolíků s farním kostelem Nanebevzetí Panny Marie v obci Stálky v děkanátu Vranov.\n\nFara se v obci připomíná k roku 1493. Od roku 1560 se zde šířilo luterství. Kostel je původně gotická stavba, barokně přestavěná roku 1631. V roce 1641 je doloženo působení vlastního administrátora. V roce 1657 byla postavena nová fara, a farnost dostala vlastní duchovní správce.\nPo vysídlení obyvatel německé národnosti po druhé světové válce byly Stálky administrovány ze Šafova, od roku 1960 ze Starého Petřína a od roku 1996 farním týmem z Vranova. Od 1. srpna 1997 je administrátorem excurrendo R. D. Mgr. Milan Plíšek.\nJde o člena farního týmu FATYM.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\nDnem vzájemných modliteb farností za bohoslovce a bohoslovců za farnosti brněnské diecéze je 24. duben. Adorační den připadá na 2. října.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka, v roce 2015 se při ní vybralo v Podhradí 2 490 korun, ve Stálkách 4 489 korun. V roce 2017 činil její výtěžek ve Stálkách 4 583 korun, v Podhradí 1 370 korun.\nVe farnosti slavil dne 23. července 2004 primici německý novokněz P. Bernhard Tschullik. Svoji primici zde sloužil na památku své matky Anni Tschullikové, rozené Ippové (dcery pekaře ve Stálkách).\n\n"}
{"id": "927846", "url": "https://cs.wikipedia.org/wiki?curid=927846", "title": "Země královny Alžběty", "text": "Země královny Alžběty\n\nZemě královny Alžběty je britské označení pro oblast v Antarktidě vymezenou 20° a 80° poledníkem na západní polokouli, od šelfového ledovce Filchnera–Ronneové až k jižnímu pólu. Britská vláda pojmenování pojala jako poctu vládnoucí královně Alžbětě II. k jejím oslavám šedesáti let vlády a zveřejnila ho 18. prosince u příležitosti oficiální návštěvy královny na zasedání kabinetu.\n\nNa východě sousedí Země královny Alžběty se Zemí královny Maud, na severovýchodě s Coatsovou zemí, na severu s šelfovým ledovcem Filchnera–Ronneové ležícím jižně od Weddellova moře. Západní hranicí je spojnice Rutfordova ledovcového proudu s jižním pólem. Rozloha celé Země královny Alžběty je zhruba 437 000 čtverečních kilometrů, zhruba třetina Britského antarktického území.\n\nPojmenování kritizovala zejména Argentina, jejíž nárokovaná Argentinská Antarktida se překrývá s územím nárokovaným Brity, a která má se Spojeným královstvím i jiné územní spory, zejména o Falklandy. Argentinská vláda pojmenování označila za provokaci. Kromě toho do oblasti zasahuje Chilské antarktické území. \n\nRuské ministerstvo zahraničí připomnělo, že podle smlouvy o Antarktidě si nemohou žádné státy nárokovat svrchovanost nad žádnou částí Antarktidy.\n"}
{"id": "927848", "url": "https://cs.wikipedia.org/wiki?curid=927848", "title": "Boží cesta", "text": "Boží cesta\n\nBoží cesta (s podtitulem \"Písně a modlitby katolického křesťana\") byl kancionál olomoucké arcidiecéze římskokatolické církve, který poprvé vyšel v roce 1938 a nahradil Holainův kancionál (vydaný poprvé roku 1888) a různé poutní zpěvníky. Dosáhl celkem 18 vydání (mimo jiné v letech 1938, 1940, 1944, 1946, 1952, 1954, 1955, 1957, 1958, 1962, 1967 a 1968). Nejprve jej vydávalo nakladatelství Velehrad, později Česká katolická charita v Ústředním církevním nakladatelství.\n\nJejí vydání připravoval sedmičlenný výbor v čele s prof. ThDr. Janem Martinů, jmenovaný v roce 1927, a dílo dokončil František Večeřa-Střížovský, který pro něj také upravil text některých písní a složil několik nových mešních písní. Stejně jako další obdobné kancionály (v Čechách to byl Český kancionál, v brněnské diecézi Cesta k věčné spáse a později Cyrilometodějský kancionál) byla Boží cesta uspořádána podle liturgických období a obsahovala z větší části tzv. mešní písně. Později byla nahrazena jednotným kancionálem, který zohlednil také změny nastalé po druhém vatikánském koncilu.\n\n"}
{"id": "927852", "url": "https://cs.wikipedia.org/wiki?curid=927852", "title": "Nelsonův ostrov", "text": "Nelsonův ostrov\n\nNelsonův ostrov může být:\n\n"}
{"id": "927855", "url": "https://cs.wikipedia.org/wiki?curid=927855", "title": "Rzivost sedmikrásky", "text": "Rzivost sedmikrásky\n\nRzivost sedmikrásky je houbová choroba rostlin způsobená houbou \"Puccinia distincta\" z čeledě rzi (\"Pucciniaceae\") a řádu rzi (\"Pucciniales \"). Patogen je na konci 20. a začátku 21. století původcem nákazy charakteru epidemie. Patogen v ČR parazituje především na rostlinách rodu sedmikráska (\"Bellis\") a způsobil ústup od pěstování tohoto druhu jako okrasné rostliny. Patogen patrně pochází z Austrálie nebo se vyvinul v polovině 19. století z australského druhu \"Puccinia obscura\". V britském muzeu v Kew byla v 19. století popsána \"Puccinia distincta\" na travině rodu bika (\"Luzula\"), avšak morfologicky se od nynější \"Puccinia distincta\" liší.\n\nPUCCDI \n\nPrvní zprávy o epidemii způsobené P. distincta se objevily na konci 20. století (Schöller, 1997. WEBER et al, 1998a), ačkoliv je být možné, že stejný patogen způsobil závažné infekce na pěstovaných sedmikráskách které se od roku 1993 objevují v Německu (Schöller, 1997) a možná v roce 1981 v Anglii. \n\nPodle biolib.cz je pro patogena s označením \"Puccinia distincta\" používáno více rozdílných názvů, například \"Lindrothia distincta\".\n\nEvropa, Austrálie, S.Amerika\n\nPotvrzen.\n\nSedmikráska (\"Bellis\" spp.)\n\nPo obou stranách listů (na líci častěji) jsou zřetelné žluté puchýřky, černající a nekrotizující skvrny s množstvím aecií s roztřepeným okrajem obsahujícími oranžové, později hnědooranžové aeciospory. Skvrny obvykle splývají, čepele listů se deformují a žloutnou.\n\nZřejmé ekonomické dopady na pěstitele okrasných rostlin.\n\nObecně rozšířená. Preferuje hostitele na stinných místech.\n\nVětrem, vodou.\n\nK chemické ochraně zahradních kultivarů sedmikrásky ve sklenících jsou v zahraničí povoleny proti rzi fungicidy s účinnou látkou kresoxim-methyl (Discus), azoxystrobin (Ortiva) a myclobutanil (Systhane 20 EW).\n\n"}
{"id": "927856", "url": "https://cs.wikipedia.org/wiki?curid=927856", "title": "Pozdvihni se, duše, z prachu", "text": "Pozdvihni se, duše, z prachu\n\nPozdvihni se, duše, z prachu je česká mešní píseň. Její text napsal Boleslav Jablonský, nápěv pochází z Knihy chorální ku kancionálku vydanému pro biskupství královéhradecké, která vyšla v Litoměřicích v roce 1847. V jednotném kancionále, v němž má přepracovaný text, je označena číslem 517. Má dvě sloky pro vstup, po jedné před evangeliem a při obětním průvodu, dvě k přijímání a jednu na závěr. \n\nVe \"Zpěvníku\" Církve československé husitské je píseň se stejným názvem a mírně jiným nápěvem a textem obsažena pod číslem 41. \n\n"}
{"id": "927858", "url": "https://cs.wikipedia.org/wiki?curid=927858", "title": "Trylek", "text": "Trylek\n\nSlovo trylek může mít více významů:\n"}
{"id": "927860", "url": "https://cs.wikipedia.org/wiki?curid=927860", "title": "Nelsonův ostrov (Antarktida)", "text": "Nelsonův ostrov (Antarktida)\n\nNelsonův ostrov je ostrov v souostroví Jižní Shetlandy v Jižním oceánu zhruba 100 kilometrů od pobřeží Antarktidy. Leží u jihovýchodního konce ostrova Krále Jiřího, od kterého je oddělen zhruba 400 metrů širokým průlivem. Od Robertova ostrova dále na jihovýchod jej dělí zhruba deset kilometrů. Nelsonův ostrov má s délkou 20 kilometrů a šířkou až 11 kilometrů celkovou plochu zhruba 192 kilometrů čtverečních.\n\nOstrov je zhruba z 90 % pokryt ledovcem. Na jeho severovýchodě se nachází polární stanice Eco Nelson založená na konci 80. let 20. století Čechem Jaroslavem Pavlíčkem.\n\nNa ostrově se v roce 1819 vylodil William Smith a o rok později je do britských map zanesl Edward Bransfield pod jménem \"Nelson Island\". Později 25. ledna 1821 se zde vylodila ruská výprava Fabiana Bellingshausena, která ostrov pojmenovala po bitvě u Lipska – posléze nicméně i na ruských mapách převážil původní britský název.\n"}
{"id": "927861", "url": "https://cs.wikipedia.org/wiki?curid=927861", "title": "Andrew Cyrille", "text": "Andrew Cyrille\n\nAndrew Cyrille (* 10. listopadu 1939 Brooklyn) je americký jazzový bubeník. Od svých patnácti let hrál v triu, kde hrál i kytarista Eric Gale. V roce 1964 nastoupil do kapely klavíristy Cecila Taylora, kde zůstal deset let. Rovněž vydal několik alb jako leader a spolupracoval s dalšími hudebníky, mezi které patří Billy Bang, Coleman Hawkins, Carla Bley nebo Anthony Braxton.\n"}
{"id": "927866", "url": "https://cs.wikipedia.org/wiki?curid=927866", "title": "Finále Grand Prix IAAF 1988", "text": "Finále Grand Prix IAAF 1988\n\n4. Finále Grand Prix IAAF – lehkoatletický závod, který se odehrál 13. září roku 1988 v Západním Berlíně na stadionu Olympiastadion Berlín. \n"}
{"id": "927867", "url": "https://cs.wikipedia.org/wiki?curid=927867", "title": "Rajka vlajková", "text": "Rajka vlajková\n\nRajka vlajková (\"Semioptera wallacii\") také známá pod anglickým názvem Wallace’s Standardwing je jediný druh ptáka z rodu \"Semioptera\". Má dva poddruhy – \"Semioptera wallacii halmaherae\" a \"Semioptera wallacii wallacii\".\n\nRajka vlajková je přibližně 28 cm dlouhá a olivově hnědá. Samci mají leskle fialovou korunku, smaragdově zelená prsa a hnědá záda. Nejvýraznějším rysem samců jsou dvě dvojice dlouhých bílých chocholů, které vyplynuly z ohbí křídel. Samci s nimi dokáží hýbat. Ocasní pera mají samci poněkud krátká. Samci jsou polygamní a při námluvách se shromažďují a předvádí své letecké umění, takto si získávají samice, se kterými se spáří, o mláďata se dále nestarají. \nSamice mají taktéž fialovou korunku, zbytek těla mají hnědý aby neupoutával pozornost nepřátel. Vzrůstově jsou samice menší než samci, ale mají delší ocasní pera. \nRajka vlajková je endemický druh, vyskytující se jen na souostroví Moluky a ve východní Indonésii a je tak nejzápadněji hnízdícím druhem rajek. Živí se především hmyzem, členovci a ovocem.\n\nPrvní rajky se do Evropy dostaly díky mořeplavci Ferdinandu Magellanovi. Když byla jeho posádka v prosinci 1521 v Tidore, byl jim panovníkem z ostrova Bacan (souostroví Moluky) nabídnut dar krásných mrtvých ptáků, mořeplavci je měli předat Španělskému králi. Na základě úvah kronikáře Antonia Pigafettyho byli tito ptáci pravděpodobně rajky vlajkové. Alternativní popis představil Maximilianus Transylvanus, byl to termín Manucodiata (složenina slov: Malay Manute-Dewata, Bird of the Gods), který se používal pro rajky až do 19. století.\nGeorge Robert Gray z Britského muzea pojmenoval tento druh na počest Alfreda Russela Wallace, který objevil Rajku vlajkovou v roce 1858. Po jeho původním objevu rajku vlajkovou neviděl nikdo téměř 60 let, bylo ohlášeno pouze párkrát, že tohoto ptáka někdo spatřil, ovšem žádné z těchto hlášení nebylo doloženo. Poté bylo další pozorování ohlášeno britským ornitologem Davidem Bishopem, který se domníval že objevil nový druh a pustil se do detailního pozorování.\n"}
{"id": "927874", "url": "https://cs.wikipedia.org/wiki?curid=927874", "title": "Detergent", "text": "Detergent\n\nDetergent je chemická látka určená k čištění (čisticí prostředek). Obecně termín „detergentní“ (též „deterzivní“) znamená „čisticí“ nebo „mající čisticí vlastnosti“, „detergence“ udává schopnost převádět nečistoty z pevného povrchu do roztoku. Chemicky se jedná o směs zejména tenzidů (surfaktantů, čili povrchově aktivních sloučenin) a dalších přídatných látek.\n\nTermín „detergent“ se obvykle používá pro odlišení těchto čisticích látek od mýdla, což je sodná sůl mastných kyselin. V počátcích vývoje nemýdlových tenzidů pro komerční čisticí prostředky byl pro odlišení prosazován termín syndet, jako zkratka pro \"syntetický detergent\". Nikdy se však nestal populárním a navíc je nesmyslný, protože i mnoho mýdel je syntetizováno (z glyceridů). Termín \"bezmýdlové mýdlo\" také neměl dlouhého trvání. Používá se také termín saponát, což je starší označení pro jakýkoliv syntetický tenzid.\n\nPřesně vymezit, co je a co není detergent, je složité. Obyčejná voda je také čisticím prostředkem (detergentem). Pravděpodobně nejčastěji používanými čisticími prostředky, jinými než je voda, jsou mýdla nebo směsi složené hlavně z mýdel. Ovšem ne všechna mýdla mají významný čisticí účinek, a naopak, i když se termíny „detergent“ a „mýdlo“ někdy zaměňují, ne každý detergent je mýdlo. Termín \"detergent\" se někdy používá pro označení jakéhokoli tenzidu, i když není použit k čištění. Pojem detergent má ale užší význam než obecně tenzid, detergent je totiž tenzid určený ke konkrétnímu účelu, k mytí a čištění. Někdy se jako čisticí prostředky (detergenty) označují i látky, které jsou složitější než pouhé směsi chemických sloučenin: Například o celeru se dá říct, že je detergentní pro zuby.\n\nDetergentních účinků určitých syntetických tenzidů si v roce 1913 všiml belgický chemik A. Reychler. První komerčně vyráběným čisticím prostředkem, který čerpal ze zmíněných pozorování, byl \"Nekal\", prodávaný v Německu v roce 1917, aby zmírnil nedostatek mýdla za 1. světové války. Novým budováním a pozdější přestavbou amerických továren (původně vyrábějící letecké palivo) tak, aby vyráběly tetrapropylen, používaný v čisticích prostředcích pro domácnost, došlo ke konci 40. let k rychlému růstu jejich používání. Koncem 60. let byly firmou Procter & Gamble uvedeny na americký trh biologické čisticí prostředky obsahující enzymy, které lépe odstraňují nečistoty bílkovinného původu (například od vajec).\n\nSyntetické tenzidy čili detergenty/saponáty jsou vyráběny z vyšších alifatických nebo aromatických uhlovodíků získaných z ropy a dehtu, ze syntetických mastných kyselin, aminů, amidů, nitrilů a dalších látek. Neporušují živočišná vlákna, nejsou citlivé na tvrdou vodu, mají vyšší dispergační schopnost, lepší smáčivost a perou v nižších koncentracích a za nižších teplot než mýdlo. Saponáty se rozdělují podle charakteru aktivní skupiny molekuly tenzidu, které mohou být:\n\n\nDetergenty mohou obsahovat řadu různých dráždivých chemických látek. Jsou obtížně biologicky odbouratelné, čímž ohrožují životní prostředí. Některé také obsahují fosfáty, jejichž únik do odpadních vod vyvolává jev zvaný eutrofizace. Podporují tak růst vodních řas, které při přemnožení škodí vodním ekosystémům.\n\n\n"}
{"id": "927883", "url": "https://cs.wikipedia.org/wiki?curid=927883", "title": "Hen Ogledd", "text": "Hen Ogledd\n\nYr Hen Ogledd (velšsky „Starý sever“) je název zahrnující území severní Anglie a skotské oblasti Lowlands, a to pro období kolem let 500–800 (tj. před vikinskou invazí), zejména v souvislosti s tamním keltským (britonským/britským obyvatelstvem). Název je odvozen z hrdinských básní vyprávěných bardy jako oslava velšských králů té doby. Z hlediska jižnější polohy Walesu byly příběhy vyprávěny o mužích ze severu – např. v dílech \"Bonedd Gwŷr y Gogledd\" („Původ mužů ze severu“) či v \"Harleyovských rodokmenech\" – a ten tak byl vymezen jako zvláštní zeměpisná entita. Moderní historická věda používá toto původně literární a dosti vágní jméno jako terminus technicus, souhrnné časové a prostorové označení předvikinské severní Anglie a jižního Skotska.\n"}
{"id": "927885", "url": "https://cs.wikipedia.org/wiki?curid=927885", "title": "145 (číslo)", "text": "145 (číslo)\n\nSto čtyřicet pět je přirozené číslo. Následuje po číslu sto čtyřicet čtyři a předchází číslu sto čtyřicet šest. Řadová číslovka je \"stočtyřicátýpátý\" nebo \"stopětačtyřicátý\". Římskými číslicemi se zapisuje CXLV.\n\nSto čtyřicet pět je\n\n\n\n\n\n"}
{"id": "927886", "url": "https://cs.wikipedia.org/wiki?curid=927886", "title": "Kužel (rozcestník)", "text": "Kužel (rozcestník)\n\nKužel může být:\n\n\n\n\n\n"}
{"id": "927887", "url": "https://cs.wikipedia.org/wiki?curid=927887", "title": "Guillaume Elmont", "text": "Guillaume Elmont\n\nGuillaume Elmont [Gijom Elmont], (* 10. srpna 1981 v Rotterdamu, Nizozemsko) je bývalý nizozemský zápasník – judista surinamského původu.\n\nS judem začal v 6 letech v přilehlé části Amsterdamu zvané Amsterdam-Zuidoost společně se svým bratrem Dexem a pod vedením svého otce Ricarda, bývalého reprezentanta Surinamu v judu. Potom co se dostal do juniorského výběru Nizozemska přestoupil v roce 1999 do Haarlemu, kde se v klubu Kenamju připravoval pod vedením Cora van der Geesta a později Maartena Arense. Byl považován za největší talent nizozemského juda. Svoje předpoklady však zcela nenaplil. Jeho judo je vysoce sofistikované, ale často svázané taktikou. Jeho fyzický fond má své limity a ve finálových kolech doplácí na únavu.\n\nPremiéra na olympijských hrách v Athénách v roce 2004 se mu nevydařila, ale o čtyřy roky později v Pekingu útočil na medaili. V semifinále se utkal s Jihokorejcem Kim Če-pomem, se kterým svedl nervydrásající taktickou bitvu. Zápas dospěl do prodloužení v jehož závěrečných sekundách neodolal Kimovu náporu v boji na zemi a po osae-komi spadl do oprav. Náročné semifinále ho stálo mnoho fyzických i psychických sil a v boji o třetí místo podlehl brazilskému mistru světa Camilovi.\n\nNa začátku roku 2012 ho postihlo vážné zranění ramene, kvůli kterému měl několikaměsíční tréninkový výpadek. Ten se projevil na olympijských hrách v Londýně, kde v prvním kole nepostoupil přes Francouze Alaina Schmitta.\n\nOd roku 2013 zápasil ve střední váhové kategorii, ale do olympijských her v Riu v roce 2016 nevydržel. Sportovní kariéru ukončil na podzim 2015. Pracuje jako kondiční trenér u juniorského fotbalového týmu Ajax Amsterdam.\n\n\n"}
{"id": "927894", "url": "https://cs.wikipedia.org/wiki?curid=927894", "title": "Kužel (příjmení)", "text": "Kužel (příjmení)\n\nKužel je české příjmení, které nosí tyto osobnosti:\n\n"}
{"id": "927895", "url": "https://cs.wikipedia.org/wiki?curid=927895", "title": "Zápas na Letních olympijských hrách 1908", "text": "Zápas na Letních olympijských hrách 1908\n\nZápas na Letních olympijských hrách 1908 byl zařazen na program v pěti váhových kategoriích ve volném stylu a čtyřech v řecko-římském stylu. O medaile se utkalo celkem 115 zápasníků.\n\nDo bojů o medaile zasáhlo 115 zápasníků ze 14 zemí:\n\n"}
{"id": "927902", "url": "https://cs.wikipedia.org/wiki?curid=927902", "title": "Jednací řád Poslanecké sněmovny", "text": "Jednací řád Poslanecké sněmovny\n\nJednací řád Poslanecké sněmovny, plným názvem \"zákon č. 90/1995 Sb., o jednacím řádu Poslanecké sněmovny\", je zákon, který upravuje zásady jednání Poslanecké sněmovny i společné schůze komor Parlamentu a postavení poslanců, orgánů a funkcionářů Poslanecké sněmovny.\n\nJednací řád se člení na 21 částí:\n\nDále zákon obsahuje dvě přílohy:\n\n"}
{"id": "927907", "url": "https://cs.wikipedia.org/wiki?curid=927907", "title": "Římskokatolická farnost Domoušice", "text": "Římskokatolická farnost Domoušice\n\nŘímskokatolická farnost Domoušice (lat. \"Domauschicium\") je územní společenství římských katolíků v Domoušicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nLetopočet založení farnosti není znám. Matriky jsou v místě vedeny od roku 1664.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Domoušice, která je tak spravována \"excurrendo\".\n\n\n"}
{"id": "927911", "url": "https://cs.wikipedia.org/wiki?curid=927911", "title": "Cham des Bondons", "text": "Cham des Bondons\n\nCham des Bondons je vápencová náhorní plošina o velikosti cca 10 kilometrů čtverečných nalézající se asi 10 km severně od městečka Florac ve francouzském departementu Lozère. Název je ovozen od occitanského slova Cham znamenajícího plošina. Cham des Bondons je součástí národního parku Cévennes.\n\nTato náhorní plošina nalézající se v nadmořské výšce okolo 1000 m je známá svými 154 žulovými menhiry, takže se jedná o místo s druhou největší koncentrací megalitických památek - menhirů ve Francii po známé lokalitě Carnac v Bretani. Skupina zdejších největších menhirů vysokých až 4 m se nalézá u obce la Vaissière - Menhiry de la Veissière a další početnou skupinu poněkud menších menhirů tvoří Menhiry de la Fage.\n\nZdejší menhiry vznikly na přelomu mezi pozdním neolitem a dobou bronzovou v době asi před 4000 let.\n\nZ náhorní plošiny vystupují dva kopce Puech d'Allegre a Puech de Mariette. Podle pověstí se jedná o dva v bahně zapadlé dřeváky obra Gargantuy.\n"}
{"id": "927912", "url": "https://cs.wikipedia.org/wiki?curid=927912", "title": "Ferbl", "text": "Ferbl\n\nFerbl je hazardní karetní hra podobná pokeru. Ke hře se používají mariášové karty (32 listů). Hra je určena pro 4 nebo více hráčů.\n\nCílem hry je dosáhnout pokud možno nejvyšší bodové hodnoty v jedné barvě, anebo vytvořit trojici či čtveřici z karet stejné hodnoty.\n\n"}
{"id": "927913", "url": "https://cs.wikipedia.org/wiki?curid=927913", "title": "Kačaba", "text": "Kačaba\n\nKačaba je oblíbená šumavská karetní hra pro 4 hráče. \n\nDál to může být zastaralé označení hloupého člověka, domácké označení Kateřiny a řada dalších významů.\n\n\nHra se skládá z pěti miniher. V každé minihře se rozdají všechny karty (každý hráč má 8 karet) a hráči se snaží zbavit všech karet, aniž by dostali trestné body.\n\nKarty pro všechny minihry v jedné hře míchá jeden hráč, tzn. že po každé zahajuje minihru stejný hráč. Proto se hraje na 4 kola, aby se vystřídali všichni hráči u míchání.\n\n\nSpolečná pravidla pro první čtyři minihry:\n\nPostup vykládačky: \n\nZa každou minihru lze nasbírat 8 trestných bodů => 40 bodů za 1 hru => 160 bodů za všechna kola.\n\nVyhrává ten hráč, který v součtu získal nejméně trestných bodů. Pokud někdo uhraje \"čistou hru\" (0 bodů), kupuje spoluhráčům panáka.\n"}
{"id": "927921", "url": "https://cs.wikipedia.org/wiki?curid=927921", "title": "Ivo Mička", "text": "Ivo Mička\n\nIvo Mička (19. ledna 1938 Rakovník – 13. dubna 2012 Rakovník) byl český novinář, spisovatel a učitel.\n\nNarodil se Ladislavu a Heleně Mičkovým. Po základní škole absolvoval tehdejší rakovnickou jedenáctiletku, kterou dokončil roku 1956. Pak studoval na pedagogické fakultě v Plzni.\n\nV roce 1963 začal spolupracovat s týdeníkem \"Rozvoj\", když v něm vycházel jeho cestopis \"Deset vídeňských dnů\". Později do něj pravidelně dopisoval a v lednu 1969 nastoupil jako redaktor, zodpovědný za národní výbory, školství, kulturu a zemědělství. V dubnu 1970 byl po nutném oslavném článku k 100. výročí narození V. I. Lenina z politických důvodů tehdejším vedením ONV okamžitě propuštěn.\nJako učitel působil na několika školách (učil na základních školách v Klášterci nad Ohří, Kounově, Jesenici, Mutějovicích, Rakovníku), kromě toho pracoval nuceně jako dělník v Prunéřovské elektrárně. Na podzim roku 1989, těsně před sametovou revolucí, se vrátil do redakce \"Rozvoje\". Od července 1990 byl vedoucím redaktorem, týdeník přejmenoval na \"Rakovnické noviny\" a stal se i jeho majitelem. Na konci roku 1990 otevřel v pronajatých prostorách, za pomoci svého přítele, akademického malíře Václava Zoubka, vlastní soukromou galerii umění Na Pražské. Politicky působil jako městský zastupitel za ODS.\n\nRoku 2002 pracoval jako dobrovolný učitel u ruských Čechů nedaleko Novorossijska v Rusku. V letech 2003 byl Centrem humanitární pomoci krajanům v zahraničí vyslán na dva měsíce k žitomirským Čechům z východní Volyně jako češtinář, kulturní a osvětový pracovník, muzikant a novinář.\n\nByl významným kulturním činitelem Rakovnicka. Působil také jako novinář, návštěvník výstav a významných událostí, kulturní zpravodaj, jazykový korektor, textař, básník, fotograf nebo turistický průvodce. Nelze vynechat ani jeho muzikantskou kariéru, kdy působil jako jeden z trumpetistů tanečního a jazzového orchestru \"Merkur\". Za mnohaletou spisovatelskou, publicistickou a pedagogickou činnost doma i v zahraničí obdržel v listopadu 2011 pamětní medaili Ludvíka Svobody. V důchodovém věku byl zaměstnán jako pracovník Rabasovy galerie v Rakovníku. Napsal množství textů do katalogů k výstavám a pomáhal svému příteli, sochaři a malíři Miroslavu Pangrácovi.\n\nZemřel dne 13. dubna 2012 v Masarykově nemocnici v Rakovníku, po krátké těžké nemoci.\n\n\n"}
{"id": "927924", "url": "https://cs.wikipedia.org/wiki?curid=927924", "title": "Rajka srpozobá", "text": "Rajka srpozobá\n\nRajka srpozobá \"(Epimachus fastosus)\" je velký pták z lesů z Nové Guiney. Kvůli pokračujícím ztrátám přirozeného prostředí a v některých oblastech i díky lovu pro maso a pera je rajka srpozobá zařazena mezi zranitelné druhy.\n\nSamci dosahují díky svým dlouhým ocasním perům až 110 cm na délku a jsou tak nejdelšími z rajkovitých, ačkoli rajka kadeřavá má delší tělo. Mají červenou duhovku a načernalý zobák ve tvaru podobném srpu, díky kterému vznikl jeho název. Koutky u zobáku jsou žluté. Mají černé peří s modrými, zelenými a fialovými šupinkami, které peří připomínají. Jsou polygamní, předvádějí se s prsními chocholy načepýřenými až u hlavy, zaujmou samice tak, spáří se s co největším počtem, ale o mláďata se dále nestarají.\n\nSamičky jsou vzrůstem menší než samci, mají hnědou duhovku, stejný tvar zobáku, žluté koutky, ale daleko méně nápadné zbarvení. Jejich hnědočerné tělo neupoutává pozornost a je pak menší šance, že až bude samice s mláďaty, napadne ji nepřítel.\n\nVe volné přírodě se ptáci křížili s rajkou strakovitou a vytvářeli potomstvo, které bylo považováno za samostatný druh, anglicky nazývaný Elliot's Sicklebill \"(Epimachus ellioti)\". Zatímco někteří věří, že se jedná o platný druh, který je možná kriticky ohrožený nebo vyhynulý, většina významných ornitologů jej vnímá jako hybrid.\n"}
{"id": "927934", "url": "https://cs.wikipedia.org/wiki?curid=927934", "title": "Muhammad Ali (hudebník)", "text": "Muhammad Ali (hudebník)\n\nMuhammad Ali (rodným jménem Raymond Patterson; * 23. prosince 1936 Filadelfie, Pensylvánie) je americký jazzový bubeník. Jeho starším bratrem je bubeník Rashieda Aliho. V roce 1969 nahrál se saxofonistou Albertem Aylerem album, které však vyšlo až v roce 1971 − rok po jeho smrti − pod názvem \"The Last Album\". V roce 1969 se přestěhoval do Evropy, kde spolupracoval například se saxofonistou Frankem Wrightem nebo klavíristou Bobbym Fewem. V říjnu 2006 hrál na koncertě u příležitosti nedožitých osmdesátých narozenin Johna Coltranea; hráli zde také například Rashied Ali, Reggie Workman nebo Dave Burrell. V roce 2008 hrál společně s Noahem Howardem.\n"}
{"id": "927940", "url": "https://cs.wikipedia.org/wiki?curid=927940", "title": "Zvonilka (rozcestník)", "text": "Zvonilka (rozcestník)\n\nZvonilka může být:\n\n\n"}
{"id": "927941", "url": "https://cs.wikipedia.org/wiki?curid=927941", "title": "Dolmen des Combes", "text": "Dolmen des Combes\n\nDolmen des Combes je kamenná megalitická stavba - dolmen z doby před cca 4000 let nalézající se na kopci nad samotou Les Combes ve francouzském departementu Lozère. U dolmenu se nalézá jedna z 10 zastávek naučné stezky provázející návštěvníky skupinou menhirů de la Fage.\n"}
{"id": "927942", "url": "https://cs.wikipedia.org/wiki?curid=927942", "title": "Sunny Murray", "text": "Sunny Murray\n\nSunny Murray (21. září 1936 Idabel, Oklahoma – 8. prosince 2017) byl americký jazzový bubeník. Na bicí začal hrát ve svých devíti letech. Později se přestěhoval do New Yorku, kde v roce 1959 začal spolupracovat s klavíristou Cecilem Taylorem. V roce 1966 vydal své první album jako leader, neslo název \"Sunny's Time Now\". Později vydal několik dalších alb a spolupracoval s dalšími hudebníky, mezi které patří Albert Ayler, Archie Shepp, Alan Silva nebo Dave Burrell.\n"}
{"id": "927946", "url": "https://cs.wikipedia.org/wiki?curid=927946", "title": "Château-Chalon", "text": "Château-Chalon\n\nChâteau-Chalon je francouzská obec v departmentu Jura ve Franche-Comté ve východní Francii.\n\nObec má rozlohu 10,17 km. Nejvyšší bod leží v nadmořské výšce 563 m a nejnižší bod ve výšce 254 m n. m.\n\n\n"}
{"id": "927947", "url": "https://cs.wikipedia.org/wiki?curid=927947", "title": "Charles Gayle", "text": "Charles Gayle\n\nCharles Gayle (* 28. února 1939 Buffalo, New York) je americký jazzový klavírista a saxofonista. Od dětství se učil na klavír a k saxofonu přešel až v devatenácti letech. Počátkem sedmdesátých let hrál v kapele bubeníka Rashieda Aliho. V roce 1996 spolu s Alim nahrál hudební doprovod pro album mluveného slova Henryho Rollinse. Věnoval se rovněž pedagogické činnosti na Bennington College. V roce 1988 podepsal smlouvu se švédským vydavatelstvím Silkheart Records a ještě v ten rok na této značce vydal tři alba. Během své kariéry spolupracoval i s dalšími hudebníky, mezi které patří Cecil Taylor a Sunny Murray.\n"}
{"id": "927949", "url": "https://cs.wikipedia.org/wiki?curid=927949", "title": "Prague Pride 2012", "text": "Prague Pride 2012\n\nPrague Pride 2012 byl druhý ročník kulturního festivalu queer hrdosti Prague Pride. Konal se od 13. do 19. srpna 2012 v Praze. Některé doprovodné akce se konaly i v dalších českých městech. Festival pořádalo sdružení Prague Pride, jehož předsedou a ředitelem organizačního týmu byl Czeslaw Walek.\n\nPořadatelé zvolili pro ročník festivalu slogan „Dejme barvy dohromady“ ve spojitosti s vizuálním stylem založeným na tangramu. Ohlášený program zahrnoval workshopy, debaty, divadelní a filmová představení, koncerty a večírky. Mezi témata v programu zastoupená patřila např. Romové a LGBT, transgender, sport, LGBT rodina nebo život LGBT lidí se zdravotním postižením. Vrcholem programu se měl stát v sobotu 18. srpna průvod centrem města, zakončený hudebním festivalem na Střeleckém ostrově.\n\n\n"}
{"id": "927950", "url": "https://cs.wikipedia.org/wiki?curid=927950", "title": "Římskokatolická farnost Holedeček", "text": "Římskokatolická farnost Holedeček\n\nŘímskokatolická farnost Holedeček (lat. \"Holleticium\") je územní společenství římských katolíků v Holedečku a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1346 byla v místě plebánie. Po husitských válkách území farnosti spadalo pod Žatec a od roku 1785 byla v místě lokálie. Farnost byla pak kanonicky obnovena roku 1788. Od tohoto roku jsou také vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Holedeček, která je tak spravována \"excurrendo\".\n\n\n"}
{"id": "927951", "url": "https://cs.wikipedia.org/wiki?curid=927951", "title": "Rajka modrokřídlá", "text": "Rajka modrokřídlá\n\nRajka modrokřídlá \"(Paradisornis rudolphi)\" je středně velký pták z čeledi rajkovitých. Kvůli pokračujícím ztrátám přirozeného prostředí a i díky lovu pro jeho vysoce ceněné chocholy je rajka modrokřídlá zařazena mezi zranitelné druhy. Vědecký název má připomínat neštěstí korunního prince Rudolfa.\nMá dva poddruhy: \"Paradisornis rudolphi margaritae\" a \"Paradisornis rudolphi rudolphi\".\n\nTento druh je přibližně 30 cm dlouhý, s menší hlavou, světlým zobákem i duhovkou. Samci mají černé tělo s výrazně modrými křídly, ocasní pera jsou hnědožlutá až oranžová. Vnitřní část křídel je červená nebo oranžová.\nSamice mají taktéž černé tělo, ale modrá křídla jsou světlejší než u samců a jemná ocasní pera jsou spíše hnědá.\n\nSamci jsou polygamní a provádějí úchvatné kreace při námluvách, aby si získali přízeň samiček, mohli se s nimi spářit a zachovali tak druh. Při námluvách visí samec z větve hlavou dolů. Jeho peří tvoří černý ovál s červeným okrajem ve středu hrudi, sameček jej načepýří, přidá modré peří, které je podobné vějíři a houpe se na větvi tam a zpět. Ocasní pera tvoří dva působivé oblouky dolů na obou stranách. Samec své vystoupení doprovází ještě tichým zpěvem.\n\nRajka modrokřídlá je endemický druh rozšířený pouze v Nové Guineji, žije pouze v jihovýchodních lesích.\n"}
{"id": "927953", "url": "https://cs.wikipedia.org/wiki?curid=927953", "title": "Zvonilka (postava)", "text": "Zvonilka (postava)\n\nZvonilka, případně i Zvoněnka, anglicky Tinker Bell, zkráceně označovaná i slovem Tink (Cink), je fiktivní literární a filmová postava malé létající okřídlené víly (jakési létající elfky - \"pixie\"), která původně pochází z literárního a dramatického díla J. M. Barrieho pojednávajícího o Petru Panovi. Jeho Zvonilka žije ve fiktivní pohádkové fantasy Zemi Nezemi (anglicky \"Neverland\"). Již v roce 1902 v knize pro dospělé \"Malý bílý pták\", anglicky \"The Little White Bird\", se její autor zmínil o Zemi Nezemi a Petru Panovi, právě z této knihy také pochází myšlenka o prvním dětském smíchu a jeho účinku na okolí, tato jeho myšlenka pak byla rozvedena v roce 2008 v úvodním snímku \"Zvonilka\" stejnojmenné animované filmové série. Postava víly Zvonilky se vůbec poprvé objevila již v autorově původní divadelní hře o Petru Panovi v roce 1904, později i pronikla do literárního zpracování příběhů Petra Pana, vyskytuje se, mimo jiné, také v autorově knize \"Petr a Wendy\".\n\nZ literárních děl pak tato postava pronikla i do některých pozdějších filmových verzí příběhů o Petru Panovi a následně i do dalších filmových děl. Podle serveru \"imdb\" se její postava vyskytuje minimálně v 19 audiovizuálních dílech (stav v roce 2013).\n\nSama postava v příbězích o Petru Panovi není vždy jednoznačně zcela kladná. Ačkoliv se jedná zcela jistě o Petrovu přítelkyni a kamarádku, někdy se vůči němu chová velice podivně. Je vzpurná, vzteklá a kvůli dívce Wendy i žárlívá. Ani animovaná disnejovská verze ze stejnojmenné filmové série nepřehlíží její osobní nedostatky: její velkou horkokrevnost, temperament, sebevědomí, výrazný talent i velkou osobitost, někdy i sklony k nepromyšlenému a neuváženému jednání a chování.\nNicméně jde o postavu s dobrým srdcem, která se, zde zejména ve všech v kritických chvílích, nikdy neváhá obětovat ať už pro kamaráda nebo i pro společné dobro Hvězdné roklinky.\n\nPřevážná většina filmových pojetí ji znázorňuje jakožto maličkou nadpřirozenou pohádkovou bytost ženského pohlaví, která nemluví lidskou řečí, pokud vůbec mluví tak při při hovoru jakoby cinká nebo zvoní - odtud pak pochází její pojmenování. V původní divadelní hře J. M. Barrieho prý její jevištní řeč nahrazovalo cinkání dvou švýcarských zvonců. V nejnovější disneovské sérii ale Zvonilka poprvé promluví, ale opět jde o fiktivní \"vílí řeč\" ze Země Nezemě, které rozumí pouze víly mezi sebou navzájem (lidé jim ale vůbec nerozumí).\n\nZvonilka je, podle původního pojetí, údržbářka opravářka, která kladivem spravuje kovové hrnce a další předměty domácí potřeby (klempířka), což také vydává cinkavý až zvonivý zvuk. Současné disneyovské pojetí ji ztvárnilo poněkud moderněji, Zvonilka je pojata spíše jako velká vílí kutilka, strojní zámečnice a konstruktérka, výrobní návrhářka a mechanizátorka.\n\n"}
{"id": "927956", "url": "https://cs.wikipedia.org/wiki?curid=927956", "title": "Al Haig", "text": "Al Haig\n\nAl Haig (rodným jménem Alan Warren Haig; 19. července 1922 Newark, New Jersey − 16. listopadu 1982 New York CIty, New York) byl americký jazzový klavírista. Začínal v roce 1945 v kapele Dizzy Gillespieho, ze které odešel v následujícím roce. V letech 1948−1950 hrál s Charlie Parkerem a následně se Stanem Getzem. V následujících letech působil převážně jako leader kapely a spolupracoval i s dalšími hudebníky, mezi které patří Miles Davis, Phil Woods nebo Lee Konitz. Zemřel na infarkt ve svých šedesáti letech.\n"}
{"id": "927957", "url": "https://cs.wikipedia.org/wiki?curid=927957", "title": "František Petr Krejčí", "text": "František Petr Krejčí\n\nFrantišek Petr Krejčí, uváděn též jako Petr Krejčí (27. června 1796 Březina – 4. července 1870 Praha), byl český katolický kněz, v letech 1858–1870 světící biskup pražský a titulární biskup oropský, v 60. letech 19. století poslanec Českého zemského sněmu.\n\nBěhem studií filozofie na Karlo-Ferdinandově univerzitě se pohyboval v okruhu Bernarda Bolzana. Studoval teologii v Litoměřicích. 24. srpna 1819 byl vysvěcen na kněze.\n\nPo vysvěcení kaplanoval v Turnově, poté na krátko administroval postupně Turnov, Rovensko (Týn nad Rovenskem), poté ustanoven lokalistou na Hrubé Skále a od roku 1828 děkanem v Turnově. Roku 1837 se stal kanovníkem v Praze, roku 1854 generálním vikářem. 21. prosince 1857 jmenován a 28. února 1858 ordinován do funkce světícího biskupa pražského a titulárního biskupa oropského. Zastával ji do své smrti roku 1870. Podílel se na dojednávání a realizaci závěrů provinčního pražského koncilu roku 1860.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod Praha-Hradčany) do Českého zemského sněmu. Zvolen byl jako oficiální kandidát českého volebního výboru (Národní strana). Na sněmu se profiloval jako stoupenec českého státoprávního programu a působil jako náhradník zemského výboru. V dubnu 1861 se na sněmu spolu s biskupem Janem Valeriánem Jirsíkem připojil k návrhu 79 českých měšťanských poslanců, v němž se žádala změna volebního systému, ale připouštělo se dočasné upuštění od jejího prosazování s ohledem na nelibost konzervativní české šlechty, jež tehdy působila jako spojenec české reprezentace.\n\nV říjnu 1863 se stal děkanem pražské metropolitní kapituly u sv. Víta. Zasazoval se o nadační činnost na podporu kněžského vzdělávání. Byl taky zakladatelem nadace pro turnovské studenty a podporovatelem tamního ochotnického divadla. Na počest jeho 40. narozenin sehráli turnovští představení hry Loupež, jejíž výtěžek šel na podporu chudých. 11. září 1854 pronesl řeč při znovuvysvěcení turnovského kostela Panny Marie. Financoval stavbu kříže s ukřižovaným Kristem. Za své aktivity byl jmenován čestným občanem Prahy a Turnova.\nZemřel po krátké, těžké nemoci. Pohřben je na hřbitově u kostela Narození Panny Marie v Turnově na čestném místě u ústředního kříže.\n\n"}
{"id": "927958", "url": "https://cs.wikipedia.org/wiki?curid=927958", "title": "Finále Grand Prix IAAF 1987", "text": "Finále Grand Prix IAAF 1987\n\n3. Finále Grand Prix IAAF – lehkoatletický závod, který se odehrál 11. září roku 1987 v Bruselu na stadionu Stadion krále Baudouina. \n"}
{"id": "927961", "url": "https://cs.wikipedia.org/wiki?curid=927961", "title": "Rajka královská", "text": "Rajka královská\n\nRajka královská \"(Cicinnurus regius)\" je nejmenší a nejvíce živě zbarvený pták z čeledi rajkovitých. Přezdívá se mu \"žijící klenot\". Má dva žijící podruhy – \"Cicinnurus regius coccineifrons\" a \"Cicinnurus regius regius\".\n\nRajka královská je asi 16 cm dlouhý pták velikostí podobný vrabci. Samci mají červenou hlavičku, černý proužek na krku, bílé bříško, červená křídla a výrazně modré nohy. Namísto dlouhých a širokých ocasních per má tento druh tenká pírka podobná drátkům. Při námluvách samečci načepýří pírka na bříšku, potom připomínají kuličku bavlníku. Kývají ocasem a získají si tak přízeň samiček. \nSamičky jsou oproti samcům zbarvením velmi fádní – žlutý zobáček, světlé šedohnědé tělo a tmavší křídla. Stejně jako samci mají výrazné modré nohy.\n\nRajky královské se živí především členovci a ovocem, nepohrdnou ani hmyzem.\n\nJsou endemickým druhem, který se vyskytuje pouze na Nové Guineji a přilehlých ostrovech.\n"}
{"id": "927962", "url": "https://cs.wikipedia.org/wiki?curid=927962", "title": "Jan Hlaváč", "text": "Jan Hlaváč\n\nJan Hlaváč může být:\n"}
{"id": "927964", "url": "https://cs.wikipedia.org/wiki?curid=927964", "title": "Hampton Hawes", "text": "Hampton Hawes\n\nHampton Hawes (13. listopadu 1928 Los Angeles, Kalifornie − 22. května 1977 tamtéž) byl americký jazzový klavírista. Začínal v polovině čtyřicátých let a v letech 1950−1951 hrál s Howardem McGhee. Následovaly dva roky v armádě a následně založil své vlastní trio složené z kontrabasisty Red Mitchella a bubeníka Chucka Thompsona. Během své kariéry spolupracoval i s dalšími hudebníky, mezi které patří Charles Mingus, Sonny Rollins, Sonny Criss, Sonny Stitt nebo Art Farmer. Zemřel na krvácení do mozku ve svých osmačtyřiceti letech.\n"}
{"id": "927966", "url": "https://cs.wikipedia.org/wiki?curid=927966", "title": "Komise Poslanecké sněmovny Parlamentu České republiky", "text": "Komise Poslanecké sněmovny Parlamentu České republiky\n\nKomise Poslanecké sněmovny Parlamentu České republiky jsou stálé nebo dočasné sněmovní orgány, které jsou zřizovány k plnění určitých úkolů. Jejich členem nemusí být jen poslanec, předseda ale být poslancem musí. Specifickou je vyšetřovací komise, která může být zřízena pro vyšetření věci veřejného zájmu.\n\nSchůze komisí jsou veřejné, ledaže se komise usnese na tom, že bude jednat neveřejně. Pro projednání věci je určen zpravodaj, který zpracuje zprávu, menšina si ale může zpracovat vlastní oponentní zprávu. O výsledku jednání je rozhodnuto usnesením, k jeho platnosti je třeba souhlasu nadpoloviční většiny přítomných.\n\nPokud o to komise požádá, je člen vlády nebo vedoucí jiného ústředního správního úřadu povinen se dostavit na jednání a podat požadované informace a vysvětlení, ledaže mu v tom brání povinnost mlčenlivosti.\n\nPředsedové: Robert Kolář (1995–1998), Jan Vidím (1998–2002), Pavel Hojda (2002–2006), Petr Tluchoř (2006–2010), Jan Vidím (2010–2011), Petr Tluchoř (2011–2012), Jana Suchá (2013-2017) Martin Kolovratník (od 2017)\n\nPředsedové: Karel Ledvinka (1995–1998), Stanislav Gross (1998–2000), František Brožík (2000–2002), Karel Vymětal (2002–2006), Lubomír Suk (2007–2010), Zdeněk Škromach (2010), Václav Votava (2010-2017), Pavel Kováčik (od 2017)\n\nPředsedové: Jiří Macháček (1996), Jaroslav Bašta (1996–1998), Jan Klas (1998–2006), Jeroným Tejc (2006–2010), Martin Pecina (2010–2011), Richard Dolejš (2011-2017), Pavel Bělobrádek (od 2017)\n\nPředsedové: Miloš Titz (2006), Jan Klas (2006–2010), Zdeněk Boháč (2010-2017), Miloslav Rozner (od 2017)\n\nPředsedové: Dušan Navrátil (1997–1998), Jan Vidím (1998–2002), Tomáš Kladívko (2002–2006), Pavel Severa (2006–2010), Bohuslav Chalupa (2013–2017), Vít Rakušan (od 2017)\n\nPředsedové: František Bublan (2011–2012), Václav Klučka (2012–2017), Zdeněk Ondráček (2018), Jiří Mašek (od 2018)\n\nPředsedové: Oldřich Kužílek (1993–1996), Jan Grůza (1997–1998), Tomáš Kladívko (1998–2002), Jiří Bílý (2002–2006), Václav Klučka (2007–2010), Daniel Korte (2010–2017), Tomáš Vymazal (od 2017)\n\nPředsedové: Karel Ledvinka (1993–1998), Ivan Pilip (2000–2002), Michal Doktor (2007–2010)\n\nPředsedové: Jan Kasal (1993–1998), Ivan Langer (1998–2002), Jaromír Talíř (2002–2006), Vítězslav Jandák (2007–2010)\n\nPředsedové: Pavel Tollner (1995–1996), Marek Benda (1996)\n\nKomise byla v průběhu doby rozdělována a opět slučována:\n\nMístopředseda: Jiří Vlach (1994–1996)\n\nPředsedové: Petr Ibl (2002–2006), Tomáš Kladívko (2006–2008), Vladimír Hink (2009–2010)\n\nPředsedové: Jitka Kupčová (2003–2006), Zdeněk Jičínský (2007–2010)\n\nPředseda: Bohuslav Sobotka (2000–2001)\n\nPředseda: Ladislav Korbel (2001–2002)\n\nPředseda: Stanislav Grospič (2009–2010)\n\nPředseda: Jan Kasal (2008–2010)\n\n\n"}
{"id": "927968", "url": "https://cs.wikipedia.org/wiki?curid=927968", "title": "Španělští Habsburkové", "text": "Španělští Habsburkové\n\nŠpanělští Habsburkové byli členové Habsburské dynastie vládnoucí ve Španělském království (včetně rozlehlé zámořské koloniální říše) a po jistý čas i v Portugalském království. Tato linie vznikla rozdělením dynastie na dvě linie: španělskou a rakouskou.\n\nZakladatelem španělské linie Habsburků byl Karel V., který byl římskoněmeckým císařem, rakouským arcivévodou a španělským králem. Ten roku 1521 předal vládu nad rakouskými državami svému bratru Ferdinandovi I., který založil rakouskou větev rodu. \n\nRoku 1700 zemřel poslední španělský Habsburk Karel II., který po sobě nezanechal potomky. Po jeho smrti se rozpoutala válka o španělské dědictví, na jejímž konci na španělský trůn nastoupil Filip V. z rodu Bourbonů.\n\nV následujícím rodokmenu jsou španělští králové vyznačeni tučným písmem, kurzívou jsou uvedeni členové \"bourbonské dynastie\".\n\n\n"}
{"id": "927971", "url": "https://cs.wikipedia.org/wiki?curid=927971", "title": "Vyšetřovací komise Poslanecké sněmovny Parlamentu České republiky", "text": "Vyšetřovací komise Poslanecké sněmovny Parlamentu České republiky\n\nVyšetřovací komise Poslanecké sněmovny Parlamentu České republiky je dočasná sněmovní komise, která je zřízena za účelem vyšetření věci veřejného zájmu. Návrh musí podat nejméně 40 poslanců, členy komise mohou být také jen poslanci. \n\nSchůze komise mohou být veřejné, ledaže se komise usnese na tom, že bude jednat neveřejně (vždy, když jde o utajované skutečnosti související např. s obranou nebo bezpečností státu). Komise si může opatřovat potřebné podklady, vyžadovat nezbytná vysvětlení a vyslýchat svědky a podle povahy věci přibrat znalce a tlumočníka. Povinnosti podat požadované informace a vysvětlení podléhají i členové vlády nebo vedoucí jiného ústředního správního úřadu, ledaže jim v tom brání povinnost mlčenlivosti.\n\nPokud zjištěné skutečnosti nasvědčují tomu, že byl spáchán trestný čin, může se komise obrátit na orgány činné v trestním řízení.\n\n\n"}
{"id": "927972", "url": "https://cs.wikipedia.org/wiki?curid=927972", "title": "IK Sleipner", "text": "IK Sleipner\n\nIK Sleipner (celým názvem Idrottsklubben Sleipner) je švédský fotbalový klub z města Norrköping, který byl založen 27. dubna 1903. Svá domácí utkání hraje na stadionu Idrottsparken.\n\nJediným výrazným úspěchem klubu na domácí scéně je vítězství ve švédské nejvyšší lize Allsvenskan v sezóně 1937/38. O sezónu dříve (1936/37) skončil v Allsvenskan na druhé příčce za vítězným mužstvem AIK Stockholm. V pohárové soutěži Svenska Cupen se jednou umístil na druhé příčce (v premiérovém roce 1941), když ve finále v Solně podlehl týmu Helsingborgs IF 1:3.\n\n\n"}
{"id": "927973", "url": "https://cs.wikipedia.org/wiki?curid=927973", "title": "Římskokatolická farnost Hořetice", "text": "Římskokatolická farnost Hořetice\n\nŘímskokatolická farnost Hořetice (lat. \"Horraticium\") je územní společenství římských katolíků v Hořeticích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1384 byla v místě plebánie. Matriky jsou v místě vedeny od roku 1656. Farnost byla kanonicky nově ustavena roku 1858 jako samostatná.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Hořetice, která je tak spravována \"excurrendo\".\n\n\n"}
{"id": "927983", "url": "https://cs.wikipedia.org/wiki?curid=927983", "title": "Trylek (rozhlas)", "text": "Trylek (rozhlas)\n\nTrylek je hudební rozhlasový pořad, zaměřený na klasickou hudbu, vysílaný na vlnách Českého rozhlasu Vltava od roku 2002. \n\nPořad je vysílán ve všední dny a je zaměřen zejména na hudbu období renesance, baroka či klasicismu.\n\n"}
{"id": "927990", "url": "https://cs.wikipedia.org/wiki?curid=927990", "title": "Finále Grand Prix IAAF 1986", "text": "Finále Grand Prix IAAF 1986\n\n2. Finále Grand Prix IAAF – lehkoatletický závod, který se odehrál 10. září roku 1986 v Římě na stadionu Stadio Olimpico. \n"}
{"id": "927998", "url": "https://cs.wikipedia.org/wiki?curid=927998", "title": "Leopold von Lämmel", "text": "Leopold von Lämmel\n\nLeopold von Lämmel, uváděn též jako Leopold von Laemel nebo Lämel, narozený jako Simon (18. září 1790 Praha – 23. srpna 1867 Praha), byl český podnikatel a průmyslník. Patřil mezi přední a nejvlivnější bankéře a finančníky první poloviny devatenáctého století. Byl německé národnosti, židovského původu. Od 30. let 19. století coby rakouský dvorní faktor byl jedním z hlavních finančníků rakouského státu, v 60. letech 19. století poslanec Českého zemského sněmu za pražský Josefov.\n\nJeho otec Simon von Lämmel byl velkoobchodníkem, který počátkem 19. století získal díky svým zásluhám o státní finance šlechtický titul. Leopold převzal firmu svého otce, respektive soukromý bankovní dům v Praze s filiálkou ve Vídni, neboť v té době byly v Praze pouze soukromé bankovní domy typu firem pražských finančníků vyšlých z židovského prostředí – Porgesů z Portheimu a Mořice Zdekauera. V roce 1825 se stal po založení Pražské spořitelny jejím ředitelem, která na konci století financovala pražské Rudolfinum. Od roku 1850 byl ředitelem pražské filiálky Rakouské národní banky. Vystupoval i jako finanční poradce vládních institucí, který podnikal rozsáhlé finanční operace v těsné kooperaci se státním aparátem. Patřil mezi nejbohatší Židy v rakouské monarchii a v jeho domě v Celetné ulici (čp. 559) býval často hostem i František Ladislav Rieger, jeho dceru učil češtinu Václav Hanka, taktéž udržoval styky s českou obrozeneckou společností.\n\nNejdražší staroměstské domy se nacházely na prestižních adresách, v případě Starého města především na tzv. Královské cestě vedoucí z Celetné ulice přes Staroměstské náměstí a dnešní Karlovu ulici až k mostu přes Vltavu; Celetná ulice tedy znamenala jistou prestiž, v níž bydleli zejména zámožní a dobře situovaní lidé. Prestižní lokalita těchto sídel představovala jednu z forem aristokratické reprezentace. Majitelem domu byl od roku 1822 Aron Eliáš, svobodný pán z Eichthalu, bavorský dvorní faktor, jehož dceru si Leopold v roce 1815 vzal, načež Leopold dům odkoupil v roce 1836 za 10 000 zlatých. Leopold byl mj. majitelem Millesimovského paláce, který odkoupil od hraběte Auersperga v roce 1860 za 89 000 zlatých.\n\nSám jako zámožný finančník působil od roku 1831 coby jeden z hlavních poskytovatelů úvěru rakouskému státu. Tradiční dvorní bankéři se tehdy zdráhali půjčku poskytnout, zatímco Lämmel nakonec dokázal pro erár zajistit úvěr ve výši 20 milionů zlatých (původně se jednalo o 8 miliónů zlatých, které chtěl Lämmel poskytnout sám, což si tehdy nemohl dovolit žádný z vídeňských bankéřů). Na císaře Františka II. Leopold udělal tímto postojem dojem a nařídil, aby byl ohledně státních půjček oslovován i Lämmel. Taktéž neuniklo všeobecné pozornosti, že tato nabídka nevzešla z hlavního města, ale z \"provinční\" Prahy.\n\nPodílel se na vysokých státních úvěrech: 1832 - 48 milionů zlatých, 1833 - 35 milionů zlatých, 1834 - 25 milionů zlatých\n\nV pražském společenském životě byl osobou požívající značné autority a ve vzpomínkách současníků vystupuje vždy jako \"baron Lämmel\", ač svobodným pánem nikdy nebyl. Ve Fričově vyprávění vystupuje Lämmel jako kultivovaný člověk zaujatý národohospodářskými otázkami, a je pravidelným návštěvníkem kavárny v královských lázních.\n\nLämmel byl považován za vůdčí osobnost v horních kruzích pražské buržoazie. Zvláště důležité bylo jeho spojení s Anselmem Salomonem von Rothschildem, neboť oba stáli u počátků největší úvěrové instituce pro rozvoj obchodu a malého průmyslu - c. k. privilegovaného Kreditního ústavu pro obchod a živnosti, předchůdce dnešního Creditanstalt Bank Corporation. Mezi dalšími významnými podílovými akcionáři byli Fürstenbergové, kníže Jan Adolf II. ze Schwarzenbergu. Zakladatelé shromáždili 60 000 000 zlatých. Několik set lidí se shromáždilo před sídlem Salomona Rothschilda na Renngasse 11. prosince 1855, již den předem, kdy byl naplánován úpis akcií, načež jim dal po celou noc servírovat teplou polévku. Díky velkému zájmu cena akcií stoupla trojnásobně.\n\nV roce 1828 předložil návrh na zřízení pražské peněžní burzy (byl zamítnut), o což se snažil i roku 1851, a roku 1841 navrhl dvorské komoře, aby byla v Praze založena privilegovaná eskontní banka, načež byl jmenován předsedou poradního výboru.\n\nLeopold Lämmel byl spolu se svým otcem Simonem von Lämmelem mezi zakladateli akciové společnosti na výstavbu řetězového mostu v Praze přes řeku Vltavu.\n\nRoku 1841 založil první přádelnu česané příze v Čechách s 2000 vřeteny. Podílel se na rozvoji labské říční dopravy a železniční sítě.\n\nBěhem revolučního roku 1848 se zapojil do veřejného života. Hned 11. března byl nominován do Svatováclavského výboru. Když v červnu 1848 vypuklo v Praze povstání (svatodušní bouře) a nastala vojenská konfrontace mezi povstalci a rakouskou armádou, Lämmel zprostředkoval jako člen delegace vyslané za velitelem Alfredem Windischgrätzem kompromis, na jehož základě byly zastaveny vojenské operace a Lämmel garantoval bezpečí pro státní zlaté rezervy uložené v obleženém městě.\n\nPo uklidnění situace podnikl energické kroky k vydání moratoria na všechny směnky vydané v osudném červnovém týdnu, čímž na jedné straně zachránil Rakouskou národní banku před značnými ztrátami a na straně druhé znovu obnovil kredit pražského obchodnictva.\n\nRoku 1849 získal v Praze měšťanské právo a od roku 1849 zasedal v pražském obecním zastupitelstvu i v užší radě. V období let 1850–1856 byl členem české obchodní komory. V roce 1856 získal Řád železné koruny, na jehož základě byl 17. dubna 1856 byl povýšen diplomem do rytířského stavu s predikátem rytíř Lämel (Ritter von Lämel).\n\nLämmel – tehdy jako prezident pražské Obchodní a živnostenské komory - spolu se společníky Metternichem a Alfredem Windischgrätzem žádal o koncesi na stavbu pozdější české západní dráhy. Koncesi František Josef I. schválil. Obsahem koncese bylo spojení do Bavorska resp. spojení z Prahy do Plzně až na bavorskou hranici, dále z Plzně přes Cheb až na bavorskou hranici, z Chebu do Karlových Varů a z Plzně do Budějovic. Taktéž byla zmíněna trasa z Holoubkova do Radnice (okres Karlovy Vary) a Vejvanova. Příslib 30 miliónů zlatých však vládě ve Vídni připadal příliš vysoký a částku o 10 miliónů snížila. Následkem toho se Lämmel se svými společníky koncese vzdal.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod Praha-Josefov) do Českého zemského sněmu. Politicky se orientoval jako stoupenec německého centralistického tábora a odpůrce českých federalistických aspirací.\n\nPatřil mezi nejbohatší lidi v Čechách. V 60. letech 19. století náležel mezi několik podnikatelských a bankéřských osobností, které pronikly mezi stovku největších pozemkových vlastníků v Čechách (drtivou většinu těchto nejmovitějších velkostatkářů tvořila jinak historická šlechta). Leopold na sklonku svého života kupuje spolu s Rakouským úvěrním ústavem pro obchod a průmysl, v němž měl velký vliv, u Národní banky ve Vídni pardubické panství. Jako letní sídlo využíval svého času se svou rodinou letohrádek Hajčí dvůr, který stál přímo na královské cestě z Pražského hradu na Karlštejn. Původní statek obhospodařoval pole a lesy v širokém okolí. Ve čtvercovém půdorysu jsou dnes zbytky stájí, sýpek a stodola. Podle svého prvního majitele se mu v minulosti říkalo i Angelovský dvorec.\n\nAngažoval se ve prospěch pražské židovské obce. Zasadil se o zachování starého židovského hřbitova v Praze-Josefově, podporoval židovské pohřební bratrstvo, pomáhal odstraňovat následky epidemie cholery roku 1832 a financoval nadace pro chudé spoluobčany a další veřejné projekty nejen v Praze, ale i v židovských obcích v Kolíně nebo Teplicích.\n\nLeopold se s velkou pompou oženil 22. 8. 1815 s dcerou bankéře, obchodníka s tabákem a bavorského dvorního faktora Arona Eliase Seligmanna, jemuž Maxmilián I. Josef Bavorský za své mimořádné služby udělil roku 1814 baronát (Aaron Elias Freiherr von Eichthal), Sofií svobodnou paní von Eichtal (Julie Sophie von Freiin Eichtal), s níž měl tři dcery: Augustu, Julii a Marii, čímž jeho rod vymřel po meči.\n\nNejstarší Augusta se výhodně provdala za francouzského svobodného zednáře, bankéře, průmyslníka a politika Leopolda Javala, jenž významně tímto sňatkem rozšiřuje své podnikání. S Javalem měla Augusta 6 dětí. Javal v roce 1835 investoval kapitál ve výši 900 000 dolarů do dolů v Provence, založil veřejné lázně na Seině, za 10 let ztrojnásobil kapitál. Převzal vedení nad rodinným podnikem a investoval velké jmění do železnic, výstavby městských odpadních vod a nákupu pozemků. Jméno Javal znamenalo stejnou prestiž jako prominentní rodiny a finanční dynastie Fould a Rothschild.\n\nMarie se stala ženou Jana Nepomuka Čermáka, žáka J. E. Purkyněho, lékaře a fyziologa, průkopníka klinické laryngoskopie.\n\nJulie uzavřela sňatek s obchodníkem Ludwigem Ladenbergem, jehož vnuk zakládá bankovní dům v Mannheimu WH Ladenburg & Sons.\n\nLeopold měl šest sester, které se velmi výhodně provdaly do zámožných rodin. Elise se provdala za velkoobchodníka Heinricha Herze, jejichž dcera Mathilda konvertovala ke katolictví, aby se mohla provdat za barona Karla Drahotína Villaniho, v tomto případě dostala velké věno a Mathilda si tak „koupila“ titul, takže tento svazek byl výhodný pro obě strany. Manželem Terezie byl pražský velkoobchodník Hermann Wiener, jejichž syn Eduard se stal známým vídeňským bankéřem, který byl později povýšen do rytířského stavu. Franziska se stala chotí Leopolda Jerusalema, velkoobchodníka a továrníka v Praze, později byl povýšen do šlechtického stavu. Luisa se provdala za mnichovského obchodníka Lipmanna Marxe, jejichž syn Ludwig byl správním radou banky Bodencreditantstallt, později povýšen do rytířského stavu. Ida si vzala vídeňského obchodníka Karla Fleischla, který byl později povýšen do šlechtického stavu. O osudech dalších dvou sester Karoliny a Anny chybějí informace.\n\nV Praze v ulici Dykova čp. 1165 sídlil od roku 1858 Nadační dům Babety (rozené Duschenesové) z Lämmlů (maminka Leopolda a manželka Simona z Lämmelu), jednalo se o starobinec pro pražské židy. V roce 1942 byl zrušen, většina osazenstva domu byla deportována do táborů na východě a zahynula.\n\nLeopold je pochován se svou manželkou baronkou von Eichtal ve Vídni na židovském hřbitově v obvodu Währing, kde je pochován i jeho otec Simon von Lämmel.\n"}
{"id": "927999", "url": "https://cs.wikipedia.org/wiki?curid=927999", "title": "Li Sien (velký sekretář)", "text": "Li Sien (velký sekretář)\n\nLi Sien ( ; 1408 – 22. ledna 1467), byl politik čínské říše Ming. Císař Jing-cung na jaře 1457 jmenoval velkým sekretářem, po krátké přestávce se v létě 1457 do velkého sekretariátu vrátil a až do své smrti zastával pozici prvního velkého sekretáře, přičemž poslední dva roky sloužil Jing-cungovu synovi, císaři Čcheng-chuovi.\n\nLi Sien používal zdvořilostní jméno Jüan-te (). Za své zásluhy obdržel posmrtné jméno Wen-ta ().\n\nLi Sien se narodil roku 1408, pocházel z Teng-čou (dnes městský okres v městské prefektuře Nan-jang v provincii Che-nan). Vynikl v úřednických zkouškách, v provinčních zkouškách byl první, palácové zkoušky absolvoval a hodnost \"ťin-š’\" získal roku 1433. Postupoval v úředních funkcích, počátkem 50. let podporoval Jü Čchiena, když sloužil jako zástupce ministra vojenství, poté byl přeložen do stejné funkce na ministerstvo daní a roku 1454 na ministerstvo státní správy.\n\nPoté, co se císař Jing-cung počátkem roku 1457 podruhé chopil moci, jmenoval nové velké sekretáře, Li Siena mezi nimi. Už 28. června 1457 se ale Li Sien a jeho kolega Sü Jou-čen stali obětí pomluv ze strany generálů Š’ Chenga a Cchao Ťi-sianga a byli uvězněni. Li Sien se dokázal ospravedlnit a 29. července se vrátil do úřadu.\n\nOd roku 1457 byl Li Sien jako první velký sekretář nejvlivnějším mužem v mingské vládě. Postupně obsadil významné posty v administrativě svými kandidáty, vesměs schopnými a respektovanými muži. Jeho moc nebyla pociťována jako nepřiměřená, neboť při rozhodování vždy preferoval diskuzi a především personální otázky konzultoval s ministry státní správy (v případech úředníků) a ministry vojenství (u důstojníků).\n\nSvé postavení si udržel i po smrti Jing-cunga v únoru 1464. Důvěra nového císaře Čcheng-chuy v Li Siena se patrně zakládala i na Li Sienově podpoře Čcheng-chuy jako následníka trůnu. Vztahy mezi Jing-cungem a Čcheng-chuou měly totiž daleko do dobrých, otec pochyboval o synově způsobilosti k vládnutí, protože jako dítě Čcheng Chua reagoval pomalu a koktal. A až velcí sekretáři v čele s Li Sienem ho přesvědčili o správnosti zachování nástupnictví nejstaršího syna.\n\nLi Sien zůstal v čele sekretariátu a neformálně i celé mingské vlády do své smrti. Zemřel 22. ledna 1467, za své zásluhy obdržel posmrtné jméno Wen-ta ().\n"}
{"id": "928004", "url": "https://cs.wikipedia.org/wiki?curid=928004", "title": "Mistrovství světa v inline hokeji veteránů 2013", "text": "Mistrovství světa v inline hokeji veteránů 2013\n\nMistrovství světa v inline hokeji veteránů 2013 je v pořadí již čtvrtý oficiální veteránský turnaj. Setkali se zde výběry Francie, České republiky, Slovenska, Itálie, Austrálie a Velké Británie. Mistrovství se odehrávalo ve francouzském Angletu. Velkými favority byli výběry Česka a Francie. Z vítězství se nakonec, stejně jako minulý rok radovali veteráni z Francie.\nV základní skupině se hrálo každý s každým.\n\n1.-4. tým ve skupině postoupil do semifinále. Utkaly se týmy 1. a 4. tým a 2. s 3. týmem.\n\n"}
{"id": "928005", "url": "https://cs.wikipedia.org/wiki?curid=928005", "title": "Li Sien", "text": "Li Sien\n\nLi Sien je čínské jméno vícero osob:\n\n"}
{"id": "928006", "url": "https://cs.wikipedia.org/wiki?curid=928006", "title": "Pavel Grigorjevič Česnokov", "text": "Pavel Grigorjevič Česnokov\n\nPavel Grigorjevič Česnokov (rusky Па́вел Григо́рьевич Чесноко́в, podle starého kalendáře 24. října, podle nového 12. listopadu 1877, Zvěnigorodský ujezd, Moskevská gubernie — 14. března 1944, Moskva) byl ruský hudební skladatel, sbormistr, autor mnoha pravoslavných sborových duchovních skladeb.\n\nNarodil se poblíž města Voskresenska (dnes Istra) v rodině venkovského sbormistra. Všechny děti v rodině byly hudebně nadány a všichni bratři Česnokovovi se v různé době absolvovali moskevský Synodální institut chrámového zpěvu (diplomovanými regenschori se stali tři z nich, Michail, Pavel a Alexandr).\n\nV roce 1895 Česnokov zakončil studium na Synodálním semináři s vyznamenáním. Poté studoval skladbu u S. I. Tanějevа, G. E. Konjuse a M. M. Ippolitova-Ivanova. Po studiích pracoval na několika moskevských školách: v letech 1895 až 1904 přednášel v Synodálním semináři a v letech 1901 až 1904 byl pomocným sbormistrem Synodálního sboru. V letech 1916 až 1917 řídil kapelu Ruského sborového sdružení.\n\nV roce 1917 Česnokov získal diplom na moskevské konzervatoři P. I. Čajkovského v oborech skladba a dirigentství.\n\nNa počátku 20. století se Česnokov začínal prosazovat jako sbormistr a skladatel duchovní hudby. Dlouhou dobu řídil sbor chrámu Nejsvětější Trojice na Grjazach (na ulici Pokrovka), v letech 1917 až 1928 řídil sbor kostela Vasilije Neoksarijského na Tverské ulici. Pracoval ještě s dalšími tělesy a pořádal duchovní koncerty. Jeho skladby se staly součástí Synodálního sboru a dalších významných těles.\n\nPo říjnové revoluci Pavel Česnokov řídil Státní akademický sbor, byl sbormistrem Velkého divadla. Od roku 1920 do konce svého života vyučoval dirigentství a sbormistrovství na moskevské konzervatoři. Po roce 1928 byl donucen vzdát se činnosti sbormistra a skladbu duchovní hudby. V roce 1940 vydal monumentální dílo na téma práce se sborem „Sbor a jeho řízení“ (\"Хор и управление им\").\n\nPavel Grigorjevič Česnokov zemřel v Moskvě 14. března 1944 a byl pochován na Bagaňkovském hřbitově (souřadnice hrobu: 55°45′58.28″ s. š., 37°33′2.23″ v. d.).\n\n\n"}
{"id": "928007", "url": "https://cs.wikipedia.org/wiki?curid=928007", "title": "Filiální kostel", "text": "Filiální kostel\n\nFiliální kostel je v územním členění římskokatolických farností „vedlejším kostelem“ v rámci farnosti, jejímž centrem je kostel farní. Podle Kodexu kanonického práva (kánon 1214) je, jakožto kostel, posvátnou budovou určenou pro veřejnou bohoslužbu.\n\nMá vyšší právní status než kaple nebo oratorium.\n\nFiliální kostel je „pobočným kostelem“ v rámci farnosti, jíž je součástí. Od kostela farního se liší například tím, že nebývá zpravidla místem udílení základních svátostí (například křtít se má primárně ve farním kostele, aby se vyjádřilo sepětí křtěnce s celým farním společenstvím). Nachází-li se na území farnosti filiální kostel s vlastní duchovní správou, má rektor tohoto kostela žádat ke všem úkonům mimo „běžný provoz“ (těmito úkony mimo běžný provoz se rozumí křty, svatby ...) souhlas statutárního zástupce (faráře nebo administrátora) příslušné farnosti.\n\nCo se týče vlastnických vztahů bývá filiální kostel v majetku farnosti, ale může být i v majetku veřejné právnické osoby, jako je např. město nebo obec. V takovém případě získává kostel i přídomek městský či obecní. Pokud je budova kostela v majetku nějaké instituce či soukromé osoby, další přídomky se zpravidla neuvádějí s výjimkou patří-li kostel nějakému církevnímu řádu. V takovém případě se pak používá buď obecný přídomek řádový kostel, či přídomek specifikující církevní řád, jako např.: jezuitský kostel, salesiánský kostel, kapucínský kostel apod.\n\nZákladní jednotkou duchovní správy v nejen římskokatolické církvi je farnost. V historickém vývoji existovala praxe zakládání tzv. \"matrimonií\" (mateřských far) pro větší území. Jednalo se o územně rozsáhlou farnost, která byla tvořena několika společenstvími při různých filiálních kostelích. Tyto filálky bývaly postupně osamostatňovány, tj. povyšovány na samostatné farnosti a vyčleňovány z obvodu mateřské fary. Příkladem takového matrimonia může být farnost Bezděz v Litoměřické diecézi, která byla matrimoniem pro široké okolí.\n\nPo třicetileté válce docházelo ke scelování farností do větších územních celků z důvodu nedostatku katolického duchovenstva. Tyto filiálky pak bývaly většinou, zvláště koncem 18. století a dále, povyšovány zpět na samostatné farnosti. S určitou analogií na slučování farností se lze setkat i dnes.\n\n"}
{"id": "928013", "url": "https://cs.wikipedia.org/wiki?curid=928013", "title": "Srđan Mrvaljević", "text": "Srđan Mrvaljević\n\nSrđan Mrvaljević, (* 16. května 1984 v Bělehradě, Jugoslávie) je černohorský zápasník – judista, který během své sportovní kariéry reprezentoval tři státní útvary.\n\nS judem začínal v útlém dětství v Bělehradě v klubu Rakovica pod vedením svého otce Srećka. V juniorském věku patřil k oporám jugoslávské reprezentace, která v tomto období procházela politickými změnami. Se vznikem Srbska a Černé Hory a osamostatněním Černé Hory v roce 2006 se přesunul do Nikšiće, kde se dál připravoval pod vedením svého otce jako reprezentant Černé Hory. V roce 2008 dosáhl na evropskou kvalifikační kvótu pro účast na olympijských hrách v Pekingu. Měl štěstí na los, probojoval se do čtvrtfinále, ve kterém nestačil na jednoho z favoritů Nizozemce Guillaume Elmonta.\n\nNa konci roku 2009 byl z pozice reprezentačního trenéra odvolán jeho otec Srećko. Nového reprezentačního trenéra, jmenovce Rajka Mrvaljeviće však s otcem několik měsíců neakceptovali. Pomohla až osobnost Dragomira Bečanoviće. V roce 2011 pod vedením nového reprezentaního trenéra Rajka Mrvaljeviće dosáhl největšího úspěchu, stříbrné medaile z mistrovství světa v Paříži. V roce 2012 se přímo kvalifikoval na olympijské hry v Londýně, kde vypadl ve druhém kole na výborně takticky připraveném Kanaďanu Antonie Valois-Fortierovi.\n\nV roce 2013 se dostal opět do konfliktu s trenérem Rajkem Mrvaljevićem po vyhraném turnaji středozemních her, které černohorská bulvární média s ochotou komentovala. Výsledkem tohoto sporu byla jeho neúčast na mistrovství světa v Riu, ze kterého se oficiálně omluvil kvůli zdravotním důvodů. V dalších letech se spor s reprezentačním trenérem urovnal, ale výsledky z roku 2011 se neopakovaly. V roce 2016 mu chyběly body pro přímou kvalifikaci na olympijské hry v Riu a nedosáhl ani na evropskou kontinentální kvótu v polostřední váze. V červenci mu však přišla pozvánka od tripartitní komise pro start na olympijských hrách v Riu jako zástupce malého státu. Na olympijských hrách v Riu se však neprezentoval zlepšeným výkonem a vypadl v prvním kole s Moldavcem Valeriu Duminicou na dvě yuka.\n\n\n"}
{"id": "928014", "url": "https://cs.wikipedia.org/wiki?curid=928014", "title": "Rytířský řád San Marina", "text": "Rytířský řád San Marina\n\nŘád svatého Marina (italsky \"Ordine Equestre Civile e Militaire di San Marino\") je státní vyznamenání Republiky San Marino. Byl založen 13. srpna 1859 Velkou generální radou tohoto malého státu jako záslužný řád. San Marino má dva řády, nižší je Řád sv. Agáty.\n\nPatronkou řádu je svatý Marino, který je patronem a zakladatelem celého státečku. Velmistry řádu jsou spolu oba kapitáni-regenti, kteří vykonávají funkci hlavy státu.\n\nŘád má pět tříd:\n\n"}
{"id": "928015", "url": "https://cs.wikipedia.org/wiki?curid=928015", "title": "Seznam vrcholů v Nízkých Tatrách", "text": "Seznam vrcholů v Nízkých Tatrách\n\nSeznam vrcholů v Nízkých Tatrách zahrnuje pojmenované nízkotatranské vrcholy s nadmořskou výškou nad 1500 m. Seznam vychází z tabulky dostupné na stránkách Treking.cz, která uvádí 48 nejvyšších nízkotatranských vrcholů s nadmořskou výškou nad 1700 m. Zbytek seznamu (vrcholy vysoké 1500 až 1700 m) byl vypracován podle map dostupných na stránkách Hiking.sk.\n\n\n"}
{"id": "928016", "url": "https://cs.wikipedia.org/wiki?curid=928016", "title": "Tomislav Marijanović", "text": "Tomislav Marijanović\n\nTomislav Marijanović (* 30. srpna 1981 Split, Jugoslávie) je bývalý chorvatský zápasník–judista.\n\nS judem začínál v kroužku na základní škole v rodném Splitu. Jeho domovským klubem je AJK Student. V chorvatské seniorské reprezentaci se pohyboval od roku 2002 v polostřední váze do 81 kg. Zlepšenými výsledky se na mezinárodní scéně začal prezentovat s příchodem trenéra Dragomira Tavry v roce 2006. V roce 2007 mu o jedno vítězství na mistrovství světa unikla přímá kvalifikace na olympijské hry v Pekingu. V olympijském roce 2008 kvalifikaci nepotvrdil. Na své první olympijské hry se kvalifikoval v roce 2012 a nepřešel přes úvodní kolo. Jeho životním turnajem bylo mistrovství Evropy v roce 2013, kde vybojoval druhé místo. Sportovní kariéru ukončil v roce 2015. Věnuje se trenérské práci.\n\n\n\n\n"}
{"id": "928019", "url": "https://cs.wikipedia.org/wiki?curid=928019", "title": "Vincenc Mastný", "text": "Vincenc Mastný\n\nVincenc Mastný (23. listopadu 1809 Jičín – 14. března 1873 Lomnice nad Popelkou) byl český podnikatel a politik, v 60. letech 19. století poslanec Českého zemského sněmu.\n\nPůsobil jako textilní podnikatel a starosta města Lomnice nad Popelkou. Jeho otec byl obchodníkem (faktorem) v Jičíně, ovšem část svých podnikatelských aktivit měl i v Lomnici. Vincenc se v Lomnici usadil roku 1837, kdy zde koupil dům čp. 17. Převzal pak rodinnou firmu. Postupně zaměstnával jako faktor až 1500 domácích tkalců. Roku 1855 zřídil závod na Karlově vybavený parním šlichtovacím strojem a ručními dřevěnými stavy, které měly regulátor na stejnosměrné posouvání tkaniny. Roku 1858 zavedl mechanické stavy. Krátkodobě čelil krizi, ale firma přetrvala i v dalším období a roku 1903 měla 800 stavů.\n\nStarostou Lomnice byl v období let 1850–1863. Do funkce byl zvolen 19. října 1850. Po obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod Lomnice – Nová Paka – Sobotka) do Českého zemského sněmu. Zvolen byl jako nezávislý český kandidát. Podle jiného zdroje ho ale do sněmu navrhla Národní strana (staročeská). Na poslanecký mandát rezignoval roku 1863.\n\nJako starosta se zasloužil o zřízení městské záložny, jejímž předsedou následně byl. Prosazoval také vznik průmyslové školy v Lomnici. Společně s MUDr. Kabeláčem, který se později sám stal starostou, iniciovali založení měšťanské školy. Působil i jako regionální dopisovatel časopisu \"Posel z Prahy\". Když při požáru roku 1862 shořela dosavadní lomnická radnice a dalších 41 domů, koupil továrník Vincenc Mastný spáleniště a obratem je daroval obci pro zbudování nové radnice. Dal si ale podmínku, že v budově bude umístěno i divadlo, knihovna, záložna, místnosti pro průmyslovou školu a byt učitele. Základní kámen k nové radniční budově byl položen 2. května 1864 a ještě téhož roku byla stavba dokončena.\nZemřel ráno 14. března 1873 na \"vysílení\".\n"}
{"id": "928021", "url": "https://cs.wikipedia.org/wiki?curid=928021", "title": "Poručenské území", "text": "Poručenské území\n\nPoručenská území Organizace spojených národů byla bývalá mandátní území Společnosti národů. Vznikla v roce 1946, kdy byla Společnost národů rozpuštěna a většina jejích institucí a úkolů byla převedena pod Organizaci spojených národů. Nad administrací těchto území dozorovala Poručenská rada OSN, která kontrolovala přípravy poručenských území na vlastní autonomii či nezávislost.\n\nCelkem existovalo 11 poručenských území, první z nich se osamostatnilo v roce 1957, poslední pak roku 1994. Od té doby je Poručenská rada OSN zakonzervována.\n"}
{"id": "928026", "url": "https://cs.wikipedia.org/wiki?curid=928026", "title": "Nemanický potok", "text": "Nemanický potok\n\nNemanický potok ( ) je řeka, pramenící v Českém lese nad osadou Závist poblíž obce Rybník. Pramen lze najít v lese u křižovatky, kde stávaly samoty Liščí domky. Dnes toto místo označuje poblíž postavený turistický rozcestník. Pramen Nemanického potoka se nachází 400 metrů jihovýchodně od pramene Radbuzy.\n\nMezi oběma řekami probíhá evropské rozvodí, protože voda z Nemanického potoka teče do Náby, Dunaje a Černého moře, kdežto z Radbuzy do Berounky, Vltavy, Labe a do Severního moře. Přímo v Závisti stojí chalupa číslo popisné 17, z jejíž severní střechy teče voda do Severního a z jižní střechy do Černého moře.\nNa Nemanickém potoce pracovalo okolo roku 1850 třicet mlýnů, pil a hamrů. Dodnes po mnohých z nich zbyly jezy. V okolí pracovalo mnoho skláren.\n\nPřibližně v polovině toku je postavena přehrada Eixendorfer See pro rekreační a vodohospodářské účely.\n\nVodáci splouvají řeku z Neunburgu za dva dny a ze Schwarzachu za jeden den až k ústí do Náby ve Schwarzenfeldu. Podél celého toku vede cyklostezka vybudovaná na tělese zrušené železnice.\n\n\n"}
{"id": "928029", "url": "https://cs.wikipedia.org/wiki?curid=928029", "title": "Tomasz Kowalski", "text": "Tomasz Kowalski\n\nTomasz Piotr Kowalski (* 8. února 1988 Opolí) je polský zápasník – judista.\n\nS judem začínal v 7 letech v rodném Opolí. Připravoval se v klubu AZS Opole pod vedením Edwarda Faciejewa. V polské mužské reprezrentaci se pohyboval od roku 2006 v pololehké váze do 66 kg. V roce 2008 v polské nominaci na olympijské hry v Pekingu neuspěl na úkor Tomasze Adamiece. Od roku 2009 soupeřil o post reprezentační jedničky s Pawełem Zagrodnikem. V roce 2012 měl v květnu, dva měsíce před olympijskými hrami v Londýně dopravní nehodu na motorce s týmovým kolegou Tomaszem Adamiecem, ze které si odnesl zlomená žebra a pánev. Po rekonvalescenci se k vrcholové přípravě nedokázal vrátit.\n\n\n"}
{"id": "928032", "url": "https://cs.wikipedia.org/wiki?curid=928032", "title": "Max Julius Coudenhove", "text": "Max Julius Coudenhove\n\nMax Julius Coudenhove, plným jménem Max Julius Viktor Maria hrabě Coudenhove (17. prosince 1865 Vídeň – 3. července 1928 Bad Kissingen) byl rakouský politik a diplomat.\n\nPůsobil jako c. k. komoří a současně též tajný rada a dragounský poručík v záloze. V letech 1908–1915 zastával úřad zemského prezidenta ve Slezsku (v jiných korunních zemích monarchie se tento post nazýval místodržícím). Během první světové války (v letech 1915–1918) byl posledním místodržitelem v Čechách.\nPo rozpadu Rakousko-Uherska v roce 1918 opustil politiku a stáhl se na své panství Seehof, které spravoval.\n\nByl zetěm Eduarda Taaffeho.\n\n\n"}
{"id": "928033", "url": "https://cs.wikipedia.org/wiki?curid=928033", "title": "Rogers Cup 2013", "text": "Rogers Cup 2013\n\nRogers Cup presented by National Bank 2013, také známý pod názvem Canada Masters 2013, byl společný tenisový turnaj mužského okruhu ATP World Tour a ženského okruhu WTA Tour, hraný na otevřených dvorcích s tvrdým povrchem. Konal se mezi 3. až 11. srpnem 2013 ve dvou kanadských velkoměstech jako 124. ročník mužského a 112. ročník ženského turnaje.\n\nMužská polovina probíhala v montréalském areálu s centrálním dvorcem Uniprix Stadium. Po grandslamu je zařazena do druhé nejvyšší kategorie okruhu ATP Masters 1000 a její dotace činí 3 496 085 amerických dolarů. Ženská část s rozpočtem 2 369 000 dolarů se odehrávala v torontském areálu s centrkurtem Rexall Centre. Na okruhu WTA patří do kategorie WTA Premier 5. V Torontu byl hrán také turnaj legend.\n\nTurnaj představoval třetí díl severoamerické Emirates Airline US Open Series 2013.\nCelkový rozpočet mužské části turnaje činí 3 496 085 dolarů, což je meziroční nárůst okolo 800 000 dolarů.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n\n"}
{"id": "928039", "url": "https://cs.wikipedia.org/wiki?curid=928039", "title": "Kancelář Poslanecké sněmovny", "text": "Kancelář Poslanecké sněmovny\n\nKancelář Poslanecké sněmovny zajišťuje odborný, organizační a technický provoz Poslanecké sněmovny, jejích orgánů a funkcionářů, stejně jako jednotlivých poslanců i poslaneckých klubů. Podobné funkce plní také vůči českým poslancům Evropského parlamentu. Spravuje také rozpočet Poslanecké sněmovny. Je zřízena zákonem č. 59/1996 Sb., o sídle Parlamentu České republiky, podle kterého je rozpočtovou organizací státu. Její činnost upravuje Jednací řád Poslanecké sněmovny. \n\nV jejím čele stojí vedoucí Kanceláře, kterého jmenuje a odvolává předseda sněmovny. Celkem 27 let jím byl Ing. Petr Kynštetr, CSc., kterého od července 2017 vystřídal Mgr. Jan Morávek. Pod Kancelář spadá např. kancelář předsedy sněmovny, bezpečnostní útvar, sekretariáty výborů i komisí, parlamentní knihovna nebo Parlamentní institut.\n\n"}
{"id": "928040", "url": "https://cs.wikipedia.org/wiki?curid=928040", "title": "Finále Coupe de la Ligue 2012/13", "text": "Finále Coupe de la Ligue 2012/13\n\nFinále Coupe de la Ligue 2012/13 bylo vyvrcholením Coupe de la Ligue, tedy francouzského ligového poháru ze sezóny 2012/13. Střetly se v něm týmy AS Saint-Étienne a Stade Rennais. Mužstvo AS Saint-Étienne vedl jako kapitán francouzský záložník Loïc Perrin, tým Stade Rennais obránce Romain Danzé.\n\nFinálové utkání se odehrálo 20. dubna 2013 na stadionu Stade de France v Saint-Denis. O poločase byl stav 1:0 pro tým AS Saint-Étienne, který nakonec tímto výsledkem soupeře porazil a radoval se z triumfu. Pro AS Saint-Étienne to bylo první vítězství v ligovém poháru. Stade Rennais propásl možnost získat vůbec první triumf v této soutěži.\n\nOcenění „muž zápasu“ získal Brandão z AS Saint-Étienne, který vstřelil jediný gól utkání.\n\nZdroj:\n\n"}
{"id": "928041", "url": "https://cs.wikipedia.org/wiki?curid=928041", "title": "Darja Dmitrijevová", "text": "Darja Dmitrijevová\n\nDarja Andrejevna Dmitrijevová (* 22. července 1993 Irkutsk, Rusko) je ruská moderní gymnastika. Na LOH 2012 v Londýně získala stříbrnou medaili, kde si od začátku držela druhou pozici poté, co si světová jednička Jevgenija Kanajevová vytvořila tří bodový náskok. Je držitelkou několika medailí z mistrovství světa i Evropy. Ačkoliv oficiálně neskončila kariéru, už nezávodí.\n"}
{"id": "928042", "url": "https://cs.wikipedia.org/wiki?curid=928042", "title": "Josef Pfeiffer", "text": "Josef Pfeiffer\n\nJosef Pfeiffer, psáno i Joseph Pfeiffer (13. listopadu 1808 Jablonec nad Nisou – 4. února 1869 Jablonec nad Nisou), byl český podnikatel a politik německé národnosti, po roce 1850 dlouholetý starosta Jablonce nad Nisou, v 60. letech 19. století poslanec Českého zemského sněmu.\n\nPocházel z rodiny mlynáře z Brandlu, který si vzal dceru sedláka z Jablonce a začal podnikat v obchodu se sklem a bižuteríí. Jeho syn Josef Pfeiffer se narodil roku 1808. Obecní školu vychodil v Jablonci, pak studoval v Praze na vzorové hlavní škole. Následně ho otec zaměstnal v rodinné firmě. Ve věku 17 let byl poslán na praxi do Frankfurtu nad Mohanem. Roku 1829 se vrátil do Jablonce, kde opět nastoupil k otci do jeho podniku. Po úmrtí otce roku 1839 převzal vedení firmy jako nejstarší společník. Firma \"Joseph Pfeiffer a Comp.\" se stala nejvýznamnějším podnikem v oboru v regionu Jizerských hor. Účastnila se průmyslových a světových výstav, kde získávala ocenění. Ve 40. letech 19. století byla i největším exportérem kovové bižuterie.\n\nRoku 1850 byl zvolen starostou Jablonce nad Nisou. Kvůli tomu částečně omezil své aktivity ve firmě. V starostenské funkci se zasadil o rozvoj dopravního spojení (nové silnice do Hodkovic a Železného Brodu), rozvoji podnikání a veřejného života v obci. Coby starosta Jablonce setrval 17 let. Roku 1866 se Jablonec dočkal povýšení na město (roku 1865 se stal sídlem soudního okresu). Za jeho působení v čele města došlo k založení nového náměstí (dnes Dolní náměstí). V letech 1867–1869 zde vyrostla nová budova radnice. Prosazoval i výstavbu nemocnice a odborné školy pro bižuterní průmysl. Inicioval vznik městské spořitelny, jejímž ředitelem byl až do své smrti. Starostenský plat poskytoval na dobročinné účely. V letech 1865–1869 zasedal i v okresním zastupitelstvu.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod Jablonec – Hodkovice – Smržovka) do Českého zemského sněmu. Zvolen byl jako oficiální kandidát německého volebního výboru. Mandát obhájil ve volbách v lednu 1867, nyní za kurii obchodních a živnostenských komor (obvod Liberec). V této době také zasedal v Říšské radě (celostátní zákonodárný sbor), kam ho vyslal zemský sněm poprvé roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů).\n\nRoku 1867 mu František Josef I. udělil Řád Františka Josefa (rytířský kříž) jako ocenění hrdého postoje během pruské invaze do Čech předchozího roku.\n\nOd roku 1833 byl ženatý s Annou Fischerovou, která ale zanedlouho zemřela. Od roku 1837 měl za manželku Helenu Fouskovou, která zemřela roku 1868. Josef Pfeiffer 31. ledna 1869 onemocněl a v několika dnech do své smrti byl upoután na lůžko. V Jablonci po něm byla pojmenována ulice (nyní ulice 28. října).\n\nZemřel 4. února, podle jiného zdroje 5. února 1869.\n"}
{"id": "928044", "url": "https://cs.wikipedia.org/wiki?curid=928044", "title": "Pfeiffer", "text": "Pfeiffer\n\nPříjmení Pfeiffer, též Pfeifer, nosí tyto osobnosti:\n\n"}
{"id": "928051", "url": "https://cs.wikipedia.org/wiki?curid=928051", "title": "Rogers Cup 2013 – ženská dvouhra", "text": "Rogers Cup 2013 – ženská dvouhra\n\nDo soutěže ženské dvouhry na tenisovém turnaji Rogers Cup 2013 nastoupilo padesát šest hráček. Z kvalifikace postoupilo dvanáct tenistek přímo a další tři jako šťastné poražené. Obhájkyní titulu byla světová sedmička a šestá nasazená Češka Petra Kvitová, která ve čtvrtfinále podlehla Rumunce Soraně Cîrsteaové po třísetovém průběhu.\n\nVítězkou se stala světová jednička a první nasazená Serena Williamsová, která ve finále zdolala nenasazenou Rumunku Sorane Cîrsteaovou po snadném průběhu 6–2 a 6–0 a získala tak už osmý sezónní a celkově padesátý čtvrtý titul ve dvouhře. Vítězka si do žebříčku WTA připsala 900 bodů a získala prémii 426 000 dolarů.\nOsm nejvýše nasazených mělo volný los do druhého kola.\n\n\n\n\n"}
{"id": "928052", "url": "https://cs.wikipedia.org/wiki?curid=928052", "title": "Rudolf Zvolánek", "text": "Rudolf Zvolánek\n\nRudolf Zvolánek (* 1964) je český lékař. V roce 2012 byl vyznamenán Medailí Za hrdinství.\n\nV roce 1989 vystudoval Lékařskou fakultu University Jana Evangelisty Purkyně (dnes Masarykovy univerzity) v Brně, kde získal titul doktora všeobecného lékařství. Poté pracoval ve Fakultní nemocnici u sv. Anny, zpočátku na klinice anesteziologie a resuscitace, od roku 1995 na klinice plastické a estetické chirurgie, kde působil jako vrchní anesteziolog. V letech 1997–2007 byl primářem anesteziologicko-resuscitačního oddělení v nemocnici v Jeseníku. V roce 2007 se vrátil do Brna a začal jako lékař pracovat ve Zdravotnické záchranné službě Jihomoravského kraje, kde se stal rovněž náměstkem pro zdravotní péči, od roku 2010 působí i v letecké záchranné službě.\n\nPři zásahu dne 9. března 2011 v Ivančicích zachránil život mladému muži, kterého vtáhl stroj mísícího zařízení na plasty malým otvorem do válce o průměru 1,5 metru. Rudolf Zvolánek vlezl dovnitř, kde musel muži amputovat levou ruku, která byla namotána na centrální hřídel, a poté jej vyprostit ze stroje ven. Muž byl vrtulníkem transportován do Fakultní nemocnice Brno, kde se následně ze zranění zotavil. Za tento zásah byl Zvolánek v roce 2012 vyznamenán Zlatým záchranářským křížem v kategorii Záchranářský čin profesionálů jednotlivců a dne 28. října 2012 obdržel od prezidenta Václava Klause Medaili Za hrdinství (za záchranu lidského života).\n\nPůsobí také jako lékař v klubu HC Kometa Brno.\n\nJe ženatý, s manželkou Dagmar má dcery Kateřinu a Barboru.\n"}
{"id": "928055", "url": "https://cs.wikipedia.org/wiki?curid=928055", "title": "Kózandži", "text": "Kózandži\n\nKózandži () je chrám buddhistické sekty Šingon v kjótské čtvrti Ukjó-ku v Japonsku. Plný, formální název chrámu zní Toganósan Kózandži (栂尾山高山寺). Kózandži byl založen na počátku 13. století, kdy mnich Mjóe obnovil horský chrám, který zde stával a dal mu jeho současné jméno. V chrámu jsou uloženy známé obrázkové svitky z 12. a 13. století \"Čódžú džinbucu giga\" (鳥獣人物戯画) patřící mezi japonské Národní poklady (国宝).\n\nOd roku 1994 je chrám spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“.\n\n"}
{"id": "928056", "url": "https://cs.wikipedia.org/wiki?curid=928056", "title": "Česko na Halovém mistrovství světa v atletice 1995", "text": "Česko na Halovém mistrovství světa v atletice 1995\n\nHalového MS v atletice 1995 se ve dnech 10. – 12. března účastnilo 15 českých atletů (6 mužů a 9 žen). Šampionát probíhal ve španělské Barceloně, v moderní víceúčelové hale Palau Sant Jordi.\n\nČeští reprezentanti vybojovali tři cenné kovy. Stříbrnou medaili vybojoval vícebojař Tomáš Dvořák a stříbro získala také ženská štafeta v závodě na 4×400 metrů ve složení Naděžda Koštovalová, Helena Dziurová, Hana Benešová a Ludmila Formanová. Životního úspěchu dosáhl běžec Pavel Soukup. 25. ledna 1995 zaběhl v Ludwigshafenu časem 1:46,38 nový halový rekord v běhu na 800 metrů. Formu udržel také na HMS, kde postoupil do finále a v něm vybojoval výkonem 1:47,74 bronzovou medaili. Těsně pod stupni vítězů, na 4. místě zůstala trojskokanka Šárka Kašpárková. \n\nSedmiboj\n\n"}
{"id": "928058", "url": "https://cs.wikipedia.org/wiki?curid=928058", "title": "Rogers Cup 2013 – mužská dvouhra", "text": "Rogers Cup 2013 – mužská dvouhra\n\nDo soutěže mužské dvouhry na tenisovém turnaji Rogers Cup 2013 nastoupilo padesát šest hráčů. Z kvalifikace postoupilo sedm tenistů. Obhájcem titulu byla světová jednička a nejvýše nasazený Srb Novak Djoković, který ale v semifinále nestačil na čtvrtého nasazeného Španěla Rafaela Nadala.\n\nSoutěž dvouhry vyhrál potřetí v kariéře čtvrtý nasazený hráč Rafael Nadal, když ve finále zdolal kanadského tenistu Milose Raonice ve dvou setech 6–2 a 6–2. Vítěz si do žebříčku ATP připsal 1000 bodů a získal prémii 522 550 dolarů.\nDo semifinále postoupili Kanaďané Milos Raonic a Vasek Pospisil, kteří v něm odehráli vyrovnané střetnutí, ze kterého se nakonec vítězně radoval Raonic. Hostitelský stát turnaje tak měl poprvé zástupce ve finále dvouhry od roku 1958, kdy turnaj vyhrál Robert Bédard.\n\nOsm nejvýše nasazených mělo volný los do druhého kola.\n\n\n\n"}
{"id": "928059", "url": "https://cs.wikipedia.org/wiki?curid=928059", "title": "Rogers Cup 2013 – ženská čtyřhra", "text": "Rogers Cup 2013 – ženská čtyřhra\n\nDo soutěže ženské čtyřhry na tenisovém turnaji Rogers Cup 2013 nastoupilo dvacet osm dvojic. Obhájcem titulu byl polsko-francouzský pár Klaudia Jansová-Ignaciková a Kristina Mladenovicová, jehož členky nestartovaly společně. Jansová-Ignaciková nestartovala v důsledku mateřské dovolené, když na počátku roku 2013 přivedla na svět potomka.\n\nSpoluhráčkou Mladenovicové se stala kazašská tenistka Galina Voskobojevová, s níž vypadla v úvodním kole, když nestačily na německo-českou dvojici Julia Görgesová a Barbora Záhlavová-Strýcová.\n\nBývalá světová jednička Martina Hingisová ze Švýcarska, která se vrátila do profesionálního tenisu, obdržela divokou kartu se slovenkou spoluhráčkou Danielou Hantuchovou. Rogers Cup se stal jejím druhým turnajem po návratu, když v předchozím týdnu dvojice odehrála carlsbadský turnaj Southern California Open.\n\nTitul získal čtvrtý nenasazený srbsko-slovinský pár Jelena Jankovićová a Katarina Srebotniková, když ve finále přehrály německo-české turnajové trojky Annu-Lenu Grönefeldovou a Květu Peschkeovou po třísetové bitvě 5–7, 6–2 a v závěrečném supertiebreaku [10–6]. Každá z vítězek si do žebříčku WTA připsala 900 bodů a pár si rozdělil částku 244 000 dolarů.\n\nČtyři nejvýše nasazené páry měly volný los do druhého kola.\n"}
{"id": "928060", "url": "https://cs.wikipedia.org/wiki?curid=928060", "title": "Česko na Halovém mistrovství světa v atletice 1997", "text": "Česko na Halovém mistrovství světa v atletice 1997\n\nHalového MS v atletice 1997 se ve dnech 7. – 9. března účastnilo 18 českých atletů (9 mužů a 9 žen). Šampionát probíhal v pařížské hale Palais Omnisports, kde se uskutečnily v roce 1985 světové halové hry, které byly předchůdcem halového MS. To se následně konalo o dva roky později v Indianapolisu.\n\nČeští reprezentanti vybojovali tři cenné kovy. Nejcennější medaili získal vícebojař Robert Změlík, který se stal halovým mistrem světa v sedmiboji. Bronzovou medaili vybojovala Helena Fuchsová v běhu na 400 metrů a trojskokanka Šárka Kašpárková. Těsně pod stupni vítězů, na 4. místě ve finále doběhla ženská štafeta v závodě na 4×400 metrů. V rozběhu i ve finále Češky běžely v sestavě Naděžda Koštovalová, Ludmila Formanová, Helena Fuchsová a Hana Benešová.\n\nSedmiboj\n\n"}
{"id": "928061", "url": "https://cs.wikipedia.org/wiki?curid=928061", "title": "Rogers Cup 2013 – mužská čtyřhra", "text": "Rogers Cup 2013 – mužská čtyřhra\n\nDo soutěže mužské čtyřhry na tenisovém turnaji Rogers Cup 2013 nastoupilo dvacet čtyři dvojic. Obhájcem titulu byl první pár světa amerických dvojčat Boba a Mika Bryanových, který nestačil ve čtvrtfinále na švédsko-kanadskou dvojici Robert Lindstedt a Daniel Nestor. Americké světové jedničky, tak po 25 výhrách v řadě našly přemožitele.\n\nDeblový titul si připsala třetí nasazená rakousko-brazilská dvojice Alexander Peya a Bruno Soares, kteří ve finále přemohly britský pár Colin Fleming a Andy Murray po dvou setech 6–4 a 7–6. Každý z vítězů si do žebříčku ATP připsal 1000 bodů a pár si rozdělil částku 310 980 dolarů.\n\nVšechny nasazené páry měly volný los do druhého kola.\n"}
{"id": "928062", "url": "https://cs.wikipedia.org/wiki?curid=928062", "title": "Chráněná krajinná oblast Biele Karpaty", "text": "Chráněná krajinná oblast Biele Karpaty\n\nChráněná krajinná oblast Biele Karpaty je jednou ze 14 chráněných krajinných oblastí na Slovensku. Rozkládá se na území slovenské části Bílých Karpat na západě této země. Tato oblast je vymezena okresem Skalica a po délce přibližně 80 kilometrů severovýchodním směrem (až k okresu Púchov) kopíruje hranici s Českou republikou. Část území je zařazena do sítě Natura 2000.\n\nK vyhlášení oblasti došlo 12. července 1979 a její zákon byl aktualizován 28. srpna 2003. Podnětem k vyhlášení byla snaha o zachování a zhodnocování zdejší krajiny. Geologickou stavbu tvoří na severozápadě venkovní flyšové pásmo spolu s pruhem bradlového pásma na jihovýchodě. Typickým jevem tohoto bradlového pásma jsou starší útvary vyčnívající nad okolní paleogenní útvary, jež tvoří vápencová bradla, tedy osamocené soutěsky, skalní stěny a suťové kužely.\n\nNa území chráněné krajinné oblasti se nacházejí vzájemně se prolínající lesní komplexy (lesy se vyskytují na 67 % plochy). Převážně jsou tvořeny původním druhovým složením, tedy buky (\"Fagus\"), duby (\"Quercus\"), habry (\"Carpinus\"), javory (\"Acer\"), jasany (\"Fraxinus\") či lipami (\"Tilia\"). Zatím nevykazují vážnější známky poškození. V okolí vodních toků jsou porosty obvykle vrbovo (\"Salix\")–olšové (\"Alnus\"), ale je možné najít též staré ovocné sady, remízky a meze.\n\nOblast je významná svou různorodostí (našlo se zde asi 1200 druhů vyšších rostlin). Vhodné podmínky zde jsou pro rozvoj čeledě vstavačovitých rostlin (\"Orchidaceae\"). Vyskytuje se zde Vstavač kukačka (\"Orchis morio\"), vstavač vojenský (\"Orchis militaris\"), vstavač bledý (\"Orchis pallens\"), vstavač osmahlý (\"Orchis ustulata\"), vstavač trojzubý (\"Orchis tridentata\"), vstavač mužský (\"Orchis mascula\"), dále prstnatec pleťový (\"Dactylorhiza incarnata\"), prstnatec májový (\"Dactylorhiza majalis\"), prstnatec bezový (\"Dactylorhiza sambucina\"), prstnatec Fuchsův Soóův (\"Dactylorhiza fuchsii sooiana\"), pětiprstka žežulník (\"Gymnadenia conopsea\"), pětiprstka žežulník horská (\"Gymnadenia montana\"), pětiprstka hustokvětá (\"Gymnadenia densiflora\"), střevíčník pantoflíček (\"Cypripedium calceolus\"), hlavinka horská (\"Traunsteineri globosa\"), kruštík bahenní (\"Epipactis palustris\"), kruštík drobnolistý (\"Epipactis microphylla\"), kruštík tmavočervený (\"Epipactis atrorubens\"), tořič čmelákovitý Holubyho (\"Ophrys holubyana\"), vemeník zelenavý (\"Platanthera Chlorantha\"), vemeník dvoulistý (\"Platanthera bifolia\"), okrotice bílá (\"Cephalanthera damasonium\"), okrotice dlouholistá (\"Cephalanthera longifolia\") a rudohlávek jehlancovitý (\"Anacamptis pyramidalis\").\n\nNa lukách se vyskytuje rozmanitá fauna, především bezobratlí živočichové.\n\n\n"}
{"id": "928063", "url": "https://cs.wikipedia.org/wiki?curid=928063", "title": "Teror", "text": "Teror\n\nTeror je označení pro politiku násilí a politické represe s cílem potlačení politické opozice. Pojem se poprvé objevil během velké francouzské revoluce za vlády jakobínů jako \"jakobínský teror\". Novodobé případy zahrnují bílý a rudý teror. \n"}
{"id": "928065", "url": "https://cs.wikipedia.org/wiki?curid=928065", "title": "Bernardyn z Żarnowca", "text": "Bernardyn z Żarnowca\n\n \n"}
{"id": "928066", "url": "https://cs.wikipedia.org/wiki?curid=928066", "title": "Blažej ze Salky", "text": "Blažej ze Salky\n\nBlažej ze Salky OFM, latinsky Blasius de Szalka, nebo de Zalka pocházející z Uher (někdy chybně uváděn jako Blažej ze Skalky v Čechách) byl maďarský františkán a kronikář činný v 15. století. Byl provinciálem uherské františkánské provincie. Započal dílo \"Chronica fratrum minorum de observantia provinciae Boznae et Hungariae\", na němž se dále podíleli Blažejovi pokračovatelé.\n"}
{"id": "928072", "url": "https://cs.wikipedia.org/wiki?curid=928072", "title": "František z Bavor", "text": "František z Bavor\n\nFrantišek z Bavor OFM, latinsky též zvaný Franciscus Argentoratus, Argentoratensis nebo de Argentina podle štrasburské františkánské provincie, z níž pocházel, byl františkán působící v českých zemích v 16. století. Opakovaně byl pro léta 1513/14, 1519/20 a 1521/22 zvolen provinčním definitorem – členem čtyřčlenného definitora podílejícího se na vedení provincie. Na provinční kapitule řádu v září 1522 v Brně byl na následující dva roky zvolen provinciálem (provinčním ministrem) české františkánské provincie. V pro řeholníky stále obtížnějším období nastupujícího luteránství potvrdil založení klášterních františkánských studií v Kadani, Brně a Nyse. Od roku 1524 byl kvardiánem kadaňského kláštera. Současně v letech 1524 až 1526 řídil jako kustod moravskou kustodii české františkánské provincie. Od roku 1526 byl další pět let opět provinčním definitorem.\n\nProti luterskému učení bojoval podporou teologického vzdělání. Byl autorem traktátu \"Expositiones Missae juxta mentem Alexandri de Hales\" o 4 částech a 31 kvestiích dedikovaného vratislavskému biskupu Janu V. Thurzo. Traktát napsal roku 1518 v slezské Nise a později skončil v olomoucké františkánské knihovně.\n"}
{"id": "928073", "url": "https://cs.wikipedia.org/wiki?curid=928073", "title": "František z Uher", "text": "František z Uher\n\nFrantišek z Uher OFM, polsky Franciszek z Węgier nebo Węgrzyn, latinsky Franciscus de Ungaria byl polský františkán, malíř a iluminátor knih činný na přelomu 15. a\n16. století. Byl tvůrcem obrazu na hlavním oltáři tehdy budovaného kláštera františkánů v Krakově a maloval liturgické knihy pro františkánské kláštery. Podle soudobé františkánské kroniky Jana Komorowskigo vstoupil do řádu i přes uzavřené manželství, jeho žena vstoupila ke klariskám v Krakově, syn Cherubín, rovněž františkán, bakalář byl opakovaně jmenován kvardiánem v různých klášterech.\n"}
{"id": "928074", "url": "https://cs.wikipedia.org/wiki?curid=928074", "title": "Jan Hegala", "text": "Jan Hegala\n\nJan Hegala OFM, latinsky Joannes Hegala byl německý františkán působící počátkem 16. století v chebském klášteře. Z Latiny do němčiny přeložil abecední kazatelskou pomůcku: \"Alphabetum euangelicum ex uarijs conclusionibus compositum, ex latino in Vulgare [i.e. teutonico] translatum a F. Joanne Hegala Franciscano in Egra Preadicatus Ao 1525\". Sám byl tedy nejspíše kazatelem v chebském klášteře.\n\n \n"}
{"id": "928076", "url": "https://cs.wikipedia.org/wiki?curid=928076", "title": "Antonius Hermann", "text": "Antonius Hermann\n\nAntonius Hermann OFM (německy \"Anton Hermann\") byl františkán působící někdy mezi lety 1472 a 1635 v chebském klášteře. Je autorem promluv používaných řeholníky při pastoraci během sbírání almužen (kolektur) zpravidla v podobě potravin pro domovský klášter. \n\n \n"}
{"id": "928077", "url": "https://cs.wikipedia.org/wiki?curid=928077", "title": "Svijany Open", "text": "Svijany Open\n\nSvijany Open je mužský profesionální tenisový turnaj hraný v Liberci na venkovních antukových dvorcích místního tenisového oddílu LTK Liberec. Turnaj se koná od roku 2013 a je součástí okruhu ATP Challenger Tour. V roce 2019 se hrál v nejnižší páté kategorii Challenger 80 s odměnami 46,6 tisíc euro.\n\n"}
{"id": "928080", "url": "https://cs.wikipedia.org/wiki?curid=928080", "title": "Hájíček", "text": "Hájíček\n\nHájíček je české příjmení. Je to zdrobnělina slova Hájič, Hájčík, což býval polní hlídač.\n"}
{"id": "928082", "url": "https://cs.wikipedia.org/wiki?curid=928082", "title": "Šalom", "text": "Šalom\n\nŠalom (hebrejsky , obvykle se překládá jako „mír“ či „pokoj“), je výraz, který se v židovském prostředí používá k pozdravu a zároveň k označení ideálního stavu pro život.\n\nSamotné hebrejské slovo \"šalom\" vyjadřuje mnohem více než pouhou nepřítomnost války – je totiž souhrnným označením zdraví, spokojenosti, spořádanosti, harmonie, klidu, pohody a neporušenosti. Pokud chápeme výraz šalom \"„přesně, pak znamená stav dokonalosti či integrity, v němž se něco nachází, a teprve druhotně pak mír“.\" Podle Bible takovýto šalom zažíval člověk při svém stvoření, než upadl do hříchu a neshod. Proto šalom lze též definovat jako \"„znovunalezený mír“\", neboť \"„znamená smíření mezi Bohem a lidmi, lidmi a přírodou, mezi lidmi a lidskými rodinami navzájem a také hluboký mír v lidském srdci – šalom je vděčná radost z uzdravení, z odpuštění, ze zachránění“\".\n\nV rámci judaismu je Šalom mimo jiné chápáno jako jedno z Božích jmen. V tom spočívá i hlavní důvod, proč je šalom považován za jednu ze třech věcí, díky nimž existuje svět. Chafec Chajim se ve svém spisku \"Šmirat ha-lašon\" obšírně zaobírá významem šalomu v souvislosti s používáním jazyka: Šalom je natolik důležitý, že v zájmu jeho zachování i Tóra, jež je považována za pravdu, zmiňuje smyšlené výroky, které nechává být a přechází je. Židovské vojsko nesmí dobýt nepřátelské město, dokud svým nepřátelům nenabídne šalom alespoň třikrát. Ústy vyslovené šalom slouží jako pečeť kněžského požehnání i modlitby Šmone esre. Zachování šalomu mezi manželi je tak důležité, že Hospodin dovolil, aby směl být vymazán zápis tetragramu jeho jména, což je v jiných případech považováno za hrubé porušení jednoho z 613 micvot Tóry.\n\n"}
{"id": "928083", "url": "https://cs.wikipedia.org/wiki?curid=928083", "title": "Vilém Platzer", "text": "Vilém Platzer\n\nVilém Platzer (23. června 1821 Šimanův dvůr u Stráže nad Nežárkou – 27. října 1888 Jindřichův Hradec) byl český římskokatolický kněz a politik, v 2. polovině 19. století poslanec Českého zemského sněmu a Říšské rady.\n\nNa kněze byl vysvěcen 8. srpna 1844. Teprve jako kaplan v Jindřichově Hradci se naučil česky díky působení vlasteneckého lékaře Josefa Procházky Devítského. Vystřídal několik farností. Byl farářem v Blažejově a Novém Etynku. V roce 1878 se stal proboštem (influlovaný probošt) v Jindřichově Hradci. Zde setrval do své smrti roku 1888.\n\nByl přítelem budějovického biskupa Jana Valeriána Jirsíka. Jako duchovní se aktivně podílel na českém národním životě. Zasloužil se o probuzení českého živlu v Jindřichově Hradci, který zpočátku měl německý ráz. Stal se čestným občanem Jindřichova Hradce, Nového Etynku a Stráže nad Nežárkou.\n\nPo obnovení ústavního života v Rakouském císařství počátkem 60. let 19. století se zapojil do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Jindřichův Hradec – Lomnice – Třeboň – Nová Bystřice) do Českého zemského sněmu. Zvolen byl jako nezávislý kandidát, tedy bez formální nominace od českého volebního výboru (Národní strana). Během své sněmovní a parlamentní dráhy ale byl stabilním členem českého národního bloku. Mandát obhájil za týž obvod v zemských volbách v lednu 1867 i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy praktikovali politiku pasivní rezistence, při níž bojkotovali práci zemského sněmu. Kvůli absenci tak byli zbavování mandátů a v nově vypsaných doplňovacích volbách byli vesměs manifestačně voleni znovu. Platzer byl takto zbaven mandátu pro absenci v září 1868. Zvolen byl znovu v doplňovacích volbách v září 1869. Mandát obhájil také v řádných zemských volbách v roce 1870 a zemských volbách v roce 1872. Následovala opět ztráta mandátu pro neúčast na práci sněmu a opětovné zvolení v doplňovacích volbách v říjnu 1873. Toto se několikrát opakovalo, opětovně byl zvolen v doplňovacích volbách roku 1874, na jaře 1875, v únoru 1876 a v dubnu 1877. Uspěl ve svém obvodu i v řádných volbách roku 1878. Na poslanecký mandát rezignoval roku 1880. Nahradil ho Matouš Talíř.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm poprvé roku 1871(tehdy ještě Říšská rada nevolena přímo, ale tvořena delegáty jednotlivých zemských sněmů). Nedostavil se ale do parlamentu, a proto byl jeho mandát 23. února 1872 prohlášen za zaniklý. Do vídeňského parlamentu byl zvolen i v prvních přímých volbách do Říšské rady roku 1873 za kurii venkovských obcí, obvod Budějovice, Třeboň, Týn n. Vltavou atd. I nyní ale postupoval ve shodě s českou politickou reprezentací a bojkotoval práci parlamentu. Z politických důvodů se nedostavil do sněmovny, čímž byl jeho mandát prohlášen za zaniklý.\n\nMandát obhájil ve volbách do Říšské rady roku 1879. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n"}
{"id": "928084", "url": "https://cs.wikipedia.org/wiki?curid=928084", "title": "Hubert Laws", "text": "Hubert Laws\n\nHubert Laws (* 10. listopadu 1939 Houston, Texas) je americký jazzový flétnista. V letech 1954−1960 byl členem skupiny The Jazz Crusaders. Následovalo studium na Juilliard School a později se věnoval mimo jazzu i klasické hudbě. Své první album jako leader nazvané \"The Laws of Jazz\" vydal v roce 1964 na značce Atlantic Records. Během své kariéry spolupracoval i s dalšími hudebníky, mezi které patří Mongo Santamaría, Quincy Jones, Astrud Gilberto, George Benson nebo Chick Corea. Několikrát byl neúspěšně nominován na cenu Grammy a v roce 2011 získal ocenění NEA Jazz Masters. Několik jeho sourozenců jsou rovněž hudebníci; sestra Eloise je zpěvačka, bratr Ronnie saxofonista a další sestra Debra rovněž zpěvačka.\n\n"}
{"id": "928085", "url": "https://cs.wikipedia.org/wiki?curid=928085", "title": "Svijany Open 2013", "text": "Svijany Open 2013\n\nSvijany Open 2013 byl 1. ročník tenisového turnaje, který je součástí mužského okruhu ATP Challenger Tour. Turnaj se hrál venku na antuce, na dvorcích tenisového areálu LTK Liberec v Libereci. Turnaj probíhal od 29. července do 4. srpna 2013.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili jako náhradníci:\n\n\n\n\n"}
{"id": "928088", "url": "https://cs.wikipedia.org/wiki?curid=928088", "title": "Jaroslav Zýka", "text": "Jaroslav Zýka\n\nprof. RNDr. PhMr. Jaroslav Zýka, DrSc. (9. února 1922, Ústí nad Orlicí – 10. prosince 2010) byl český spisovatel žánru science fiction a profesor analytické chemie. Významný představitel české SF v 60. a 70. letech 20. století.\n\nÚčastnil se schůzí sekce pro vědeckofantastickou literaturu při Svazu čs. spisovatelů vedené Josefem Nesvadbou, a právě Nesvadbovy povídky Zýkovy sbírky evokují. Zýkovy příspěvky lze nalézt též v antologiích \"Neviditelní zloději\" (1980) a \"Lidé ze souhvězdí Lva\" (1983).\n\n\nV roce 1948 vystudoval chemii na Univerzitě Karlově, v letech 1953–70 byl vedoucím katedry analytické chemie na Přírodovědecké fakultě Univerzity Karlovy v Praze, 1965–68 děkanem Matematicko-fyzikální fakulty Univerzity Karlovy. \nZabýval se výzkumem redoxních dějů pomocí elektroanalytických metod. Publikoval více než 300 publikací, např. dvoudílnou příručku Analytické metody (editor, 1979/1980), třetí díl monografie Chelates in Analytical Chemistry (1972). Z popularizačních knih např. Prvky očima minulosti (s V. Karpenkem, 1984), Životní prostředí očima přírodovědce (s B. Moldanem a J. Jeníkem, 1986).\n\n"}
{"id": "928089", "url": "https://cs.wikipedia.org/wiki?curid=928089", "title": "Šalom (rozcestník)", "text": "Šalom (rozcestník)\n\nŠalom je hebrejské slovo označující mír. Užívá se rovněž jako pozdrav a také jako osobní jméno, jež se přepisuje v různých variantách (např. Shalom, Scholem, Scholom apod.).\n\nŠalom také může označovat:\n\nVýznamní nositelé jména Šalom:\n\n\n\n"}
{"id": "928090", "url": "https://cs.wikipedia.org/wiki?curid=928090", "title": "Roger Kellaway", "text": "Roger Kellaway\n\nRoger Kellaway (* 1. listopadu 1939 Newton, Massachusetts) je americký jazzový klavírista a hudební skladatel. Studoval hru na klavír a kontrabas na New England Conservatory a po odchodu ze školy začal hrát s Jimmy McPartlandem. Své první album jako leader nazvané \"A Portrait of Roger Kellaway\" vydal v roce 1963. Později vydal několik dalších alb a spolupracoval s dalšími hudebníky, mezi které patří Van Morrison, Clark Terry, Sonny Stitt, Sonny Rollins nebo Kai Winding. Rovněž složil hudbu k několika filmům a seriálům. Za svou hudbu k filmu \"Zrodila se hvězda\" byl nominován na Oscara.\n\n"}
{"id": "928091", "url": "https://cs.wikipedia.org/wiki?curid=928091", "title": "Udaj Husajn", "text": "Udaj Husajn\n\nUdaj Saddam Hussajn al-Tikriti (18. června 1964 – 22. července 2003) byl nejstarším synem iráckého prezidenta Saddáma Husajna a jeho první ženy Sadžidy Talfahové. Mnoho let byl vnímán jako pravděpodobný nástupce svého otce. Své postavení ale údajně ztratil v důsledku zranění, která utržil při atentátu v roce 1996. Udaj měl se svým otcem komplikovaný vztah. Roku 1988, pravděpodobně na žádost své matky, zavraždil otcova komorníka, který Saddáma seznámil s jeho druhou ženou. Po americké invazi do Iráku v roce 2003 byl spolu se svým bratrem Kusajem zabit americkými vojáky. \n"}
{"id": "928093", "url": "https://cs.wikipedia.org/wiki?curid=928093", "title": "Mavis Staples", "text": "Mavis Staples\n\nMavis Staples (* 10. července 1939 Chicago, Illinois) je americká zpěvačka. Začínala ve skupině The Staple Singers, kterou vedl její otec a zpívali v ní i její starší sourozenci. Se skupinou byla v roce 1999 uvedena do Rock and Roll Hall of Fame. Své první sólové album nazvané \"Mavis Staples\" vydala v roce 1969. V roce 1977 nazpívala písně napsané Curtisem Mayfieldem pro film \"Akce\". Časopis \"Rolling Stone\" ji zařadil na šestapadesáté místo v žebříčku 100 nejlepších zpěváků všech dob.\n\n\n"}
{"id": "928094", "url": "https://cs.wikipedia.org/wiki?curid=928094", "title": "Kusaj Husajn", "text": "Kusaj Husajn\n\nKusaj Saddam Hussajn al-Tikriti (17. května 1966 − 22. července 2003) byl druhým synem iráckého prezidenta Saddáma Husajna a jeho první ženy Sadžidy Talfahové. Kusaj byl vrchním velitelem Irácké republikánské gardy a tajné policie. V linii následnictví postupně nahradil svého bratra Udaje. Po americké invazi do Iráku v roce 2003 byl spolu se svým bratrem Udajem a čtrnáctiletým synem Mustafou zabit americkými vojáky.\n"}
{"id": "928095", "url": "https://cs.wikipedia.org/wiki?curid=928095", "title": "Josef Stanislav Práchenský", "text": "Josef Stanislav Práchenský\n\nJosef Stanislav Práchenský, uváděn i jako Josef Stanislav Prachenský (7. května 1829 Roudnice nad Labem – 7. května 1893 Praha), byl český advokát a politik, v 2. polovině 19. století poslanec Českého zemského sněmu a Říšské rady.\n\nZískal titul doktora práv, profesně působil jako advokát, publikoval právní stati. Věnoval se i publicistice a žurnalistice.\n\nByl synem chudého tesaře. Vyrůstal v Roudnici, kde také vychodil obecnou školu. Měl pak jít do učení na řemeslo, ale díky přímluvě jeho učitele, kapucínského kněze, byl poslán na gymnázium do Litoměřic, kde studoval od roku 1839. Absolvoval s vynikajícím prospěchem. Na převážně německém ústavu si Práchenský s několika českými spolužáky založil českou knihovnu, předplatili si české noviny a dokonce vydávali vlastní list \"Poupata\". Pak šel studovat na Karlo-Ferdinandovu univerzitu do Prahy, kde nejprve studoval filozofii, pak práva. 24. července 1856 mu byl udělen titul doktor práv a od roku 1858 pracoval jako obhájce v trestních kauzách. Profiloval se i na politické případy, obhajoval opakovaně české novináře při soudních žalobách.\n\nPo obnovení ústavního života v Rakouském císařství počátkem 60. let 19. století se zapojil do zemské a celostátní politiky. V zemských volbách v Čechách v roce 1861 byl zvolen v městské kurii (volební obvod Mělník – Brandýs – Roudnice) do Českého zemského sněmu. Zvolen byl jako oficiální český kandidát, tedy s formální nominací od českého volebního výboru (Národní strana). Mandát obhájil za týž obvod v zemských volbách v lednu 1867 i v krátce poté konaných zemských volbách v březnu 1867. Čeští poslanci tehdy kvůli odporu k ústavnímu směřování Rakouska-Uherska praktikovali politiku pasivní rezistence, při níž bojkotovali práci zemského sněmu. Kvůli absenci tak byli zbavování mandátů a v nově vypsaných doplňovacích volbách byli vesměs manifestačně voleni znovu. Práchenský byl takto zbaven mandátu pro absenci v září 1868. Zvolen byl znovu v doplňovacích volbách v září 1869.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nMandát obhájil v řádných zemských volbách v roce 1870 a zemských volbách v roce 1872. Následovala opět ztráta mandátu pro neúčast na práci sněmu a opětovné zvolení v doplňovacích volbách v říjnu 1873. Toto se několikrát opakovalo, opětovně byl zvolen v doplňovacích volbách roku 1874, na jaře 1875, a v únoru 1876 Uspěl i v řádných volbách roku 1878, nyní v městské kurii, v obvodu Praha-Nové Město. Nadále byl příslušníkem staročeské strany.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm poprvé roku 1861(tehdy ještě Říšská rada nevolena přímo, ale tvořena delegáty jednotlivých zemských sněmů). Zánik mandátu pro absenci byl oznámen na schůzi 14. července 1863. Znovu ho zemský sněm do Vídně vyslal roku 1871. Nedostavil se ale do parlamentu, a proto byl jeho mandát 23. února 1872 prohlášen za zaniklý. Do vídeňského parlamentu byl zvolen i v prvních přímých volbách do Říšské rady roku 1873 za kurii měst, obvod Jičín, Sobotka atd. I nyní ale postupoval ve shodě s českou politickou reprezentací a bojkotoval práci parlamentu. Z politických důvodů se nedostavil do sněmovny, čímž byl jeho mandát i přes opakované zvolení prohlášen za zaniklý.\n\nMandát obhájil v tomto obvodu ve volbách do Říšské rady roku 1879. Rezignace na poslanecký mandát byla oznámena na schůzi 5. prosince 1882. Mandátu v Říšské radě se musel vzdát pro nemoc, která mu znemožňovala výkon poslanecké profese. Po volbách v roce 1879 už mandát aktivně vykonával a na Říšské radě se připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nOd roku 1863 zasedal rovněž v sboru obecních starších hlavního města Prahy a obratem se stal i členem městské rady. Přispíval do listu \"Právník\". Spoluzakládal sdružení \"Právnická jednota\". Za své aktivity byl jmenován čestným občanem Lysé nad Labem, Kralup nad Vltavou (v lednu 1873), Jinonic, Butovic a Radlic.\n\n"}
{"id": "928099", "url": "https://cs.wikipedia.org/wiki?curid=928099", "title": "Enrico Rava", "text": "Enrico Rava\n\nEnrico Rava (* 20. srpna 1939 Terst) je italský jazzový trumpetista. Nejprve hrál na pozoun, ale když uslyšel Milese Davise, přešel k trubce. Počátkem šedesátých let hrál se saxofonistou Gato Barbierim a později hrál se Stevem Lacym. V roce 1967 se přestěhoval do New Yorku a v roce 1972 vydal své první album jako leader nazvané \"Il Giro Del Giorno in 80 Mondi\". Během své kariéry spolupracoval i s dalšími hudebníky, mezi které patří Archie Shepp, Jimmy Lyons a Carla Bley.\n\n"}
{"id": "928102", "url": "https://cs.wikipedia.org/wiki?curid=928102", "title": "Albatros C.V", "text": "Albatros C.V\n\nAlbatros C.V byl německý dvoumístný vojenský průzkumný dvouplošník, který sloužil krátce během 1. světové války. Letoun ve své době dosahoval výborných výkonů, ale trpěl i řadou technických problémů. Ve službě v první linii se udržel asi jeden rok. Bylo vyrobeno celkem 128 letounů. Některé zdroje hovoří o 424 vyrobených letounech, ale ve skutečnosti se jedná o počet vyrobených motorů Mercedes D.IV, které však byly montovány nejen na tento typ letounu. \n\nLetoun C.V byl první revidovaný letoun společnosti Albatros Flugzeugwerke z řady letounů typu B a C této společnosti, vytvořený poté, co Ernst Heinkel přešel ke společnosti Hansa-Brandenburg. Ačkoliv si letoun zachoval stejné základní uspořádání jako Heinkelem navrhované letouny, měl letoun C.V podstatně vytříbenější tvary. Přední část trupu byla potažena plechem a ladně splývala s kuželem vrtule. Pohon letounu zajišťoval nový výkonný osmiválcový řadový motor Mercedes D.IV. Motor byl však větší a měl i větší hmotnost, což vedlo ke zvětšení rozměrů letounu. Nové umístění hnací hřídele na druhou stranu umožnilo lepší zástavbu do trupu, který měl tak ladnější tvary.\n\nNěkteré zdroje tvrdí, že hlavním zdrojem poruch letounu byl poruchový motor Mercedes D.IV. Tento nový motor skutečně trpěl častými poruchami, ale soudě podle dochovaných záznamů, je zřejmé, že poruchy motoru neměly hlavní vliv na bojovou spolehlivost letounu, nebo alespoň nikoliv v takovém rozsahu. Zdrojem poruch motoru měla být příliš dlouhá kliková hřídel osmiválcového motoru, která trpěla vlivem vibrací trvalými poruchami. Toto však byla pravda hlavně u dvoumotorových bombardérů AEG G.III a Gotha G.II vybavených stejnými motory. U jednomotorových letounů Albatros C.V nebyly poruchy motorů tak časté a vážné. Uvažovalo se o tom, že k poruchám přispívá montáž mezi křídla bombardérů, ale pravdou je, že záležitost nebyla v tomto bouřlivém období druhé poloviny 1. světové války dostatečně prozkoumána. \n\nSpolečnost Albatros dostala objednávku na 3 prototypy C.V/15 s čísly C.3593-3595/15 15. listopadu 1915. Konstrukce trupu se podobala letounu Albatros C.III. Výjimkou bylo zvětšené rozpětí křídel a změna tvaru svislé ocasní plochy. Podobně jako předchozí letouny společnosti Albatros byl na letounu použit trup potažený tenkou překližkou. Tak vznikla lehká a pevná polonosná konstrukce. V březnu 1916 přišla objednávka na 200 letounů C.V, která byla později změněna na 75 letounů C.V a 125 letounů Albatros C.VII. V létě 1916 byl letoun doporučen k zavedení do výzbroje. V té době již probíhala dodávka prvních sériových strojů.\n\nPrvní sériová verze nesla označení C.V/16. Pro tuto verzi jsou charakteristické „uši“ chladičů motoru po stranách trupu před křídlem. Tato verze měla potíže s řízením, chlazením a spolehlivostí motoru. Letoun mohl nést i dvě letecké pumy o hmotnosti 20 kg a dvě o hmotnosti 10 kg. Celkově bylo postaveno 75 letounů této verze.\n\nV lednu 1917 obdržela společnost Albatros objednávku 50 letounů verze C.V/17, která měla odstranit některé problémy s předchozí verzí. Nová verze dostala nová křídla se zaoblenými konci spodního křídla, vyvážená křidélka, nové výškové kormidlo a nový chladič motoru nad střední částí horního křídla. Z letounu tak zmizely boční chladiče. Úpravy zlepšily ovládání letounu a částečně i chlazení motoru. Pohonná jednotka však zůstala stejná.\n\nJednotky vybavené letouny C.V/16 dosáhly operační způsobilosti v červenci 1916. Vrcholu v počtu nasazených letounů na frontě dosáhly letouny v srpnu 1916, kdy bylo operačně způsobilých 65 strojů. Netrvalo dlouho, a posádky rychle zjistily přednosti nového typu. K nim patřila vysoká rychlost a výborná stoupavost. Zjistily však i nedostatky – nedostatečné chlazení motoru, silově náročné řízení a poruchy na motoru.\n\nBohužel informace týkající se bojové činnosti letounů jsou velmi vzácné. Avšak výkony stroje v porovnání se soudobými spojeneckými letouny ukazují převahu letounu nad spojeneckými typy. Do německé historie letectví se letoun zapsal, jako těžko překonatelný stroj, jehož průzkumné lety probíhaly bez potíží s nepřítelem.\n\nLetoun se udržel ve službě v první linii jeden rok, od srpna 1916 do srpna 1917, kdy byl stažen z fronty. Průměrný počet letounů sloužících nad bojištěm západní fronty byl 52 strojů. V prosinci 1917 mělo Německo ve výzbroji stále ještě 84 letounů Albatros C.V, které však sloužily u cvičných a školních jednotek. Ještě v lednu 1920 evidovali vítězní spojenci 58 uskladněných letounů.\n\nC.V/15\nC.V/16\nC.V/17\nC.V Experimental\n\n\"Technické údaje pocházejí z publikace „Encyklopedie letadel světa“\".\n\n\n\n\n Německé císařství\n\n"}
{"id": "928103", "url": "https://cs.wikipedia.org/wiki?curid=928103", "title": "Mihrimah Sultan", "text": "Mihrimah Sultan\n\nPrincezna Mihrimah Sultan (21. března 1522 – 25. ledna 1578) byla dcera osmanského sultána Suleymana I. a jeho oficiální manželky Haseki Hürrem Sultan, jinak zvané Roxolana. Narodila se v Konstantinopoli, v dnešním Instanbulu. Byla provdána v sedmnácti letech za Rüstema Pashu, se kterým měla 3 děti. Její jméno znamená slunce nebo měsíční svit.\n\nZemřela ve svém rodném městě Konstantinopoli ve věku 55 let. Pohřbena je v Suleymanově mešitě, která dodnes stojí v Instanbulu.\n\nMihrimah cestovala po Osmanské říši se svým otcem a poznávala kraje země. V perské literatuře je napsáno, že jela společně s otcem do bitvy s Araby. Tato bitva je známá jako \"Gizah\" a odehrála se v severním Egyptě za hranicemi Alexandrie.\n\nVe věku sedmnácti let byla v Konstantinopoli 26. listopadu 1539 provdána za Rüstema Pashu (1505–1561), jednoho z vezírů sultána. Mihrimah ze sňatku nebyla vůbec nadšená, provdala se z otcovy vůle. Nadále však pokračovala v cestách s otcem a to ještě před smrtí Rüstema. Stejně jako její matka psala dopisy polskému králi Sigismundovi II. Po smrti otce dala svému mladšímu bratru sultánovi Selimovi II. 50 000 zlatých, čímž mu pomohla vyřešit politickou situaci a válečné dluhy.\n\nMihrimah nebyla jen princeznou, ale také Valide Sultan (matka královna) za vlády svého bratra, dokud nezemřela. V osmanské turečtině znamená Valide Sultan \"matka vládnoucího sultána\". To Mihrimah nebyla, ale jako nejvyšší žena v říší a důvěrná rádkyně Selima tuto pozici směla zastávat. Mezi její nejznámější charitativní činnosti patří dvě budovy, které nesly její jméno a byly určeny pro svobodné matky s dětmi a pro lidi bez domova.\n\nZemřela ve spánku ve věku 55 let dne 25. ledna 1578.\n\nJejí starší bratr, princ Mehmed zemřel v roce 1543. Měla ještě 4 mladší bratry. Všechny své sourozence přežila.\n\nSehzade Abdullah zemřel v roce 1526.\n\nSultán Selim II. zemřel v roce 1574.\n\nSehzade Bayezid zemřel v roce 1561.\n\nSehzade Cihangir zemřel v roce 1553.\n"}
{"id": "928105", "url": "https://cs.wikipedia.org/wiki?curid=928105", "title": "Jan Mikula (fotbalista)", "text": "Jan Mikula (fotbalista)\n\nJan Mikula (* 5. ledna 1992, Havlíčkův Brod) je český fotbalový obránce a bývalý mládežnický reprezentant, hráč klubu SK Slavia Praha od ledna 2017 na hostování v FC Slovan Liberec.\n\nSvoji fotbalovou kariéru začal v Kovofiniši Ledeč nad Sázavou, odkud v průběhu mládeže odešel nejprve do Vysočiny Jihlava, následně do Slovanu Havlíčkův Brod a Slavie Praha. V roce 2012 se propracoval do prvního týmu. Před ročníkem odešel hostovat zpět do Vysočiny Jihlava, odkud se po roce vrátil do Slavie.\n\nV lednu 2017 odešel na půlroční hostování s opcí na přestup do FC Slovan Liberec.\nV roce 2017 získal se Slavií titul mistra nejvyšší české soutěže.\n\n"}
{"id": "928106", "url": "https://cs.wikipedia.org/wiki?curid=928106", "title": "Felix Zrno", "text": "Felix Zrno\n\nFelix Zrno (2. října 1890 Praha – 11. března 1981) byl český sbormistr, hudební skladatel a pedagog.\n\nAbsolvoval učitelský ústav v Praze. Stal se učitelem na obecné škole, ale dále se všestranně hudebně vzdělával. Hru na klavír a na housle studoval u sourozenců Františka Ondříčka a ve skladbě byl žákem Vítězslava Nováka. Kromě toho studoval i zpěv a hudební teorii. Ze hry na housle a ze zpěvu složil státní zkoušky. Nadále však zůstával v základním školství. V letech 1939–1945 byl ředitelem obecné školy.\n\nPo osvobození se stal referentem hudební výchovy Výzkumného ústavu pedagogického a později odborným asistentem na Pedagogické fakultě v Praze. Byl sbormistrem Pěveckého sboru Typografia a Pěveckého sdružení pražských učitelů. Kromě svého skladatelského díla se významnou měrou zasloužil o rozvoj hudební výchovy na školách. Napsal mnoho metodických prací z tohoto oboru a sestavil řadu instruktivních sborníků a zpěvníků.\n\n\n\n\n\nKromě toho zkomponoval řadu písní, písňových cyklů, sborů, úpravy lidových písní pro zpěv a klavír íi různá sborová obsazení. Vydal několik zpěvníků lidových a umělých písní a hudebně-pedagogických příruček.\n\n\n"}
{"id": "928107", "url": "https://cs.wikipedia.org/wiki?curid=928107", "title": "ScienceDirect", "text": "ScienceDirect\n\nScienceDirect je plnotextová vědecká databáze nabízející vědecké články a knižní kapitoly z více než 2 500 recenzovaných časopisů a 11 000 knih. V současné době (2013) obsahuje přes 11 milionů článků a kapitol knih. Správcem této databáze je vydavatelství Elsevier.\n\n"}
{"id": "928109", "url": "https://cs.wikipedia.org/wiki?curid=928109", "title": "Reaxys", "text": "Reaxys\n\nReaxys je chemická faktografická databáze, která poskytuje informace z organické, organokovové, anorganické a fyzikální chemie, včetně plánování syntéz. Slouží jako nástroj pro podporu výzkumu v oblasti chemie. Její informace se nacházejí v jednom společném uživatelském rozhraní, jenž obsahuje relevantní zdrojové informace.\n\nDatabáze, stejně jako ochranná známka Reaxys, jsou vlastněny společností Reed Elsevier Properties SA a používány na základě její licence.\n\n"}
{"id": "928110", "url": "https://cs.wikipedia.org/wiki?curid=928110", "title": "Finále Grand Prix IAAF 1985", "text": "Finále Grand Prix IAAF 1985\n\n1. Finále Grand Prix IAAF – lehkoatletický závod, který se odehrál 7. září roku 1985 v Římě na stadionu Stadio Olimpico. \n"}
{"id": "928113", "url": "https://cs.wikipedia.org/wiki?curid=928113", "title": "Core Design", "text": "Core Design\n\nCore Design bylo britské, vývojářské studio, které se nejvíce proslavilo vytvořením populární série Tomb Raider.\n\nSe sídlem v anglickém městě Derby, bylo studio založeno v roce 1988 vesměs bývalými zaměstnanci Gremlin Graphics.\n\nStudio bylo součástí distribuční společnosti CentreGold, kterou v roce 1996 odkoupila společnost Eidos Interactive. Eidos později prodal většinu CentreGold, ale ponechal si U.S. Gold - vlastníci Core Design. Core Design mělo v té době za sebou pouze par titulů pro konzoli Sega, mezi které patří Trunderhawk pro konzoli Sega Mega-CD a později Tomb Raider pro konzoli Sega Saturn.\n\nSpolečnost je široko daleko známa díky sérii Tomb Raider, vytvořenou Tobym Gardem a Paulem Howardem Douglasem a vydanou v roce 1996 s následnými pokračováními. Úspěch této hry a její pozdější pokračování hrály velkou roli při udržení Eidos Interactive v černých číslech.\n\nPrvní díl Tomb Raider si svoji premiéru odbyl na konzoli Sega Saturn. Hra se dostala též i na konzoli PlayStation (obě konzolové verze hry byly vyvíjeny současně), ve které Sony poznalo velký potenciál do budoucna. Sony proto nabídlo Core Design a Eidos Interactive exkluzivní smlouvu, díky níž nesmělo první pokračování Tomb Raideru být vyvíjeno na konzole Sega Saturn nebo Nintendo 64. Veškeré podmínky této smlouvu nebyly dosud odtajněny. Vydáním druhého dílu pouze na konzoli Playstation začala Sony profitovat prosazováním Tomb Raideru jako hry, o kterou nesmí žádný majitel konzole Playstation přijít. Dále Sony v rámci marketingu využilo postavy Lary Croft a přidalo jí mezi své vlastnění postavy. Výhodou Core Design byl vývoj pouze na jednu konzoli než na několik současně. Uzavřená exkluzivita byla po druhém díle prodloužena i pro třetí díl série. Čtvrtý () a pátý díl () série byly postupně vydány i na konzoli Sega Dreamcast.\n\nV roce 2003 vyšel šestý díl s názvem , ale kvůli smířeným reakcím ze stran recenzentů nebyla hra velkým komerčním úspěchem. Ve stejném roce se mateřská společnost Eidos Interactive rozhodla přenést vývoj série Tomb Raider z Core Design do vývojářského studia Crystal Dynamics. Tento krok způsobil odchod tří klíčových členů Core Design a mnoha dalších ze společnosti, kteří si založili vlastní herní studio, Circle Studio. Klíčový člen společnosti a výkonný producent většiny jejich her, Jeremy Heath-Smith, opustil Core Design 15. července 2003.\n\nDne 11. května 2006 byl oznámen prodej majetku a zbylých zaměstnanců Core Design nezávislé, vývojářské skupině Rebellion. Eidos Interactive přesto vlastní značku a duševní vlastnictví, jenž zahrnuje Tomb Raider. V červnu 2006 byly zveřejněny screenshoty zobrazující vývoj pro konzoli PSP v tzv. anniversary edici původního Tomb Raideru, na kterém pracovalo studio Core Design. O pár dní později, kdy SCi převzalo Eidos Interactive byl vydána tisková zpráva oznamující změnu studia, jenž má nadále pracovat se značkou Tomb Raider. Původní, vývojářské studio Core Design bylo nahrazeno Crystal Dynamics. Zbylý tým v Core Design (pod hlavičkou Rebellionu) dále pracoval na spoustě titulech, mezi které patří například nebo Rogue Warrior. V roce 2010 bylo derbské studio uzavřeno vlastníkem Rebellion z důvodu končícího pronájmu a neschopnosti společnosti nalézt nového vlastníka.\n"}
{"id": "928114", "url": "https://cs.wikipedia.org/wiki?curid=928114", "title": "Crassigyrinus", "text": "Crassigyrinus\n\nCrassigyrinus je rod vyhynulého masožravého tetrapoda, který žil na počátku období Karbonu. Fosilie \"krasigyrina\" jsou známy ze Skotska a Západní Virginie.\n\n\"Crassigyrinus\" byl dlouhý 1,5 až 2 metry. Jeho končetiny však dosahovaly délky pouhých 35 milimetrů.\n\n\"Crassigyrinus\" je objevuje v páté epizodě fiktivně dokumentárního seriálu \"Prehistorický park\". Zde je správně vyobrazen jako masožravý obojživelník s velmi dlouhými čelistmi.\n\n"}
{"id": "928115", "url": "https://cs.wikipedia.org/wiki?curid=928115", "title": "Scopus (databáze)", "text": "Scopus (databáze)\n\nScopus je abstraktová a citační databáze odborné recenzované literatury dostupná pro registrované uživatele. Obsahuje abstrakty a záznamy z téměř 20 500 recenzovaných časopisů od více než 5 000 vydavatelů po celém světě. Databáze Scopus obsahuje přímé odkazy na plné texty článků, knihovnické zdroje a další aplikace, jako je například systém pro správu bibliografických referencí.\n\n\n"}
{"id": "928116", "url": "https://cs.wikipedia.org/wiki?curid=928116", "title": "Izumo", "text": "Izumo\n\nJméno Izumo označuje vícero věcí:\n\n"}
{"id": "928117", "url": "https://cs.wikipedia.org/wiki?curid=928117", "title": "Token", "text": "Token\n\nPojem token má v různých oblastech různé významy.\n\n\na) security token - forma elektronického držení podílů navázaná na akcie firmy/ projektu řádně schválena regulátory (tokenizace = proces licencovaný komisí pro cenné papíry)b) utility token - forma elektronického držení hodnoty spojené s budoucím užitkem/ přínosem, který firma jeho držitelům přinese ve formě služby, produktu či výhod/ slev s nimi spojenými (proces není licencován)\n\n"}
{"id": "928118", "url": "https://cs.wikipedia.org/wiki?curid=928118", "title": "Scopus", "text": "Scopus\n\nSlovo Scopus má několik významů:\n\n"}
{"id": "928119", "url": "https://cs.wikipedia.org/wiki?curid=928119", "title": "Zakarya Bergdich", "text": "Zakarya Bergdich\n\nZakarya Bergdich (arabsky زكرياء برݣديش; narozen 7. ledna 1989, Compiègne, Francie) je fotbalový obránce a reprezentant Maroka, který působí ve španělském klubu Real Valladolid.\n\nV sezóně 2012/13 skóroval v dresu RC Lens ve čtvrtfinále francouzského fotbalového poháru (Coupe de France) proti Girondins de Bordeaux, nicméně jen korigoval výsledek na konečných 2:3 pro soupeře. Lens po tomto výsledku ze soutěže vypadl.\n\nDo španělského Realu Valladolid přestoupil v červenci 2013 za 750 000 eur z francouzského RC Lens. 24. září 2013 byl vyloučen v ligovém utkání proti Levante (remíza 1:1).\n\nByl členem marockého týmu U23, který na Letních olympijských hrách 2012 v Londýně obsadil nepostupové třetí místo v základní skupině D. V prvním utkání s Hondurasem (remíza 2:2) byl vyloučen.\n\nBergdich debutoval v seniorské reprezentaci Maroka 29. února 2012 v přátelském utkání v Marrákeši s Burkinou Faso, které skončilo vítězstvím Maroka 2:0.\n\n"}
{"id": "928122", "url": "https://cs.wikipedia.org/wiki?curid=928122", "title": "Marvin Stamm", "text": "Marvin Stamm\n\nMarvin Stamm (* 23. května 1939 Memphis, Tennessee) je americký jazzový trumpetista. Na trubku začal hrát ve svých dvanácti letech. V letech 1961−1963 hrál v orchestru Stana Kentona, později s Woody Hermanem a v letech 1966−1972 v orchestru Thada Jonese a Mela Lewise. Později spolupracoval s řadou dalších hudebníků, mezi které patří Oliver Nelson, Gábor Szabó, Randy Weston, Paul Desmond a Kenny Burrell.\n\n"}
{"id": "928123", "url": "https://cs.wikipedia.org/wiki?curid=928123", "title": "Tony Levin (bubeník)", "text": "Tony Levin (bubeník)\n\nTony Levin (30. ledna 1940 − 3. února 2011) byl britský jazzový bubeník. Ve svých počátcích doprovázel různé hudebníky v klubu Ronnieho Scotta v Londýně; hrál zde například s Alem Cohnem nebo Tootsem Thielemansem. V letech 1965−1968 doprovázel saxofonistu Tubby Hayese. V sedmdesátých letech byl členem skupiny Nucleus vedené trumpetistou Ianem Carrem. Během své kariéry spolupracoval i s dalšími hudebníky, mezi které patří Gordon Beck, Paul Dunmall nebo John Surman.\n"}
{"id": "928124", "url": "https://cs.wikipedia.org/wiki?curid=928124", "title": "Jozef Ľudovít Holuby", "text": "Jozef Ľudovít Holuby\n\nJozef Ľudovít Holuby (25. března 1836 v Lubině – 15. června 1923 v Pezinku) byl slovenský protestantský kazatel, botanik, národopisec, spisovatel a národní buditel.\n\nNarodil se do rodiny evangelického duchovního, jenž jej již od mládí vedl k zájmu o přírodu. Studoval na střední škole v Modře, následně na bratislavském Evangelickém lyceu. Mezi roky 1855 až 1858 studoval teologii, následně rok působil jako vychovatel a roku 1860 získal stipendium na vídeňské evangelické teologické fakultě. Od téhož roku začal působit coby kaplan ve Skalici, odkud po roce odešel a stal se farářem v Zemianském Podhradie. Tady vydržel až do roku 1909, kdy odešel na odpočinek ke své dceři do Pezinku.\n\nV místech, kde působil, se zajímal o tamní flóru. Studoval tak rostliny v Bošácké dolině, okolo Pezinku, v Tematínských kopcích, ale také na Považském Inovci či v přírodní rezervaci Šúr u Svätého Jána. Zabýval se také systematickou botanikou a v ní se věnoval především oboru ostružiník (\"Rubus\").\n\nSvé příspěvky zasílal do odborných časopisů a ročenek přírodovědeckých spolků v Bratislavě a Trenčíně. Přispíval do Letopisů Matice slovenské, ale i do zahraničních časopisů \"Östereichische botanische Zeitschrift\" a \"Deutsche botanische Zeitschrift\". Od roku 1877 do konce svého působení v Zemianském Podhradie předsedal Přírodovědeckému spolku Trenčínské župy. Zakládal Matici slovenskou a byl členem dalších domácích i zahraničních vědeckých společností. V roce 1897 se stal členem Národopisné společnosti československé a stal se též prvním čestným členem Československé botanické společnosti. Roku 1922 získal na Přírodovědecké fakultě Karlovy univerzity v Praze čestný doktorát přírodních věd.\n\nJeho standardní botanická zkratka je HOLUBY a k jeho poctě se používá jméno druhu nebo vnitrodruhového taxonu ve tvaru „holubyi“ nebo „holubyana“, tedy například \"Ophrys holoserica subsp. holubyana\".\nNa jeho počest po něm byla pojmenována Holubyho chata na Velké Javořině, jejíž výstavba započala krátce po jeho smrti. V červenci 2013 byla na chatě odhalena pamětní deska s jeho bustou.\nSvou největší botanickou práci \"Flora des Trencsiner Comitates\" (') napsal v němčině a nejprve ji po částech vydával v ročenkách trenčínského přírodovědeckého spolku. Dalším významným dílem je '. Vedle botanických prací sbíral též místní pohádky, pověsti i další etnografické materiály. Nevydaným dílem zůstal kupříkladu seznam hub z okolí Zemianského Podhradí (1876–1884).\n\nČást rukopisné pozůstalosti je uložena v Literárním archivu Matice slovenské. Tři herbáře, které po Holubym zůstaly, jsou uloženy každý na jiném místě. Jeden (obsahující více než 12 tisíc exemplářů) je uložen v rumunské Bukurešti, další (s flórou z okolí Trenčína) zpracovaný pro v Martině je uložena v  v Bratislavě. Poslední z trojice obsahující rostliny z okolí Pezinku je archivována na Katedře botaniky pražské Přírodovědecké fakulty Karlovy univerzity. Holuby nashromáždil též sbírku mechů (čítající asi 3 tisíce exemplářů), která je uložena v rumunské Kluži.\n\n"}
{"id": "928125", "url": "https://cs.wikipedia.org/wiki?curid=928125", "title": "Mé potrhlé já", "text": "Mé potrhlé já\n\nMé trhlé já (v anglickém originále Kristin's Christmas Past) je americká komedie režírovaná Jimem Fallem, kterou napsal Rachel Stuhler. Ve filmu si zahráli Debby Ryan, Judd Nelson, Elizabeth Mitchell a Shiri Appleby. Snímek měl premiéru 23. listopadu 2013 na americké televizní stanici Lifetime.\n"}
{"id": "928127", "url": "https://cs.wikipedia.org/wiki?curid=928127", "title": "Kryštof z Regensburku", "text": "Kryštof z Regensburku\n\nKryštof z Regensburku OFM, též Kryštof z Řezna, latinsky Christophorus a Ratisbona byl františkán působící počátkem 16. století v českých zemích. Podle Balbína je autorem výkladu františkánské řehole. Toto údajně „význačné“ volné zpracování řehole sv. Františka s incipitem \"Suscipe completi laudes o Christe laboris, // Quas cordis laeti vox subdita reddit amore\" měl napsat roku 1506 v tachovském klášteře.\n"}
{"id": "928128", "url": "https://cs.wikipedia.org/wiki?curid=928128", "title": "Everything Everything", "text": "Everything Everything\n\nEverything Everything je britská rocková skupina, založená v roce 2007 v Manchesteru. Své první album nazvané \"Man Alive\" skupina vydala v srpnu 2010 u vydavatelství Geffen Records a druhé \"Arc\" následovalo v lednu 2013 u RCA Records. Skupinu tvoří zpěvák a kytarista Jonathan Higgs, baskytarista Jeremy Pritchard, bubeník Michael Spearman a kytarista Alex Robertshaw.\n\n\n"}
{"id": "928132", "url": "https://cs.wikipedia.org/wiki?curid=928132", "title": "Zlatá liga 2000", "text": "Zlatá liga 2000\n\nZlatá liga 2001 – 3. edice cyklu lehkoatletických mítinku Zlatá liga se uskutečnila od 23. června do 1. září roku 2000. Pro atlety a atletky, kteří zvítězili ve všech šesti závodech, byla vypsána prémie 1 milionu dolarů. V pěti závodech to dokázali: Maurice Greene, Hicham El Guerrouj, Taťjana Kotovová, Gail Deversová a Trine Hattestadová.\n"}
{"id": "928135", "url": "https://cs.wikipedia.org/wiki?curid=928135", "title": "System 7 (hudební skupina)", "text": "System 7 (hudební skupina)\n\nSystem 7 je britská ambientní hudební skupina, založená v roce 1991. Členy skupiny jsou kytarista Steve Hillage a hráčka na klávesové nástroje Miquette Giraudy; oba spolu již v sedmdesátých letech a znovu od roku 1994 působili ve skupině Gong. První album neslo název skupiny a vyšlo v září 1991 a do roku 2011 jich vydala dalších devět. V roce 2006 rovněž duo vydalo eponymní album pod názvem Mirror System.\n\n\n"}
{"id": "928136", "url": "https://cs.wikipedia.org/wiki?curid=928136", "title": "Sobek (pohoří)", "text": "Sobek (pohoří)\n\nPohoří Sobek (korejsky \"\" – \"Sobäk sanmäk\") je pohoří v Jižní Koreji. Začíná na předělu mezi provinciemi Kangwon a Severní Kjongsang, kde se napojuje na korejské hlavní pohoří Tchebek táhnoucí se podél břehu Japonského moře, a vede nejprve na jihozápad jako jihovýchodní hranice Jižního Čchungčchongu, ale pak se kolem Hamčchangu láme na jih a vede středem poloostrova až k jižnímu pobřeží, kde tvoří předěl mezi provinciemi Jižní Čolla a Jižní Kjongsang.\n\nNejvyšší vrchol je Čirisan vysoký 1915 metrů nad mořem.\n"}
{"id": "928137", "url": "https://cs.wikipedia.org/wiki?curid=928137", "title": "Sobek", "text": "Sobek\n\nSobek může být:\n\n\n"}
{"id": "928139", "url": "https://cs.wikipedia.org/wiki?curid=928139", "title": "Zdeněk Rosenbaum", "text": "Zdeněk Rosenbaum\n\nZdeněk Rosenbaum (* 27. listopadu 1945, Beroun) je český novinář, redaktor a spisovatel, mj. žánru science fiction.\n\nPublikoval i poezii. V žánru science fiction je pro něj typický vážný náhled na smysl další existence lidstva. Prvky sci-fi slouží často jako alegorie (mnohdy ironické).\n\n\n\n\n"}
{"id": "928146", "url": "https://cs.wikipedia.org/wiki?curid=928146", "title": "Česko na Halovém mistrovství světa v atletice 1999", "text": "Česko na Halovém mistrovství světa v atletice 1999\n\nHalového MS v atletice 1999 se ve dnech 5. – 7. března účastnilo 11 českých atletů (4 muži a 7 žen). Do soutěží nezasáhla Helena Fuchsová, jež měla nastoupit do rozběhu závodu na 400 metrů. Zranění ji však na start nepustilo. Šampionát probíhal v japonském Maebaši v hale Green Dome.\n\nČeští reprezentanti vybojovali čtyři cenné kovy. Nejcennější medaili získala běžkyně Ludmila Formanová, jež se stala halovou mistryní světa v běhu na 800 metrů. Časem 1:56,90 vytvořila dosud platný rekord šampionátu. Stříbrnou medaili získala výškařka Zuzana Hlavoňová, jež překonala 196 cm.\n\nBronzovou medaili vybojovala v novém národním rekordu trojskokanka Šárka Kašpárková, která ve finále doskočila do vzdálenosti 14,87 m. Bronz vybojoval také Roman Šebrle, který vylepšil hodnotu národního rekordu v sedmiboji na 6 319 bodů. O deset bodů méně nasbíral Tomáš Dvořák, který zůstal těsně pod stupni vítězů, na 4. místě.\n\nSedmiboj\n\n"}
{"id": "928151", "url": "https://cs.wikipedia.org/wiki?curid=928151", "title": "Bitva o soutěsku Kodori", "text": "Bitva o soutěsku Kodori\n\nBitva o soutěsku Kodori byla bitva v rámci války v Jižní Osetii, která se odehrála 9.–12. srpna 2008. Bitva se odehrála v soutěsce Kodori, což byla jediná část Abcházie ovládaná Gruzínci. Útok nastal den po gruzínském útoku na jihoosetinské hlavní město Cchinvali, jako pokus odlehčit jednotkám, které tam bojovaly. Na útočící straně stála abcházská a ruská armáda, zatímco gruzíská armáda se bránila. Bitva netrvala dlouho, gruzínská armáda ustoupila, díky čemuž vyšla z bitvy se ztrátou pouze 2 vojáků a Abcházie ztratila jenom jednoho. Po válce byla soutěska Kodori začleněna do Abcházie a tím přišla Gruzie o poslední část Abcházie, kterou ovládala.\n\nSoutěska Kodori byla nejproblematičtějším místem abcházsko-gruzínské hranice od roku 1998. Obzvláště v roce 2008 docházelo k častým pohraničním střetům a to i navzdory jednotkám OSN, které zde byly umístěné. Situace se ještě vyostřila po znovuzvolení Michaila Saakašviliho, který svůj volební program založil na \"znovusjednocení Gruzie\". Na začátku srpna se začala vyostřovat situace v jiném odtrženém regionu od Gruzie Jižní Osetii. Prezident Abcházie Sergej Bagapš vyjádřil Jižní Osetii podporu a nabídl, že tam pošle 1000 \"\"dobrovolníků\"\". Ale 7. srpna vyhlásil Michail Saakašvili příměří, které 3 hodiny po jeho vyhlášení porušil přímým útokem na hlavní město Jižní Osetie Cchinvali. Na což reagovala ruská armáda přímou podporou Jižní Osetie. Sergej Bagapš vyhlásil Gruzii ultimátum, aby stáhla své jednotky z Jižní Osetie a ze soutěsky Kodori.\nPo nesplnění požadavků povolil Sergej Bagapš Rusům vytvořit druhou frontu proti Gruzii. 9. srpna začala abcházská armáda ostřelovat gruzínské pozice v soutěsce Kodori. Mezitím Abcházie shromáždila 1000 vojáků \"speciálních jednotek\" na pozemní útok. Prezident také prohlásil, že bude vytvořen humanitární koridor, aby mohli všichni obyvatelé válečnou zónu opustit.\n\nPozemní útok začal 12. srpna. Gruzínské jednotky byly ještě toho dne vytlačeny za hranice Abcházie. Sergej Bagapš prohlásil, že ruské jednotky nebyly do operace zapojeny. Zástupce gruzínského ministra vnitra Eka Zhguladze prohlásil: \"Gruzínské jednotky opustily soutěsku Kodori na znamení dobré vůle.\"\n\nVojenské i civilní ztráty na životech byly minimální. Na gruzínské straně padli 2 vojáci, na abcházské jeden a civilní ztráty nikdo nehlásil. Před válkou žilo v soutěsce kolem 2000 lidí. Většina z nich odešla spolu s gruzínskou armádou. I přes snahu abcházské vlády se nevrátili, v roce 2009 zde žilo pouze 130 lidí.\n\nPodle lidí, kteří navštívili tuto oblast těsně po bitvě, zde nebyly vidět ani velké materiální škody. Většina domů zůstala nepoškozená.\n"}
{"id": "928154", "url": "https://cs.wikipedia.org/wiki?curid=928154", "title": "Fish Rising", "text": "Fish Rising\n\nFish Rising je první sólové studiové album britského kytaristy Stevea Hillage, vydané v roce 1975 u vydavatelství Virgin Records. Jeho nahrávání začalo v září 1974 ve studiu The Manor a poslední části byly nahrány v lednu následujícího roku. Jeho producentem byl Hillage spolu se Simonem Heyworthem.\n\nVeškerou hudbu složil Steve Hillage a texty napsal Hillage spolu s Miquette Giraudy.\n"}
{"id": "928156", "url": "https://cs.wikipedia.org/wiki?curid=928156", "title": "Slanorožec evropský", "text": "Slanorožec evropský\n\nSlanorožec evropský (\"Salicornia europaea\") patří do rodu slanorožec z čeledi laskavcovitých. Ve starších taxonomických systémech byl řazen do čeledi merlíkovité (\"Chenopodiaceae\").\nPatří mezi jednoletky nebo dvouletky. Dorůstá výšky 5 - 45cm. Stonek je článkovitý, pravidelně větvený, má zelenou nebo načervenalou barvu. Listy nevytváří. Kvete zelenými květy v paždí listenů.\nVyhovuje mu přímořské prostředí.\n\nExistuje na 40 (i 60) druhů, záleží na pojetí. Pochází ze Severní Ameriky, Evropy, jižní Afriky a jižní Asie. Patří mezi sukulentní a soli odolné rostliny. Rostou při pobřeží, na dunách a podél mangrovů. Může to být jednoletá i vytrvalá rostlina. Obvykle nepřesahuje výšku 30cm. Stonek bývá vzpřímený a větvený. Listy drobné, na podzim barvící se do červena. Kvete v klasech drobnými oboupohlavnými květy. Plody jsou drobné, obsahují jediné semeno.\n\nV Turecku se slanorožec evropský připravuje většinou jako předkrm. Jeho zelené oddenky se ponoří do vařící vody společně se stroužkem česneku a nechají se 7-8 minut povařit. Poté se vytáhnou a ručně se stahují, aby v něm nezbyly kusy tvrdé lodyhy, které by mohly překážet při konzumaci. K dochucení se polejí dressingem z olivového oleje, citrónů a česneku.\n\n\n \n"}
{"id": "928157", "url": "https://cs.wikipedia.org/wiki?curid=928157", "title": "L (album, Steve Hillage)", "text": "L (album, Steve Hillage)\n\nL je druhé sólové studiové album britského kytaristy Stevea Hillage, vydané v roce 1976 u vydavatelství Virgin Records. Jeho producentem byl Todd Rundgren a album bylo nahráno ve studiu Secret Sound v newyorském Woodstocku od května do června 1976. Tři z šesti písní na albu jsou coververze; první z nich je „Hurdy Gurdy Man“, „Om Nama Shivaya“ jejíž autory jsou Kesar Singh Nariula a Uma Nanda a na posledním místě je „It's All Too Much“ od skupiny The Beatles.\n\n"}
{"id": "928159", "url": "https://cs.wikipedia.org/wiki?curid=928159", "title": "Lalaina Nomenjanahary", "text": "Lalaina Nomenjanahary\n\nLalaina Nomenjanahary (uváděný i jako Lalaïna Nomenjanahary nebo Lalaina Nomen Janahary; * 16. ledna 1986, Antananarivo, Madagaskar) je madagaskarský fotbalový záložník a reprezentant, který působí ve francouzském klubu RC Lens.\n\nV sezóně 2012/13 postoupil s RC Lens do čtvrtfinále francouzského fotbalového poháru (Coupe de France) proti Girondins de Bordeaux, kde Lens vypadlo po prohře 2:3.\n\nNomenjanahary debutoval v seniorské reprezentaci Madagaskaru v roce 2006.\n\n"}
{"id": "928162", "url": "https://cs.wikipedia.org/wiki?curid=928162", "title": "Motivation Radio", "text": "Motivation Radio\n\nMotivation Radio je třetí sólové studiové album britského kytaristy Stevea Hillage, vydané v roce 1977 u vydavatelství Virgin Records. Nahráno bylo v červenci 1977 v Los Angeles v Kalifornii a jeho producentem byl Malcolm Cecil.\n\nVeškerou hudbu složil Steve Hillage a texty napsal Hillage spolu s Miquette Giraudy. Výjimkou je jen skladba „Not Fade Away“, jejíž autory jsou Norman Petty a Glen Hardin.\n"}
{"id": "928164", "url": "https://cs.wikipedia.org/wiki?curid=928164", "title": "Černá listová skvrnitost stračky", "text": "Černá listová skvrnitost stračky\n\nČerná listová skvrnitost stračky je houbová choroba rostlin způsobená houbou \"Phoma ajacis\" z řádu zďovkotvaré \"Pleosporales\" Patogen napadá obvykle rostlinu stračka (\"Delphinium × cultorum\").\n\nPHYSAJ \n\nPodle EPPO je pro patogena s označením \"Phoma ajacis\" používáno více rozdílných názvů, například \"Phyllosticta ajacis\".\n\nPatogen široce rozšířen v Eurasii.\n\"Phoma ajacis\" patří mezi nejvýznamněješí patogeny pěstovaných kultivarů druhu stračka (\"Delphinium × cultorum\") v ČR.\n\nNa druhu stračka (\"Delphinium\").\n\nNa líci listů velmi nápadné, černé okrouhlé až protaženýé skvrny ohraničené listovými žilkami. Při silné infekci, zejména za chladnějšího vlhčího počasí, se skvrny mohou slévat. Pod lupou jsou v místě skvrn viditelné drobné černé plodnice se sporami houby. \n\nEstetické znehodnocení.\n\nVyrovnaná výživa a vhodné stanoviště pomáhá hostiteli vyrovnat se s patogenem. Napadení se další rok opakuje.\n\nDiscus, Delan 700WDG, Novozir NM80, Zato, Dithane M 45\n\n"}
{"id": "928165", "url": "https://cs.wikipedia.org/wiki?curid=928165", "title": "Karel Zeman (rozcestník)", "text": "Karel Zeman (rozcestník)\n\nJméno Karel Zeman nese nebo neslo více osobností:\n\n"}
{"id": "928168", "url": "https://cs.wikipedia.org/wiki?curid=928168", "title": "Římskokatolická farnost Bítov", "text": "Římskokatolická farnost Bítov\n\nŘímskokatolická farnost Bítov je územní společenství římských katolíků s farním kostelem svatého Václava v obci Bítov v děkanátu Vranov.\nTradice zdejší farnosti sahá až do dob cyrilometodějských, jak dokazuje archeologický nález křesťanských hrobů z velkomoravské doby ve Vysočanech. První písemná zmínka o Bítově je z roku 1053 v zakládací listině kapituly ve Staré Boleslavi. První bítovský farář je ve farní kronice jmenován roku 1200. Starý farní kostel měl románský základ, kostelní loď byla pozdější - gotická.\n\nZačátkem třicátých let let 20. století začala stavba Vranovské přehrady, která zatopila i údolí Želetavky pod hradem Bítovem s vesnicí a farním kostelem. Se stavbou nového kostela se začalo 23. července 1934, kostel byl vysvěcen 28. září 1935.\n\nOd roku 1964 bítovská farnost nemá vlastní duchovní správu, byla excurrendo administrována z Korolup. V současné době farnost spravuje FATYM Vranov nad Dyjí. Od 1. října 2008 je administrátorem excurrendo R. D. Mgr. Milan Plíšek.\n\nDnem vzájemných modliteb farností za bohoslovce a bohoslovců za farnosti brněnské diecéze je 14. březen. Adorační den připadá na 6. října.\n\nVe farnosti se pravidelně koná tříkrálová sbírka. V roce 2017 činil její výtěžek v Bítově 5 870 korun.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\n"}
{"id": "928170", "url": "https://cs.wikipedia.org/wiki?curid=928170", "title": "Karolis Bauža", "text": "Karolis Bauža\n\nKarolis Bauža, (* 24. dubna 1987 v Jurbarkasu, Sovětský svaz) je litevský zápasník – judista a sambista.\n\nZačínal jako většina Litevců nejprve se sambem v 6 letech pod vedením Diany Arlauskasové. Judu se věnoval záhy pod vedením Viliuse Paukštise. Od roku 2006 je členem litevské seniorské reprezentace v judu, kde se připravuje pod vedením Petrase Vinciūnase. Mezi širší světovou špičku ve střední váze pronikl od roku 2009 a v roce 2012 si zajistil přímou kvalifikaci na olympijské hry v Londýně. V prvním kole vyřadil Francouze Romaina Buffeta, ale ve druhém nestačil na Iliase Iliadise z Řecka. V dalším olympijském období si udržoval stabilní formu, ale od roku 2014 nezaznamenal výraznější výsledek, který by ho přímo posunul na olympijské hry v Riu v roce 2016. Šanci na účast přes kontinentalní kvótu mu vzala krajanka Santa Panekysová.\n\n"}
{"id": "928172", "url": "https://cs.wikipedia.org/wiki?curid=928172", "title": "Polžov (Lužnice)", "text": "Polžov (Lužnice)\n\nOsada Polžov (něm. \"Pilsenschlag\"; ve starší podobě i \"Plzow\", \"Polzow\", \"Splžov\", \"Rybnava\", \"Hřibnová\" či \"Pilsnsslog\") stávala v lesích mezi Lužnicí, Meziříčím a Kuřím. Po administrativní stránce spadala právě pod Lužnici, dnes místní část Pohorské Vsi. Nejednalo se o nikterak velkou osadu. Alois Chytil sice k roku 1921 uvádí 17 domů a v nich 75 obyvatel, ale pravděpodobně až do roku 1945 zde stávalo okolo 10 domů. Ottův slovník pak k roku 1890 uvádí 12 domů a 83 obyvatel.\n\nPrvní písemná zmínka o osadě pochází z roku 1541. Ačkoliv nebyl Polžov nikterak velký, stávala zde škola, kterou navštěvovali žáci z okolí – především Jitronic, Klepné a Kuřího. Ještě na začátku 50. let po odsunu Němců je v místě uváděno 8 domů a v nich 34 obyvatel, ovšem i ti osadu nakonec opustili. Do současnosti se dochovaly jen zbytky ruin stavení a v roce 2010 opravená kaplička, původně stojí na návsi.\n\n"}
{"id": "928173", "url": "https://cs.wikipedia.org/wiki?curid=928173", "title": "Severní energetická", "text": "Severní energetická\n\nSeverní energetická je ne zcela přesný zastřešující název pro skupinu především energetických firem ovládaných v současnosti kontroverzním českým podnikatelem Pavlem Tykačem. Zastřešující společností celé skupiny je lichtenštejnská společnost Sev.en Energy AG. Součástí skupiny je pak mimo jiné i společnost Severní energetická, a.s., což je česká energetická společnost se sídlem v Mostě působící v Ústeckém kraji, jejíž dřívější obchodní název byl Litvínovská uhelná a.s. Spolumajiteli společnosti byli podnikatelé Jan Dienstl a Tomáš Fohler.\n\nSpolečnost Severní energetická a.s. spravuje těžební lokalitu \"Československá armáda\" (ČSA), tj. lom ČSA, včetně homogenizační drtírny a Úpravny uhlí Komořany. Zásoby uhlí představují 24 miliony tun a výhřevnost je 17,5 MJ/kg. Za limity těžby se nachází 750 milionů tun hnědého uhlí a společnost usiluje o jejich prolomení, což vyplývá ze zákonné povinnosti těžaři usilovat o vydobytí ložiska. Společnost Severní energetická však zároveň respektuje rozhodnutí vlády o zachování limitů na Lomu ČSA z roku 2015. Její součástí byla také společnost Důl Kohinoor a.s. v likvidaci, která spravovala uzavřený Důl Kohinoor II, uzavřený Lom Most–Ležáky a provozovala Důl Centrum. Dne 1. ledna 2004 ji s výjimkou Dolu Centrum koupil státní podnik Palivový kombinát Ústí s cílem zahladit následky těžby.\n\nSpolečnost Severní energetická a.s. vlastní také elektrárnu Chvaletice u Pardubic (prostřednictvím společnosti Sev.en EC, a.s.) a na základě smlouvy se skupinou ČEZ bude od začátku roku 2024 zřejmě vlastnit také elektrárnu Počerady.\n\nFirma Severní energetická a.s. také od roku 2009 ve spolupráci se další společností ze skupiny Sev.En Energy Vršanská uhelná, a.s. organizuje exkurze do svých dolů pod názvem Uhelné safari.\n\nSkupina do roku 2016 vlastnila také společnost \"Hipodrom most a.s.\" spravující areál Hipodrom Most. V roce 2016 nicméně dlouhodobě ztrátový areál prodala společnosti Charvát Group.\n\nSpolečnost vydávala zdarma rozdávaný časopis Sedmý proud s podtitulem \"První český lifestylový časopis o energetice\", který se stal v roce 2015 vítězem České ceny za public relations v kategorii \"komunikační nástroje\". Přímým vydavatelem časopisu byla agentura Talk s.r.o., šéfredaktorem časopisu byl Petr Dušek.\n\nPůvodní společnost Litvínovská uhelná vznikla 22. října 2008 rozdělením zaniklé společnosti Mostecká uhelná na dvě společnosti: Litvínovskou uhelnou a Vršanskou uhelnou. Firma byla součástí skupiny Czech Coal. V roce 2013 se společnost vyčlenila ze skupiny za účelem zlepšení vyjednávací pozice Pavla Tykače v kontextu debat o možném prolomení limitů těžby na dole ČSA a současně v rámci vyjednávání o dodávkách uhlí pro elektrárnu Počerady. Severní energetická a.s. vlastnila od září 2013 také elektrárnu Chvaletice, a vstoupila tak jako nový subjekt na trh s elektrickou energií a teplem. V roce 2016 se pak Pavel Tykač rozhodl k opětovnému včlenění společnosti Severní energetická, a.s. do struktury holdingu prostřednictvím převzetí společnosti lucemburskou společností HALTIXAR LTD se sídlem na Kypru, kterou podle databáze Prodata ovládá. Toto spojení bylo posuzováno Úřadem pro ochranu hospodářské soutěže, který ho nakonec připustil.\n\n4. září 2013 proběhlo přejmenování společnosti z původního názvu Litvínovská uhelná. V rámci tohoto přejmenování byl proveden také rebranding celé společnosti. Jako nový název bylo zvoleno sousloví Severní energetická, zkracované jako sev-en (tedy česky sedm). Tato zkratka odpovídá i adrese webových stránek společnosti. Grafické provedení je postaveno na světle zelené barvě. Praktická stránka rebrandingu je společným dílem agentur Olmer ad a Talk PR.\n\n"}
{"id": "928174", "url": "https://cs.wikipedia.org/wiki?curid=928174", "title": "Green (album, Steve Hillage)", "text": "Green (album, Steve Hillage)\n\nGreen je čtvrté sólové studiové album britského kytaristy Stevea Hillage, vydané v roce 1978 u vydavatelství Virgin Records. Nahrávání probíhalo od prosince předchozího roku do února, o produkci se staral Hillage spolu s Nickem Masonem a o zvuk John Wood.\n\n"}
{"id": "928178", "url": "https://cs.wikipedia.org/wiki?curid=928178", "title": "Česko na Halovém mistrovství světa v atletice 2001", "text": "Česko na Halovém mistrovství světa v atletice 2001\n\nHalového MS v atletice 2001 se ve dnech 9. – 11. března účastnilo 8 českých atletů (5 mužů a 3 ženy). Šampionát probíhal v portugalském Lisabonu v hale Pavilhão Atlântico (dnes MEO Arena).\n\nČeští reprezentanti vybojovali tři cenné kovy. Zlatou medaili získal Roman Šebrle, který titul halového mistra světa v sedmiboji vybojoval výkonem 6 420 bodů. Za tehdejším evropským rekordem Tomáše Dvořáka zaostal o pouhé čtyři body. Druhé zlato přidala tyčkařka Pavla Hamáčková, jež výkonem 456 cm vytvořila nový rekord šampionátu. Bronzovou medaili vybojovala Helena Fuchsová v běhu na 800 metrů. \n\nSedmiboj\n\n"}
{"id": "928180", "url": "https://cs.wikipedia.org/wiki?curid=928180", "title": "Live Herald", "text": "Live Herald\n\nLive Herald je první sólové koncertní album britského kytaristy Stevea Hillage, vydané v roce 1979 u vydavatelství Virgin Records. Jeho producentem byl Steve Hillage a nahrávky pocházejí ze čtyř koncertů: 26. března 1977 v londýnském Rainbow Theatre, 3. listopadu 1977 na témže místě, 25. května 1978 na Oxford Polytechnic a 7. srpna 1978 v londýnském klubu Marquee Club. Druhé strana druhého LP obsahuje čtyři skladby nahrané ve studiu. Autorem obalu alba je umělecká skupina Hipgnosis.\n\n"}
{"id": "928181", "url": "https://cs.wikipedia.org/wiki?curid=928181", "title": "Jitronice", "text": "Jitronice\n\nOsada Jitronice (něm. \"Gereuthern\"; dříve též \"Křoviště\") stávala v lesích u silnice z Lužnice na Kuří v prameništi bezejmenného potoka, necelé 2 km od Polžova a necelý 1 km od Klepné. Po administrativní stránce spadala pod Lužnici, dnes místní část Pohorské Vsi.\n\nPrvní zmínky o osadě pochází z první poloviny 18. století, kdy se objevuje pod názvem \"Birhäuseln\", později též jako \"Beerhäuseln\" a \"Bierhäuseln\". Teprve v roce 1792 je uváděna jako \"Gereuthern\". K roku 1910 žilo v osadě v 12 domech 63 německých obyvatel, k roku 1921 ve 13 domech 53 obyvatel. Po druhé světové válce došlo k odsunu zdejších německých obyvatel, osada následně nebyla dosídlena a postupně zanikla. Do současnosti se dochoval pouze sokl kříže.\n\n"}
{"id": "928182", "url": "https://cs.wikipedia.org/wiki?curid=928182", "title": "TV3", "text": "TV3\n\nTV3 byla česká televizní stanice, která vysílala v letech 2000–2001. Nahradila televizi Galaxie, avšak 18. prosince 2001 jí vypršela vysílací licence a místo ní opět začala vysílat Galaxie.\n\nTelevize vysílala zpravodajství, filmy, hudební, diskuzní pořady. Během krize v České televizi vysílal debatu mezi vedením a \"vzbouřenými\" zaměstnanci.\n"}
{"id": "928183", "url": "https://cs.wikipedia.org/wiki?curid=928183", "title": "Římskokatolická farnost Slavkov u Brna", "text": "Římskokatolická farnost Slavkov u Brna\n\nŘímskokatolická farnost Slavkov u Brna je územní společenství římských katolíků s farním kostelem Vzkříšení Páně ve Slavkově u Brna ve stejnojmenném děkanátu.\nNejstarší písemná zmínka o Slavkovu se nachází v listině z 12. května 1237, ve které král Václav I. potvrzuje řádu německých rytířů jejich statky. Fara náležela od 13. století řádu německých rytířů a to i po ztrátě zdejší komendy. Katolické náboženství, které dřívější vrchnosti podporovala, začalo upadat od chvíle, kdy slavkovské panství zástavním právem získal rod Kouniců. Ještě roku 1506 se zde připomíná katolický farář Jan Kropáč a roku 1527 katolický kněz Martin Kettnar. Dále až do protireformace není známa katolická duchovní správa. Ta byla obnovena až roku 1623, od kdy jsou známa jména všech dosavadních duchovních správců.\n\nPo obnovení katolické duchovní správy byly spravovány ze Slavkova tyto bývalé farnosti: Křenovice, k nimž patřily Hrušky, Vážany nad Litavou do roku 1658, Letonice v letech 1648–1659, Křižanovice do roku 1639, kdy zde byla obnovena duchovní správa, jež trvala do roku 1650 a pak opět byly pod farností Slavkov, dále Kobeřice a Nížkovice do roku 1650 a od roku 1672–1690. Roku 1699 byla znovu zřízena duchovní správa v Křižanovicích a byly k ní přiděleny Kobeřice, Nížkovice a Rašovice. V roce 1908 byla nově zřízena fara v Křenovicích k níž byly přifařeny Hrušky. Od toho roku ke slavkovské farnosti patří Slavkov, Heršpice, Hodějice a Němčany. \n\nFarářem zde je od 1. ledna 1998 R. D. Mgr. Milan Vavro.\n\nPřehled kněží pocházejících ze slavkovské farnosti od roku 1918 do současnosti (uvedeno datum a místo primice):\n\nDnem vzájemných modliteb farností za bohoslovce a bohoslovců za farnosti brněnské diecéze je 9. duben. Adorační den připadá na 17. ledna.\n\nKaždoročně se zde koná tříkrálová sbírka. V roce 2016 se při sbírce ve Slavkově vybralo 131 669 korun, v Heršpicích 21 150 korun, v Hodějicích 22 988 korun a v Němčanech 21 158 korun. Výtěžek sbírky v roce 2019 dosáhl ve Slavkově u Brna 163 249 korun, 28 686 korun v Heršpicích, v Hodějicích 27 025 korun a v Němčanech 27 856 korun. \n\nPravidelně při bohoslužbách vystupuje farní sbor a schola. Varhanickou službu vykonává 5 žen a 3 muži. Výuka náboženství probíhá na faře. Od školního roku 2011/2012 je v prostorách stávající MŠ Malinovského ve Slavkově u Brna zřízena Křesťanská mateřská škola Karolínka, která je otevřená všem dětem. Ministranti se mimo služby při bohoslužbách setkávají také na ministrantských schůzkách. Pravidelně se schází společenství mládeže, rodin i seniorů. Farnost vydává čtyřikrát ročně časopis Urbánek. Ten má jméno podle kaple sv. Urbana, která se nachází na kopci nad městem.\n\nOd opravy kostelních hodin v roce 2000 farnost pravidelně poslední kalendářní den v roce pořádá komentované prohlídky kostelních hodin a zvonů.\n\nFarnost se pravidelně zapojuje do projektu Noc kostelů.\n\nO prázdninách se pořádají společné dovolené rodin.\n\n"}
{"id": "928186", "url": "https://cs.wikipedia.org/wiki?curid=928186", "title": "Klepná", "text": "Klepná\n\nOsada Klepná (něm. \"Kleppen\") stávala v lesích mezi Lužnicí, Černým Údolím a Kuřím v pramenné oblasti bezejmenného přítoku Černé, necelý 1 km od Jitronic.\n\nVystavěna byla někdy v polovině 18. století, kdy se objevuje jako \"Birwaldhäuseln auf der Kleppen\". Jelikož neměla souvislou zástavbu a v podstatě se jednalo o dvě skupiny chalup, byla rozdělena na dvě části. Ve starší stávalo 5 domů s 25 obyvateli a po administrativní stránce spadala pod Benešov nad Černou (tehdy \"Německý Benešov\"). V novější části stávalo taktéž 5 domů, v nich žilo 19 obyvatel a spadala pod Lužnici, dnes místní část Pohorské Vsi. V roce 1910 je zde uváděno 10 domů a 63 obyvatel. Ještě v 50. letech po odsunu Němců v osadě stálo 8 domů, již prázdných. Do současnosti se dochovaly pouze ruiny stavení.\n\n"}
{"id": "928188", "url": "https://cs.wikipedia.org/wiki?curid=928188", "title": "Bankstatement", "text": "Bankstatement\n\nBankstatement je jediné studiové album projektu Bankstatement britského hudebníka Tonyho Bankse. Album vyšlo v srpnu 1989 u vydavatelství Virgin Records a Atlantic Records a jeho producentem byl Banks spolu s kytaristou Stevem Hillagem.\n\nAutorem všech skladeb je Tony Banks.\n"}
{"id": "928189", "url": "https://cs.wikipedia.org/wiki?curid=928189", "title": "Örebro SK", "text": "Örebro SK\n\nÖrebro SK (celým názvem Örebro Sportklubb) je švédský fotbalový klub z města Örebro, který byl založen 28. října 1908. Svá domácí utkání hraje na stadionu Behrn Arena. Klubové barvy jsou černá a bílá.\n\nV sezóně 2012 se klub umístil na 15. příčce švédské nejvyšší soutěže Allsvenskan a sestoupil do druhé ligy Superettan.\n\nKlub doposud nevyhrál žádnou soutěž na domácí scéně (k srpnu 2013), ve švédské nejvyšší lize Allsvenskan skončil dvakrát na konečné druhé příčce (1991, 1994) a v pohárové soutěži Svenska Cupen se jednou umístil také na druhé pozici (v sezóně 1987/88), když ve finále v Solně podlehl týmu IFK Norrköping 1:3.\n\nJedním z legendárních hráčů klubu je Orvar Bergmark, který klub po ukončení aktivní hráčské kariéry také vedl jako trenér.\n\nZdroj:\n\n"}
{"id": "928190", "url": "https://cs.wikipedia.org/wiki?curid=928190", "title": "A Curious Feeling", "text": "A Curious Feeling\n\nA Curious Feeling je první sólové studiové album britského klávesisty Tonyho Bankse, vydané v říjnu 1979 u vydavatelství Charisma Records a Polydor Records. Jeho producentem byl Banks spolu s Davidem Hentschelem. Banks na albu hraje na klávesy, kytaru a baskytaru a doprovází jej bubeník Chester Thompson a zpěvák Kim Beacon. Koncept alba je inspirován příběhem Růže pro Algernon od Daniela Keyese.\n\nAutorem všech skladeb je Tony Banks.\n"}
{"id": "928192", "url": "https://cs.wikipedia.org/wiki?curid=928192", "title": "Rainbow Dome Musick", "text": "Rainbow Dome Musick\n\nRainbow Dome Musick je v páté sólové studiové album britského kytaristy Stevea Hillage, vydané v dubnu 1979 u vydavatelství Virgin Records. Jeho producentem byl Hillage spolu s Miquette Giraudy. jde o jeho první ambientní album.\n\n"}
{"id": "928193", "url": "https://cs.wikipedia.org/wiki?curid=928193", "title": "Kryštof z Varese", "text": "Kryštof z Varese\n\nKryštof z Varese OFM, latinsky Christophorus a Varisio, někdy uváděný pod pseudoynem Teofilo byl původem italský františkán působící ve střední Evropě a českých zemích. Jeho rodným příjmením bylo Picinelli. \nJeště před vstupem do řádu získal doktorát z obojího práva.\n\nKdyž Jan Kapistrán získal roku 1452 na univerzitě v Lipsku řadu místních studentů i mistrů pro františkánský řád, svěřil jejich výchovu právě Kryštofovi. Díky Kryštofově erudici mu dále Jan Kapistrán svěřil kázání pro kleriky a zakládání nových řádových komunit v nejvýznamnějších středoevropských městech – Vídni (1451), Vratislavi (1453) a Krakově (1453), kde měl využít svých schopností k vyjasnění právního postavení nové reformované větve staršího řádu.\nFrantiškánský barokní historik Lucas Wadding bratra Kryštofa popsal: „Byl mužem učeným a s velkým přehledem v znalosti Písma svatého a ještě více v obojím právu.“\nK jeho úkolům jakožto provinciála patřila zejména inkorporace starších slezských klášterů (Bytom, Kozlí, Hlubčice) do provincie, sestavení provinčních statut a zmírnění národnostně-jazykových sporů mezi bratřími. Byl zvolen představeným - vikářem středoevropské (česko-rakousko-polského) františkánské administrativní jednotky - vikrariátu (provincie).\nV roce 1454 se zranil po pádu z koně a následně trpěl v důsledku úrazu bolestmi. Přesto ještě v letech 1460 až 1462 působil jako diskret provinčního vikáře Gabriela Rangoni.\n\nK drobným textům vzniklým z Kryštofy aktivity ve vedení františkánského řádu jsou promluva \"Exhortatio in Capitulo generali 1487\" nebo \"Epistola ad Patres et fratres provinciae Boemae\".\n"}
{"id": "928194", "url": "https://cs.wikipedia.org/wiki?curid=928194", "title": "Open (album, Steve Hillage)", "text": "Open (album, Steve Hillage)\n\nOpen je šesté sólové studiové album britského kytaristy Stevea Hillage, vydané v roce 1979 u vydavatelství Virgin Records. Nahráno bylo v srpnu 1979 ve studiu Ridge Farm. Později vyšla reedice alba na CD doplněná o studiové skladby z koncertního alba \"Live Herald\".\n\n"}
{"id": "928196", "url": "https://cs.wikipedia.org/wiki?curid=928196", "title": "Jan z Budyšína", "text": "Jan z Budyšína\n\nJan z Budyšína OFM, německy Johannes von Bautzen byl františkán činný v Čechách v 15. století. V roce 1473 měl napsat legendu o sv. Františkovi, dále uloženou v jindřichohradecké františkánské klášterní knihovně. Případné dochování této legendy se zatím nepodařilo zjistti a tak není jisté, zda byl Jan z Budyšína skutečně autorem nové životopisné kompilace. Spíše šlo jen o písaře a o \"Legendu maior\" od sv. Bonaventury z Bagnoreggia.\n"}
{"id": "928198", "url": "https://cs.wikipedia.org/wiki?curid=928198", "title": "It Bites", "text": "It Bites\n\nIt Bites je britská rocková skupina založená v roce 1984 v anglickém Egremontu. Své první album nazvané \"The Big Lad in the Windmill\" vydala dva roky po založení a za další dva roky následovalo \"Once Around the World\", které společně se skupinou produkoval kytarista Steve Hillage. Následovalo ještě jedno další album a v roce 1990 se skupina na šestnáct let rozpadla. Poté, co byla skupina obnovena, vydala dvě další alba: \"The Tall Ships\" (2008) a \"Map of the Past\" (2012). V první části existence ve skupině zpíval Francis Dunnery, v roce 2006 jej nahradil John Mitchell.\n"}
{"id": "928199", "url": "https://cs.wikipedia.org/wiki?curid=928199", "title": "Superettan", "text": "Superettan\n\nSuperettan je druhá nejvyšší ligová fotbalová soutěž ve Švédsku. V lize hraje 16 klubů, stejně jako ve vyšší lize Allsvenskan. Sezóna se hraje od dubna až do října, každý tým hraje 30 zápasů, celkem se odehraje 240 zápasů za sezónu. Liga byla založena v roce 2000, předtím fungoval systém regionálních lig pod názvem Division 2 (v letech 1924–1986) a Division 1 (v letech 1987–1999).\n\nZdroj:\n"}
{"id": "928201", "url": "https://cs.wikipedia.org/wiki?curid=928201", "title": "Jan z Chýše", "text": "Jan z Chýše\n\nJan z Chýše OFM, též zvaný Jan Chýšský nebo dle své řeholní příslušnosti Jan Bosák z Chýše byl františkán působící ve 40. a 50. letech 16. století jako kazatel v klášteře v Plzni. V době řeholního úpadku, kdy se stále větší část města přikláněla k luteránství se snažil svou výmluvností udržet alespoň část místních křesťanů u katolického vyznání. Jistě i jeho zásluhou byl plzeňský františkánský klášter jedním ze čtyř zbylých v provincii a zároveň významným pastoračním i kulturním střediskem ve městě. Svědčí o tom i Janova apologetická, roku 1554 v Plzni dokončená práce o katolických svátostech a liturgii \"Enchiridion, to jest skrovné a krátce složené knížky a ukázaní míst Artykuluov Obecních o Svátostech a jiných všech Církve Svaté pořádcích\". Tištěno v Praze u Jana Kosořského, 1555 (Knihopis 3472). Dílo pro lepší širokou srozumizelnost napsané v češtině údajně vyniká čistou řečí a výmluvností, a Jan z Chýše ho věnoval Jáchymovi z Hradce, který tedy nejspíš hradil náklady na vydání knihy a mj. přestavěl (a tím zachránil) klášter františkánů v Jindřichově Hradci na špitál, poté, co jej řeholníci zcela opustili. Jeho dalším, rovněž českým a protireformačním dílem byla kniha \"O moci boží a církve\" tištěná v Praze rovněž roku 1555.\n"}
{"id": "928209", "url": "https://cs.wikipedia.org/wiki?curid=928209", "title": "Česko na Halovém mistrovství světa v atletice 2003", "text": "Česko na Halovém mistrovství světa v atletice 2003\n\nHalového MS v atletice 2003 se ve dnech 14. – 16. března účastnilo 9 českých atletů (8 mužů a 1 žena). Šampionát probíhal v anglickém Birminghamu v hale National Indoor Arena (The NIA), kde se o čtyři roky později uskutečnilo také halové ME v atletice.\n\nJediný cenný kov vybojoval vícebojař Roman Šebrle, jenž na stupních vítězů obdržel bronz. Tomáš Dvořák sedmiboj dokončil na 5. místě. Zklamáním skončilo vystoupení českých tyčkařů, kterým se nepodařilo postoupit z kvalifikace.\n\nJedinou českou atletkou byla výškařka Iva Straková, jež v kvalifikaci obsadila 13. místo. Původně měla na halové MS odcestovat i tyčkařka Pavla Hamáčková. Svoji účast ale musela nakonec odřeknout, kvůli zraněnému kotníku a nemohla tak obhajovat titul z předchozího šampionátu v Lisabonu.\n\nSedmiboj\n\n"}
{"id": "928210", "url": "https://cs.wikipedia.org/wiki?curid=928210", "title": "Abdon Pamich", "text": "Abdon Pamich\n\nAbdon Pamich (* 3. října 1933 Fiume) je bývalý italský atlet, chodec, olympijský vítěz v chůzi na 50 km z roku 1964 a dvojnásobný mistr Evropy na této trati.\nJeho prvním mezinárodním startem bylo mistrovství Evropy v roce 1954, kde došel do cíle závodu na 50 km chůze sedmý. Na olympiádě v Melbourne v roce 1956 skončil na této trati čtvrtý a v závodě na 20 km chůze jedenáctý. První medaili – stříbrnou – vybojoval v závodě na 50 km chůze na evropském šampionátu ve Stockholmu v roce 1958. V roce 1960 získal na olympiádě v Římě v této disciplíně bronzovou medaili a v závěru sezony – 16. října – vytvořil na stejné trati nejlepší světový výkon časem 4:03:02. Na nejvyšší stupeň vystoupil po vítězném závodě chodeckého maratonu na mistrovství Evropy v Bělehradě v roce 1962. Zlatou medaili na této trati vybojoval na olympiádě v Tokiu v roce 1964, o dva roky později obhájil první místo také na evropském šampionátu v Budapešti.\n\nV následujících letech už tak úspěšný nebyl. Olympijský závod na 50 km chůze v Mexiku v roce 1968 nedokončil, na mistrovství Evropy v Athénách v roce 1969 došel na trati 20 km chůze do cíle šestý. Na následujícím evropském šampionátu v Helsinkách obsadil v závodě na 50 km chůze osmé místo. Jeho poslední olympijský start na padesátikilometrové trati v Mnichově v roce 1972 pro něj skončil diskvalifikací.\n"}
{"id": "928211", "url": "https://cs.wikipedia.org/wiki?curid=928211", "title": "Svijany Open 2013 – mužská dvouhra", "text": "Svijany Open 2013 – mužská dvouhra\n\nDo hlavního turnaje mužské dvouhry na Svijany Open 2013 nastoupilo celkem třicet dva hráčů.\n\nVítězem prvního ročníku turnaje, který se hrál na našem území, se stal český tenista Jiří Veselý, který ve finále zvítězil nad prvním nasazeným Argentincem Federicem Delbonisem po velké bitvě 6-7, 7-6, 6-4.\n\n\n"}
{"id": "928221", "url": "https://cs.wikipedia.org/wiki?curid=928221", "title": "Svijany Open 2013 – mužská čtyřhra", "text": "Svijany Open 2013 – mužská čtyřhra\n\nDo turnaje UniCredit Czech Open 2013 nastoupilo celkem 16 šestnáct párů.\n\nVítězem prvního ročníku Svijany Open 2013 ve čtyřhře se stal nenasazený australsko-německý pár Rameez Junaid a Tim Puetz, který ve finále libereckého turnaje přehrál druhou nasazenou australsko-tchajwanskou dvojici Colina Ebelthitea a Hsin-Hana Lea v poměru 6-0 a 6-2 na sety.\n\n\n"}
{"id": "928224", "url": "https://cs.wikipedia.org/wiki?curid=928224", "title": "Christoph Höhne", "text": "Christoph Höhne\n\nChristoph Höhne (* 12. února 1941 Borsdorf) je bývalý východoněmecký atlet, chodec, olympijský vítěz v chůzi na 50 km z roku 1968.\nSpecializoval se na 50 km chůze a v této disciplíně získal mezinárodní úspěchy. V Mexiku v roce 1968 zvítězil s desetiminutovým náskokem před druhým v pořadí, v Tokiu v roce 1964 skončil šestý a v Mnichově v roce 1972 došel do cíle čtrnáctý. Dvakrát se stal mistrem Evropy na 50 km chůze - v Athénách v roce 1969 a v Římě v roce 1974. V Helsinkách v roce 1971 získal stříbrnou medaili.\n\n"}
{"id": "928229", "url": "https://cs.wikipedia.org/wiki?curid=928229", "title": "Camembert Electrique", "text": "Camembert Electrique\n\nCamembert Electrique je druhé studiové album skupiny Gong, vydané v říjnu 1971 u vydavatelství BYG Actuel. Nahráno bylo na zámku Château d'Hérouville v obci Hérouville od června do září 1971 a jeho producentem byl Pierre Lattès.\n\n"}
{"id": "928230", "url": "https://cs.wikipedia.org/wiki?curid=928230", "title": "Syntaxe (programovací jazyk)", "text": "Syntaxe (programovací jazyk)\n\nV informatice je syntaxe programovacího jazyka soubor pravidel, která definují kombinaci symbolů, které jsou považovány za správně strukturovaný dokument nebo fragment v tomto jazyce. To platí jak pro programovací jazyky, kde dokument představuje zdrojový kód, tak pro značkovací jazyky, kde dokument představuje data. Syntaxe jazyka definuje jeho povrchovou formu. Textové programovací jazyky jsou založeny na posloupnosti znaků, zatímco vizuální programovací jazyky jsou založeny na prostorovém uspořádání a spojení mezi symboly (které mohou být textové nebo grafické). Dokumenty, které jsou syntakticky neplatné, obsahují syntaktickou chybu.\n\nSyntaxe – forma – je protikladem k sémantice – významu. Při zpracování programovacích jazyků, sémantické zpracování obvykle přichází po syntaktického zpracování, ale v některých případech je sémantické zpracování nezbytné pro dokončení syntaktické analýzy, a ty jsou prováděny společně nebo současně. V překladači, přední část provádí syntaktickou analýzu, zatímco sémantickou analýzu provádí zadní část (a středová část, pokud je tato fáze vyznačena).\n\nSyntaxe programovacího jazyka je obvykle rozdělena do tří úrovní.\n\nRozdělení tímto způsobem přináší modularitu umožňující každé úrovni být popsána a zpracována samostatně a často nezávisle. První lexer změní lineární posloupnost znaků do lineární sekvence tokenů, což je známo jako „lexikální analýza“ nebo „lexing“. Druhý analyzátor otočí lineární posloupnost tokenů do hierarchického stromu syntaxe, což je známo jako „syntaktická analýza“ stručně řečeno. Za třetí kontextová analýza překládá názvy a provádí typovou kontrolu.\n\nJako příklad, codice_1 je syntakticky validní zápis Lisp programu (za předpokladu, že funkce 'add' existuje), sečte 1 a 1. Nicméně, následující zápisy jsou nevalidní:\n\n(_ 1 1) lexikál chyba: '_' není validní\n(add 1 1 chyba parseru: chybějící závorka ')'\n(add 1 x) chyba jména: 'x' neexistuje\n\nVšimněte si, že lexer není schopen rozpoznat chybu – vše, co ví, je to, že po výrobě tokenu codice_2, 'codice_3' je zbytek programu neplatný, protože žádné slovo nezačíná 'codice_4'.\n\nV silně typovém jazyce, typové chyby jsou také formou syntaktické chyby, která je obecně určena ve fázi kontextové analýzy a to je považováno za „strength of strong typing“. Například, následující Python kód není validní (protože jsou literály, může být typ určen až parserem):\n…jako součet řetězce a čísla. To může být objeveno na úrovni parsingu (fáze analýzy), jestliže máme oddělená pravidla pro „řetězec + řetězec“ a „číslo + číslo“, ale obvykle to bude místo toho analyzováno obecným pravidlem jako „LiteralNeboIdentifikator + LiteralNeboIdentifikator“ a pak budou chyby odhaleny ve fázi kontextové analýzy, kde dochází k typové kontrole. V některých případech nemůže být toto ověření provedeno atyto syntaktické chyby jsou detekovány pouze při běhu.\n\nVe slabě typovém jazyce, kde typ může být určen pouze při běhu, typové chyby jsou místo sémantických chyb amohou být určeny pouze při běhu. Následující Python kód:\nje nejednoznačný, a protože je syntakticky správně na úrovni fráze, může být validita ověřena pouze za běhu, protože proměnné v Pythonu nemají typy, pouze hodnoty.\n\nSyntaxe textových programovacích jazyků je obvykle definována využitím kombinace regulárních výrazů (pro lexikální strukturu) a Backusovy-Naurovy formy (pro gramatickou strukturu) k indukčnímu stanovení syntaktických kategorií (neterminály) a terminálních symbolů.\n"}
{"id": "928231", "url": "https://cs.wikipedia.org/wiki?curid=928231", "title": "The Elder Scrolls Online", "text": "The Elder Scrolls Online\n\nThe Elder Scrolls Online je MMORPG vyvinutá ZeniMax Online Studios s datem vydání 4. 4. 2014. Stejně jako u jiných her ​​série The Elder Scrolls se hra odehrává na kontinentu Tamriel, 1000 let před událostmi z a asi 800 let před a . Většina kontinentu Tamriel je hratelná, zbytek bude zpřístupněn v DLC a různých rozšířeních.\n\nV březnu roku 2015 byly odstraněny měsíční poplatky, ale hra se stále musí zakoupit pro hraní. Měsíční poplatky jsou momentálně dobrovolné a hráčům zpřístupňují veškerá DLC a další bonusy, které předplatitelům ovšem nedávají žádné výhody nad neplatiči.\n\nHráči budou mít možnost připojit se k některé ze tří frakcí bojujících o trůn císaře Tamrielu:\n\n\n\n"}
{"id": "928233", "url": "https://cs.wikipedia.org/wiki?curid=928233", "title": "Continental Circus (album)", "text": "Continental Circus (album)\n\nContinental Circus je studiové album rockové skupiny Gong, vydané v dubnu 1972 u vydavatelství Philips Records. Nahráno bylo na zámku Château d'Hérouville v obci Hérouville v dubnu 1971 a jeho producentem byl Pierre Lattès. Jde o soundtrack ke stejnojmennému filmu režiséra Jérôme Laperrousaze.\n\nAutorskou všech skladeb je Gilli Smyth.\n"}
{"id": "928237", "url": "https://cs.wikipedia.org/wiki?curid=928237", "title": "Lepší už to nebude", "text": "Lepší už to nebude\n\nLepší už to nebude (anglicky \"As Good as It Gets\") je americká filmová romantická komedie z roku 1997 režiséra Jamese Lawrence Brookse. Líčí příběh misantropického spisovatele (hraje Jack Nicholson) s obsedantně kompulzivní poruchou, který se paradoxně živí psaním romantických příběhů. Své chování je ochoten změnit poté, co se blíže seznámí se servírkou Carol Connelly. Film je proložen spoustou vtipných komentářů a výroků hlavní postavy.\n\nFilmový snímek byl příznivě přijat kritiky a obdržel nemálo nominací na filmové ceny, z nichž několik získal. Jack Nicholson získal Zlatý glóbus, cenu Satellite a Oscara za nejlepší mužský herecký výkon v hlavní roli, Helen Hunt také Zlatý glóbus, cenu Satellite a Oscara za nejlepší ženský herecký výkon v hlavní roli. Zlatý glóbus byl filmu udělen i v kategorii „nejlepší film - muzikál nebo komedie“ a cena Satellite rovněž ve stejné kategorii.\n\nMelvin Udall pracuje doma ve svém bytě, živí se jako spisovatel romantických bestsellerů. Sám je však misantropický mrzout, který přísně dodržuje rituály dané obsesemi (např. se úzkostlivě vyhýbá všem čárám a rýhám), jimiž trpí. Kontakt s ním je nepříjemný téměř pro každého, kdo se s ním setká. Každé ráno snídá ve stejné restauraci u stejného stolu, přičemž si nosí vlastní plastový příbor, protože trpí mysofobií (kvůli strachu ze špíny se nedotýká lidí ani předmětů, jichž se dotkl někdo jiný). Jeho jednání jakžtakž toleruje servírka Carol Connelly, která ho obsluhuje.\n\nJednoho dne je Udallův soused Simon Bishop, umělec a homosexuál, přepaden a během loupeže téměř zabit. Simonův přítel Frank donutí Melvina Udalla, aby se postaral o Simonova psíka Verdella po dobu Simonovy hospitalizace. Ačkoliv se Melvin vzpírá, nakonec si k psovi vytvoří citové pouto a Verdell si jej také oblíbí. Natolik, že ztratí zájem o svého pána Simona, který je tím po návratu z nemocnice nepříjemně překvapen.\n\nMelvinův přísně konzervativní způsob života dostane trhlinu poté, co se Carol rozhodne odejít z restaurace a najít si práci blíže k domovu, aby mohla být po ruce svému synovi Spencerovi, který trpí vážným astmatem. Melvin ji vyhledá a rozhodne se zaplatit drahou léčbu pro Spencera, aby se Carol mohla vrátit do jeho oblíbené restaurace na Manhattanu a obsluhovat ho.\n\nMezitím se Simon ocitá v těžké situaci, nákladná léčba způsobila jeho finanční insolvenci a opustila jej múza. Přítel Frank Simonovi navrhne, aby odjel k rodičům do Baltimore a požádal je o peníze. To se Simonovi nezamlouvá, protože otec jej zavrhl kvůli sexuální orientaci, ale nemá příliš na výběr. Protože je Frank zaneprázdněn, domluví se Simon s Melvinem, aby jej odvezl. Melvin si vymíní účast Carol (zdůvodní jí to jako projev vděku za uhrazenou léčbu synovi). Frank půjčí Melvinovi své auto, (kabriolet Saab 800 SE). V Baltimore Carol přesvědčí Melvina, aby ji vzal na večeři. Zdá se, že by mohla mezi nimi přeskočit jiskra, ale Udall způsobí další ze svých četných faux pas a rozčilená Carol kvapně odchází.\n\nV hotelovém pokoji si Carol odloží šaty a poslouží Simonovi jako model k naskicování aktu. Simon je opět schopný tvořit. Poté se krátce sejde s rodiči. Melvin je namíchlý. Během cesty zpět vládne ve voze chladná atmosféra. V New Yorku Carol sdělí Melvinovi, že si nedovede představit společné soužití. Simon (kterého Melvin ubytoval u sebe, dokud se nezmůže na nový byt) ho však přesvědčí, aby se Carol jen tak lehce nevzdával. Spisovatel dívčích románů na jeho slova dá a jede za Carol domů, kde jí složí poklonu. Film končí happy endem, dvojice se jde spolu brzy ráno projít městem.\n\nSoundtrack obsahuje instrumentální skladby zkomponované Hansem Zimmerem a písně nazpívané různými umělci.\n\n\n"}
{"id": "928239", "url": "https://cs.wikipedia.org/wiki?curid=928239", "title": "Flying Teapot", "text": "Flying Teapot\n\nFlying Teapot je studiové album skupiny Gong, vydané v květnu 1973 u vydavatelství Virgin Records. Nahráno bylo v lednu 1973 ve studiu The Manor a jeho producentem byl Giorgio Gomelsky. Jde o první část trilogie \"Radio Gnome\"; následovala ještě alba \"Angel's Egg\" (1973) a \"You\" (1974).\n\n"}
{"id": "928240", "url": "https://cs.wikipedia.org/wiki?curid=928240", "title": "Chajnanský průliv", "text": "Chajnanský průliv\n\nChajnanský průliv zvaný též Čchiungčouský průliv () je mořský průliv oddělující čínský ostrov Chaj-nan od severně ležícího pevninského poloostrova Lej-čou. Přitom spojuje na západě ležící Tonkinský záliv s východně ležícím Jihočínským mořem.\n\nPrůliv je široký 15 až 30 kilometrů a v nejhlubších místech hluboký až 120 metrů. Jezdí přes něj trajekty vozící vlaky jezdící na trase z Čan-ťiangu do San-ji.\n"}
{"id": "928242", "url": "https://cs.wikipedia.org/wiki?curid=928242", "title": "Aven Armand", "text": "Aven Armand\n\nAven Armand je jeskyně nalézající se mezi městy Meyrueis a Sainte-Enimie ve francouzském departementu Lozère. Samotná jeskyně se nachází na území obce Hures-la-Parade. Své jméno získala jeskyně po svém objeviteli Louisi Armandovi, který ji objevil 19. září 1897.\n\nJeskyně je známá především svým lesem 400 stalagmitů, z nichž některé dosahují výšky až 30 m. Tyto stalagmity jsou jedněmi z nejvyšších na světě.\n\nHlavní jeskynní dóm se nalézá v hloubce 100 m pod povrchem, je 110 m dlouhý, 60 m široký s průměrnou výškou 45 m.\n\nJeskyně byla zpřístupněna veřejnosti dne 11. června 1927 po vykopání 208 m dlouhého přístupového tunelu. V současnosti návštěvníky dopravuje do jeskyně lanová dráha.\n"}
{"id": "928243", "url": "https://cs.wikipedia.org/wiki?curid=928243", "title": "Čen-ťüe", "text": "Čen-ťüe\n\nChrám Čen-ťüe (), formálně Chrám velkého pravého probuzení (), též jako Chrám pěti pagod (), je buddhistický chrám ležící v čínském hlavním městě Pekingu v jeho městském obvodu Chaj-ťien. Je výjimečný architektonickým stylem „pagody diamantového trůnu“, inspirovaném indickým chrámem Mahábódhi a použitém v Číně pouze v šesti chrámech. Postaven byl roku 1473, za vlády mingského císaře Čcheng-chuy.\n\nChrám Čen-ťüe je postaven na „diamantovém trůnu“, čtvercovém kamenném podstavci 7,7 metru vysokém. Na takto vytvořenou plošinu je přístup po vnitřním spirálovém schodišti. Na plošině stojí pět pagod, čtyři v rozích a pátá ve středu plochy, a skleněný pavilón. Rohové pagody mají po jedenácti římsách, o něco vyšší centrální pak třináct. Celková výška stavby je 17 metrů. Chrám je postaven z kamenných kvádrů a bílého mramoru, příměs železa v kameni časem zoxidovala a dává stavbě rezavou barvu. Všechny čtyři stěny chrámu jsou ozdobeny tisícovkou vyřezaných buddhů, buddhistických symbolů, zvířat (slonů a pávů), květinovými vzory a texty súter.\n\nChrám je volně inspirován indickým chrámem Mahábódhi, jsou však mezi nimi i nemalé rozdíly. U Mahábódhi je spodní podstava vzhledem k pagodám relativně menší a centrální pagoda výrazně převyšuje rohové věže. Kromě toho je Čen-ťüe vyzdoben v čínském stylu, ne indickém.\n\nStavba chrámu byla dokončena roku 1473, za vlády mingského císaře Čcheng-chuy. Kromě staveb z kamen a mramoru je v chrámu i šest dřevěných hal. Chrám prošel rekonstrukci a opravami roku 1761, kdy byly budovy natřeny na žluto. Během druhé opiové války roku 1860 byl chrám vypálen anglo-francouzskými oddíly, znova ho evropské armády zapálily roku 1900, kdy vtrhly do Pekingu během bojů s povstáním boxerů. Požáry přežily pouze kamenné pagody, dřevěné stavby zcela shořely. Roku 1961 byl chrám prohlášen národní památkou, je v něm umístěno Pekingské muzeum kamenných plastik.\n\n"}
{"id": "928254", "url": "https://cs.wikipedia.org/wiki?curid=928254", "title": "Ladění Rusic", "text": "Ladění Rusic\n\nLadění Rusic je kreslený cyklus výtvarníka Václava Roháče, reflektující stinné i veselé stránky novodobých českých dějin.\n\nRoháčovy obrazy zachycují dění v letech 1948 až 1989, kdy v zemi vládli komunisté. Při tvorbě tohoto retro cyklu se Roháč opřel o výtvarný rukopis Josefa Lady, a dal tak vzniknout svérázným ladovským variacím. Zachovává však charakteristické rysy vlastní tvorby, nepřehlédnutelná je především jeho záliba v historických vozech a technice vůbec. Všechny zpodobněné automobily jsou autentické a do nejmenších podrobností odpovídají realitě. Tematicky se cyklus obrací nejen ke klíčovým událostem čtyřicetiletí komunistické vlády, k nimž patří únorový puč v roce 1948, okupace v srpnu 1968 nebo listopadová revoluce 1989, ale také k běžnému životu kolektivizované vesnice. Pojmenování této fiktivní vsi Rusice odkazuje k Ladovým Hrusicím, ovšem i k období normalizačního bezčasí, udržovaného pod hlavněmi ruských tanků. Ohlížení do minulosti Roháč pojal jako ladění v toku času. Na mnohé události pohlíží očima tehdejšího dítěte, proto jsou jeho obrazy spíš lehce poetické než kritické.\n\n"}
{"id": "928267", "url": "https://cs.wikipedia.org/wiki?curid=928267", "title": "Aruküla", "text": "Aruküla\n\nAruküla je městečko v estonském kraji Harjumaa, samosprávně patřící do obec Raasiku, jejímž je správním centrem.\n\nPrvní písemná zmínka pochází z roku 1291 o vesnici s názvem \"Arenculle\". Přes tři století patřilo město pod cisterciácký klášter v Padise.\n\nBěhem Severní války v roce 1710 se téměř všichni obyvatelé stali obětmi moru, z původních 212 obyvatel zůstalo 19. V roce 1730 z rozhodnutí carské vlády se v Aruküle usadily ruské rodiny z Ingrie a také finští osadníci z Uusimaa.\n\nOd roku 1862 byla otevřena škola, ve které se učilo číst, psát a zpívat 20 dětí. V současné době jsou zde dvě školy. Státní škola, kde se vyučuje od první do deváté třídy a druhá škola Waldorfského typu. V roce 1978 byla postavena nová škola.\n\nV roce 1560 bylo založeno panství Aruküla. Na počátku 17. století bylo v závěti odkázán bratrům Johannovi a Jakobovu Dela Gardie. Od roku 1766 až do roku 1919 panství Arukül patřilo šlechtické rodině Baranoff. Posledním majitelem by Peter von Baranoff. V roce 1919 na základě pozemkové reformy Estonského státu bylo panství vyvlastněno. \n\nV roce 1870 byla dokončena železniční trať z Sankt Petersburgu- Paldiski a v Aruküla byla na žádost Baranoffa postavená zastávka Baranov. Ve dvacátých letech 20. století byla postavena jednoduchá dřevěná budova. V roce 2000 byla budova stanice zničena. Na dvojkolejné trati jsou nástupiště 150 m dlouhá. Trať je elektrifikována. Železnici provozují estonské železniční společnosti Elektriraudtee a Edelaraudtee. S příchodem železnice nastal rozvoj Araküly. V okolí stanice vnikla nová osada. \n\nZa zásluhy v boji proti ruské nadvládě bylo panství darováno Karlu Augustu Einbundovi (od roku 1935 Kaarel Eenpalu (1888–1942)) pozdějšímu estonskému ministrovi vnitra 1921–1926, presidentovi v roce1932 a předsedovi vlády Estonské republiky od roku 1938. Vedle panství založil farmu Hellema. S manželkou Lindou Eenpalud zlepšili blahobyt obyvatel města a položili základy kulturního života.\n\nV roce 1926 bylo rozhodnuto o vybudování zahradního města v borovém lese, který nebyl vhodný pro zemědělství. Vzhledem k nevyřešeným právním vztahům byly plány staženy. Vypuknutím druhé světové války nemohly být uskutečněny až v padesátých letech 20. století. V roce 1939 byl postaven Dům kultury Aruküla. Tato zchátralá dřevěná budova byla v roce 2006 zbourána.\n\nPo sovětské okupaci Estonska byly v obci založeny dva kolchozy: \"Vítězný říjen\" (\"Oktoobri võit\") a \"Sovětský farmář\" (\"Nõukogude Põllumees\"). V roce 1974 se administrativní správa kolchozů přemístila do nové budovy, která je v současné době sídlem správy venkovské komunity Raasiku.\n\nV roce 1957 byla slavnostně otevřena pěvecká scéna v borovém lese.\n\nV Aruküla jsou chráněny dva objekty: zámek a bludný balvan.\n\nV roce 1820 byl postaven klasicistní jednopatrový zděný zámek, který navrhl talinský architekt C. Starck. Nízká budova se dvěma tříosými křídly byla zastřešena sedlovou střechou. Křídla měla nízké trojúhelníkové štíty. Na přelomu 19. a 20. století bylo přistavěno ve střední části dřevěné patro. Kolem zámku se dochovaly některé hospodářské budovy (mlýn, stodola, stáje, dům správce). Od roku 1921 až do roku 1978 byla v zámku umístěna státní škola a od roku 1992 zde sídlí Waldorfská škola.\n\nV blízkosti lesní pěvecké scény se nachází bludný balvan, který je nazýván Hellamaa. Jeho rozměry jsou 14,2×8,4×6,2 m, obvod je 34,4 m, objem (nadzemní části) činí 360 m³. \n\n"}
{"id": "928269", "url": "https://cs.wikipedia.org/wiki?curid=928269", "title": "Televizní noviny (Československá televize)", "text": "Televizní noviny (Československá televize)\n\nTelevizní noviny vysílané Československou televizí byly pravidelnou televizní večerní zpravodajskou relací téměř od počátků televizního vysílání v tehdejší ČSSR, konkrétně od 1. září 1958 (ČST začala vysílat 1. května roku 1953) až do roku 1990. Tato relace měla svoji předchůdkyni, která se vysílala od 1. října 1956 a jmenovala se TAZ - Televizní aktuality a zajímavosti. Současně s Televizními novinami vznikl i specializovaný sportovní zpravodajský pořad Branky body vteřiny (po určitou doby vysílaný pod názvem Branky body sekundy), který je v současnosti (2016) nejstarším vysílaným pořadem Československé resp. České televize.\n\nTelevizní noviny byly od svého počátku vysílány denně a v 60. letech k nim přibyla ještě pozdně-večerní krátká varianta, nazývaná též 2. vydání Televizních novin. V té se zpravidla opakovalo vysílání některých příspěvků z Televizních novin a přidávaly se nové většinou jen čtené stručné zprávy, především ze sportu.\n\nTelevizní noviny se rychle staly mocným ideovým nástrojem vládnoucí Komunistické strany Československa a obsah zpráv podléhal extrémní cenzuře. V redakci mohli pracovat jen politicky nejspolehlivější lidé. Struktura celého vydání i způsob zpracování jednotlivých zpráv byla silně ovlivněn záměrem prezentovat budovaný socialismus v extrémně pozitivním světle bez jediné kritické informace či kritizovatelného prvku.\n\nSíla Televizních novin a televizního vysílání vůbec se ukázala během invaze vojsk Varšavské smlouvy v srpnu 1968. Televize informovala do posledního možného okamžiku o násilném vstupu cizích vojsk a i když byla armádou obsazena vysílací pracoviště, vysílaly se zprávy z improvizovaných studií zřízených v bytech či sklepích pomocí narychlo sestavených vysílacích zařízení, byť s dosahem jen v rámci Prahy. I přesto nasadila sovětská armáda na odhalení vysílačů hned několik vrtulníků a množství vojáků. Několika redaktorům a technikům se dařilo postupným střídáním míst vysílání udržet toto improvizované okupační zpravodajství po plných 7 dnů až do 28. srpna.\n\nPodobně tomu bylo i v období politických změn v roce 1989 (tzv. sametová revoluce), ve kterých sehrály Televizní noviny svoji roli. Zpočátku totiž sloužily jako osvědčený mocný mediálně-politický nástroj na zkreslování informací a předkládání \"politicky správných\" verzí informací o násilném potlačení studentského pochodu na Národní třídě v pátek 17. listopadu 1989. Od toho dne se ale jednak začaly psát nové dějiny Televizních novin a samy Televizní noviny začaly psát dějiny své země:\n\nV květnu 1990 se ve snaze postupně změnit vše, co by mohlo připomínat předchozí politické období, rozhodlo vedení ČST změnit i název hlavní zpravodajské relace a vznikl Deník ČST. Pozdně večerní 2. vydání Televizních novin bylo obohaceno o větší podíl komentářových příspěvků a přejmenováno na Události, komentáře.\n\n\n"}
{"id": "928271", "url": "https://cs.wikipedia.org/wiki?curid=928271", "title": "Angel's Egg", "text": "Angel's Egg\n\nAngel's Egg je studiové album skupiny Gong, vydané v prosinci 1973 u vydavatelství Virgin Records. Nahráno bylo v srpnu 1971 v mobilním studiu Manor v Pavillon du Hay ve Francii a následně mixováno ve studiu The Manor v Anglii. Producentem byla skupina Gong za pomoci Giorgio Gomelskyho. Jde o druhou část trilogie \"Radio Gnome\"; předcházelo album \"Flying Teapot\" (1973) a následovalo \"You\" (1974).\n\n"}
{"id": "928272", "url": "https://cs.wikipedia.org/wiki?curid=928272", "title": "Televizní noviny (TV Nova)", "text": "Televizní noviny (TV Nova)\n\nTelevizní noviny je název hlavních zpravodajských relací TV Nova.\nRanní Zprávy zavedla TV Nova v roce 1994 a skončily v roce 1997. Vrátily se 14. února 2011 jako Ranní Televizní Noviny. Ranní Televizní noviny jsou nedílnou součástí pořadu \"Snídaně s Novou\". Trvají necelých deset minut a vysílají se od 6.00 hodin až do 8.30 každou půl hodinu od pondělí do pátku. Jejich součástí jsou i Sportovní noviny, Počasí a Doprava. Moderují je jednotlivci, od ledna 2019 má stejný moderátor na starosti zprávy, sport i počasí.\n\n\nPolední Televizní noviny se vysílají od 14. února 2011 každý všední den ve 12 hodin. Trvají přibližně 20 minut společně se Sportovními novinami a Počasím. Moderují je opět jednotlivci. Relace měla do roku 2015 od července do srpna letní pauzu. V ostatních letech se vysílaly po celý rok.\n\n\nDne 5. února 2007 rozšířila TV Nova své zpravodajství o Odpolední Televizní noviny, které vysílá každý všední den v 17.00 hodin. V relaci se zaměřuje spíše na regionální zpravodajství. Také během vysílání odkazuje na zajímavé reportáže hlavních Televizních novin. Trvají 30 minut i se sportovními novinami a počasím. V letech 2007–2011 relaci moderovaly dvojice z hlavních Televizních novin. Od 14. února 2011 ji však moderují jednotlivci.\n\n\nNejstarší zpravodajská relace na TV Nova, která se začala vysílat hned první den vysílání této televize 4. února 1994. Televizní noviny jsou dlouhodobě nejsledovanější zpravodajství v Česku. Každý den začínají pravidelně v 19.30 hodin. Dříve trvaly necelých 30 minut (následovány Sportovními novinami a Počasím). Od 25. června 2012 byly zprávy prodlouženy o asi 20 minut. Hlavní zpravodajskou relaci moderovaly vždy dvojice. Od 7. prosince 2012 i jednotlivci. První moderátorkou, která odvysílala hlavní relaci sama, byla Markéta Fialová, která nastoupila jako jednotlivec poté, co její dřívější televizní partner Karel Voříšek odešel z Televizních novin kvůli nařčení ze spolupráce s StB.\n\n\nHistoricky první Televizní noviny 4. února 1994 v 19.30 moderovali Stanislava Wanatowiczová Bartošová a Zbyněk Merunka.\n\nObdoba dnes již zrušených Nočních Televizních novin. Poprvé byla vysílána 6. února 2017. TN2 se vysílají každý všední den ve 22.00 na stanici Nova 2. Jsou vysílány z jiných dekorací než ostatní zpravodajské relace. Moderují je jednotlivci.\n\n\nNedílnou součástí všech zpravodajských relací \"Televizních novin\" jsou i noviny sportovní. Informují diváky o aktuálním dění ve sportovním světě. Pravidelně se vysílají po všech Televizních novinách. Trvají přibližně pět minut.\n\n\nStejně jako Sportovní noviny, tak i Počasí je součástí každého zpravodajského bloku. Jeho délka činí přibližně 2 minuty a moderují ho jednotlivci.\n\n\nDopravní Situace byla vysílána v letech 1994–1997. Později se Dopravní Situace vrátila jako Doprava. Doprava je součástí informací o počasí v rámci \"Snídaně s Novou\". Je uváděna vždy před šestou, sedmou a osmou rodinou ranní. Moderují ji moderátoři Ranních Televizních novin. \n\n\nOd února 1994 do 4. února 2004 TV Nova vysílala kromě \"Televizních novin\" v 19.30 také zpravodajský, přibližně pětiminutový, souhrn dne \"Právě dnes\". Vysílal se obvykle mezi 21.30 až 22.30. Moderovali ho různí redaktoři tehdejší doby, charakteristické pro něj bylo vysílání přímo z newsroomu Novy. Po jeho zániku byly tedy \"Televizní noviny\", pokud nepočítáme zprávy ve \"Snídani s Novou\", jedinou zpravodajskou relací Novy do roku 2007, kdy vznikly \"Odpolední Televizní noviny\".\nNoční Zprávy byly vysílány v letech 1994 a 1995. Vrátily se 14. února 2011 jako Noční Televizní Noviny a ukončeny byly 7. listopadu 2013. Přinášely události, které se staly po osmé hodině večerní včetně přenosů a reportáží z různých filmových či divadelních premiér a společenského dění. Noční zprávy trvaly necelých dvacet minut včetně Sportovních novin a Počasí. Vysílaly se po desáté hodině večerní každé pondělí až čtvrtek. V období voleb byly nahrazeny volebními speciály. Dne 23. října 2013 TV Nova oznámila, že noční relaci ruší kvůli nízké sledovanosti.\n\n\n\n"}
{"id": "928274", "url": "https://cs.wikipedia.org/wiki?curid=928274", "title": "You (album, Gong)", "text": "You (album, Gong)\n\nYou je studiové album skupiny Gong, vydané v říjnu 1974 u vydavatelství Virgin Records. Nahráno bylo v létě 1974 ve studiu The Manor a jeho producentem byla skupina Gong a Simon Heyworth. Jde o třetí část trilogie \"Radio Gnome\"; předcházela mu alba \"Angel's Egg\" (1973) a \"Flying Teapot\" (1974).\n\n"}
{"id": "928275", "url": "https://cs.wikipedia.org/wiki?curid=928275", "title": "Jan z Brna", "text": "Jan z Brna\n\nJan z Brna OFM byl františkán žijící na přelomu 15. a 16. století. V tomto církevním řádu působil jako představený (kustod) moravské kustodie, což byl nižší správní celek tehdejší české františkánské provincie. jako uživatel osobní knihovny byl nejspíš kazatelem, snad i lektorem řádových studií. Na knize Robertus Caracciolus. \"Sermones de laudibus sanctorum\". Augustae Vind., 1489 se dochovalo připsané potvrzení, že tuto knihu může používat mimo společnou klášterní knihovnu: „fr. Johannes de Bruna custos Moraviae hunc librum disposuit“.\n\nO něco dříve žil jiný františkán shodného jména Jan z Brna, před vstupem do řádu doktor práv, jenž zemřel v Olomouci v roce 1480.\n\n \n"}
{"id": "928276", "url": "https://cs.wikipedia.org/wiki?curid=928276", "title": "Český sportovní pony", "text": "Český sportovní pony\n\nČeský sportovní pony (zkráceně ČSP) je malé, poměrně nové koňské plemeno, které se svým malým vzrůstem řadí mezi poníky. Pony je velmi přátelský, ochotný k práci, je nenáročný a odolný.\n\nKohoutková výška se pohybuje mezi 111 - 148 centimetry. Jsou povoleny všechny typy zbarvení i odznaků, taktéž rousy. Tělo je vždy dobře osvalené a souměrné. Hlavu má český pony suchou s malýma, vysoko posazenýma ušima a širokými nozdrami. Krk je dostatečně dlouhý, dobře nasazený a osvalený, u hřebců bývá klenutý. Lopatky jsou šikmé a dlouhé, hrudník široký a hluboký. Kohoutek nebývá příliš výrazný. Ocas je dobře nasazený i nesený, ale trochu řidčí než obvykle. Kopyta jsou zdravá a silná s tvrdou rohovinou.\n\nToto plemeno vzniklo na podnět Asociace chovatelů sportovních pony, která podala návrh plemenné knihy pro plemeno \"český sportovní pony\" a ten byl ministerstvem zemědělství schválen. Důvodem vzniku byla i možnost využití spousty kvalitních klisen s výbornými sportovními výsledky bez prokázaného původu. Tím se plemeno zároveň stalo i finančně dostupné pro cílovou věkovou skupinu.\nToto plemeno vzniklo obdobně jako podobně využívaní koně v okolních státech (německý jezdecký pony, slovenský malý sportovní kůň) na základě křížení jezdeckých koní malého rámce s poníky velšského typu. V tomto chovu je možné se setkat i s jedinci bez známého původu, u jedinců se známým původem jimi bývají ponyové z českých chovů, shetlandští ponyové, velšští ponyové, huculové a fjordští koně. V malém množství i arabští plnokrevníci a čeští teplokrevníci. Plemenná kniha českého sportovního pony byla založena v roce 2000. V roce 2006 tvořilo chovnou populaci českého sportovního ponyho přibližně 580 koní v poměru 530:50 (klisny:hřebci).\n\nČeský sportovní pony je všestranně využitelný. Mezi jeho vlastnosti patří dobrá krmitelnost, dlouhověkost, nenáročnost, je také velmi odolný. Při jeho chovu a šlechtění se klade důraz na dobrý charakter, rozvážnost, ovladatelnost a vysokou inteligenci. Charakteristická je rovněž ochota k práci. Využívá se jako jezdecký pony, je snadno ovladatelný i méně zkušenými jezdci. Využívá se také v zápřahu. Je velmi vděčným rodinným koněm.\n"}
{"id": "928284", "url": "https://cs.wikipedia.org/wiki?curid=928284", "title": "Acid Motherhood", "text": "Acid Motherhood\n\nAcid Motherhood je studiové album skupiny Gong, vydané v březnu 2004 u vydavatelství Mister E. Nahráno bylo ve studiu Tiger Eye v Austrálii a jeho producentem byl Zubin Henner.\n\n"}
{"id": "928288", "url": "https://cs.wikipedia.org/wiki?curid=928288", "title": "Khan", "text": "Khan\n\nKhan může být:\n\n\n"}
{"id": "928289", "url": "https://cs.wikipedia.org/wiki?curid=928289", "title": "Brněnka", "text": "Brněnka\n\nBrněnka je maloobchodní síť prodejen potravin, soustředěných v Brně a v jeho okolí. Funguje na principu franšízy a vznikla v červenci 1997 s cílem udržení konkurenceschopnosti malých prodejen vůči velkým hypermarketům. Jednateli zastřešující společnosti Maloobchodní síť BRNĚNKA, spol. s r.o., jsou Petr Liška a Miloš Škrdlík. Síť ve svém logu používá známého brněnského draka.\n\nBrněnka patří mezi největší české franšízy. V roce svého vzniku sdružovala jen 23 brněnských prodejen, každý rok jejich počet ale pravidelně stoupal a v roce 2010 jich bylo už více než desetkrát tolik, zasahovala na území krajů Jihomoravského i Vysočiny. Přímo v Brně je mnoho prodejen v rámci strategie co nejužšího kontaktu se zákazníkem umístěno v centru města, tzv. „na rohu“. V Brněnce lze najít především potraviny lokální produkce, protože se snaží podporovat regionální výrobce. Nabízí také fair trade a bio výrobky.\n\n"}
{"id": "928292", "url": "https://cs.wikipedia.org/wiki?curid=928292", "title": "Loïc Pietri", "text": "Loïc Pietri\n\nLoïc Pietri (* 27. srpna 1990 v Nice, Francie) je francouzský zápasník-judista.\n\nS judem začínal v útlém dětství v Monaku pod dohledem svého otce Marcela. Jeho rodina pochází alpské oblasti zvané Valdeblore.\n\nV 18 letech se přesunul do Paříže, tréninkového centra INSEP. V roce 2009 zaznamenal výkonnostní nárůst, který mu vynesl pozvánku do seniorské reprezentace. Spolupracuje s trenérskou dvojicí Franck Chambily a Stéphane Frémont. Vysokou školu studuje v rodném Nice, za jehož klub Olympic zápasí. V Olympicu spolupracuje s Stéphanem Auducem. Je pověstný svými tréninkovými dávkami a precizním uči-komi. Jeho dominantní technikou (tokui-waza) je morote seoi-nage.\n\nV roce 2012 se kvalifikoval na olympijské hry v Londýně, ale celou druhou polovinu roku se trápil se zraněním třísel a v oblasti křížů. Při nominaci na olympijské hry tak dostal přednost jeho hlavní rival Alain Schmitt. V roce 2016 vstupoval do olympijského roku s jistou kvalifikací na olympijských hrách v Riu. Situaci mu však zkomplikovalo lednové zranění kolene. Na tatami se vrátil až v květnu a propadl se žebříčkem do nižších pater. Jako nenasazený judista dostal na úvod nalosovaného svého neoblíbeného soupeře Kanaďana Antoina Valois-Fortiera. Vytáhlý Kanaďan ho po celý zápas nepustil do úchopu a jeho premiéra na olympijských hrách tak skončila v úvodním kole.\n\n\n"}
{"id": "928294", "url": "https://cs.wikipedia.org/wiki?curid=928294", "title": "Khan (hudební skupina)", "text": "Khan (hudební skupina)\n\nKhan byla britská progresivní rocková skupina, kterou založil kytarista Steve Hillage v roce 1971. Dalšími členy byli baskytarista Nick Greenwood, klávesista Dick Heninghem a bubeník Pip Pyle. Pyle však brzy odešel a nahradil jej Eric Peachey, v říjnu 1979 odešel i Heninghem a byl nahrazen Davem Stewartem. Na přelomu let 1971 a 1972 skupina nahrála své jediné album \"Space Shanty\", které vyšlo v červnu 1972 u vydavatelství Deram Records. V létě 1972 odešel Heninghem a nahradil jej Nigel Griggs. Skupina vystupovala až do října 1972; následně se rozpadla a Hillage začal hrát s kapelou Kevina Ayerse a následně s Gong. Ke konci existence plánovali vydat druhé album a už měli i napsané písně, ty později nahrál Hillage pro své sólové album \"Fish Rising\".\n\n"}
{"id": "928298", "url": "https://cs.wikipedia.org/wiki?curid=928298", "title": "Joachim Bottieau", "text": "Joachim Bottieau\n\nJoachim Bottieau (* 20. března 1989 v Boussu, Belgie) je belgický zápasník – judista.\n\nS judem začínal v dětství v obci Hornu pod vedením svého otce Yvese. Judu se věnují i jeho dva bratři Jean-Yves a Jeremie. V belgické seniorské reprezentaci se prosazuje od roku 2009 v polostřední váze. V roce 2012 se kvalifikoval na olympijské hry v Londýně. Ve třetím kole svedl vyrovný souboj s Rusem Ivanem Nifontovem, který nakonec prohrál v prodloužení po Ninfotově kombinaci o-uči-gari+ko-soto-gake na wazari. V roce 2016 se kvalifikoval na olympijské hry v Riu, kde takticky nezvládl úvodní zápas proti Italu Matteo Marconcinimu a prohrál na šido.\n\nJoachim Bottieau je levoruký judista, typický představitel evropské judistické školy, kvalitní souboj o úchop, kvalitní fyzická a taktický příprava na soupeře, vítězství na body, vítězství na ippon před časovým limitem pouze v případě kontrachvatu.\n\n\n"}
{"id": "928304", "url": "https://cs.wikipedia.org/wiki?curid=928304", "title": "Seznam vrcholů v Malé Fatře", "text": "Seznam vrcholů v Malé Fatře\n\nSeznam vrcholů v Malé Fatře zahrnuje pojmenované malofatranské vrcholy s nadmořskou výškou nad 1300 m. Seznam vychází z článku \"Nejvyšší vrcholy Malé Fatry\" uveřejněném na webu Treking.cz. Několik dalších vrcholů splňujících dané kritérium bylo doplněno podle map dostupných na stránkách Hiking.sk.\n\n\n"}
{"id": "928306", "url": "https://cs.wikipedia.org/wiki?curid=928306", "title": "Pravidlo 5-4-3", "text": "Pravidlo 5-4-3\n\nPravidlo 5-4-3 pro sítě Ethernet podle standardu IEEE 802.3 stanovuje maximální velikost kolizní domény, což je část sítě Ethernet složená z několika segmentů, která pro jejich propojení používá pouze opakovače (repeatery a huby neboli multiport repeatery). Pravidlo říká, že mezi libovolnými dvěma počítači v kolizní doméně může být nejvýše 5 segmentů (počítají se i segmenty, do nichž jsou tyto počítače připojeny), 4 opakovače, a pouze ke 3 z 5 segmentů mohou být připojeny počítače.\n\nToto pravidlo se někdy také nazývá pravidlo 5-4-3-2-1, kde 2 jsou propojovací segmenty a 1 je kolizní doména.\n\nPravidlo 5-4-3 bylo vytvořeno, když jedinými existujícími typy sítě Ethernet byly 10BASE5 a 10BASE2. Pravidlo se vztahuje pouze na segmenty se sdíleným médiem a s metodou přístupu CSMA/CD, nevztahuje se na přepínaný Ethernet, protože každý port přepínače tvoří samostatnou kolizní doménu.\n\nMaximální délka segmentu je omezena útlumem a zkreslením signálu; u technologie 10BASE2 na 185 metrů (někteří výrobci zaručují, že pokud budou použity pouze jejich komponenty, lze tuto délku prodloužit na 300 metrů), u 10BASE5 na 500 metrů. Při použití opakovačů (repeaterů) s více než 2 porty (hubů, multiport repeaterů) lze vytvořit větší síť propojením několika segmentů. Pravidlo 5-4-3 stanovuje omezení pro velikost takovéto sítě.\n\nPro účely tohoto pravidla se používá definice síťového segmentu v souladu s IEEE: segment je elektrické spojení mezi síťovými zařízeními.\n\nU původních variant 10BASE5 a 10BASE2 sítě Ethernet odpovídá segment jednomu koaxiálnímu kabelu a všem zařízením k němu připojeným. U moderních sítí Ethernet používajících kroucenou dvoulinku odpovídá síťový segment individuálnímu propojení mezi stanicemi (počítači) do sítě zařízení nebo při propojování jednotlivých kusů síťových zařízení.\n\nToto pravidlo se dělí kolizní domény na dva typy fyzických segmentů: segmenty s připojenými počítači (uživatelské, ) a segmenty bez připojených počítačů (spojovací, nebo ). Uživatelských segmentů mají systémy uživatelů připojených k nim. Linkové segmenty se používají pro připojení sítě je opakovače dohromady. Pravidlo stanovuje, že tam může být jen maximálně pět segmentů, připojení přes čtyři opakovače nebo koncentrátory , a pouze tři z pěti segmentů mohou obsahovat připojení uživatelů. Tento poslední požadavek se vztahuje pouze na 10BASE5 a 10BASE2 Ethernet segmentů.\n\nVšechny varianty sítě Ethernet, které používaly koaxiální kabel, a varianty Ethernetu používající kroucenou dvoulinku v poloduplexním režimu používají pro přístup ke sdílenému médiu souhrn pravidel (přístupovou metodu) CSMA/CD. Podle CSMA/CD může libovolná stanice zahájit vysílání, pokud na médiu nikdo jiný nevysílá. Pokud začnou vysílat dvě stanice přibližně ve stejném okamžiku, jejich signál se někde v síti setká a dojde k tak zvané kolizi. Při kolizi budou oba rámce nepoužitelné, protože u signálu v základním pásmu není možnost druhý rušivý signál odfiltrovat. Rychlost šíření signálu koaxiálním kabelem závisí na materiálu jeho dielektrika a bývá velmi přibližně 2/3 rychlosti světla, tj. asi 200 000 km/s. Při modulační rychlosti 10 Mbit/s je délka jednoho bitu na vedení asi 20 metrů. Pokud by byla síť příliš rozlehlá, mohlo by se při vysílání krátkého rámce stát, že by kolizi zaznamenaly pouze některé stanice, což je v rozporu s principem, že pokud se podařilo rámec vyslat bez kolize, musí jej adresát mít možnost přijmout (pokud nedojde k nestandardní situaci, jako je silné rušení, přerušení sítě v průběhu vysílání rámce atd.). Proto je omezena minimální délka rámce na 46 bytů a maximální velikost sítě pravidlem 5-4-3.\n\nOpakovač se obvykle synchronizuje na preambuli tvořené střídáním nulových a jedničkových bitů. Po zasynchronizování vysílá jednotlivé bity na segment připojený k druhému portu (nebo k ostatním portům u multiportových opakovačů). Kvůli tomu se určitý počet bitů z preambule ztratí. Při průchodu dalším opakovačem se preambule dále zkracuje, což by mohlo vést až k tomu, že síťové karty se nebudou schopny zasynchronizovat pro příjem rámce.\n\nKaždý výrobce hubů (multiport repeaterů) používá mírně odlišnou implementaci, takže zatímco některé opakovače ztratí 1 nebo 2 bity, jiné 5 nebo 6 bitů. Pokud by bylo známo, jak se určité opakovače chovají, bylo by možné vytvořit rozsáhlejší síť s více opakovači. Tyto informace však není snadné získat a pro uživatele je obtížné je zjistit. Z tohoto důvodu byla vytvořeno pravidlo 5-4-3, které je snadné na zapamatování a funguje ve všech případech. V laboratoři firmy DEC změřili, kolik bitů jejich opakovače ztratí, což jim umožnilo podstatně zvětšit kolizní domény, až na velikost 11 segmentů, 10 opakovačů, a 3 aktivní segmenty (11-10-3).\n\nV sítích Ethernet podle staršího standardu (DIX-Ethernet, používaný před rokem 1985) existovalo podobné pravidlo, které umožňovalo mezi libovolnými dvěma počítači pouze dva opakovače a žádné počítače na segmentu, který opakovače propojuje.\n\n"}
{"id": "928308", "url": "https://cs.wikipedia.org/wiki?curid=928308", "title": "Johann Rasp", "text": "Johann Rasp\n\nJohann Rasp (7. září 1829 Planá – 14. července 1903 Planá) byl český politik německé národnosti, v 2. polovině 19. století starosta Plané a poslanec Českého zemského sněmu.\n\nProfesí byl poštmistr. Dlouhodobě a opakovaně zastával post starosty rodné Plané. 18. února 1898 byl jmenován čestným občanem města. Byl mu udělen Řád Františka Josefa a pamětní medaile za 40 let státních služeb. Předsedal výboru planské spořitelny a zastával funkci okresního starosty.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod Planá – Tachov – Stříbro – Žandov) do Českého zemského sněmu. Mandát obhájil v zemských volbách v lednu 1867, nyní za kurii venkovských obcí, obvod Planá – Teplá – Bezdružice, i v krátce poté konaných zemských volbách v březnu 1867. Na sněm se po jisté přestávce vrátil až v doplňovacích volbách v září 1871, kdy uspěl v městské kurii (obvod Planá, Tachov, Stříbro, Žandov). Obhájil poslanecké křeslo v zemských volbách v roce 1872 i volbách roku 1878. Stranicky se tehdy uvádí jako stoupenec takzvané Ústavní strany (liberální německá formace podporující centralistický model rakouského státu). Ve svém obvodu uspěl i ve volbách roku 1883 a volbách roku 1889, nyní zmiňován jako člen liberální (pokrokové) strany. Byl členem zemské subkomise pro reformu pozemkové daně.\n"}
{"id": "928312", "url": "https://cs.wikipedia.org/wiki?curid=928312", "title": "Moravský ornitologický spolek", "text": "Moravský ornitologický spolek\n\nMoravský ornitologický spolek (MOS) – středomoravská pobočka ČSO je nevládní nezisková organizace (občanské sdružení) sdružující profesionální i amatérské ornitology, birdwatchery, milovníky ptáků a ochránce přírody, sídlicí v Přerově.\n\nSdružení realizuje projekty na výzkum a ochranu ptáků, popularizaci ornitologie, ekologickou výchovu a osvětu.\n\nSpolek pod původním návem \"Ornitologický spolek\" založil v Přerově již v roce 1932 milovník ptactva František Ginter a o pět let později, v roce 1937, zde založil také ornitologickou stanici. Pak následovalo vydávání odborného periodika zaměřeného na ptactvo. Časopis byl vůbec prvním periodikem svého druhu a vychází dodnes.\n\nSpolek je od roku 2005 regionální pobočkou České společnosti ornitologické, která je českým národním partnerem BirdLife International.\n\n\n"}
{"id": "928314", "url": "https://cs.wikipedia.org/wiki?curid=928314", "title": "Česko na Halovém mistrovství světa v atletice 2004", "text": "Česko na Halovém mistrovství světa v atletice 2004\n\nHalového MS v atletice 2004 se ve dnech 5. – 7. března účastnilo 11 českých atletů (5 mužů a 6 žen). Šampionát probíhal v budapešťské sportovní aréně pojmenované po maďarském boxerovi László Pappovi, ve které se halové MS uskutečnilo již v roce 1989. \n\nČeští reprezentanti vybojovali kompletní medailovou sbírku. Nejcennější kov získal vícebojař Roman Šebrle, který se stal podruhé v kariéře halovým mistrem světa v sedmiboji. Titul korunoval výkonem 6 438 bodů, kterým vytvořil nový halový evropský rekord. Za tehdejším světovým rekordem Dana O'Briena zaostal o 38 bodů. Stříbrnou medaili získal tyčkař Adam Ptáček. Bronz ve skoku do výšky vybojoval s Jaroslavem Bábou také Rumun Ştefan Vasilache a tehdy jamajský reprezentant Germaine Mason.\n\nNejmladší členkou výpravy byla Denisa Ščerbová, které v době šampionátu bylo pouhých 17 let. Do finále skoku do dálky však nepostoupila, když výkonem 650 cm v kvalifikaci obsadila 11. místo.\n\nSedmiboj\n\n"}
{"id": "928336", "url": "https://cs.wikipedia.org/wiki?curid=928336", "title": "František Ringhoffer II.", "text": "František Ringhoffer II.\n\nFrantišek Ringhoffer II., v německojazyčných pramenech Franz Ringhoffer (28. dubna 1817 Praha – 23. března 1873 Smíchov), byl český a rakouský podnikatel a politik z rodiny Ringhofferů, v 60. letech 19. století starosta Smíchova a poslanec Českého zemského sněmu.\n\nJeho otcem byl Josef Ringhoffer, majitel kovárny na měď, jež se specializovala na dodávky zařízení pro cukrovary a lihovary. Měl čtyři starší a jednu mladší sestru, byl nejstarší ze čtyř synů. František Ringhoffer vystudoval gymnázium a technickou školu a pak nastoupil do firmy svého otce v Kamenici, kterou po jeho smrti roku 1847 zcela převzal. Hamr, zděděný po otci, přestavěl na válcovnu, v niž vyráběl plechové pláty.\n\n21. února 1852 koupil pozemky na Smíchově mezi dnešními ulicemi Štefánikova, Plzeňská a Kartouzská a zbudoval zde nový areál továrny na železniční vagony. Od roku 1854 produkoval nákladní vagony (první výrobky opustily tovární halu 20. dubna 1854). V následujících letech firma expandovala a rozšířila se o slévárnu a kotlárnu. Od roku 1863 přibyla i výroba osobních vagonů. Z Ringhofferova podniku se stala největší vagónka v Rakousku. Dodávala i salonní vozy pro císařovnu Alžbětu. V závodě Ringhoffer zaváděl moderní technologie, jako první v monarchii například prováděl válcování bezešvých trubek. V roce 1854 založil podnikovou nemocenskou pokladnu a od roku 1870 poskytoval svým zaměstnancům možnost penzijního fondu.\n\nKromě strojírenství podnikal i v pivovarnickém průmyslu (pivovar ve Velkých Popovicích). Poté, co byly v okolí nalezeny vydatné prameny vody, rozhodl se Ringhoffer v roce 1871 pro výstavbu zcela nového pivovarského areálu, který byl dokončen roku 1874 a o rok později již dosáhl pivovar výstavu 18 000 hektolitrů.\n\nPo obnovení ústavního života v Rakouském císařství počátkem 60. let 19. století se zapojil i do politiky. V roce 1861 se stal starostou Smíchova. Na funkci rezignoval v roce 1864, ale byl opět zvolen. V zemských volbách v Čechách v roce 1861 byl také zvolen v městské kurii (volební obvod Smíchov) do Českého zemského sněmu jako nezávislý kandidát. Kromě toho byl do sněmu zvolen i ve velkostatkářské kurii za nesvěřenecké velkostatky. Politicky byl napojen na takzvanou Ústavní stranu (liberální německá formace podporující centralistický model rakouského státu). Opětovně do sněmu pronikl v zemských volbách roku 1872 (velkostatkářská kurie, nesvěřenecké velkostatky).\n\nZemřel nečekaně po krátké nemoci 23. března 1873. Podnikání převzal již za jeho života nejstarší syn František Ringhoffer III. (1844–1909).\n\nFrantišek Ringhoffer II. byl ženat, s manželkou Josefou Schallowetzovou (1822–??) měl tři syny a dceru. \n\n\nV pátek 27. dubna 2018 v 11.00 hodin byla slavnostně odhalena pamětní deska barona Františka II. Ringhoffera na adrese Plzeňská 233/10 (na fasádě obchodního centra Nový Smíchov, přesněji na fasádě někdejší hlavní budovy bývalé tovární haly Ringhofferových závodů na výrobu železničních vagonů – „Tatrovky“). Pamětní desku iniciovala a financovala pátá městská část. Pamětní deska má podobu vlakových nárazníků (tzv. „narážecího ústrojí“) mezi nimiž je umístěn text a je z dílny sochaře a restaurátora MgA. Jakuba Grece. Desku slavnostně odhalil starosta Prahy 5 Pavel Richter (TOP 09), jeho zástupce Lukáš Herold (ODS) a ředitel obchodního centra David Pažitka.\n\n"}
{"id": "928353", "url": "https://cs.wikipedia.org/wiki?curid=928353", "title": "Rajka trubač", "text": "Rajka trubač\n\nRajka trubač (\"Phonygammus keraudrenii\", dříve \"Manucodia keraudrenii\") je středně velký druh ptáka z čeledi rajkovitých. Má 9 poddruhů (\"Phonygammus keraudrenii adelberti\", \"Phonygammus keraudrenii aruensis\", \"Phonygammus keraudrenii diamondi\", \"Phonygammus keraudrenii gouldii\", \"Phonygammus keraudrenii hunsteini\", \"Phonygammus keraudrenii jamesii\", \"Phonygammus keraudrenii keraudrenii\", \"Phonygammus keraudrenii neumanni\" a \"Phonygammus keraudrenii purpureoviolaceus\") \nJméno získal díky svému pískání znějícímu spíše jako troubení, vědecký název připomíná francouzského lékaře Pierra François Keraudrena.\n\nRajka trubač je asi 31 cm dlouhá, má protáhlá pírka na hlavě, které připomínají rohy a volné peří na krku. Peří na těle je načernalé a na světle se kovově leskne v zelených, modrých a fialových barvách. Má červenou duhovku, tmavý zobák, ústa a nohy. Samice se podobá samci, ale je menší a má jednotvárnější v barvu. Tento druh je monogamní.\n\nSídlí po celých nížinných deštných pralesích severovýchodní Austrálie, Nové Guiney a na okolních ostrovech. Živí se především ovocem a členovci.\n\nRajka kadeřavá\n"}
{"id": "928354", "url": "https://cs.wikipedia.org/wiki?curid=928354", "title": "Sladký ničema", "text": "Sladký ničema\n\nSladký ničema ( ) je americké komediální drama z roku 1999, napsané a režírované Woodym Allenem, který spolu s dalšími osobami film doprovází komentáři.\n\nPříběh pojednává o fiktivním jazzovém kytaristovi Emmetu Rayovi, jenž se považoval za druhého nejlepšího hráče na světě, hned za fenomenálním Francouzem Djangem Reinhardtem. Jeho sláva přišla ve 30. letech 20. století, kdy udržoval vztah s němou dívkou. Následně se oženil se ženou z vyšší společnosti, která jej podváděla. Umělcův další osud je neznámý, zmizel neznámo kde…\n\nDalší postavy ztvárnili Samantha Mortonová jako němá dívka Hattie, Uma Thurman v roli noblesní ženy s literárními ambicemi Blanche a Anthony LaPaglia, který představoval gangstera a nájemného zabijáka Ala Torriu.\n\nSnímek se stal jedním z nejlépe přijatých Allenových dramat. Penn a Mortonová získali nominace na Oscara a Zlatý glóbus. Stejně jako několik dalších umělcových filmů je děj přerušován rozhovory s kritiky a životopisci, kdy se Allen, Nat Hentoff a Douglas McGrath vyjadřují k filmovému ději, jako by postavy na plátně měli skutečnou předlohu v reálném světě.\n\nAmerický jazzový kytarista Emmet Ray (Sean Penn) zazářil ve 30. letech 20. století několika nahrávkami v hudebním nakladatelství RCA Victor. Natočil jen několik skladeb z finančních důvodů, když zvukový záznam hry odmítal pro obavu kopírování svého stylu a ztrátu jedinečnosti. Z pozornosti publika se však vytratil za záhadných okolností.\n\nAčkoli představoval nadaného hudebníka, jeho soukromý život byl značně neuspokojivý. Marnotratně rozhazoval peníze, měl silnou náklonnost k ženám, k nimž se odmítal citově vázat, protože byl přesvědčen, že jeho jedinou opravdovou láskou je hudba. Stal se dokonce pasákem. Pro závislost na alkoholu často zmeškal začátek vystoupení svého kvintetu nebo se nedostavil na pódium vůbec. Po hudbě bylo jeho nejoblíbenější zábavou střílení krys na smetištích a sledování vlaků. Idealizoval si francouzského kytaristu Djanga Reinhardta narozeného v Belgii. Při obou setkáních v Evropě omdlel. Když jej spoluhráči před vystoupením navedli, že v publiku zahlédli Reinhardta, nebyl schopen vystoupit a přes střechy utekl pryč. Považoval se za druhého nejlepšího kytaristu na světě.\n\nBěhem jednoho odpoledne na kolonádě ulovil se svým bubeníkem párek dívek. S plachou a němou Hattie (Samantha Mortonová) poté navázal vztah. Přes potíže v komunikaci s ní vytvořil dvojici, když ji s sebou vzal za prací do Hollywoodu. Tam se během koncertu seznámil s přitažlivou ženou z vyšších kruhů Blanche (Uma Thurman). Přestože nóbl dáma v Emmetovi viděla především barvitý příklad člověka z nižší společenské třídy, jenž se měl stát inspirací pro její literární tvorbu, vzájemná náklonnost vyvrcholila sňatkem. Ve společném životě žena zjistila, že kytaristu zmítají noční můry a během spaní vykřikuje jméno Hattie, kterou bez rozloučení opustil.\n\nKdyž se Emmet na vlastní oči přesvědčil, že klepy o podvádění ze strany Blanche s gangsterem Alem Torriou (Anthony LaPaglia) nelhaly, vydal se opět za Hattie. Bývalé partnerce navrhl, že by s ním mohla odjet do New Yorku, kde získal další práci. Němá dívka mu však na lísteček napsala, že je šťastně vdaná a po dalším dotazu vyšlo najevo, že má dceru.\n\nS novou známostí si kytarista vyjel sledovat noční vlaky. Mezi oběma se však rozhořela hádka, když dívka nechápala smysl této záliby. Emmet začal brnkat na kytaru oblíbenou melodii Hattie, náhle jej popadl amok – vykřikl: „\"Udělal jsem chybu! Všechno jsem zvoral\",“ a nástroj roztřískal o strom.\n\nPoté se vytratil neznámo kam, snad do Evropy…\n\nPo natočení svého druhého filmu \"Seber prachy a zmiz\" v roce 1969, podepsal Woody Allen smlouvu s filmovým studiem United Artists na režírování několika dalších snímků. Tematicky měl volné ruce, když mohl napsat cokoli chtěl. Jako klarinetista a zanícený jazzový nadšenec se rozhodl předložit scénář \"The Jazz Baby\" o jazzovém hudebníkovi, jehož děj je zasazen do třicátých let 20. století. Režisér později sdělil, že manažeři United Artists byli: „\"překvapeni … protože očekávali komedii. Byli dost znepokojeni a řekli mi: 'Uvědomujeme si, že jsme s vámi podepsali smlouvu, podle níž si můžete dělat cokoli chcete. Ale chceme vám říct, že se nám tohle opravdu nezamlouvá.' \"“ Allen se studiem souhlasil a místo zamýšleného díla napsal i zrežíroval film \"Banáni\". V roce 1995 pustil námět \"The Jazz Baby\" z hlavy „jako pravděpodobně příliš ambiciózní“.\n\nPřesto se k němu v roce 1998 vrátil, přepsal scénář a projekt přejmenoval na \"Sweet and Lowdown\". Do titulní postavy jazzového kytaristy Emmeta Raye, již původně plánoval pro sebe, obsadil herce Seana Penna; uvažoval také o Johnnym Deppovi, který už měl jiné pracovní závazky. Ve věci spolupráce s Pennem, jehož předcházela reputace umělce, s nímž se těžko pracuje, později uvedl: „\"Vůbec jsem s ním neměl žádný problém … Vydal ze sebe všechno, přijal vedení a přičinil se svým dílem … fantastický herec\".“\n\nV rozhlasovém rozhovoru s Howardem Sternem z 26. října 2009 herečka Rosie O'Donnellová tvrdila, že jí Woody Allen roli Hattie nabídl, ačkoli vyjádřila znechucení nad režisérovým vztahem se Soon-Yi Previnovou. Na otázku, zda by ji lákalo přijmout roli navzdory osobním pocitům odpověděla, že „o tom ani jednu minutu neuvažovala“. Postavu ztvárnila Samantha Mortonová, jejíž Hattie silně připomíná Gelsominu, zahranou Giuliettou Masinovou ve Felliniho neorealistickém dramatu \"Silnice\".\n\nZa herecký výkon byl Sean Penn nominován na Oscara za nejlepší mužský herecký výkon v hlavní roli a Samantha Mortonová na Oscara za nejlepší ženský herecký výkon ve vedlejší roli, přestože na plátně nepronesla ani jedno slovo. Allen herečce poradil, aby postavu němé Hattie „\"hrála jako Harpo Marx. A ona odvětila: 'Kdo je Harpo Marx?', a já si uvědomil, jak je mladá. Pak jsem jí o něm řekl [a] ona se vrátila a zhlédla filmy\".“ Za předvedený výkon obdržela kladné kritiky. Například kritička Stephanie Zacharek na Salon.com napsala, že „\"potichu rozmetala [film] …Nic podobného jako její výkon jsem za poslední léta neviděla\".“\n\nSnímek \"Sladký ničema\" byl celý natočen na lokacích v New Yorku a New Jersey. Děj se ovšem odehrává v oblasti Chicaga a Kalifornii.\n\nPro Alisu Lepselterovou to byl první Allenův film, který sestříhala. Od této chvíle se podílela na všech jeho dalších snímcích, když jako střihačka nahradila Susan E. Morseovou, která s režisérem spolupracovala přes dvacet let.\n\nHudbu pro film aranžoval a vedl Dick Hyman. Všechna kytarová sóla jsou hrána Howardem Aldenem, který také připravoval Seana Penna při hře na kytaru.\n\nDalšími kytaristy byli Bucky Pizzarelli a James Chirillo. První z nich se podílel na všech nahrávkách, druhý pak na skladbě \"Sweet Georgia Brown\". Ta ve filmu zazní během úvodu koncertu, kdy opilý Emmet vrávorá na židličce snášející ho se srpku měsíce.\n\n"}
{"id": "928357", "url": "https://cs.wikipedia.org/wiki?curid=928357", "title": "Ptačí vršek (Ralská pahorkatina, 345 m)", "text": "Ptačí vršek (Ralská pahorkatina, 345 m)\n\nPtačí vršek (345 m n. m.) je nevysoký vrch, porostlý lesem, na okraji polí a luk, nacházející se ve Cvikovské pahorkatině v severních Čechách u města Zákupy.\n\nNevýrazný kopec se dvěma vrcholkyje na pomezí katastrů města Zákupy 790567 a k němu připojené vsi Lasvice 790532. Je z větší části porostlý lesem, při východním svahu jsou pole a louky svažující se k Lasvicím. Není k němu vedena cesta. Nejbližší turistické trasy jsou v Zákupech (pěší zelená) a cyklotrasa 3045. Od Lasvic je kopec 150 metrů jihovýchodně, od Zákupského zámku 1500 metrů na sever, od zahrádkářských kolonií Nových Zákup zhruba 500 metrů. Na běžných mapách KČT vyznačen není, na mapě Seznamu a mapě katastrů ano i s názvem.\n\nJe součástí Cvikovské pahorkatiny a okresu Česká Lípa. Zdejší lesy patří k povodí Svitávky, resp. Ploučnice.\n\nPojmenování kopce nebylo dosud vyjasněno. Snad se zde konaly kdysi oblíbené závody ve střelbě zvané Ku ptáku, nebo zde ptáčníci mívali svá čihadla.\n"}
{"id": "928367", "url": "https://cs.wikipedia.org/wiki?curid=928367", "title": "Frederic Eugene Ives", "text": "Frederic Eugene Ives\n\nFrederic Eugene Ives (17. února 1856 Litchfield, Connecticut – 27. května 1937 Filadelfie) byl americký vynálezce a průkopník barevné fotografie. V letech 1874–78 měl na starost fotografickou laboratoř na Cornellově univerzitě. Později odešel do Filadelfie v Pensylvánii, kde v roce 1885 byl jedním ze zakládajících členů fotografické společnosti Photographic Society of Philadelphia. Roku 1888 vyvolal tříbarevnou fotografii, kterou pak Němec Adolf Miethe od roku 1903 používal v praxi. Je autorem více než 70 patentů. Ivesův syn Herbert E. byl průkopníkem televize, telefotografie, včetně barevného faxu.\n\nIves byl pionýrem na poli barevné fotografie. Poprvé předvedl systém přirozených barev ve fotografii na výstavě Novelties Exposition Franklin Institute ve Filadelfii v roce 1885. Svůj dokončený Kromskop systém barevné fotografie byl pro komerční využití dostupný v Anglii na konci roku 1897 a v USA asi o rok později.\n\nTři samostatné černobílé fotografie objektu byly pořízeny přes pečlivě připravený červený, zelený a modrý filtr, tedy fotografickou metodou barevného záznamu, kterou poprvé navrhl James Clerk Maxwell v roce 1855 a nedokonale prokázal v roce 1861, ale následně byla zapomenuta a nezávisle znovuobjevena ostatními.\n\nTransparentní pozitivy tří snímků se prohlížely pomocí Ivesova Kromskopu (všeobecně známý jako chromoskop nebo fotochromoskop), který používal červený, zelený a modrý filtr a transparentní reflektor pro vizualizaci kombinace všech tří do jednoho plněbarevného obrazu. Na prohlížení snímků se vyráběl jak monokulárový, tak i stereoskopický Kromskop. Připravené série snímků zvaných Kromogramy, které se v tomto zařízení prohlížely, se prodávaly v celé sadě. Jako alternativa mohl být použit takzvaný projektor Kromskop \"triple lantern\", který mohl být použit pro iluminaci každého snímku světlem správné barvy a přesně jej promítnout na projekční ploše.\n\nProdávaly se speciální kamery s příslušenstvím, s jejichž pomocí \"Kromskopisté\" vytvářeli své vlastní Kromogramy. Kvalita barev byla odborníky velmi chválena, ale systém neměl příliš velký obchodní úspěch. Ten byl přerušen krátce po roce 1907, kdy byl zaveden autochromový proces, který byl jednoduchý a nepotřeboval žádné speciální vybavení.\nV roce 2009 bylo během katalogizace a vytváření sbírky Kromogramů na National Museum of American History nalezeno několik Ivesových Kromogramů San Franciska zhotovených půl roku po zemětřesení a požáru roku 1906. Je pravděpodobné, že se jedná o jediné existující fotografie ukazující dopady této přírodní katastrofy v přirozených barvách, a pravděpodobně se jedná o vůbec první barevné fotografie San Franciska.\n\nIvesův proces používala ke své tvorbě Angličanka Sarah Angelina Acland, která s barevnou fotografií začala experimentovat v roce 1899.\n\nV roce 1903 Ives patentoval parallax stereogram, první autostereoskopickou 3-D zobrazovací technologii beze skla. \n\nV roce 1893 byl oceněn medailí Elliott Cresson Medal, kterou mu udělil institut The Franklin Institute, v roce 1903 dostal medaili Edward Longstreth Medal a medaili John Scott Medal získal v letech 1887, 1890, 1904 a 1906.\n\n"}
{"id": "928375", "url": "https://cs.wikipedia.org/wiki?curid=928375", "title": "Perevalsk", "text": "Perevalsk\n\nPerevalsk (; ) je město v Luhanské oblasti na Ukrajině. Nachází se v oblasti Donbasu 45 kilometrů jižně od Luhansku a v těsném sousedství většího Alčevska. V roce 2013 žilo v Perevalsku zhruba pětadvacet tisíc obyvatel.\n\nPerevalsk byl založen jako hornická vesnice v roce 1889 pod jménem Seleznivskyj Rudnyk (), což bylo v roce 1924 změněno na imeni Paryzkoji Komuny () na počest Pařížské komuny. V roce 1938 byl název zkrácen na Parkomunna. V roce 1964 došlo k povýšení na město a to dostalo současné jméno.\n"}
{"id": "928376", "url": "https://cs.wikipedia.org/wiki?curid=928376", "title": "Tim Wright", "text": "Tim Wright\n\nTim Wright (1952 − 4. srpna 2013) byl americký baskytarista. V roce 1975 spolu s Davidem Thomasem založil skupinu Pere Ubu, se kterou nahrál několik singlů a hrál v několika písních z debutového alba \"The Modern Dance\", ale brzy ze skupiny odešel. V roce 1978 se přestěhoval do New Yorku a začal hrát s no wave skupinou kytaristy Arto Lindsaye nazvanou DNA. Skupina se rozpadla v roce 1982. V roce 1981 spolupracoval s Davidem Byrne a Brianem Eno na jejich albu \"My Life in the Bush of Ghosts\".\n"}
{"id": "928379", "url": "https://cs.wikipedia.org/wiki?curid=928379", "title": "Media Termination Points", "text": "Media Termination Points\n\nMedia Termination Points (MTP) je technologie společnosti Cisco Systems. Rozšiřuje základní služby IP telefonie, jako je přidržení hovoru, přepojení hovoru, zaparkování hovoru a konference. Jde o software, který dovoluje CUCM (Cisco Unified CallManager) přenášet hovory, které jsou směrované přes Session Initiation Protocol (SIP) nebo H.323 koncová zařízení nebo brány.\n\n"}
{"id": "928382", "url": "https://cs.wikipedia.org/wiki?curid=928382", "title": "Jasmíniny slzy", "text": "Jasmíniny slzy\n\nJasmíniny slzy (anglicky: \"Blue Jasmine\") je filmové drama scenáristy a režiséra Woodyho Allena z roku 2013. Jedná se o volné zpracování divadelní hry Tennessee Williamse \"Tramvaj do stanice Touha\"\n\nCate Blanchettová byla za svůj výkon v roli Jasmine oceněna Zlatým glóbem za nejlepší ženský herecký výkon v dramatu a Oscarem za nejlepší ženský herecký výkon.\n\n"}
{"id": "928383", "url": "https://cs.wikipedia.org/wiki?curid=928383", "title": "Robyn Hitchcock", "text": "Robyn Hitchcock\n\nRobyn Hitchcock (* 3. března 1953 Londýn) je britský písničkář. Začínal v roce 1976 ve skupině The Soft Boys. Po jejím rozpadu v roce 1980 začal vydávat sólová alba; první z nich neslo název \"Black Snake Diamond Röle\" a vyšlo v roce 1981. V letech 1985−1993 vydával alba se skupinou The Egyptians a 2006−2010 s The Venus 3.\n\n\n"}
{"id": "928388", "url": "https://cs.wikipedia.org/wiki?curid=928388", "title": "M270 MLRS", "text": "M270 MLRS\n\nM270 MLRS (anglická zkratka znamená Multiple Launch Rocket System) je americký samohybný obrněný raketomet. Americká armáda ho začala používat v roce 1980. Po dalších změnách na drahém MLRS ho zakoupily armády Spojeného království, Francie, Německa, Itálie, Nizozemska a Turecka.\n\nOdpaluje rakety země-země a taktické střely ATACMS. Některé z typů raket vystřelovaných z MLRS užívají bojovou hlavici na principu kazetové munice, která nad prostorem cíle rozmetá větší množství výbušných náloží, podobně jako sovětský raketomet BM-27. Raketomet obsahuje celkem 12 raket ve dvou blocích po šesti. Posádka složená z řidiče, střelce a velitele může bez nutnosti opuštění kabiny odpálit všech 12 raket do 60 sekund.\n\n"}
{"id": "928393", "url": "https://cs.wikipedia.org/wiki?curid=928393", "title": "Life in a Day", "text": "Life in a Day\n\nLife in a Day je první studiové album skotské rockové skupiny Simple Minds, vydané v dubnu 1979 u vydavatelství Zoom Records. Nahráno bylo od prosince předchozího roku do ledna ve studiu Farmyard Studios v Amershamu a jeho producentem byl John Leckie. Kapela původně chtěla, aby desku produkoval velšský hudebník John Cale.\n\n"}
{"id": "928394", "url": "https://cs.wikipedia.org/wiki?curid=928394", "title": "Karel Roth", "text": "Karel Roth\n\nKarel Roth (30. října 1829 Horažďovice – 18. května 1888 Praha) byl český advokát a politik, v 2. polovině 19. století poslanec Českého zemského sněmu a předlitavské (rakouské) Říšské rady.\n\nVystudoval gymnázium v Plzni, kde ho učili Josef František Smetana a František Václav Karlík. V období let 1848–1852 absolvoval práva na Karlo-Ferdinandově univerzitě. Jako student se zapojil do veřejného života, přispíval do Havlíčkových \"Národních novin\". Po škole pracoval od roku 1853 v Chrudimi, zpočátku jako koncipient v kanceláři advokáta Emanuela Pippicha, od roku 1868 ve vlastní kanceláři. Dlouhodobě zasedal v obecním zastupitelstvu a obecním výboru Chrudimi. Zasloužil se o zřízení odborné školy pro zpracování dřeva v Chrudimi roku 1882. Inicioval také vznik chrudimské záložny. Spoluzakládal akciový pivovar a cukrovar, podporoval výstavbu železnic. Za zásluhy o rozmach školství mu by na návrh ministerstva udělen Řád Františka Josefa, získal také čestné občanství města Chrudim (1864).\n\nPo obnovení ústavního života v Rakouském císařství počátkem 60. let 19. století se zapojil do zemské a celostátní politiky. V zemských volbách v Čechách v roce 1861 byl zvolen v městské kurii (volební obvod Chrudim – Heřmanův Městec) do Českého zemského sněmu. Zvolen byl jako oficiální český kandidát, tedy s formální nominací od českého volebního výboru (Národní strana). Mandát obhájil za týž obvod v zemských volbách v lednu 1867 i v krátce poté konaných zemských volbách v březnu 1867. Čeští poslanci tehdy kvůli odporu k ústavnímu směřování Rakouska-Uherska praktikovali politiku pasivní rezistence, při níž bojkotovali práci zemského sněmu. Kvůli absenci tak byli zbavování mandátů a v nově vypsaných doplňovacích volbách byli vesměs manifestačně voleni znovu. Roth byl takto zbaven mandátu pro absenci v září 1868. Zvolen byl znovu v doplňovacích volbách v září 1869. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nMandát obhájil v řádných zemských volbách v roce 1870 a zemských volbách v roce 1872. Následovala opět ztráta mandátu pro neúčast na práci sněmu a opětovné zvolení v doplňovacích volbách v říjnu 1873. Toto se několikrát opakovalo, opětovně byl zvolen v doplňovacích volbách roku 1874, na jaře 1875, a v únoru 1876.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm poprvé roku 1871(tehdy ještě Říšská rada nevolena přímo, ale tvořena delegáty jednotlivých zemských sněmů). Nedostavil se do sněmovny, proto byl jeho mandát 23. února 1872 prohlášen za zaniklý. Do vídeňského parlamentu byl zvolen i v prvních přímých volbách do Říšské rady roku 1873 za kurii měst, obvod Čáslav, Kutná Hora atd. I nyní ale postupoval ve shodě s českou politickou reprezentací a bojkotoval práci parlamentu. Z politických důvodů se nedostavil do sněmovny, čímž byl jeho mandát i přes opakované zvolení prohlášen za zaniklý. Mandát obhájil v tomto obvodu ve volbách do Říšské rady roku 1879 (nyní již Češi své mandáty aktivě převzali). Rezignaci na poslanecké křeslo oznámil na schůzi 30. listopadu 1880.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nPo odchodu z vysoké politiky se uchýlil do soukromí do Chrudimi, kde vykonával advokátskou profesi. Trpěl psychickými problémy, které se datovaly již do konce 60. let 19. století, kdy zemřelo všech jeho pět dětí. V roce 1886 byl postižen duševní chorobou, k níž se přidala i rakovina nosu. Přestál operaci nádoru, ale na jaře 1888 se psychická choroba vrátila a po 14 dnech jí podlehl.\n\n"}
{"id": "928395", "url": "https://cs.wikipedia.org/wiki?curid=928395", "title": "Real to Real Cacophony", "text": "Real to Real Cacophony\n\nReal to Real Cacophony je druhé studiové album skotské rockové skupiny Simple Minds, vydané v listopadu 1979 u vydavatelství Zoom Records, Arista Records a Virgin Records. Jeho nahrávání probíhalo v září téhož roku ve studiu Rockfield Studios ve velšském Monmouthu a jeho producentem byl John Leckie.\n\n"}
{"id": "928396", "url": "https://cs.wikipedia.org/wiki?curid=928396", "title": "Třebíčko (Benešov nad Černou)", "text": "Třebíčko (Benešov nad Černou)\n\nTřebíčko (německý ekvivalent neexistoval a používal se název \"Sankt Gabriela\") je dnes již téměř zaniklá osada, jejíž zbytky se nachází na toku Černé mezi Benešovem nad Černou a Černým Údolím. Po administrativní stránce spadá právě pod Benešov.\n\nV roce 1770 založil v těchto místech nizozemský podnikatel Adrian Battista huť nazvanou \"Trzebiczker Eisenwerk\", jejíž součástí byla nejstarší vysoká dřevouhelná pec v jižních Čechách. V blízkosti hutě pak vyrostla menší osada. V roce 1780 ji odkupuje Jindřich John, původem z Hannoverska a usazený v Blansku u Kaplic, po jehož smrti v roce 1790 vše přebrala vdova Cecílie. Roku 1804 pak huť zakoupil Jan Václav Homoláč a daroval ji svým synům, Janu Vincencovi a Eduardu Bedřichovi. Ti se hned další rok spojili s Williamem Baildonem, původem ze Skotska, čímž vytvořili konsorcium, v jehož držení byla huť do roku 1823. V této době prošla pec modernizací, na podzim 1817 se huť objevuje pod názvem \"Gabriela\", posléze jako \"Gabriela Eisen Hütte\".\n\nV následujících letech se konsorcium dostalo do finančních problémů – jedním z hlavních problémů se ukázaly být vysoké náklady na dopravu železné rudy z Českobudějovické a Třeboňské pánve – a tak Gabrielu dne 15. července 1823 odkoupil hrabě Jiří Buquoy. Kromě vlastní vysoké pece je v tuto dobu v huti zmiňována také existence slévárny, několika hamrů a šichtovního domu. Kromě toho v osadě stálo i nezbytné zázemí zaměstnanců – obytní domy, seníky, stáje a skladiště. Produkce huti nebyla nikterak velká (v letech 1823–1824 se zde za 21 týdnů vytavilo 9300 kg železa) a proto hrabě v roce 1830 huť pronajal podnikateli Janu Procházkovi.\n\nV roce 1838 se pak Gabriely zbavil nadobro, když ji za 8000 zlatých odkoupil Edward Thomas z anglického Bristolu, jenž vlastnil strojírenské závody na Liberecku. Hrabě se navíc zavázal dodávat dřevo za stálou cenu a v případě nedostatku vody uvolnit její zásoby určené především pro provoz sklárny v Černém Údolí. V roce 1846 je pak v huti kromě vysoké pece uváděna také čtveřice hamrů. Během roku huť vyprodukovala 2364 centů železa a 832 centů litiny. Thomas také započal s modernizací výroby, huť rozšířil o strojírnu a v roce 1851 i o pudlovnu (ta ovšem musela být pro nedostatek surového železa zastavena). Na podzim 1840 navíc proběhla rekonstrukce vodních náhonů, jez a splaviště dříví.\n\nV roce 1853 mění osada majitele znovu, když ji odkupuje velkopodnikatel a loďař Vojtěch Lanna se svými společníky, obchodníkem Kajetánem Kailem a hutním technikem Bedřichem Ballingem, kterého po jeho smrti v roce 1859 nahradil Julius Procházka, jenž vlastnil doly na Kladně. Ti se museli vypořádat s rostoucí cenou a klesajícím množstvím dřeva. S tím souvisel i pokus nahradit část dřeva suchou rašelinou, ovšem situace se nezlepšila v září 1859 musel být provoz vysoké pece ukončen.\n\n"}
{"id": "928397", "url": "https://cs.wikipedia.org/wiki?curid=928397", "title": "Empires and Dance", "text": "Empires and Dance\n\nEmpires and Dance je třetí studiové album skotské rockové skupiny Simple Minds, vydané v září 1980 u vydavatelství Arista Records. Jeho producentem byl stejně jako u předchozích alb John Leckie.\n\n"}
{"id": "928398", "url": "https://cs.wikipedia.org/wiki?curid=928398", "title": "Trusted relay point", "text": "Trusted relay point\n\nTrusted relay point (TRP) je softwarová funkce, která běží na Cisco zařízeních. Typické použití je jako prostředník v komunikaci mezi různými sítěmi (oddělené pomocí VRF), kdy jedna síť je hlasová a druhá datová. CUCM potřebuje spojit komunikaci z jedné sítě do druhé. Navázání komunikace může jít přes centrální firewall, ale samotný RTP přenos již jde lokálně v rámci uzlu přes TRP prostředníka.\n\n Cisco - Media Resource Management\n"}
{"id": "928399", "url": "https://cs.wikipedia.org/wiki?curid=928399", "title": "Sons and Fascination", "text": "Sons and Fascination\n\nSons and Fascination je čtvrté / páté studiové album skotské rockové skupiny Simple Minds, vydané v září 1981 u vydavatelství Virgin Records. Jeho producentem tentokrát již není John Leckie, ale Steve Hillage. Album bylo nahráno i vydáno ve stejnou dobu jako \"Sister Feelings Call\" a později byla obě alba prodávána dohromady jako jedno dvojalbum.\n\n"}
{"id": "928400", "url": "https://cs.wikipedia.org/wiki?curid=928400", "title": "Sister Feelings Call", "text": "Sister Feelings Call\n\nSister Feelings Call je čtvrté / páté studiové album skotské rockové skupiny Simple Minds, vydané v září 1981 u vydavatelství Virgin Records. Jeho producentem byl Steve Hillage a bylo nahráno i vydáno ve stejnou dobu jako \"Sons and Fascination\" a později byla obě alba prodávána dohromady jako jedno dvojalbum.\n\n"}
{"id": "928402", "url": "https://cs.wikipedia.org/wiki?curid=928402", "title": "New Gold Dream", "text": "New Gold Dream\n\nNew Gold Dream je šesté studiové album skotské rockové skupiny Simple Minds, vydané v září 1982 u vydavatelství Virgin Records. Na albu již nehraje původní bubeník Brian McGee, ale nahradili jej různí studioví hudebníci, mezi nimiž byl i Mel Gaynor, který se později stal i členem skupiny.\n\n"}
{"id": "928408", "url": "https://cs.wikipedia.org/wiki?curid=928408", "title": "Česko na Halovém mistrovství světa v atletice 2006", "text": "Česko na Halovém mistrovství světa v atletice 2006\n\nHalového MS v atletice 2006 se ve dnech 10. – 12. března účastnilo 7 českých atletů (4 muži a 3 ženy). Jednalo se o jednu z nejmenších výprav české reprezentace. Méně atletů, šest se účastnilo pouze halového MS 1993 v Torontu.\n\nO jedinou českou medaili ze šampionátu, který probíhal ve sportovním komplexu Olimpijskij v Moskvě, se postaral vícebojař Roman Šebrle. Cenný kov na halovém světovém šampionátu získal po páté za sebou. V Moskvě na stupních vítězů obdržel bronz. Největší zastoupení mělo Česko mezi výškaři. Kvalifikací však neprošli Tomáš Janků, Svatoslav Ton, Barbora Laláková i Iva Straková.\n\nSedmiboj\n\n"}
{"id": "928415", "url": "https://cs.wikipedia.org/wiki?curid=928415", "title": "Troye Sivan", "text": "Troye Sivan\n\nTroye Sivan, celým jménem Troye Sivan Mellet (* 5. června 1995, Johannesburg, Jižní Afrika) je australský herec, zpěvák, model a vlogger jihoafrického původu.\n\nPochází ze čtyř sourozenců. Z jihoafrického Johannesburgu přesídlil i s rodinou do západoaustralského města Perth (městské části Dianella) ve věku dvou let. Zde vystudoval na soukromé židovské škole Carmel School. Od roku 2009 se vzdělával doma. \n\nŽije s mírnou formou Marfanova syndromu.\n\nVe videu na YouTube \"se\" v létě 2013 veřejně přihlásil k tomu, že je homosexuál. \n\nOd roku 2016 je ve vztahu s fotografem a modelem Jacobem Bixenmanem, s nímž žije v Los Angeles .\n\nZpívat začal v 11 letech. Zpíval na čtyřech ročnících televizního benefičního pořadu Channel Seven Perth Telethon, poprvé v roce 2006 v duetu s vítězem australské obdoby soutěže Česko hledá SuperStar (Australian Idol) Guyem Sebastianem.\n\nV únoru roku 2008 vydal své první minialbum (Extended play) \"Dare to Dream\", které obsahovalo 5 písní (některé z nich interpretované Troyem Sivanem už v Telethonech):\n\nNásledoval soundtrack z filmu \"Spud\" (2010) a nahrávky singlů \"Crazy Love\" (2010), \"Love Is A Losing Game\" (2011), \"The One That Got Away\" (2011), \"Pumped Up Kicks\" (2011) a \"The June Haverly\" (2012).\n\nV roce 2014 vydal EP \"TRXYE\", obsahující 5 písní:\n\nV září 2015 vydal další EP, tentokrát pod názvem \"Wild\", obsahující 6 písní:\n\nNa podzim téhož roku vydal album \"Blue Neighbourhood\", které se skládá ze 3 \"krátkých filmů\" - Wild, Fools a Talk Me Down.\n\nSkladby, které obsahuje Deluxe verze tohoto alba:\nV srpnu 2018 vydal album \"Bloom\" inspirované jeho přítelem. Album sestává z techto písní:\n\nV roce 2007 hrál titulní roli v inscenaci \"Oliver\" v divadle Regal Theatre v Perthu. V květnu 2010 se na tamní divadelní prkna vrátil po boku Sira Iana McKellena v nastudování hry Čekání na Godota.\n\nV roce 2009 se objevil v roli dvanáctiletého mladého Jamese Logana alias Wolverina v akčním sci-fi filmu \"\", který se natáčel v australském Sydney a na Novém Zélandu.\n\nNásledovalo účinkování v krátkém filmu \"Betrand the Terrible\" a téhož roku hrál po boku Johna Cleese titulní roli Johna „Spuda“ Miltona v komedii \"Spud\" (oba 2010). Režisér Donovan Marsh s nimi později natočil i pokračování \"Spud 2: The Madness Continues\", jež bylo premiérově uvedeno v roce 2013. Titulní roli přirozeně hraje i ve třetím pokračování \"Spud 3: Learning To Fly\", tentokrát v režii Johna Barkera, kde si zahrál po boku svého kolegy z vloggerské branže Caspara Leeho.\n\nVede hojně sledovaný videoblog na YouTube, jehož prostřednictvím dne 7. srpna 2013 provedl veřejný coming out. Uvedl také, že rodiče seznámil se svou homosexualitou už o tři roky dříve.\n\nV roce 2014 získal od televize Logo cenu NewNowNext v kategorii nejlepších mužských nováčků ovlivňujících sociální sítě ().\n\nV roce 2016 účinkoval v \"The Tonight Show Starring Jimmy Fallon\" na televizní stanici CNBC.\n\n"}
{"id": "928448", "url": "https://cs.wikipedia.org/wiki?curid=928448", "title": "Egg (album)", "text": "Egg (album)\n\nEgg je první studiové album britské rockové skupiny Egg, vydané v březnu 1970 u vydavatelství Deram Records. Nahráno bylo v říjnu předešlého roku ve studiích Landsdowne Studios a Trident Studios a o produkci se starali členové skupiny Egg.\n\n"}
{"id": "928449", "url": "https://cs.wikipedia.org/wiki?curid=928449", "title": "The Polite Force", "text": "The Polite Force\n\nThe Polite Force je druhé studiové album britské rockové skupiny Egg, vydané v únoru 1971 u vydavatelství Deram Records. Nahráno bylo v květnu 1970 ve studiu Morgan Studios a jeho producentem byl Neil Slaven.\n\n"}
{"id": "928450", "url": "https://cs.wikipedia.org/wiki?curid=928450", "title": "The Civil Surface", "text": "The Civil Surface\n\nThe Civil Surface je třetí a poslední studiové album britské rockové skupiny Egg, vydané v roce 1974 u vydavatelství Caroline Records. Skupina se rozpadla v roce 1972 a v roce 1974 byla speciálně pro nahrání tohoto alba jednorázově obnovena. Nahráno bylo v srpnu 1974 v Saturn Studios ve Worthingu a jeho producenty jsou členové skupiny Egg.\n\nAutory všech skladeb jsou Clive Brooks, Mont Campbell a Dave Stewart.\n"}
{"id": "928453", "url": "https://cs.wikipedia.org/wiki?curid=928453", "title": "Znamjanka", "text": "Znamjanka\n\nZnamjanka (; – \"Znamenka\") je město v Kirovohradské oblasti na Ukrajině. Leží zhruba 38 kilometrů severovýchodně od Kropyvnyckého a v roce 2013 mělo bezmála pětadvacet tisíc obyvatel.\n\nV Znamjance začíná dálnice M 04, která vede až do Krasnodonu na hranici s Ruskem a její úsek ze Znamjanky do Debalceve tvoří část evropské silnice E50.\n\nZnamjanka vznikla v roce 1869 při stavbě železniční tratě z Oděsy do Charkova a byla pojmenována po zhruba tři kilometrů vzdálené vesnici \"Znamjanka\".\n"}
{"id": "928454", "url": "https://cs.wikipedia.org/wiki?curid=928454", "title": "Georges Bidault", "text": "Georges Bidault\n\nGeorges-Augustin Bidault [\"žorž ógystén bidó\"] (5. října 1899, Moulins – 27. ledna 1983, Cambo-les-Bains) byl francouzský politik.\n\nVe dvou obdobích byl premiérem Francie (1946, 1949–1950). Třikrát byl jmenován ministrem zahraničí (1944–1946, 1947–1948, 1953–1954), zastával i post ministra obrany (1951–1952). Patřil k zakladatelům pravicové politické strany \"Mouvement Républicain Populaire\", v letech 1949-1952 byl jejím předsedou. Po pádu Čtvrté republiky založil novou Křesťansko-demokratickou stranu. Byl též člen nacionalistické paravojenské organizace Organizace tajné armády (\"Organisation de l'armée secrète\"), která se snažila násilně zabránit Alžírsku v získání nezávislosti. Kvůli Alžírsku se Bidault dostal i do sporu s Charlesem de Gaullem a musel roku 1962 dokonce odejít do exilu. Vrátil se do vlasti roku 1968, založil další pravicový subjekt \"Mouvement pour le justice et la liberté\", ale ten se již nestal nijak vlivný.\n\n"}
{"id": "928455", "url": "https://cs.wikipedia.org/wiki?curid=928455", "title": "Seznam dílů seriálu Haló, haló!", "text": "Seznam dílů seriálu Haló, haló!\n\nToto je seznam dílů seriálu \"Haló, haló!\" Britská situační komedie \"Haló, haló!\" vznikala v období let 1982 až 1992 pro televizi BBC. Pilotní díl byl natočen v roce 1982, natáčení ostatních dílů první série začalo až o dva roky později. Premiéra seriálu v českém znění se uskutečnila v roce 1996.\n\nVětšina dílů navazuje na předešlý vývoj děje a obsahuje odkazy do minulé události. Na začátku každého dílu hlavní postava, René, krátce uvede diváky do obrazu, většinou shrne poslední události slovy, která začínají: „Asi se právě divíte, co dělám…“.\n\n<onlyinclude></onlyinclude>\n\nPilotní díl seriálu je někdy uváděn samostatně, jindy jako první díl první série, jejíž ostatní díly pokračují s posunutým číslováním.\n\nU příležitosti 10. výročí seriálu vznikl dodatečný speciální díl složený většinou z archivních záběrů, doplněný i novými scénami. Další speciál vznikl o dlouhých 13 let později a kombinuje archivní záběry s novými scénami a rozhovory s herci.\n\n\n"}
{"id": "928456", "url": "https://cs.wikipedia.org/wiki?curid=928456", "title": "Space Shanty", "text": "Space Shanty\n\nSpace Shanty je jediné studiové album britské rockové skupiny Khan, vydané v červnu 1972 u vydavatelství Deram Records. Nahráno bylo od prosince předchozího roku do února a jeho producentem byl Neil Slaven. Skupina později plánovala i druhé album, ale dřív než jej stihla nahrát se rozpadla; některé písně z plánované druhé desky nahrál frontman Steve Hillage na své sólové album \"Fish Rising\".\n\n"}
{"id": "928458", "url": "https://cs.wikipedia.org/wiki?curid=928458", "title": "Caravan (album)", "text": "Caravan (album)\n\nCaravan je první studiové album britské rockové skupiny Caravan, vydané v říjnu 1968 u vydavatelství Decca Records a Verve Records. Nahráno bylo koncem léta téhož roku v londýnském studiu Advision Studios a jeho producentem byl Tony Cox.\n\n"}
{"id": "928461", "url": "https://cs.wikipedia.org/wiki?curid=928461", "title": "Daisy Mrázková", "text": "Daisy Mrázková\n\nDaisy Mrázková (5. května 1923 Praha – 14. prosince 2016) byla česká spisovatelka, výtvarnice, autorka knížek pro děti. V letech 1943–1944 studovala na Uměleckoprůmyslové škole u prof. Antonína Strnadela. Od roku 1958 pravidelně vystavovala. Byla členkou Umělecké besedy.\n\n\n"}
{"id": "928465", "url": "https://cs.wikipedia.org/wiki?curid=928465", "title": "Síťkovec trojbarvý", "text": "Síťkovec trojbarvý\n\nSíťkovec trojbarvý (\"Daedaleopsis tricolor\") také často síťkovec trojbarevný je houba z řádu chorošotvaré (\"Polyporales\") a z čeledi chorošovité (\"Polyporaceae\"). Plodnice je nejedlá. Organismus se živí rozkladem mrtvé dřevní hmoty, ale je také patogenem napadajícím živé dřeviny. Někteří autoři považují tento druh pouze za varietu síťkovce načervenalého (\"Daedaleopsis confragosa\").\n\nPodle Biolib je pro patogena s označením \"Daedaleopsis tricolor\" používáno více rozdílných názvů.\n\nPatogena lze najít pod vědeckými názvy například \"Agaricus sepiarius\" nebo \"Lenzites tricolor\".\n\nPatogena lze najít pod českými názvy například síťkovec trojbarvý, síťkovec načervenalý trojbarevný nebo síťkovec trojbarevný\n\nEvropa, Japonsko\n\nPozitivní.\n\nPlodnice jsou jednoleté, kloboukaté, 3–15 cm velké. Povrch je hladký až mírně vrásčitý, naznačeně pásovaný, nejdříve bělavě šedý, pak barvy šedookrové až bledě červenohnědé, ačkoliv barva se může lišit podle podmínek. Lištny růžově okrové až světle hnědé, hymenofor není příčně pospájený a zdánlivě tudíž zcela zjevně vytváří zdánlivé lupeny (lištny), což je významný rozlišovací znak. Ačkoliv se v jiném zdroji lze dovědět, že hymenofor může být i labyrintický jde spíše o taxonomickou záměnu a popis houby síťkovec načervenalý). Na čerstvé plodnici lze lze po otlačení pozorovat načervenalé skvrny. Dužnina je světle nahnědlá, dřevnatá, korkovitá.\n\nBuk, vrba, bříza, spíše výjimečně třešně.\n\nPlodnice na kmeni, nebo větvích.\n\nsíťkovec načervenalý\n\nDřevokazná houba. Parazit na dřevinách, bílá hniloba způsobuje lámání částí dřeviny a následné odumírání. Plodnice nejedlá.\n\nOvocné sady, listnaté lesy až do podhorského pásu, je uváděno že je často nalézán v lužních stanovištích.\n\n"}
{"id": "928471", "url": "https://cs.wikipedia.org/wiki?curid=928471", "title": "Seznam hejtmanů Středočeského kraje", "text": "Seznam hejtmanů Středočeského kraje\n\nHejtman Středočeského kraje je člen zastupitelstva Středočeského kraje, kterého si tento orgán zvolil do svého čela.\n\n\n"}
{"id": "928472", "url": "https://cs.wikipedia.org/wiki?curid=928472", "title": "U.F.Orb", "text": "U.F.Orb\n\nU.F.Orb je druhé studiové album britské ambientní skupiny The Orb, vydané v červenci 1992 u vydavatelství Big Life. Mezi hostujícími hudebníky na albu byli například kytarista Steve Hillage nebo baskytarista Guy Pratt.\n\n"}
{"id": "928475", "url": "https://cs.wikipedia.org/wiki?curid=928475", "title": "Seznam hejtmanů Jihočeského kraje", "text": "Seznam hejtmanů Jihočeského kraje\n\nHejtman Jihočeského kraje (do května 2001 hejtman Budějovického kraje) je člen zastupitelstva Jihočeského kraje, kterého si tento orgán zvolil do svého čela.\n\n\n"}
{"id": "928477", "url": "https://cs.wikipedia.org/wiki?curid=928477", "title": "Seznam hejtmanů Plzeňského kraje", "text": "Seznam hejtmanů Plzeňského kraje\n\nHejtman Plzeňského kraje je člen zastupitelstva Plzeňského kraje, kterého si tento orgán zvolil do svého čela.\n\n\n"}
{"id": "928478", "url": "https://cs.wikipedia.org/wiki?curid=928478", "title": "Nová Růže", "text": "Nová Růže\n\nNová Růže byla rocková skupina, kterou založili v roce 1988 Vilém Čok a Ota Baláž. Vytvořili formaci ovlivněnou jak doznívající českou novou vlnou, tak i novými trendy tvrdšího rocku přelomu osmdesátých a devadesátých let. \n\nMédia označovala Novou Růži jako superskupinu, protože šlo o známé hudebníky s velkými zkušenostmi.\n\nPotenciál dvojice Čok – Baláž naznačil singl s písněmi \"Televize\" a \"Sen\", prezentovaný ještě pod hlavičkou Vilém Čok a spol. Tuto sestavu kromě obou uvedených tvořili Ota Petřina (kytara, autor hudby k oběma písním) a virtuálně taky Jiří Chlumecký (programované bicí). Ke vzniku Nové Růže se vším všudy bylo ještě třeba, aby se její členové prosadili autorsky, což se podařilo především Čokovi. Čok i Baláž dozráli k tomu, aby vystoupili z pozadí a využili svou přebytečnou tvůrčí i interpretační energii. Vilém Čok se ve Výběru a ve Stromboli prosazoval expresivním zpěvem a hrou na baskytaru, částečně i autorsky, ale při studiových nahrávkách podstatnou část basových partů v obou skupinách nahrával Michal Pavlíček. Ota Baláž vystoupil v Tangu ze stínu Miroslava Imricha a dalších hudebníků jen sporadicky, např. nazpíváním písně \"Krásně nahranej\" na LP Tango ´87. Sestavu Nové Růže doplnili kytarista Petr Roškaňuk a bubeník František Hönig. Petr Roškaňuk do té doby prokazoval svým nezaměnitelným kytarovým soundem služby skupinám Framus 5, Žlutý pes a Marsyas. Nejméně známým hráčem byl v té době František Hönig, jehož hlavní angažmá u Lenky Filipové nesvědčilo o rockových ambicích.\n\nSkupina natočila nejprve tři SP a poté dvě LP (CD). První album je kompaktnější a vážnější. Přineslo originální a náročná aranžmá, zajímavou stavbu skladeb a nezaměnitelný sound. Druhé LP/CD je pestřejší, s rozpoznatelným rukopisem jednotlivých autorů, technicky i zvukově pokročilejší. \n\nHity skupiny se staly především písně \"Kariéra\" a \"Anděl fantazie\" z prvního alba a \"Rapl 'N' Roll\" z druhého alba. Skladba \"Anděl fantazie\", se kterou se Nová Růže účastnila Bratislavské lyry v roce 1989, byla vydána celkem třikrát: na půleném SP (na straně B \"Narkoman\" kapely Dux), na vlastním SP a na prvním LP.\n\nHudební styl kapely byl průnikem toho, co měli rádi jednotliví členové. Dal by se označit jako první crossover v Čechách s prvky punku, rocku, metalu, new wave, popu a bluesrocku.\nSoupeření mezi Čokem a Balážem vedlo k rozpadu skupiny v roce 1992.\n\nSkupina předváděla strhující živá vystoupení. Atmosféra sevřené party, která táhne za jeden provaz a ještě je technicky a hráčsky na výši, se přenášela z jeviště na diváky. Problémy s kvalitou zvukového aparátu (obvyklé na konci osmdesátých let) řešila Nová Růže sdílením techniky se spřátelenými kapelami Výběr, Stromboli a další. I proto se tyto skupiny často potkávaly na pódiu. V dobovém tisku se objevily i články o různých excesech a výtržnostech na koncertních zájezdech Nové růže, občas vyžadujících asistenci vedení hotelů, hasičů a policie.\n\nV roce 1989 se Nová Růže dočkala pro totalitní časy neobvyklého privilegia - přímého přenosu koncertu československou televizí. Šlo o přenos quasi-soutěže rockových skupin, kde stáli „proti“ Stromboli a Titanicu, všechny skupiny vystupovaly odpoledne i večer, televizí byl přenášen odpolední koncert. Tato akce byla zorganizována pro účely natáčení filmu \"Pražákům, těm je hej\", pro který bylo třeba halu zaplněnou rozmanitými rockovými fanoušky. Jako host zde totiž vystupovala skupina Výběr (hrající na playback) a při jejím vystoupení byly pořízeny záběry, sestříhané ve filmu do \"koncertu v Lucerně\".\n\nNová růže několikrát koncertovala v Německu, například na akci EastWest Festival Fichtelgebirgshalle, Wunsiedel, Germany, v r. 1991 společně s Luther Allison a Ten Years After, koncert vysílala německá TV.\n\nOd roku 2014 skupina obnovila činnost a příležitostně koncertuje v původním složení.\n\n\nhttps://www.facebook.com/NovaRuze.oficial\n\nhttp://www.novaruze.cz/\n"}
{"id": "928480", "url": "https://cs.wikipedia.org/wiki?curid=928480", "title": "Seznam hejtmanů Karlovarského kraje", "text": "Seznam hejtmanů Karlovarského kraje\n\nHejtman Karlovarského kraje je člen zastupitelstva Karlovarského kraje, kterého si tento orgán zvolil do svého čela.\n\n\n"}
{"id": "928481", "url": "https://cs.wikipedia.org/wiki?curid=928481", "title": "Seznam hejtmanů Ústeckého kraje", "text": "Seznam hejtmanů Ústeckého kraje\n\nHejtman Ústeckého kraje je člen zastupitelstva Ústeckého kraje, kterého si tento orgán zvolil do svého čela.\n\n\n"}
{"id": "928482", "url": "https://cs.wikipedia.org/wiki?curid=928482", "title": "Johana Žofie Bavorská", "text": "Johana Žofie Bavorská\n\nJohana Žofie Bavorská (c. 1373, Mnichov – 17. října 1410, Vídeň) byla vévodkyně rakouská pocházející z Wittelbašské dynastie.\n\nByla nejmladší dcerou dolnobavorsko-straubinského vévody a hraběte z Holandu Albrechta I. a piastovny Markéty Břežské.\n\nNa důkaz smíru mezi Albrechtem I. Bavorským a rakouským vévodou Albrechtem III., byl dohodnut sňatek Johany Žofie se synem vévody, Albrechtem IV. Rakouským. Svatba se konala ve Vídni roku 1390. Svému manželovi porodila Johana Žofie dvě děti. Zemřela v roce 1410 a byla pochována ve vídeňském chrámu sv. Štěpána.\n\n\n"}
{"id": "928484", "url": "https://cs.wikipedia.org/wiki?curid=928484", "title": "Síťkovec načervenalý", "text": "Síťkovec načervenalý\n\nSíťkovec načervenalý (\"Daedaleopsis confragosa\") je houba z řádu chorošotvaré (\"Polyporales\") a z čeledi chorošovité (\"Polyporaceae\"). Plodnice je nejedlá. Organismus se živí rozkladem mrtvé dřevní hmoty, ale je také patogenem napadajícím živé dřeviny.\n\nPodle Biolib je pro patogena s označením \"Daedaleopsis confragosa\" používáno více rozdílných názvů.\n\nOrganismus lze najít pod vědeckými názvy například \"Agaricus confragosus\" nebo \"Daedalea rubescens\".\n\nOrganismus lze najít pod českými názvy například síťkovec načervenalý nebo outkovka načervenalá\n\nSeverní polokoule, mírné pásmo.\n\nHojná.\n\nOrganismus je ve znacích popisován jako velmi mnohotvárný, proměnlivý.\n\nPlodnice jsou jednoleté, kloboukaté, 3–15 cm velké, 0,5-6 cm silné, polokruhovité, ploše vyklenuté, hladké až bradavčité, jemně sametové až lysé, pestře kruhově pásované, matné. Klobouk plodnice barvy světle až tmavě okrové nebo šedohnědé. Čerstvá plodnice po otlačení obvykle červená.\nRourky 0,5 – 1,2 cm dlouhé, barvy okrové až okrově hnědé, s okrouhlými labyrintickými až lupenkovými póry Rourky bývají barvy našedlé až světle okrové, později okrově šedé. Rourky po otlačení hnědnou. Dužnina je světle nahnědlá, dřevnatá, korkovitá. Výtrusný prach je bílý.\n\nOlše, jeřáb, buk, vrba, bříza, spíše výjimečně třešně a slivoně.\n\nPlodnice na kmeni, nebo větvích.\n\nSíťkovec trojbarvý má hymenofor jen lupenitý, podle některých zdrojů je uváděn jako týž druh (síťkovec načervenalý).\n\nSíťkovec dubový, póry po doteku nečervenají a roste na dubech.\n\nDřevokazná houba, živí se rozkladem mrtvé dřevní hmoty, parazit na dřevinách. Bílá hniloba způsobuje lámání částí dřeviny a následné odumírání celých dřevin. Plodnice nejedlá. Je testován pro obsah látek působícími rozvoj leukémie, antibakteriálními, antimykotickými a jinými účinky.\n\nOvocné sady, listnaté lesy až do podhorského pásu na živých i mrtvých kmenech, v lužních stanovištích, parcích. Upřednostňuje vlhčí místa.\n\n"}
{"id": "928485", "url": "https://cs.wikipedia.org/wiki?curid=928485", "title": "Seznam hejtmanů Libereckého kraje", "text": "Seznam hejtmanů Libereckého kraje\n\nHejtman Libereckého kraje je člen zastupitelstva Libereckého kraje, kterého si tento orgán zvolil do svého čela.\n\n\n"}
{"id": "928492", "url": "https://cs.wikipedia.org/wiki?curid=928492", "title": "Seznam hejtmanů Královéhradeckého kraje", "text": "Seznam hejtmanů Královéhradeckého kraje\n\nHejtman Královéhradeckého kraje je člen zastupitelstva Královéhradeckého kraje, kterého si tento orgán zvolil do svého čela.\n\n\n"}
{"id": "928495", "url": "https://cs.wikipedia.org/wiki?curid=928495", "title": "Micronaire", "text": "Micronaire\n\nMicronaire je měrná jednotka označující jak \"jemnost\" tak i \"stupeň zralosti\" bavlny. \n\nSystém micronaire byl poprvé zaveden v USA ve 30. letech 20. století.\n\nformula_1\n\nkde\nA = plocha sekundární stěny vlákna\n\nP = obvod příčného řezu vlákna\n\nformula_2\nZkušební přístroj (viz schematický nákres vpravo) pracuje na principu měření proudu stlačeného vzduchu při průchodu svazkem bavlněných vláken. Systém měření vychází z předpokladu, že jemnější vlákna mají větší povrchovou plochu a kladou větší odpor průchodu vzduchu než vlákna hrubší. Velikost změny tlaku se zaznamená na skále s rozsahem 2 – 8, nejjemnější bavlny vykazují hodnoty pod 3 micronaire, velmi hrubá vlákna asi 6 micronaire.\n\nKonvenční přístroje měří např. svazek vláken o váze 4 g. \n\nU moderních zařízení (asi od roku 1990) je měření micronairu integrováno (spolu s testováním desítky dalších vlastností bavlny) v poloautomatickém agregátu z přístrojů pro komplexní hodnocení jakosti vlákna (\"High Volume Instruments\"). Ke zkoušení se předkládá vzorek o váze 10 g. \n"}
{"id": "928496", "url": "https://cs.wikipedia.org/wiki?curid=928496", "title": "Seznam hejtmanů Pardubického kraje", "text": "Seznam hejtmanů Pardubického kraje\n\nHejtman Pardubického kraje je člen zastupitelstva Pardubického kraje, kterého si tento orgán zvolil do svého čela. Funkce vznikla spolu s krajem v roce 2000. Současným hejtmanem je Martin Netolický.\n\n\n"}
{"id": "928497", "url": "https://cs.wikipedia.org/wiki?curid=928497", "title": "Pojď k Spasiteli", "text": "Pojď k Spasiteli\n\nPojď k Spasiteli (v anglickém originále \"Come to the Savior\") je původně americká duchovní píseň k Ježíši Kristu, poprvé publikovaná v USA v roce 1870. Originální text napsal a melodii složil George Frederick Root, do češtiny ji přeložil Josef Baštecký. Byla obsažena v prvním zpěvníku Českobratrské církve evangelické z roku 1923 (č. 282), ale do nového zpěvníku z roku 1979 ani jeho \"Dodatku\" z roku 2000 nebyla převzata.\n\nV dodatku jednotného kancionálu pro královéhradeckou diecézi je označena číslem 781. Zpívá se také každoročně při prvním svatém přijímání o slavnosti Nejsvětější Trojice v katedrále sv. Ducha v Hradci Králové. V protestantském prostředí bývala dříve často zpívána při evangelizačních shromážděních.\n\nV Polsku je známa jako \"Pójdź do Jezusa\", ve Švédsku jako \"Skynda till Jesus, Frälsaren kär\".\n\n"}
{"id": "928500", "url": "https://cs.wikipedia.org/wiki?curid=928500", "title": "Seznam hejtmanů Kraje Vysočina", "text": "Seznam hejtmanů Kraje Vysočina\n\nHejtman Kraje Vysočina (do května 2001 hejtman Jihlavského kraje, poté až do července 2012 hejtman Vysočiny) je člen zastupitelstva Kraje Vysočina, kterého si tento orgán zvolil do svého čela.\n\n\n"}
{"id": "928503", "url": "https://cs.wikipedia.org/wiki?curid=928503", "title": "Seznam hejtmanů Jihomoravského kraje", "text": "Seznam hejtmanů Jihomoravského kraje\n\nHejtman Jihomoravského kraje (v letech 2000–2001 hejtman Brněnského kraje) je člen zastupitelstva Jihomoravského kraje, kterého si tento orgán zvolil do svého čela. Samosprávný Jihomoravský kraj vznikl v roce 2000 pod názvem Brněnský kraj a toto pojmenování nesl do května 2001.\n\n\n"}
{"id": "928505", "url": "https://cs.wikipedia.org/wiki?curid=928505", "title": "Hosana (zpěvník)", "text": "Hosana (zpěvník)\n\nHosana je český zpěvník křesťanských písní (včetně mešních) od převážně současných autorů, který vydává nakladatelství Portál. Dosud vyšly tři díly:\n\n\n"}
{"id": "928506", "url": "https://cs.wikipedia.org/wiki?curid=928506", "title": "Star Wars Povstalci", "text": "Star Wars Povstalci\n\nStar Wars Povstalci (v anglickém originále Star Wars Rebels) je americký animovaný seriál vyprodukovaný společnostmi Lucasfilm a Lucasfilm Animation. Odehrává se čtrnáct let po \"\" a pět let před \"\", v kteréžto době Impérium upevňuje svou moc v galaxii. Imperiální jednotky pochytávají zbylé rytíře Jedi a mezitím se začíná formovat Aliance rebelů.\n\nPremiéru měl 13. října 2014 na kanálu Disney XD deset dní po premiéře úvodního čtyřiačtyřicetiminutového filmu \"Star Wars Povstalci: Jiskra rebelie\" na kanálu Disney Channel.\n\nZačátek první řady seriálu se datuje do roku 5 BBY (tj. 5 let před bitvou o Yavin IV) a představuje se v ní nesourodá skupina Rebelů. Její velitelkou je twilečka Hera Syndulla, dcera Chama Syndully, twileckého generála z Klonových válek. Je majitelkou lodi \"Ghost\" a je velice zručnou pilotkou. Jejím přítelem je Kanan Jarrus, dřívější padawan rytířky Jedi Depy Billaby, který jako zázrakem unikl rozkazu 66, císařově čistce, jež vyhladila téměř všechny rytíře Jedi. Posádku doplňuje Sabine Wren, mladá Mandalorianka, která je vyhnána ze svého domovského světa Mandalore z pro posádku neznámých důvodů. Posledním členem je Garazeb Orellios, přezdívaný Zeb, druhem Lasat, který unikl z planety poté, co Impérium bezohledně vyvraždilo lasatské obyvatelstvo. Nelidský člen posádky je jeden - droid Chopper, speciálně modifikovaný droid \"veterán\" z Klonových válek. Společně tato skupina \"ztroskotanců\" resp. \"vyhnanců\" škodí Impérium kde jen může, byť nepříliš významně. Seriál začíná ve chvíli, kdy tato skupina krade imperiální náklad na planetě Lothal, přičemž jsou okradeni místním chlapcem, Ezrou Bridgerem. Kanan rozpozná v Ezrovi potenciál v Síle a jako sirotka ho bere na palubu \"Ghostu\". Ezra se postupně stává stálým členem a Kanan zahajuje jeho výcvik jako padawana. Sám s tím má však problémy, protože jeho výcvik byl nekompletní a netuší proto, jak se vlastně vyučuje.\n\nImpérium vysílá na \"otravnou\" skupinu Rebelů zkušeného imperiálního agenta Kalluse, jehož úkolem je tyto rebelské buňky potlačovat. Protože je také známo, že členem skupiny je Jedi, vysílá samostatně Darth Vader svého \"lovce\" Jediů, takzvaného Grand Inquisitora. Ten má za úkol zabít Kanana a při zjištění že má Kanan padawana, i Ezru. Spojené imperiální síly, zahrnující i guvernérku Lothalu, její dva pobočníky, agenta Kalluse, Grand Inquisitora a celou imperiální posádku Lothalu se tedy vydávají do boje proti povstalcům.\n\nSkupina Rebelů si začíná dovolovat čím dál víc - pokusí se unést senátora Dreyfuse, o němž si myslí že je s Rebely spřízněn (opak se však stane pravdou), na den Impéria (převzetí moc císařem) naruší Lothalskou vojenskou přehlídku a Ezra infiltruje imperiální vojenskou akademii. Kvůli neschopnosti lothalské imperiální jednotky se s problémem vypořádat, přilétá na místo Velkomoff Tarkin, nejznámější stratég Impéria.\nGrand Inquisitor mezitím stíhá Jedie - Ezra díky němu poprvé zakusí temnou stranu, Kananovi se však vždy povede Inquisitora zastavit. Po příletu Tarkina je Inquisitor rovněž pokárán za nedostatečné výsledky.\n\nPod Tarkinovým vedením dojde k zajmutí Kanana - povstalci však na oplátku odvysílají zprávu, v níž vyzývají k boji za spravedlnost a proti útlaku Impéria - Tarkin nechá zničit vysílač, z něhož byla zpráva vysílána. Kanan je následně brutálně vyslýchán nad Mustafarem, planetou kde se zrodil Darth Vader. Povstalci však přiletí Kanana zachránit a ve finálním souboji zabije Kanan Grand Inquisitora, přičemž ještě skupina odpálí jádro jednoho hvězdného destruktoru, což vede k jeho zničení. Na konci přilétá flotila rebelské Aliance - po úniku se posádka \"Ghostu\" přidává k Rebelii pod vedením Baila Organy oficiálně a Ezra s Kananem se setkávají s Ashokou Tano, bývalou učednicí Anakina Skywalkera, nynějšího Dartha Vadera. Ten sám přilétá na konci dílu na Lothal, aby pomohl Tarkinovi vyřešit problém Rebelů jednou provždy.\n\nČeské znění seriálu režíruje Michal Michálek. Seriál překládá Vojtěch Kostiha.\n"}
{"id": "928507", "url": "https://cs.wikipedia.org/wiki?curid=928507", "title": "Seznam hejtmanů Zlínského kraje", "text": "Seznam hejtmanů Zlínského kraje\n\nHejtman Zlínského kraje je člen zastupitelstva Zlínského kraje, kterého si tento orgán zvolil do svého čela.\n\n\n"}
{"id": "928511", "url": "https://cs.wikipedia.org/wiki?curid=928511", "title": "Seznam hejtmanů Moravskoslezského kraje", "text": "Seznam hejtmanů Moravskoslezského kraje\n\nHejtman Moravskoslezského kraje (do května 2001 hejtman Ostravského kraje) je člen zastupitelstva Moravskoslezského kraje, kterého si tento orgán zvolil do svého čela.\n\n\n"}
{"id": "928512", "url": "https://cs.wikipedia.org/wiki?curid=928512", "title": "RADIRS", "text": "RADIRS\n\nRADIRS (integrovaný systém rychlého nasazení raket) je americký raketomet. RADIRS lze namontovat na vozidlo, používat jako návěs nebo obsluhovat ručně. Odpalovat se z něho dají hlavice osvětlovací, zábleskové, dýmové nebo s trhavinou.\n\n"}
{"id": "928540", "url": "https://cs.wikipedia.org/wiki?curid=928540", "title": "Jönköpings Södra IF", "text": "Jönköpings Södra IF\n\nJönköpings Södra IF (zkráceně J-Södra) je švédský fotbalový klub z města Jönköping, který byl založen 29. listopadu 1922, jiný zdroj uvádí datum založení 9. prosince 1922. Svá domácí utkání hraje na stadionu Stadsparksvallen. Klubové barvy jsou zelená a žlutá.\n\nV sezóně 2012 se klub umístil na 7. příčce švédské druhé nejvyšší soutěže Superettan.\n\nKlub doposud nevyhrál žádnou soutěž na domácí scéně (k srpnu 2013), ve švédské nejvyšší lize Allsvenskan skončil jednou na konečné druhé příčce (v sezóně 1949/50).\n\n"}
{"id": "928541", "url": "https://cs.wikipedia.org/wiki?curid=928541", "title": "Henry Duméry", "text": "Henry Duméry\n\nHenry Duméry [\"ánri dyméri\"] (29. února 1920 – 6. února 2012) byl francouzský filosof, překladatel a profesor na univerzitách v Caen a v Paříži.\n\nPo studiu filosofie u Maurice Blondela vyučoval na \"College Stanislas\" v Paříži, od roku 1950 pracoval v CNRS, od roku 1959 přednášel filosofii a sociologii na univerzitě v Caen a na Univerxité Paris X - Nanterre u Paříže. Zabýval se fenomenologií, filosofií náboženství, vztahy mezi židovstvím a křesťanstvím a věnoval se dílu francouzského filosofa Maurice Blondela a svatého Bonaventury. Vydal přes 25 monografií, některé byly přeloženy i do jiných jazyků.\n\n\n"}
{"id": "928542", "url": "https://cs.wikipedia.org/wiki?curid=928542", "title": "Volby do Poslanecké sněmovny Parlamentu České republiky 2013", "text": "Volby do Poslanecké sněmovny Parlamentu České republiky 2013\n\nVolby do Poslanecké sněmovny Parlamentu České republiky se uskutečnily ve dnech 25.–26. října 2013. Tyto parlamentní volby byly předčasné. Poslanci přijali ústavní usnesení o žádosti prezidentu republiky o rozpuštění Poslanecké sněmovny podle čl. 35 odst. 2 Ústavy České republiky dne 20. srpna 2013, prezident Miloš Zeman rozpustil sněmovnu 28. srpna.\n\nVe volbách zvítězila Česká strana sociálně demokratická, která získala 20,45 % hlasů a 50 mandátů. Na druhém místě překvapivě skončilo ANO 2011, které získalo 18,65 % a 47 mandátů. Třetí skončila Komunistická strana Čech a Moravy, další pak bývalé vládní strany TOP 09 a Občanská demokratická strana. Do sněmovny se ještě dostaly Úsvit přímé demokracie Tomia Okamury a Křesťanská a demokratická unie – Československá strana lidová.\n\nStátní volební komise oficiální výsledky vyhlásila 30. října, její sdělení vyšlo pod č. 343/2013 Sb. Vítězem voleb se stala ČSSD s 20,45 % hlasů, druhé místo obsadilo hnutí ANO s 18,65 %, třetí místo připadlo KSČM se ziskem 14,91 %. Čtvrté místo si připsala TOP 09 s 11,99 %, na pátém místě skončila ODS se 7,72 %, na šestém místě hnutí Úsvit se ziskem 6,88 % hlasů a na sedmém se umístila KDU-ČSL se 6,78 % hlasů. Ostatní strany nepřekročily pětiprocentní kvórum a do sněmovny se tak nedostaly. Volební účast byla 59,48%, kdy bylo odevzdáno celkem 5 007 212 hlasů (z toho platných 4 969 984) z 8 424 227 oprávněných voličů.\n\nMapy výsledků sedmi stran, které se dostaly do nové sněmovny.\n\nV reakci na červnovou aféru podal dne 17. června demisi premiér Petr Nečas. O pár dní později se strany dosavadní středopravicové koalice, tj. ODS, TOP 09 a LIDEM, dohodly na pokračování koaliční spolupráce pod vedením nové premiérky Miroslavy Němcové. Prezident republiky Miloš Zeman ale přání trojkoalice nevyslyšel a dne 25. června jmenoval premiérem bývalého ministra financí své vlády Jiřího Rusnoka. Proti tomuto kroku se bývalá trojkoalice silně ohradila, zatímco opoziční strany (ČSSD, KSČM a VV) uvítaly konec Nečasovy vlády. Dne 10. července byl Rusnokův kabinet jmenován, koalice v následujících týdnech setrvala na svém stanovisku dostat šanci pro sestavení své vlády, což odůvodňovala podporou 101 poslanců pro vznik nové vlády na půdorystu dosavadní vládní koalice. Týden po jmenování vlády se ČSSD pokusila rozpustit sněmovnu, ale na její stranu se přidalo pouze 96 poslanců (ČSSD, KSČM, VV a někteří nezařazení).\n\nDne 7. srpna předstoupila vláda před Poslaneckou sněmovnou s žádostí o vyslovení důvěry. Ta jí sice nebyla poměrem 93 ku 100 hlasům udělena, ale hlasování současně představovalo rozpad dosavadní parlamentní většiny ODS, TOP 09 a LIDEM. Hlasování se totiž neúčastnili dva poslanci za ODS Tomáš Úlehla a Jan Florián a v reakci na jejich rozhodnutí ze sálu před hlasováním odešla i předsedkyně strany LIDEM Karolína Peake. Krátce před hlasováním vystoupil 1. místopředseda TOP 09 Miroslav Kalousek, který oznámil, že pokud se proti Rusnokově vládě aktivně nepostaví 101 koaličních poslanců, podpoří TOP 09 konání předčasných voleb. Vzhledem k tomu, že proti Rusnokově vládě aktivně hlasovalo pouze 98 koaličních poslanců, vystoupil po hlasování předseda poslaneckého klubu TOP 09 a Starostové Petr Gazdík, který předložil seznam podpisů všech 42 poslanců TOP 09 a Starostů ke svolání mimořádné schůze k rozpuštění sněmovny.\n\nJeště během 7. srpna se sešli zástupci ČSSD a TOP 09 ohledně podání společného návrhu k rozpuštění Poslanecké sněmovny. Následující den se k návrhu připojila KSČM a posléze i Věci veřejné. Návrh na rozpuštění Poslanecké sněmovny Parlamentu České republiky podle čl. 35 odst. 2 Ústavy České republiky podalo celkem 126 poslanců. Předčasné volby za jediné rozumné východisko označila i předsedkyně LIDEM Karolína Peake. Z dřívějších vyjadření se pro předčasné volby vyslovili i dva poslanci strany LEV 21 a nezařazená Kristýna Kočí. Nejednoznačný byl postoj ODS. Zatímco předsedkyně sněmovny Miroslava Němcová se přiklonila ke konání voleb, naopak předseda poslaneckého klubu ODS Marek Benda oznámil v České televizi, že většina představitelů strany je proti rozpuštění sněmovny.\n\nMimořádná schůze Poslanecké sněmovny byla zahájena v pátek 16. srpna, byla ale hned přerušena a o rozpuštění sněmovny se hlasovalo až v následující úterý, 20. srpna. ODS se rozhodla hlasování neúčastnit a odešla ze sálu. Výjimkou byla předsedkyně sněmovny Miroslava Němcová, která hlasovala proti. Návrh usnesení k návrhu prezidentu k rozpuštění Poslanecké sněmovny byl ale přesto pohodlně schválen, když pro něj hlasovalo celkem 140 poslanců (především poslanecké kluby ČSSD, KSČM, TOP 09 a VV), proti jich bylo jen sedm.\n\nPoslanec Petr Skokan (VV) podal 19. srpna ústavní stížnost proti způsobu svolání a průběhu schůze Poslanecké sněmovny, na které byla projednávána žádost o vyslovení důvěry vládě Jiřího Rusnoka. V ní napadl jak to, že podle jeho názoru nebyla schůze svolána řádně a včas, tak také samotný její průběh, a dožadoval se svolání nové schůze. Do doby rozhodnutí Ústavního soudu navíc navrhl, aby soud vydal předběžné opatření, kterým by prezidentu republiky zakázal reagovat na jakékoli podněty, které přijdou ze strany Poslanecké sněmovny, tedy i na návrh na její rozpuštění a vypsání nových voleb.\n\nKromě toho prohlásil, že k Ústavnímu soudu byla podána druhá ústavní stížnost, jejímž autorem sám není, o které ale ví, že směřuje proti rychlosti vyhlášení nových voleb. Nevyloučil, že projednání ústavních stížností může zapříčinit odklad voleb až do jara 2014. Ústavní soud však dne 4. září 2013 stížnost Petra Skokana odmítl, protože k jejímu projednání není příslušný a protože rozpuštěné sněmovně už nelze uložit žádnou povinnost.\n\n23. srpna 2013 se sešli předsedové stran, zastoupených v Poslanecké sněmovně – Bohuslav Sobotka (ČSSD), Martin Kuba (ODS), Karel Schwarzenberg (TOP 09), Vojtěch Filip (KSČM) a Vít Bárta (Věci veřejné), s prezidentem republiky Milošem Zemanem. Prezident předsedům sdělil, že volby hodlá vyhlásit na 25. a 26. října 2013 s tím, že svolá zahajující schůzi nové sněmovny na 26. listopadu 2013. Rozhodnutí o rozpuštění Poslanecké sněmovny a o vyhlášení voleb vydal 28. srpna 2013.\n\n\"Níže je uveden harmonogram voleb se základními termíny. Detailní harmonogram zveřejnil ve svém článku zpravodajský server ČTK.\"\n\n\nK volbám do Poslanecké sněmovny v roce 2013 se přihlásilo celkem 24 politických seskupení, ve všech krajích ovšem kandidátní listiny předložilo jen 17 stran. Aktiv nezávislých občanů byl kvůli nezaplacení povinného volebního příspěvku vyřazen z volebního klání v pěti krajích, kandidovat bude jen ve čtyřech. Volební principy prázdných a blokovaných židlí (mandátů), které kandidátní listinu předložily jen ve Středočeském kraji, pak byly vyřazeny úplně, neboť nebyly ani předem zaregistrovány jako politická strana či hnutí. Podobně Československá strana socialistická (č. 19) kandidovala jen v Olomouckém kraji, ale nesplnila náležitosti přihlášky a byla proto vyřazena.\n\n\"Poslední výsledky předvolebních průzkumů mohly být zveřejněny 21. října.\"\n\nStrany, které v prvním průzkumu získaly nad 1 % hlasů, byly Strana zelených (3,1 %), Úsvit přímé demokracie (2,9 %), LEV 21 (2,9 %), Dělnická strana sociální spravedlnosti (2,8 %), Česká pirátská strana (2,6 %), Suverenita - Blok Jany Bobošíkové (2,1 %) a Starostové a nezávislí (1,8 %). V druhém průzkumu nad 1 % hlasů získaly Suverenita (3,2 %), Strana zelených (2,8 %), Úsvit přímé demokracie (2,7 %), Česká pirátská strana (2,4 %), LEV 21 (2,0 %). Podle čtvrtého průzkumu by nad 3 % hlasů získaly Úsvit (3,7 %) a Suverenita SBB (3,3 %). Těsně pod hranicí 3 % by zůstali Piráti, Svobodní, DSSS a LEV 21.\n\nPo volbách nastala situace, kdy se stala česká parlamentní scéna značně nepřehlednou a roztříštěnou. Na parlamentní půdu poslaly volební výsledky řadu nových hráčů, některé dokonce ve velmi silné pozici (hnutí ANO Andreje Babiše získalo přes 18,5 % hlasů, Úsvit Tomia Okamury téměř 7 %). Na druhou stranu citelně oslabily obě velké strany, jejichž soupeření i občasné pragmatické spojenectví se stalo osou stranického systému v České republice od dob jejího vzniku. ČSSD získala necelých 20,5 % hlasů, což jí sice zajistilo vítězství v těchto volbách, ale oproti očekávání, předvolebním průzkumům veřejného mínění i oproti dosavadním volebním výsledkům této strany se jednalo o překvapivě nízký zisk. ODS získala v těchto volbách 7,72 % a pouhých 16 křesel. Nově zvolený poslanec a pozdější předseda této strany Petr Fiala prohlásil: \"ODS, jak jsme jí dosud znali, přestala existovat.\"\n\nKSČM oproti předchozímu volebnímu období mírně posílila na bezmála 15 % a stala se třetí nejsilnější stranou. TOP 09 získala 12 %, což sama považovala vzhledem ke svému ostře neoliberálnímu proreformnímu kursu v Nečasově vládě za relativní úspěch. Do parlamentních lavic se po předchozím mimoparlamentním období vrátila KDU-ČSL (6,78 %). Tomio Okamura svou novou formaci Úsvit přímé demokracie dosáhl 6,9 % zastoupení ve Sněmovně.\n\nNesplnily se prognózy rekordního množství propadlých hlasů. Mimoparlamentními stranami se stala Strana zelených (3,2 % hlasů), Piráti (2,7 % hlasů) a Strana svobodných občanů (2,5 % hlasů). Překvapením byl nízký zisk SPOZ, která přitom byla páteří dosavadní (parlamentem nepodpořené) vlády Jiřího Rusnoka s neskrývanou podporou prezidenta Miloše Zemana, stejně jako necelých 0,5 % hlasů pro hnutí Jany Bobošíkové HLAVU VZHŮRU podporované nepřímo Václavem Klausem.\n\nPrezident republiky svolal zasedání nově zvolené Poslanecké sněmovny na 25. listopadu. Toho dne 199 přítomných poslanců složilo ústavní slib.\n\nZ povolebních jednání vzešla vládní koalice ČSSD, ANO a KDU-ČSL, která se opírá o většinu 111 poslanců z 200. Vláda byla jmenována prezidentem Milošem Zemanem 28. ledna 2014 a byla podpořena sněmovnou při hlasování o důvěře vládě 18. února 2014.\n\n\n\n"}
{"id": "928544", "url": "https://cs.wikipedia.org/wiki?curid=928544", "title": "Národní park Pico da Neblina", "text": "Národní park Pico da Neblina\n\nNárodní park Pico da Neblina je národní park rozkládající se na severu Brazílie ve státě Amazonas, těsně při hranici s Venezuelou. Z venezuelské strany k němu přiléhá tamější národní park Serranía La Neblina.\n\nNárodní park Pico da Neblina vznikl v roce 1979. S rozlohou 22 200 km² patří k největším brazilským národním parkům. Byl pojmenován po nejvyšší brazilské hoře Pico da Neblina (2994 m. n. m.), jež leží v parku na brazilsko-venezuelské hranici a patří k tepui, stolovým horám Guyanské vysočiny. V těsném sousedství Pico da Neblina se nachází i druhá nejvyšší brazilská hora Pico 31 de Março.\n\nÚzemí parku pokrývá hustý Amazonský prales, nicméně v horských partiích se najdou i odpovídající formy vegetace. Také zvířena parku je velmi rozmanitá, žijí zde i některé zvláštní druhy, jako neblinský uakari (\"Cacajao hosomi\") či skalňák oranžový (\"Rupicola rupicola\").\n\nNárodní park Pico da Neblina se nachází v jedné z nejvlhčích oblastí Amazonie, s roční výší srážek 4000 mm.\nVzhledem k tomu, že park leží na území kmene Janomamů, je pro jeho návštěvu zapotřebí zvláštní povolení. V parku není žádná turistická infrastruktura a přístup k němu je značně obtížný.\n"}
{"id": "928546", "url": "https://cs.wikipedia.org/wiki?curid=928546", "title": "Intenzifikace rýže", "text": "Intenzifikace rýže\n\nIntenzifikace rýže () je metoda pěstování rýže vyvinutá francouzským Jezuitou jménem Henri de Laulanie v roce 1983 na Madagaskaru.\nPři využití menšího množství semen a méně vody se s ní bez použití chemikálií docílí vyšší úrody.\n"}
{"id": "928547", "url": "https://cs.wikipedia.org/wiki?curid=928547", "title": "Horvát", "text": "Horvát\n\nPříjmení Horvát nosí více významných osobností:\n\n"}
{"id": "928549", "url": "https://cs.wikipedia.org/wiki?curid=928549", "title": "Ferdinand Rotter starší", "text": "Ferdinand Rotter starší\n\nFerdinand Rotter starší, plným jménem Ferdinand Amand Rotter či Ferdinand Amand Philipp Christoph Rotter (6. února 1808 – 3. dubna 1867 Králíky ), byl český a rakouský textilní podnikatel a politik německé národnosti, v 60. letech 19. století poslanec Českého zemského sněmu.\n\nFerdinand Rotter starší byl průmyslový textilní podnikatel a politik. Původně byl zemědělec a obchodník. V roce 1855 založil v Hořejším Vrchlabí spolu s Franzem Ritschelem přádelnu lnu, kterou v roce 1859 zcela převzala firma Ferdinand Amand Rotter & Söhne.\n\nJeho domovským městem byly Králíky, kde se podílel na vzniku bavlnářského průmyslu a tkalcovství. V období let 1844–1866 byl starostou Králík. Po obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v kurii venkovských obcí (volební obvod Žamberk – Králíky) do Českého zemského sněmu jako oficiální kandidát německého volebního výboru.\n\nZemřel roku 1867 a pak se vedení podniku ujal jeho syn Ferdinand Rotter (1831–1907). V rodinné firmě se angažoval i další syn Josef Emanuel Rotter (1835–1914), který také zasedal na zemském sněmu. Ferdinand Rotter starší je pohřben v rodinné hrobce z roku 1857 na králickém hřbitově (přesunuta sem ze staršího městského pohřebiště roku 1905). Roku 2013 památkově hodnotný objekt hrobky do svého majetku získalo město Králíky.\n"}
{"id": "928554", "url": "https://cs.wikipedia.org/wiki?curid=928554", "title": "Rotter", "text": "Rotter\n\nPříjmení Rotter nosí tyto osobnosti:\n\n\n"}
{"id": "928555", "url": "https://cs.wikipedia.org/wiki?curid=928555", "title": "Hiromi", "text": "Hiromi\n\nHiromi je japonské křestní jméno užívané pro muže i ženy.\n\n\n"}
{"id": "928556", "url": "https://cs.wikipedia.org/wiki?curid=928556", "title": "Josef Horák", "text": "Josef Horák\n\nJosef Horák může být:\n\n"}
{"id": "928557", "url": "https://cs.wikipedia.org/wiki?curid=928557", "title": "Pavel Horák", "text": "Pavel Horák\n\nPavel Horák může znamenat:\n\n"}
{"id": "928558", "url": "https://cs.wikipedia.org/wiki?curid=928558", "title": "Ludvík V.", "text": "Ludvík V.\n\nLudvík V. bylo jméno těchto panovníků:\n\n"}
{"id": "928560", "url": "https://cs.wikipedia.org/wiki?curid=928560", "title": "Tramvajová doprava v Liepāji", "text": "Tramvajová doprava v Liepāji\n\nTramvajová doprava v Liepāji existuje (jen s krátkými přerušeními provozu za válek) od roku 1899. Lotyšské město Liepāja má tak nejstarší síť elektrických tramvají v baltských státech. Od roku 1976 zůstává v Liepāji jediná tramvajová linka. Vede severojižním směrem, ze smyčky Grobiņas iela na severu, ležící u závodu \"Liepājas Metalurgs\" (za sovětských dob \"Sarkanais M.\", tedy \"Rudý M.\"), přes střed města a okolo ústředního hřbitova, kde mine smyčku Vaiņodes iela, do sídliště Ezerkrast 2 na jihovýchodě města. Do května 2013 byla ukončena ve smyčce Vaiņodes iela a měřila 6,9 km. Dne 29. května 2013 byla dána do provozu odbočka prodlužující trať na jejím jižním konci. Dopravu provozuje společnost SIA „Liepājas tramvajs“. \n\nProvoz je jediný v Lotyšsku s rozchodem 1000 mm a jediný, který (od roku 1961) používá pantografový sběrač (ostatní dva - Riga a Daugavpils - jsou na rozchodu 1524 mm a používají tyčový sběrač s botkou). Napájení je napětím 600 V DC pomocí vrchního vedení.\n\nAutobusovou městskou dopravu, spolu s dopravou příměstskou a dálkovou, provozuje jiná společnost, „Liepājas autobusu parks (LAP)“. Systém MHD je zastřešen městskou agenturou „Liepājas sabiedriskais transports (LST)“.\n\nRada města, tenkrát nazývaného Libava, německy Libau, rozhodla 22. srpna 1896 o postavení linky elektrických tramvají. V soutěži o stavbu dráhy vyhrála firma Nürnberger Continental-Gesellschaft für Elektro-Unternehmen. 14. prosince 1896 podepsali starosta Adolphi a zástupce vítězné společnosti Manaschewitsch smlouvu, podle níž firma obdrží na 40 let právo k provozování pouliční dráhy. Město získalo právo k odkupu dráhy po 20 letech. Celková délka obou tras, které měly být postaveny, činila 10,42 km.\n\nZkušební jízdy začaly 14. září 1899 a pravidelný provoz 26. září 1899. Od 14. října 1899 byly v provozu dvě linky: „bílá“ k válečnému přístavu Karosta a „zelená“ k nádraží. V listopadu 1899 byly obě linky prodlouženy do starého města (Siena tirgus).\n\nNa konci června 1941 byl provoz kvůli bombardování města ustupujícími německými jednotkami přechodně zastaven. V půli července 1941 byl obnoven, avšak úsek vedoucí ulicí Peldu byl uzavřen a kolejový materiál použit k opravě ostatních tratí. V roce 1944 bylo trakční vedení zkonfiskováno nařízením německé okupační moci, provoz byl tedy podruhé zastaven, ale již 7. listopadu 1945 mohl být obnoven.\n\nV roce 1950 začala stavba nové trati, která spojila střed města s cukrovarem ve Ventspilské ulici. Spoje této trati obdržely číslo linky 3. Kvůli nízkému využití však byla linka již v roce 1953 zastavena.\n\nV roce 1961 byly tyčové sběrače nahrazeny pantografovými. Trakční vedení bylo přestavěno během jediného dne 17. října 1961, aby 18. října mohly provoz převzít tramvaje s pantografy.\n\nDne 23. července 1972 byla tramvajová trať prodloužena ze starého města jižním směrem po ulici Klaipedské (\"Klaipēdas iela\") k ústřednímu hřbitovu, čímž se délka sítě významně zvětšila. Na novou konečnou byly zavedeny linky 1 a 2. Tím vznikl nedostatek vozidel a 6. října 1972 byl zastaven provoz linky 4 k válečnému přístavu.\n\nDne 10. října 1973 byli zrušeni průvodčí a 15. března 1976 bylo zavedeno placení jízdného pomocí předem zakoupených jízdenek. \n\nDne 25. března 1976 byl bez předchozího oznámení ukončen provoz linky 2 jezdící ulicí Rainisovou (\"Raiņa iela\") a ulicí \"Baseina\" kvůli akutnímu nedostatku provozuschopných vozidel; již nebyl nikdy obnoven. \n\nDne 29. května 2013 bylo dáno do provozu prodloužení trati od křižovatky ulic Klaipedské s ulicí Tukumskou (před smyčkou u ústředního hřbitova) do sídliště Ezerkrast 2 ulicemi Tukumskou, Ventskou a Mirdzy Ķempe (\"Tukuma iela, Ventas iela, Mirdzas Ķempes iela\"). Krátký úsek k dosavadní smyčce zůstal bez provozu.\n\nCelá síť je od sedmdesátých let 20. století dvojkolejná a úseky trati jsou převážně vedeny po jedné straně ulice. Před prodloužením z roku 2013 byla trať na obou koncích ukončena smyčkami, které jsou umístěny na travnatých prostranstvích a jsou bez předjízdných kolejí; výhybky, vesměs jednojazykové, tedy byly do té doby jen ve vozovně a ve vjezdu do ní.\n\nNa novém úseku do sídliště Ezerkrast 2 je použit v každém uličním úseku jiný způsob vedení: v ulici Tukumské na zvláštním tělese po jedné straně ulice, v užší ulici Ventské v úrovni vozovky středem a na širokém bulváru Mirdzy Ķempe na zvláštním tělese uprostřed. Jsou zde vloženy čtyři běžné dvoujazykové výhybky: dvě na odbočení z ulice Klaipedské, dvě k vytvoření krátké předjízdné koleje ve smyčce Mirdzas Ķempes iela. V té je také sociální zázemí pro řidiče i pro řidiče autobusů, které zde rovněž mají obratiště a uvnitř smyčky odstavnou plochu. Měnírna byla vybudována v ulici Tukumské u křižovatky s ulicí Ventskou.\n\nStále je užívána původní vozovna z doby zahájení provozu v ulici Rižské (\"Rīgas iela\") poblíž železniční stanice. Kvůli omezeným prostorovým poměrům zasahuje zhlaví vozovny až do protilehlé ulice Baseina a po ní pokračuje manipulační kolej, která je pravděpodobně jediným dochovaným zbytkem zaniklých tratí. Zatahování vozů se děje pouze ve směru z centra, a to tak, že vůz odbočí vlevo do ulice Baseina a přes Rižskou ulici couvá do vozovny. Vyjiždí se opačným postupem směrem na sever. Propojka mezi oběma traťovými kolejemi umožňuje zajet i od severu, ale jen čelem vozu dovnitř. \n\nV historii tramvajového provozu v Liepāji byla nasazena vozidla těchto výrobců: Herbrand, Fenix, Gotha a ČKD Tatra. První motorové vozy vozy nesly čísla 1 až 9 a byly vyrobeny u Waggonfabrik P. Herbrand & Cie. v Kolíně nad Rýnem. I sedm dalších motorových vozů (č. 10 až 16) získaných v roce 1903 vyrobil Herbrand, v roce 1907 pak další dva (č. 17 a 18) a do roku 1914 ještě vůz č. 19. Kromě nich bylo nasazováno 14 vlečných vozů, z toho šest otevřených a osm uzavřených.\n\nPo vypuknutí první světové války se rozvoj vozidlového parku zastavil. Po ní, v době nezávislého Lotyšska, kdy město obdrželo současný lotyšský název Liepāja, byla používána stále tatáž vozidla. Jejich stav se zhoršoval i přes neustálé opravy. Po druhé světové válce sestával vozový park nyní již sovětského města nadále z vozů Herbrand, opatřených tehdy čísly 101 až 119. Dvanáct z nich dostalo nové vozové skříně v dobovém slohu. Kromě toho bylo mezi lety 1949 a 1956 postaveno několik nových vozů na základě dvojkolí a skříní z Kaliningradu (jmenovitě vůz 122). Všechny vozy měly tyčové sběrače, stejně jako v provozech Rīga a Daugavpils.\n\nMezi lety 1957 a 1962 byly dodávány do Liepāje vozy Gotha s pantografovými sběrači. Vedle osmi motorových vozů Gotha T57 (čísel 125 až 132), třinácti Gotha T59E (č. 133 až 145) a osmi Gotha T2-62 (č. 146 až 153) přišlo osm vlečných vozů V57 (číslovaných jako 15 až 22), tři V59E (č. 23 až 25) a sedm B2-62 (č. 26 až 32).\n\nPo zastavení produkce tramvají Gotha v roce 1966 byl vozový park rozšiřován tramvajemi československými. Od roku 1976 do 1979 bylo dodáno 15 vozů T4SU (č. 201-215), v letech 1983 až 1988 22 vozů typu KT4SU (č. 216 až 235, přičemž čísla 220 a 221 byla přidělena dvakrát).\n\nV roce 2000 začaly nákupy použitých vozidel z měst někdejší NDR. Celkem bylo získáno 12 vozů typu Tatra KT4D vyrobených na počátku 90. let: v roce 2000 tři vozy z Chotěbuzi (č. 236 až 238), v roce 2001 jeden vůz z Gery (č. 239), v letech 2003 a 2005 po čtyřech vozech z Erfurtu (č. 240 až 247).\n\nDne 3. září 2009 zcela vyhořel vůz KT4D č. 242 (pocházející z Erfurtu).\nOd té doby má provoz v Liepāji ve stavu 16 vozů typu Tatra KT4 (č. 229 až 247 kromě 230, 232, 242), z toho je pět vozů sem původně dodaných a 11 koupených z druhé ruky z Německa. Jsou opatřeny spřáhly Scharfenberg nejednotného provedení.\n\nZ nátěrů tramvajových vozidel nelze usoudit na městské barvy; všechna jsou opatřena reklamním nátěrem. Není-li dočasně pro některé vozidlo reklamní využití, zůstane bílé. Městské autobusy společnosti LAP, pokud byly pořízeny jako nové, jsou jednobarevně zelené.\n\nTramvaje jezdí zhruba od páté hodiny ranní do půlnoci, noční provoz není zaveden. V pracovní den je po prodloužení trasy od rána do večera potřeba 10 vozů jezdících sólo v neměnném intervalu 7 minut; dopravní špičky nejsou ošetřeny. Před prodloužením trasy to bylo 7 vozů. V sobotu a neděli je vypravováno 8 vozů, jízdní řád je pro oba dny stejný.\n\nJízdenky vydává společně pro celou MHD agentura LST. Jízdenky pro jednotlivou jízdu se zakupují předem (v kioscích, některých obchodech, na obchodním místě přepravce nebo u řidiče), cena činí (2013) 0,40 Ls; svazeček 10 jízdenek se prodává za 3,80 Ls. Po nástupu do vozidla cestující jízdenku znehodnotí ve znehodnocovači. Znehodnocovač vyznačí na jízdenku číslo vozu, datum a čas. Jsou zavedeny též SMS jízdenky. Přirážka za jízdu bez platné jízdenky činí 5 Ls. Jízdenky jsou provedeny barevně pestře; v roce 2010 bylo na přední straně zobrazeno Růžové náměstí (Rožu laukums), v roce 2011 schema linkového vedení na pozadí plánu města.\n\n"}
{"id": "928561", "url": "https://cs.wikipedia.org/wiki?curid=928561", "title": "Marilyn Crispell", "text": "Marilyn Crispell\n\nMarilyn Crispell (* 30. března 1947 Filadelfie, Pensylvánie) je americká klavíristka a hudební skladatelka. Studovala na New England Conservatory a během osmdesátých a devadesátých let hrála ve skupině Anthonyho Braxtona. V roce 2012 nahrála společné album s Markem Dresserem a Gerry Hemingwayem, na kterém hráli hudbu Anthonyho Braxtona. Během své kariéry spolupracovala i s dalšími hudebníky, mezi které patří Evan Parker, Reggie Workman, Paul Motian nebo Gary Peacock.\n\nDne 20. října 1984 vystoupila spolu s klarinetistou Anthony Braxtonem na XV. Mezinárodním jazzovém festivalu v Praze na závěr festivalového koncertu v Lucerně.\n"}
{"id": "928562", "url": "https://cs.wikipedia.org/wiki?curid=928562", "title": "Mýtnice (Nemanice)", "text": "Mýtnice (Nemanice)\n\nMýtnice () je český název zaniklé vesnice, která stávala na svahu nad Nemanickým potokem při křižovatce silnic z Novosedel na Vranov a též již zaniklý Grafenried. Lokalita se nachází nedaleko Nemanic v okrese Domažlice v Plzeňském kraji. Okolo místa, kde ves stávala, vede cyklotrasa 36.\n\nMýtnice vznikla někdy v 17. století a název je odvozen od místa, kde se vybíralo mýto. Až do roku 1764 totiž stála na hranici. Nedaleký Grafenried pak nebyl ani na českém území. Před začátkem druhé světové války ve vsi stálo 34 domů, po odsunu Němců a vytvoření hraničního pásma v padesátých letech dvacátého století byla většina stavení srovnána se zemí. Zbytek vsi byl zbořen při rozšiřování hraničního pásma v sedmdesátých letech dvacátého století. Po sametové revoluci došlo k obnovení pamětního křížku v místech zaniklé vsi. Ve spodní části se v křovinách dochovaly základy staveb.\n\n"}
{"id": "928563", "url": "https://cs.wikipedia.org/wiki?curid=928563", "title": "Jiří Horáček", "text": "Jiří Horáček\n\nJméno Jiří Horáček označuje více osob:\n\n"}
{"id": "928564", "url": "https://cs.wikipedia.org/wiki?curid=928564", "title": "STZ", "text": "STZ\n\nSTZ a.s., dříve CAMPASPOL a.s., je česká společnost, jejíž zaměstnanci se zabývali zpracováním olejnin a výrobou pracích prášků.\n\nSpolečnost vydala listinné akcie na majitele, které zakladatel Spolek pro chemickou a hutní výrobu převedl na Euro Capital Alliance LTD, která je 25. ledna 2007 převedla na společnost Via Chem Group. V srpnu 2007 byl za 81 milionů korun zakoupen 100 % podíl ve společnosti Oleofin, ještě téhož roku byla k této investici vytvořena opravná položka ve výši 51 milionů korun. 1. prosince 2008 společnost STZ převzala od společnosti Setuza zaměstnance zabývající se zpracováním olejnatých semen na oleje a FAME a výrobou pracích prášků formou práce ve mzdě pro obchodní firmu Oleofin. Na základě smlouvy ze dne 7. září 2009 získala STZ od J&T Banky úvěr ve výši 284 milionů korun, za který se zaručila společnost Via Chem Group. K 31. prosinci 2009 měla STZ pohledávku 200 milionů korun za maltskou Pembroke Trading a 183 milionů korun za Plenty s.r.o., k oběma byla tvořena opravná položka ve výši 50 %. K 30. červnu 2010 byla většina činností převedena na společnost Lisovna Ústí nad Labem, jejímž jediným akcionářem byl Ivo Hala.\n\n6. září 2010 podala společnost E.ON Energie na STZ insolvenční návrh kvůli neuhrazeným fakturám za dodávku elektřiny v srpnu-říjnu 2009, ve kterém jako dalšího věřitele označila společnost Moravia Energo. O několik dnů později k řízení přistoupil ještě věřitel ZEMKA Praha. 1. prosince 2010 byl prohlášen úpadek mateřské skupiny Campaspol Holding, na návrh jediného akcionáře Petra Lísky byla insolvenční správkyní ustanovena Vladimíra Jechová Vápeníková. Na základě žádosti samosoudkyně Renaty Zlámalové určil 16. prosince 2010 Milan Kohoutek, předseda Krajského soudu v Ústí nad Labem, Vladimíru Jechovou Vápeníkovou insolvenční správkyní STZ, následující den prohlásil soud na majetek STZ konkurz.\n"}
{"id": "928565", "url": "https://cs.wikipedia.org/wiki?curid=928565", "title": "Barí, syn Kazanův", "text": "Barí, syn Kazanův\n\nBarí, syn Kazanův (1917, Baree, Son of Kazan) je dobrodružný román amerického spisovatele Jamese Olivera Curwooda, který volně navazuje na jeho knihu \"Vlčák Kazan\" (1914, \"Kazan, the Wolf Dog\").\n\nKniha líčí osudy syna vlčáka Kazana, který je ještě jako štěně odloučen od své matky a je nucen se uprostřed kanadské severské divočiny postarat sám o sebe.\n\nJiž v přecházející knize o Kazanovi je popsáno, jak se Barí Kazanově družce Šedce narodil. V tomto volném pokračování příběhu je nejprve vylíčeno, jak Barí jako štěně poznává svět. Když mu jsou asi dva měsíce, popere se s mladou sovou, při které oba spadnou do potoka. Když se Barí vyškrábe na břeh, neví kde je a pustí se dolů po proudu, čímž se vzdaluje od svého doupěte. Má hlad, je mu zima, stýská se mu po matce a zranění, která utržil v zápase se sovou, jej bolí. Podaří se mu chytit tři raky a zmocnit se kořisti, kterou ulovil hranostaj, díky čemuž přežije. Postupně sílí a loví králíky. Když se dostane do kraje, kde do pastí loví míšenec Pierrot, je jako škodná jeho dcerou Nepísí (Vrbkou) postřelen do nohy. Uteče, ale začne se v něm probouzet pudy psích předků, touha se přátelit. Seznámím se s malým bobrem a zachrání mu život, když jej napadne liška.\n\nVrbku chce pro sebe získat Bush McTaggart, jednatel Společnosti Hudsonova zálivu (Hudson Bay Copany) na blízké stanici. Je to podlý muž, který je rozhodnut Pierrota vyhnat z jeho loveckého území, pokud mu dceru nedá. Vydá se do Pierotova srubu a přitom se mu podaří Barího chytit. Vrbka mu ho ale sebere s tím, že je to její pes. Když si McTaggart začne k Vrbce dovolovat, Barí ho napadne a kousne ho do ruky. McTaggart ho chce zastřelit, ale Vrbka ho zachrání. Když ji pak u lesní tůně McTaggart začne objímat, podaří se jí do něho strčit tak, že do tůně spadne. Následně Vrbka s Barím prchne do lesa a Barí začíná dívku zbožňovat. McTaggart dostane po Barího kousnutí do ruky otravu krve a Pierrot ho musí doprovodit na jeho stanici pro léky.\n\nPak Barí podlehne volání divočiny a prchne do lesa hledat si družku. Střetne se o ní v zápase s velkým šedým vlkem a byl by zvítězil, kdyb se na něho nevrhli ostatní členové smečky. Barímu se podaří uprchnout a vrátit se k Pierrotovi a Vrbce. Probudí se v něm ale nesmírná nenávist k vlkům.\n\nMcTaggart byl sice těžce nemocen ale uzdravil se. Když Pierrot odejde do stanice, tajně se vydá do jeho srubu a zastihne ta Vrbku samotnou. Střelí Barího, který se na něho vrhne, a pak chce Vrbku znásilnit. V tom se objeví Pierrot, dojde ke rvačce a McTaggart Pierrota zastřelí. Postřelený Barí se McTaggartovi zakousne do lýtka a umožní tak Vrbce uprchnout. Aby se jí McTaggart nezmocnil, skočí do řeky v propasti. McTaggart zahladí stopy a vrátí se na stanici.\n\nBarímu se ho podaří McTaggarta najít, začne ho pronásledovat a vykrádat mu pasti, až se od jedné chytí. Zachrání ho lovec Jim Carvel a Barí tak najde nového pána. Po dlouhé cestě se oba vrátí do Pierrotova kraje a Barí zde najde Vrbku živou. Po skoku do propasti jí z řeky zachránil jeden starý Indián. Vrbka a Carvel se do sebe zamilují a Carvel se rozhodne, že McTaggarta zabije. Vrbka pošle McTaggartovi do stanice vzkaz, že je naživu, aby si pro ní přišel. McTaggart je Vrbkou zcela posedlý, skutečně přijde a Barí jej zadáví.\n\n\n"}
{"id": "928566", "url": "https://cs.wikipedia.org/wiki?curid=928566", "title": "Jabkenický potok", "text": "Jabkenický potok\n\nJabkenický potok je levostranný přítok říčky Vlkavy v okresech Nymburk a Mladá Boleslav, ve Středočeském kraji. Délka toku činí 13,6 km. Plocha povodí měří 33,6 km².\n\nPotok pramení v lesích Jabkenické plošiny západně od obce Seletice. Po asi 2 kilometrech a přibrání několika drobných přítoků vstupuje do Jabkenické obory a přírodního parku Jabkenicko, kde napájí soustavu větších rybníků v pořadí \"Křinecký, Vidlák\" (největší, plocha 7 ha), \"Hradecký, Štičí\" a \"Mlýnský\", který leží již vně obory. V oboře též přijímá několik přítoků: např. do rybníku Vidlák přitéká jeden poměrně dlouhý bezejmenný přítok, na kterém leží několik malých rybníků a u Hradeckého rybníka na jednom krátkém přítoku leží na velmi malé ploše hustá kaskáda malých nádrží. Po opuštění obory a Mlýnském rybníku protéká potok Jabkenicemi a za nimi napájí \"Záhumenní rybník\". Po dalších asi 1,8 km mění potok směr z převážně západního na převážně jižní a u Rejšic napájí náhonem \"Rejšický rybník\". Poté tok opět mění směr na západní, když v ohybu přijímá svůj nejvýznamnější přítok, \"Boží vodu\", na kterém je další soustava rybníků různých velikostí. Dále u Smilovic potok napájí \"Smilovický rybník\" a po další zatáčce o 90° se mezi Újezdem a Újezdcem vlévá do Vlkavy. Jabkenický potok nejprve protéká mělkým údolím, po opuštění obory pak rovinatou krajinou zemědělského charakteru. Kromě počátečního úseku je tok regulován.\n\n"}
{"id": "928567", "url": "https://cs.wikipedia.org/wiki?curid=928567", "title": "Demagog.cz", "text": "Demagog.cz\n\nDemagog.cz je studentský projekt, jehož cílem je kontrola faktických tvrzení, která zazní v politických televizních debatách. \n\nDemagog.cz vznikl v únoru 2012 a přímo navazuje na slovenskou verzi projektu – Demagog.sk. Ten vznikl jako dobrovolná a nezávislá iniciativa Mateja Hrušky a Ondreje Luntera, studentů Masarykovy univerzity v Brně. I díky jejich studiu v Brně bylo jen logické, že se projekt přenesl do českých souvislostí.\n\nProjekt je nepřímo inspirován americkými \"factcheckovými\" portály Politifact.com a Factcheck.org, z nichž první zmiňovaný byl za svou činnost oceněn Pulitzerovou cenou. Daný styl výběru, zpracování a hodnocení výroků je ovšem unikátní a mimo Česko a Slovensko nemá obdobu jinde na světě.\n\nProjekt Demagog.cz je zcela neziskový. Není finančně navázán na žádnou politickou stranu či politickou zájmovou skupinu. Pro zajištění nezávislosti a udržitelnosti je financován z více zdrojů. \n\nČást prostředků tvoří grantová podpora programu Mládež v Akci a Open Society Fund Praha. Další zdroje finančních prostředků pochází z účasti v řadě soutěží jako Restart Česko či novinářská cena Googlu a v neposlední řadě také z individuální podpory čtenářů a podporovatelů projektu.\n\nHospodaření projektu Demagog.cz lze sledovat na transparentním účtu.\n\nDemagog.cz je dobrovolnickým projektem. V současné chvíli se na jeho vedení podílí pětice členů Rady Demagog.cz (Jan Tvrdoň, Zdeněk Jirsa, Pavlína Škromachová, Veronika Šiková a Petr Gongala). Každodenní činnost projektu je zajišťována přibližně dvaceti dobrovolnými stážisty, studenty Masarykovy univerzity a jiných českých či slovenských škol. \n\nNáplní práce metodologa je v první řadě dohled nad správností ověřovacího postupu a výsledného hodnocení faktických výroků. Jinými slovy metodolog představuje poslední instanci před publikováním ověřovaných výroků.\n\nHlavním metodologem projektu je Petr Gongala.\n\nÚkolem experta je výběr faktických výroků z ověřované diskuze a jejich následné rozdělení mezi analytiky. Expert se také sám podílí na ověřovacím procesu a následné kontrole výroků.\n\nTuto činnost zajišťují v současné době tři experti Jan Tvrdoň, Ivana Procházková a Pavlína Škromachová.\n\nÚkolem analytika je analyzování faktických výroků vybraných experty. Tato činnost zahrnuje dohledávání relevantních informací z důvěryhodných zdrojů, posuzování těchto informací ve vztahu k výroku a následné vyhodnocení výroku.\n\nTermín \"factcheck\" znamená ověřování pravdivosti faktických vyjádření politiků. Sledování jsou pouze ověřitelná tvrzení politiků, tedy ta zakládající se na faktech v různých podobách, ať už jsou těmito fakty numerické informace, minulé činy dané osoby (např. hlasování o zákonech nebo vyjádření), nebo historické události.\n\nV dané debatě jsou vybírány všechny faktické výroky politiků, nelze tedy vyloučit, že některá tvrzení se mohou jevit jako banální či nedůležitá. Není však možné je z hodnocení vyloučit z důvodu zajištění nestrannosti a objektivnosti. Nelze proto tedy svévolně srovnávat jednotlivá tvrzení či politiky mezi sebou navzájem.\n\nKategorie neověřitelných tvrzení jsou rovněž považována za faktická (vycházející z faktů), ke kterým ovšem nebylo možné dohledat žádný veřejný zdroj, který by dané tvrzení potvrzoval nebo vyvracel.\n\nJakýkoli souhrn hodnocení je možné vztahovat právě jen na tato tvrzení, ne na celkový projev politiků.\n\nPro hodnocení výroků jsou vytvořeny 4 základní kategorie:\n\nPoužití správné informace ve správném kontextu.\n\nTato tvrzení nejsou v souladu s veřejně dostupnými čísly nebo informacemi o nějakém konání, respektive nekonání; nebo dané tvrzení nepotvrzuje žádný dostupný zdroj (pro případy, kdy se liší způsob výčtu daného ukazatele).\n\nV této kategorii nejde o umístění mezi póly pravda a nepravda, ale spíše o zhodnocení jejich rozumnosti (dokazatelnosti), respektive nerozumnosti.\n\n- Případy porovnávání, které není možné považovat za přiměřené na základě dostupných informací.\n- Dávání informace do jiného kontextu, než ve kterém měla původně sloužit; vytrhávání z původního kontextu.\n\nV případě, že není možné najít zdroj tvrzení, respektive není možné ho na základě žádných informací potvrdit či vyvrátit.\n\nNejsou hodnocena politická prohlášení, hodnotící soudy a predikace dopadů nějakých opatření (např. opatření vlády XY je dobré, neboť způsobí růst zaměstnanosti). Je to proto, že při hodnocení ideologických či normativních soudů, která nejsou postavena na jasných a doložitelných faktech, bychom se sami museli uchylovat k metodám, které by již nebylo možné označit za objektivní a nestranné.\n\n\nOd svého založení se projektu podařilo získat již několik ocenění:\n\nNovinářská cena 2012: \"Cena za inovativní občanskou online žurnalistiku\".\n\nReStart Česko: \"Online řešení pro společenskou změnu\" – Cena za 3. místo.\n\nKřišťálová lupa 2012: \"Projekt roku\" – 3. místo.\n\nKřišťálová lupa 2015: \"Veřejně prospěšná služba\" – 2. místo.\n\nServer Demagog.cz byl v minulosti opakovaně kritizován za jednostranné či manipulativní posuzování některých výroků. Radek John zaslal portálu otevřený dopis ohledně analýzy jeho vystoupení v pořadu Otázky Václava Moravce, rozbor hodnocení vystoupení Martina Konvičky v pořadu Hyde park (pořad) následně publikoval na blogu Radim Valenčík. Analýzy serveru kritizoval i mluvčí Prezidenta České republiky Jiří Ovčáček v článku deníku Echo24. Někteří kritici také rozporují nezávislost projektu částečným financováním z prostředků Nadace Open Society Fund Praha.\n\nOd května 2013 zavedl Demagog.cz pro své návštěvníky novou webovou službu. Aplikace Ověř to! umožňuje ověření jakéhokoli výroku politiků, který se objeví ve veřejném prostoru a čtenáře zaujme. \n\n\"\"Funguje to jednoduše, jakmile vidíte něco podezřelého, označíte daný výrok myší a odešlete do databáze serveru Demagog.cz. Poté proběhne na webu veřejné hlasování, kde sami čtenáři rozhodnou čím se analytici Demagog.cz budou zabývat...\"\"\n\n"}
{"id": "928572", "url": "https://cs.wikipedia.org/wiki?curid=928572", "title": "Pila (Lučina)", "text": "Pila (Lučina)\n\nOsada Pila () stávala v lesích mezi rovněž zaniklými sídly Mýtnice a Úpor v bažinaté pramenné oblasti přítoku Nemanického potoka. Po administrativní stránce spadala pod Lučinu (dříve Grafenried).\n\nOsada byla postavena spolu s pilou, která jí dala název, přímo na břehu potoka. Až do roku 1764 stála v Bavorsku, po úpravách hranic připadl Čechám. Před druhou světovou válkou je zde uváděno 27 stavení, po odsunu Němců byla dosídlena jen minimálně. Na počátku padesátých let dvacátého století po zřízení hraničního pásma byla definitivně vysídlena a srovnána se zemí. Do současnosti dochované základy budov jsou zarostlé. Její existenci připomíná litinový křížek obnovený po roce 1990.\n\n"}
{"id": "928575", "url": "https://cs.wikipedia.org/wiki?curid=928575", "title": "Marian McPartland", "text": "Marian McPartland\n\nMarian McPartland, OBE (20. března 1918 Slough, Anglie − 20. srpna 2013 New York) byla britská jazzová klavíristka. Na klavír začala hrát již jako dítě a později mimo klavíru studovala i klasickou hudbu a hru na housle. V roce 1938 začala vystupovat s kapelou Billy Mayerl's Claviers a v roce 1944 se poprvé setkala se svým pozdějším manželem, kornetistou Jimmy McPartlandem. V roce 2000 získala ocenění NEA Jazz Masters. Během své kariéry spolupracovala s dalšími hudebníky, mezi které patří George Shearing, Helen Merrill, Alice Coltrane nebo Bill Evans. Zemřela přirozenou smrtí ve svých pětadevadesáti letech.\n"}
{"id": "928577", "url": "https://cs.wikipedia.org/wiki?curid=928577", "title": "Anton Rösler", "text": "Anton Rösler\n\nAnton Rösler (30. ledna 1813 Nové Město pod Smrkem – 7. srpna 1880 Ústí nad Labem) ,byl český stavební podnikatel a politik německé národnosti, v 2. polovině 19. století starosta Ústí nad Labem a poslanec Českého zemského sněmu.\n\nByl synem Franze Röslera, starosty Nového Města pod Smrkem. Anton absolvoval gymnázium a několik semestrů práva na Karlo-Ferdinandově univerzitě v Praze. Roku 1840 nastoupil jako hospodářský správce hraběte Nostitze v Průhonicích u Prahy a na panství Žernoseky. Od roku 1843 působil v Trmicích jako úředník pozemkových knih, substituce horního soudu a kostelních počtů na Nostitzově panství. Zhruba od roku 1846 sídlil v Dubicích (do Trmic dojížděl).\n\nRoku 1847 si za manželku vzal Augustu, dceru významného ústeckého měšťana, radního a velkoobchodníka Ignaze Klepsche. Do Ústí se pak manželé přestěhovali roku 1851. Založil si zde obchod s uhlím. Brzy se majetkově vzmohl a stal se největším stavebním podnikatelem a vlastníkem nemovitostí v tomto městě. Jeho iniciativou vznikly například činžovní domy v tehdejší Labské, nyní Pražské, ulici, na předměstí Neustadt (mezi pozdější budovou divadla a areálem chemičky) a v Krásném Březně. Roku 1866 nechal v Ústí zbudovat první třípatrový dům (čp. 856, nazývaný \"Hohes Haus\").\n\nAktivní byl i v komunální politice. Od 50. let 19. století zasedal v městské radě a 26. května 1859 se stal i starostou Ústí nad Labem. Za jeho působení došlo k velkému rozvoji města, byly vydlážděny městské ulice a zlepšil se pořádek veřejných prostranství. Založil spolek pro zkrášlení města, obecní spořitelnu, jatka a dvouletou průmyslovou školu. Ve funkci setrval do 20. října 1864. Členem městské rady byl do roku 1867 a až do smrti v roce 1880 zasedal v obecním výboru. Jeho jméno nesly ulice v Ústí a Krásném Březně.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl také zvolen v kurii venkovských obcí (volební obvod Ústí – Chabařovice) do Českého zemského sněmu jako nezávislý německý kandidát. Mandát obhájil v témže obvodě zemských volbách v lednu 1867 i v krátce poté konaných volbách v březnu 1867. Podle jednoho zdroje byl poslancem sněmu jen do roku 1868, ovšem v stenografických protokolech zemského sněmu se jako poslanec objevuje ještě v roce 1869. V době jeho poslanecké kariéry proběhla prusko-rakouská válka, při které skrz Ústí táhla četná vojska. Město bylo postiženo rekvizicemi, výpadky zásobování a epidemií cholery, při které zemřelo asi 100 lidí.\n\n"}
{"id": "928578", "url": "https://cs.wikipedia.org/wiki?curid=928578", "title": "Lakšárska Nová Ves", "text": "Lakšárska Nová Ves\n\nLakšárska Nová Ves je obec na Slovensku, leží v okrese Senica v Trnavském kraji. Žije zde obyvatel.\n\nV obci je římskokatolický barokní kostel svatého Vavřince, kaple svatého Šimona a Judy a barokní zvonice v části Mikulášov. \n\n"}
{"id": "928581", "url": "https://cs.wikipedia.org/wiki?curid=928581", "title": "Rösler", "text": "Rösler\n\nPříjmení Rösler nebo Rössler nosí tyto osobnosti:\n\n\n\n"}
{"id": "928583", "url": "https://cs.wikipedia.org/wiki?curid=928583", "title": "Mary Lou Williams", "text": "Mary Lou Williams\n\nMary Lou Williams (rodným jménem Mary Elfrieda Scruggs; 8. května 1910 Atlanta, Georgie − 28. května 1981 Durham, Severní Karolína) byla americká jazzová klavíristka. Měla deset sourozenců a na klavír začala hrát v útlém věku, za svůj největší vzor označovala Lovie Austin. Profesionálně začala vystupovat už v teenagerském věku a v roce 1925 hrála v kapele Duke Ellingtona. Během své kariéry spolupracovala i s dalšími hudebníky, mezi které patří Dizzy Gillespie, Buddy Tate nebo Cecil Taylor. V roce 1973 získala čestný titul na Fordham University, byla nominována na cenu Grammy a získala různá další ocenění. Zemřela na rakovinu močového měchýře ve svých jedenasedmdesáti letech.\n"}
{"id": "928584", "url": "https://cs.wikipedia.org/wiki?curid=928584", "title": "Seznam dílů seriálu Taková moderní rodinka", "text": "Seznam dílů seriálu Taková moderní rodinka\n\nToto je seznam dílů seriálu \"Taková moderní rodinka\". Americký komediální televizní seriál \"Taková moderní rodinka\" začala vysílat televize ABC 23. září 2009.\n\n<onlyinclude></onlyinclude>\n\n"}
{"id": "928585", "url": "https://cs.wikipedia.org/wiki?curid=928585", "title": "Štěpán II. z Medlova", "text": "Štěpán II. z Medlova\n\nŠtěpán II. z Medlova (1208–1256) byl moravský šlechtic z rodu pánů z Medlova.\n\nJeho otcem byl moravský šlechtic Štěpán I. z Medlova. Jestliže o otci existuje poměrně dosti písemných materiálů, o Štěpánovi II. jsou informace skoupé. Spolu se svým bratrem Jimramem I. z Medlova se stal zakladatelem rodu, který se psal \"\"z Pernštejna,\" \"z Bystřice,\" \"z Otaslavic,\" \"z Auešperka,\" \"z Kamene\"\" potažmo \"\"ze Zubštejna\"\" a \"\"z Jakubova\". \"\n\n"}
{"id": "928587", "url": "https://cs.wikipedia.org/wiki?curid=928587", "title": "Lovie Austin", "text": "Lovie Austin\n\nLovie Austin (rodným jménem Cora Calhoun; 19. září 1887 Chattanooga, Tennessee − 10. července 1972 Chicago, Illinois) byla americká klavíristka. Od počátku dvacátých let až do své smrti žila v Chicagu. Na počátku své kariéry hrála ve vaudevillském představení. Později hrála s vlastní kapelou a pracovala pro vydavatelství Paramount Records.\n\nKlavíristka Mary Lou Williams ji označila za svůj největší vzor.\n"}
{"id": "928592", "url": "https://cs.wikipedia.org/wiki?curid=928592", "title": "Úpor (Lučina)", "text": "Úpor (Lučina)\n\nOsada Úpor () stávala při cestě od Novosedel na Grafenried, nedaleko odbočky na Schwarzach. Po administrativní stránce spadala pod Lučinu (Grafenried). Místem, kde osada stála, vede odbočka z cyklotrasy 36 ke státním hranicím.\n\nOsada je poprvé zmiňována k roku 1619, kdy ještě stála v Bavorsku. Teprve po úpravě hranic v roce 1764 připadla do Čech. Před druhou světovou válkou se uvádí 38 stavení (i s jednotlivými částmi) a v nich 191 lidí, převážně německé národnosti. Po odsunu Němců sice došlo k částečnému dosídlení, ale v padesátých letech dvacátého století po zřízení hraničního pásma byl Úpor definitivně vysídlen a v letech 1960–1965 srovnán se zemí. Zbytky budov (povětšinou základy) jsou dnes zarostlé křovisky. Jedinou připomínkou osady je dnes litinový křížek, obnovený v 90. letech.\n\n\n"}
{"id": "928593", "url": "https://cs.wikipedia.org/wiki?curid=928593", "title": "Elchan Mammadov", "text": "Elchan Mammadov\n\nElchan Mammadov (* 26. února 1982 Baku, Sovětský svaz) je ázerbájdžánský zápasník–judista a sambista.\n\nSportovat začal v 6 letech. Nejprve se věnoval zápasu řecko-římskému, ale kvůli častým zraněním zápasu nechal. Od 13 let se věnoval sambu a judu současně. V roce 2004 reprezentoval Ázerbájdžán na mistrovství světa a Evropy v sambu, ale od roku 2005 se soustředil výhradně na judo. V judistické reprezentaci se prosadil v roce 2007 ve střední váze do 90 kg. Jeho osobním trenérem je Aganagı Safarov a Movlud Miralijev. V roce 2008 druhým si druhým místem na mistrovství Evropy v Lisabonu zajistil účast na olympijských hrách v Pekingu. Vypadl ve čtvrtfinále s Gruzíncem Irakli Cirekidzem. V roce 2012 se kvalifikoval na olympijské hry v Londýně, ale déle trvající problémy se shazováním váhy ho připravili o pěkný výsledek. Vypadl ve druhém kole s Korejcem Song Te-namem.\n\nOd roku 2013 startuje v polotěžké váze do 100 kg. Na mistrovství světa v Riu v témže roce získal pro Ázerbájdžán nečekaný první titul mistra světa v judu. V roce 2014 ho provázela série zranění. Obhajobu mistrovského titulu vzdal ve druhém kole kvůli levému kotníku. V roce 2016 se kvalifikoval na olympijské hry v Riu, ale v ázerbájdžánské nominaci musel ustoupit mladšímu Elmaru Gasimovovi.\n\n\n\n\n"}
{"id": "928594", "url": "https://cs.wikipedia.org/wiki?curid=928594", "title": "Resort sv. Markéty Prachatice", "text": "Resort sv. Markéty Prachatice\n\nResort sv. Markéty Prachatice, a.s., dříve Léčebné centrum sv. Markéty, a.s., je česká společnost ovládaná Ladislavem Markem.\n\n12. září 2001 založily město Prachatice, zastoupené starostou Janem Bauerem (ODS), a společnost PRACH-STAV, s.r.o. vlastněná podnikateli Pavlem Mádlem, Petrem Mádlem, Erikem Foltýnem a Vladimírem Kozlerem akciovou společnost Léčebné centrum sv. Markéty. Město Prachatice do společnosti vložilo nemovitosti oceněné znalcem Ladislavem Boškou na 8,1 milionů korun, společnost PRACH-STAV splatila peněžní vklad ve stejné výši. Společnost se tak stala vlastníkem pozemků o rozloze osm hektarů a několika budov.\n\n2. července 2004 rozhodla valná hromada společnosti o zvýšení základního kapitálů o 16,8 milionu korun. Akcie byly nabídnuty jedinému zájemci Ladislavu Markovi, který jejich upsáním získal majoritní podíl ve společnosti (50,9 %). V květnu 2005 byl prohlášen konkurs na majetek společnosti PRACH-STAV, její podíl ve společnosti Léčebné centrum sv. Markéty získala lichtenštejnská společnost Saar International Trust. V září 2008 byla uzavřena Smlouva o podmínkách poskytnutí dotace z Regionálního operačního programu NUTS II Jihozápad v částce cca 70 milionů korun na financování wellness centra. Zastupitelstvo Jihočeského kraje schválilo kofinancování projektu částkou 35 milionů korun. Výběrové řízení na generálního dodavatele stavebních prací vyhrála společnost Metrostav. Byla založena dceřiná společnost Wellness sv. Markéta a.s., která by měla wellness centrum po jeho dokončení provozovat. Dále společnost přijala krátkodobý úvěr od Rilon International Trust ve výši 10 milionů korun s úrokovou sazbou 6 % p.a.\n\nV roce 2009 došlo k navýšení vlastního kapitálu o 21 milionů korun a změně formy všech akcií na listinné akcie na majitele. Novým akcionářem se stala lichtenštejnská společnost Rilon International Trust Reg. zastoupená Markusem Manfredem Haslerem, která upsala akcie za 9,9 milionu korun. Město Prachatice se navýšení kapitálu neúčastnilo a jeho podíl poklesl na 15 %. K 31. prosinci 2016 činila kumulovaná ztráta společnosti 42 milionů korun.\n\n"}
{"id": "928595", "url": "https://cs.wikipedia.org/wiki?curid=928595", "title": "Penízovka vřetenonohá", "text": "Penízovka vřetenonohá\n\nPenízovka vřetenonohá (\"Gymnopus fusipes\") je houba z čeledě špičkovité (\"Marasmiaceae \"), řádu pečárkotvaré (\"Agaricales\"). Plodnice je jedovatá. Plodnice lze spatřit v červnu až listopadu.\n\nCOLYFU\n\nPodle EPPO je pro patogena s označením penízovka vřetenonohá (\"Gymnopus fusipes\") používáno více rozdílných názvů, například \"Collybia fusipes\" nebo \"Agaricus contortus\".\n\nAustrálie, Asie, Severní Amerika, Evropa.\n\nBěžný druh.\n\nPlodnice jednoletá, polokulovitý klobouk má průměr 3–9 cm, později vyrůstá v kuželovitý až plochý s nerovným okrajem. Povrch klobouku plodnice hladký, za vlhka slabě slizký, za sucha mírně rozpukaný. Červenohnědý až rezavě hnědý klobouk s lupeny bývá tuhý, s dlouhým červenohnědým třeněm. Třeň 5–12 cm vysoký, 0,8-2 cm tlustý, plný, šroubovitě pokroucený. Výtrusný prach je bílý. Plodnice vyrůstá na kořenových nábězích dřevin.\n\nPředevším dub, je uváděn i buk a listnaté dřeviny obecně.\nPlodnice u kmene.\n\nPenízovka kroucená (\"Rhodocollybia prolixa var. distorta\") – nejedlá.\n\nSaprofyt, parazit, způsobuje bílou hnilobu dřeva, lámavost větví, odumírání kořene, prosvětlení koruny. Ohrožení bezpečnosti na stanovišti.\n\nDříve považována za jedlou a tržní houbu. Nyní je považována za nejedlou až mírně jedovatou. Po konzumaci většího množství plodnic dochází k otravě.\n\nJednoleté, vějířkovité až růžicovité plodnice se vytvářejí v červnu až listopadu.\n\nV teplých oblastech Evropy, v listnatých lesích, dubohabrových hájích, šipákové a teplomilné doubravy, na nevápenatých půdách, v stromořadích, na pařezech a kořenech listnatých stromů.\n\n"}
{"id": "928597", "url": "https://cs.wikipedia.org/wiki?curid=928597", "title": "Česko na Halovém mistrovství světa v atletice 2008", "text": "Česko na Halovém mistrovství světa v atletice 2008\n\nHalového MS v atletice 2008 se ve dnech 7. – 9. března účastnilo 13 českých atletů (5 mužů a 8 žen). Třináctým členem reprezentačního týmu byla běžkyně Drahomíra Eidrnová, která byla případnou náhradnicí pro štafetový běh na 4×400 metrů. Šampionát se uskutečnil ve španělské Valencii v hale Luise Puiga.\n\nČeští atleti se z dějiště šampionátu vrátili bez medaile. S obdobnou bilancí se naposledy vrátila výprava z halového MS 1993 v Torontu. Kvůli zranění lýtkového svalu sedmiboj nedokončil Roman Šebrle, který odstoupil po páté disciplíně. Nejlepšího umístění dosáhla ženská štafeta v běhu na 4×400 metrů, která startovala ve složení Zuzana Bergrová, Denisa Ščerbová, Jitka Bartoničková a Zuzana Hejnová. Ve finále doběhly těsně pod stupni vítězů, na 4. místě. Sedmé místo obsadila tyčkařka Pavla Rybová. Do finále postoupila také výškařka Iva Straková, která skončila společně s Ariane Friedrichovou na děleném 8. místě. \n\nSedmiboj\n\n"}
{"id": "928598", "url": "https://cs.wikipedia.org/wiki?curid=928598", "title": "Jelly Roll Morton", "text": "Jelly Roll Morton\n\nJelly Roll Morton (rodným jménem Ferdinand Joseph LaMothe; 20. října 1890 New Orleans, Louisiana – 10. července 1941 Los Angeles, Kalifornie) byl americký klavírista. Na klavír začal hrát ve svých deseti a počátkem nového století absolvoval turné s vaudevillským představením. Později začal vystupovat jako sólový umělec a ve dvacátých letech s kapelou Red Hot Peppers. Koncem roku 1940 byl hospitalizován kvůli problémům s dýcháním. Zemřel v červenci 1941 ve svých padesáti letech. V roce 1998 byl uveden do Rock and Roll Hall of Fame.\n"}
{"id": "928600", "url": "https://cs.wikipedia.org/wiki?curid=928600", "title": "Elmar Gasimov", "text": "Elmar Gasimov\n\nElmar Gasimov (Gasymov) (* 2. listopadu 1990 Chyrdalan, Sovětský svaz) je ázerbájdžánský zápasník–judista.\n\nSe sambem/judem začínal v 7 letech v rodném Chyrdalanu. Připravuje se v Baku pod vedením Ali Darvišova a Farhada Mammadova. V ázerbájdžánské seniorské judistické reprezentaci se pohybuje od roku 2007. Od roku 2009 v polotěžké váza do 100 kg. V roce 2012 se kvalifikoval na olympijské hry v Londýně. V úvodním kole olympijského turnaje vyřadil nasazenou jedničku Kazachstánce Maxima Rakova a jeho cestu pavoukem zastavil až ve čtvrtfinále Korejec Hwang Hui-te. Obsadil konečné 7. místo.\n\nV roce 2016 se startoval na olympijských hrách v Riu jako nasazený judista číslo jedna. Na úvod ho čekal obhájce zlaté medaile Tagir Chajbulajev z Ruska, kterého po minutě boje strhnul technikou uki-waza na wazari a náskok udržel až do konce. V semifinále porazil na ippon technikou tani-otoši Ukrajince Artema Blošenka s postoupil do finále. Ve finále se utkal s Čechem Lukášem Krpálkem a hned na úvod s problémy ustál jeho výpad o-uči-gari. V dalších minutách zápas vyrovnal, ale Krpálek jeho pokusy o tani-otoši a uki-waza bez větších problému odrážel. Finále rozhodla jako již po několikáté v jejich vzájemném duelu Krpálkova lepší fyzická kondice. Čtvrt minuty před koncem kapituloval po Krpálkově o-uči-gari na ippon. Získal stříbrnou olympijskou medaili.\n\nElmar Gasimov je pravoruký judista, velmi silný v kontratechnikých (gaeši-waza) a v technikách strhů joko-sutemi-waza – sambistická verze strhu uki-waza připomínající kata-gurumu nebo strh tani-otoši.\n\n\n\n\n"}
{"id": "928601", "url": "https://cs.wikipedia.org/wiki?curid=928601", "title": "Wenzel Seifert", "text": "Wenzel Seifert\n\nWenzel Seifert (23. září 1813 Stod – 11. prosince 1889 Stod) byl český politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl poštmistr ve Stodu. Absolvoval školu technického směru a působil pak ve Stodu a okolí jako stavební mistr. Později nastoupil na pozici poštmistra, kterou zastával po více než 40 let. Angažoval se ve veřejném životě a zasloužil se o rozvoj rodného města. Podílel se na vzniku a následném řízení akciového pivovaru. Byl ředitelem stodské spořitelny a záložny. Dlouhodobě, až do doby dva roky před svou smrtí, zastával funkci okresního starosty. Za zásluhy mu byl udělen Řád Františka Josefa (rytířský kříž).\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Plzeň – Touškov – Stříbro – Stod) do Českého zemského sněmu jako oficiální kandidát německého volebního výboru. Mandát obhájil v témže obvodě zemských volbách v lednu 1867 i v krátce poté konaných volbách v březnu 1867.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Z důvodu jaterního onemocnění složil slib až 5. července 1867. Politicky náležel k takzvané Ústavní straně (liberální německá formace podporující centralistický model rakouského státu) a měl blízko k jednomu z jejích předáků Eduardu Herbstovi.\n\nZemřel po delší nemoci v prosinci 1889.\n\n\"* Poznámka: Nezaměňovat s Wenzelem Seifertem (1832–1909), starostou Krásné Lípy v severních Čechách,\" který na konci 19. století rovněž zasedal v Českém zemském sněmu.\n"}
{"id": "928604", "url": "https://cs.wikipedia.org/wiki?curid=928604", "title": "Zafar Machmadov", "text": "Zafar Machmadov\n\nZafar Mirnazarovič Machmadov (* 21. dubna 1987) je bývalý ruský zápasník – judista čerkeského původu.\n\nNarodil se do rodiny fotbalisty původem z Tádžikistánu a Čerkesky – Abazky. Vyrůstal v Čerkesku. Jako fotbalista se neprosazoval a od 14 let přešel k úpolovému sportu sambo. Začínal pod vedením Ajuba Pšmachova a později na univerzitě v Majkopu přešel k judu. Jeho majkopský trenér Alexandr Vlasov ho doporučil do vrcholového tréninkového centra Dinamo v Čeljabinsku, kde se připravoval od roku 2007 pod vedením Andreje Vostrikova. V ruské mužské reprezentaci se prosazoval nejprve ve střední váze do 90 kg a od roku 2008 v polotěžké váze do 100 kg. V reprezentaci však byl ve své váze až třetí vzadu za Tagirem Chajbulajevem a Sergejem Samojlovičem. V roce roce 2012 se na olympijské hry v Londýně nekvalifikoval. Od roku 2015 se na mezinárodních turnajích neukazoval.\n\n\n\n"}
