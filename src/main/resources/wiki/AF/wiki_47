{"id": "860298", "url": "https://cs.wikipedia.org/wiki?curid=860298", "title": "Spirituální františkáni", "text": "Spirituální františkáni\n\nSpirituální františkáni (také spirituálové nebo bratříčci, lat. Fraticelli de paupere vita) bylo heretické hnutí působící ve Francii a Itálii ve 13. a 14. století. Jednalo se o skupinky františkánských bratří, kteří otevřeně odmítali úpravu oficiální řehole (\"Regula bullata)\" papežem Řehořem IX., který roku 1230 institucionalizoval majetkovou správu klášterů. Tento akt byl některými asketičtějšími bratry z Provence vnímán jako vzdálení se ideálu chudoby. Část řeholníků nespokojených s trendem sledování světských zájmů církve se proto v provensálské oblasti soustředila kolem osobnosti Huguese z Digne nebo Petra Oliviho (ten šířil myšlenky hnutí z Francie do Itálie), v Itálii pak byli za hlavní nositele myšlenky chudoby považováni Jan z Parmy, Ubertino da Casale nebo Michael z Ceseny, generál řádu v letech 1316 až 1328.\n\nPředevším učení Petra Oliviho, učení tzv. „omezeného užívání“, kombinované s přejatými apokalyptickými představami, poskytlo spirituálům přitažlivý zdroj podnětů pro vlastní elitářské vymezování se vůči umírněným členům Řádu menších bratří. Teologický konflikt vyústil v obvinění z hereze a s ním spojený lidový boj. Radikální zastánci chudoby byli potlačeni ve dvacátých letech 14. století.\n\nPočátky krize uvnitř františkánského řádu úzce souvisí s působením bratra Eliáše, který se ještě před smrtí Františka stal generálem řádu. Svým vedením totiž plně kvitoval obsah Řehořovy buly \"Quo elongati\", podle níž striktní dodržování klíčové pasáže Františkovy Závěti nebylo považováno za závazné. Vlnu nevole u některých rigorózních bratří Eliáš vzbudil i stavbou baziliky nad Františkovým hrobem, která se svou okázalostí zcela vymykala Františkovu důrazu na skromný život.\n\nZatímco papežská kurie i většina členů upřednostňovala praktickou potřebu misijního poslání a považovali proměnu řádu za důsledek směřování k tomuto primárnímu cíli, rigorózní mniši – zhruba od 50. let 13. století nazývaní spirituálové – hodnotili tyto události spíše negativně a uchovávali v živé paměti vážnost role poustevnictví v životě jejich zakladatele.\n\nRychlost šíření myšlenek a rozsah, v jakém hlasy zastánců opravdové chudoby postihly podobně smýšlející řádové členy na různých místech, vyhrotily spor za hranice možného řešení v rámci jednotlivých konventů. Asketicky ladění mniši totiž odmítali podřídit se disciplíně vynucované představiteli, které považovali za neřestné nebo jinak nedůvěryhodné. Ani takový vzor ctnostného života, za jaký byl obecně považován svatý Bonaventura z Bagnoreggia (generál řádu 1257–1274), nedokázal zprostředkovat vhodné podmínky pro diskuzi vedoucí k příměří obou znepřátelených stran.\n\nHnutí se formovalo jinak v Provence a jinak v italských provinciích. V případě jižní Francie stálo hodně sympatizantů extrémní chudoby, později zde nazývaných beguini, mimo první řád (šlo o františkánské terciáře). Vztah představených řádu k chudobě byl laxnější než v italských provinciích, a rigoristé proto vzhlíželi k františkánu Petru Janu Olivimu, který je z tohoto důvodu někdy mylně označován za vůdce spirituálních františkánů. Olivi navázal na tradici založenou Huguesem z Digne, která spojila uctívání chudoby s apokalyptickým učením Jáchyma z Fiore.\n\nTerciáři z měst ve střední Itálii na rozdíl od francouzského jihu do sporu vtaženi nebyli. Zasaženy nepokoji byly zejména tři italské provincie, v nichž byla poustevnická tradice silně zakořeněna: Toskánsko, Umbrie a Ancona. Ubertino da Casale, jeden z hlavních představitelů italské odnože spirituálů-fraticellinů (česky bratříčků), působil pod vlivem Oliviho názorů a teologie. Avšak po smrti staršího spřízněnce z Francie fraticellini radikalizovali původní znění učení o „omezeném používání“ majetku a stali se nebezpečnějšími protivníky církve. Nejzatvrzelejší z nich byli likvidováni po vydání buly \"Quorundam exigit\" papežem Janem XXII.\n\nPo Bonaventurově smrti dosáhla míra světskosti a nekontrolovaného užívání majetku vrcholu. Součástí tolerovaných nešvarů bylo připojování dalších komentářů k řeholi, aby ve světle nových vysvětlení nemohlo být laxní chování bratrů označeno za nepřístojné. Znesvářená františkánská provincie ve Francii byla rozdělena na dva řeholní proudy: umírněné konventuály, kteří zůstávali oporou svatému stolci, a spirituály neboli rigorózní větev františkánů, která se ztotožnila s myšlenkou spojit praxi maximální střídmosti a slib chudoby v nedělitelný celek.\n\nAutor inspirativního pojednání o \"usus pauper\" (doslova „omezené používání“), Petr Jan Olivi, kromě tématu chudoby rozvíjel eschatologii a pokoušel o vlastní interpretaci apokalyptického učení Jáchyma z Fiore. I když byl Jáchym odsouzen Čtvrtým lateránským koncilem, po celé 13. století si jeho učení zachovalo značnou přitažlivost, zvláště pak pro františkánské myslitele, kteří si libovali v symbolismu.\n\nMéně opatrní spirituálové ztotožňovali symbolické figury z proroctví s reálnými postavami dobového kontextu. Chudobu a s ní spojený odpor konventuálů či kurie vnímali jako nezbytné impulzy pro posun událostí završujících danou éru. Problematické pasáže v Oliviho komentáři k Apokalypse byly oponenty spojovány s konstrukcemi radikálních přívrženců, což bylo vzhledem k celkovému rysu významové nejednoznačnosti práce obtížné vyvrátit.\n\nParadoxně Olivi chápal právě chudobu jako účinnou obranu proti herezi. Praví vyznavači chudoby podle něj chápali světské věci jako dočasné a klamné, načež se měli nerušeně věnovat kontemplaci. Čím méně chtěl být myslitel spojován s interpretacemi horlivých zastánců \"usus pauper\", tím spíše byl zbožšťován a v joachimitských výkladech líčen jako důležitý mezník přelomu epoch.\n\nNa vážnost doktrinálního původu rozkolu františkánů otevřeně upozornil papež Mikuláš IV., který se na konci 13. století rozhodl prověřit ortodoxii názorů některých spirituálů.\n\nKdyž se na začátku století 14. Klement V. ujal papežského úřadu, o podílu neřešeného joachimismu a volného šíření myšlenek nekompromisních členů řádu na vývoji lidové hereze nemohlo být pochyb. Z hlediska celkové a akutní potřeby řešit františkánskou krizi je však období pontifikátu Klementa V. považováno za neefektivní.\n\nVýraznějším krokem Klementa v úřadu římského biskupa, kromě nechvalně proslulé role v procesu s templářským řádem, bylo vydání buly \"Multorum querela\" na viennském koncilu roku 1312, která omezovala pravomoci inkvizitorů. Za určitých podmínek byli totiž nuceni spolupracovat s místními biskupy, což k nelibosti inkvizičních tribunálů celý proces prodlužovalo. Mezi témata projednávaná v rámci koncilu ve Vienne patřil i spor mezi františkány týkající se doslovného dodržování řehole a vztahu řádu k majetku. Rozhodnutí o těchto otázkách obsahují také dekrety koncilu (překlad do angličtiny viz ). Bula \"Exivi de paradiso\" z téhož roku pak uvedla ve známost, že obsah řehole a hromadění majetku se navzájem nevylučuje, pokud je takové dění výsledkem dohody řádových členů.\n\nZvolením papeže Jana XXII. v roce 1316 se události daly rychle do pohybu. Črty benevolentní politiky Janova předchůdce byly smazány nekompromisním vyhlášením \"Quorundam exigit\", výnosu, který jasně odsoudil chování radikálních hnutí jako heretické. Jan nebyl ochotný projednávat problematické pasáže spirituálních františkánů nebo je rozlišovat od ortodoxně přijatelných a ani otázka reálné míry nebezpečnosti hnutí jej příliš nezajímala. Do boje proti spirituálům nasadil inkvizici. Cílem inkvizičního zákroku se vedle spirituálních františkánů z Provence stali jejich sympatizanti (beguini a dolcinisté) a ve třicátých letech 14. století byl seznam pronásledovaných herezí rozšířen o terciáře a italskou větev fraticellinů.\n\nPo vydání výnosu, jímž Jan omezil rozsah slibu chudoby, vedl františkánský mnich Bernard Délicieux delegaci spirituálů na jednání do Avignonu. Délicieux však docílil pouze obvinění z organizování protiinkvizitorské opozice, načež byl s některými dalšími řádovými členy odsouzen k doživotnímu vězení. Jiní se zřekli heretických názorů a menšina, čtyři mniši, byla kvůli nekompromisním postojům upálena v Marseilles.\n\nUpálení čtyř františkánských mnichů byla událost, která upevnila zanícené spirituály ve víře, že Jan XXII. je skutečným Antikristem, a upálení mniši, kteří s bulou \"Quorundam exigit\" odmítli současně i rozhodování papeže o otázkách chudoby, začali být považováni za mučedníky. Rigidní jádro bylo však brzy roztroušeno a ztráta základny spirituálů v Narbonne de facto znamenala naprosté potlačení spirituálů v jižní Francii.\n\nProblém františkánského rozkolu se v polovině dvacátých let 14. století obrátil od provensálského epicentra k jihu Itálie, protože zde apokalypticky ladění fraticellini otevřeně podněcovali masy k nenávisti vůči papeži Janovi. Jeden z mluvčích italské větve, Ubertino da Casale, dvakrát obhajoval spirituální pohled na chudobu před papežským sněmem v Avignonu, ale po neúspěších byl donucen opustit Itálii. Argumenty dalších Ubertinových spojenců, kteří byli do debaty o kontroverznosti \"usus pauper\" zapojeni, rovněž nepostihly klíčové jádro problému – zda je \"usus pauper\" předmětem slibu chudoby.\n\nOtevřený spor poskytl prostor pro teologické útoky nekonformních skupin na Jana XXII. a zároveň důvod k intenzivnímu inkvizičnímu stíhání této skupiny. Ke konci pontifikátu Jana XXII. došlo k rozštěpení zbytku spirituálů, ale tyto skupinky obvykle zanikly společně se smrtí svých vůdců. Poslední pozůstatky heretických bratříčků se datují do 15. století, kdy byly prvky nauky spirituálních františkánů (zejména chudoba, přísnost života a potřeb lidové úcty) Janem Kapistránem nebo Jakubem z Marchie teologicky vstřebány a zapracovány z pozice ortodoxie.\n\n\n"}
{"id": "860299", "url": "https://cs.wikipedia.org/wiki?curid=860299", "title": "Phở", "text": "Phở\n\nPhở (také pho, vyslovuje se [fə:] s klesavo-stoupavým tónem) je populární vietnamské jídlo. Původ jídla je v provincii Nam Dinh, ale posléze se stalo populární v hlavním městě Hanoji a v celé severní části Vietnamu. Obvykle se podává k snídani, ale je možno ho podat i v jinou denní dobu. Dnes je možno se setkat s tímto pokrmem v mnoha restauracích v Evropě, USA a Asii, hlavně v místech s vietnamskou komunitou.\n\nPolévka phở se vaří v mnoha variantách, například klasické hovězí, kuřecí, rybí, s krevetkami, či vegetariánská verze s houbami a mungovými klíčky. Klasickou variantou polévky phở je phở bò, tedy hovězí polévka se širokými rýžovými nudlemi, tenkými plátky masa a jarní cibulkou. K dochucení se používá limetka, chilli papričky v oleji, rybí omáčka, vietnamská pálivá chilli omáčka tương ớt, bambusové výhonky a čerstvé bylinky jako je koriandr, vietnamská bazalka, máta a mexický koriandr. Další variantou je phở gà z masa kuřecího. \n"}
{"id": "860310", "url": "https://cs.wikipedia.org/wiki?curid=860310", "title": "Vítězslav Valach", "text": "Vítězslav Valach\n\nVítězslav Valach (* 26. dubna 1958) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ, pak za LSNS a Českomoravskou unii středu.\n\nVe volbách v roce 1992 byl zvolen do ČNR, jako poslanec za Sdružení pro republiku – Republikánskou stranu Československa (volební obvod Jihočeský kraj). Zasedal ve výboru pro veřejnou správu, regionální rozvoj a životní prostředí.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Již v listopadu 1992 opustil poslanecký klub SPR-RSČ. Důvodem pro rozkol byl fakt, že Valach a několik dalších republikánských poslanců podpořil usnesení ČNR o převzetí kontinuity státní moci na území České republiky, čímž podpořil proces dělení Československa. 20. listopadu 1992 pak SPR-RSČ v zasedacím sále ČNR distribuovala fiktivní smuteční oznámení, v němž konstatovala, že „\"v pozdních večerních hodinách pošli na vrozenou křivici charakteru, ke které se přidala prudká infekce ptačího moru, Pavel Kulička, Eva Matoušková a Vítězslav Valach\".“ Okamžitě poté zmínění odpadlíci utvořili spolu s několika poslanci, kteří odešli z Liberálně sociální unie, nový klub, později nazvaný klubem Liberální strany národně sociální. Od dubna 1995 působil v klubu Českomoravské unie středu. Odchod z LSNS odůvodnil tím, že ve vedení strany probíhá trvalá krize a mezi poslaneckým klubem a stranou docházelo k podrážděným reakcím. Zatímco v případě členství v klubu LSNS se stal i členem této strany, nyní deklaroval, že nebude straníkem a v klubu ČMUS usedne jako bezpartijní. Ve volbách v roce 1996 neúspěšně kandidoval za ČMUS.\n\n"}
{"id": "860316", "url": "https://cs.wikipedia.org/wiki?curid=860316", "title": "Josef Valenta", "text": "Josef Valenta\n\nJosef Valenta (* 5. června 1951) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ.\n\nVystudoval zemědělské učiliště, po sametové revoluci patřil mezi zakladatele republikánské strany v Havlíčkově Brodu. Ve volbách v roce 1992 byl zvolen do ČNR, jako poslanec za Sdružení pro republiku – Republikánskou stranu Československa (volební obvod Východočeský kraj). Zasedal ve výboru mandátovém a imunitním a v rozpočtovém výboru.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Zasedal ve vedení SPR-RSČ. V roce 1995 podal trestní oznámení na ministra vnitra Jana Rumla. V roce 1996 vysoudil na deníku Mladá fronta DNES 100 000 Kč za to, že tyto noviny ho nesprávně zařadily mezi účastníky výtržnosti republikánských poslanců na terezínském hřbitově.\n\nV březnu 1998 byl na sjezdu SPR-RSČ zvolen předsedou její rozhodčí komise. Od roku 1998 již nebyl poslancem, ale na jaře 1998 se uvádí jako asistenc republikánského poslance Jaroslava Nováka.\n\nV komunálních volbách roku 1994 a komunálních volbách roku 1998 byl zvolen do zastupitelstva města Havlíčkův Brod, neúspěšně kandidoval do tamního zastupitelstva i v komunálních volbách roku 2002, nyní za nástupnickou stranu Republikáni Miroslava Sládka. Profesně se k roku 1998 uvádí jako předseda rozhodčí komise SPR-RSČ, v roce 2002 coby THP (technicko hospodářský pracovník).\n\nV krajských volbách v roce 2000 vedl kandidátku SPR-RSČ v Jihlavském kraji (dnes kraj Vysočina). Nadále i v době rozporů ve straně zůstal věrný Miroslavu Sládkovi. Sjezd SPR-RSČ v únoru 2002 rozhodl, že sídlem strany bude Havlíčkův Brod a Valentu zvolil šéfem ústředního sekretariátu strany.\n\n"}
{"id": "860318", "url": "https://cs.wikipedia.org/wiki?curid=860318", "title": "Oscar Blumenthal", "text": "Oscar Blumenthal\n\nOscar Blumenthal, psáno též Oskar Blumenthal (13. března 1852, Berlín, Pruské království – 24. dubna 1917 tamtéž), byl německý spisovatel, literární kritik a dramatik a také šachový skladatel.\n\nJako literární vědec se stal známým zejména vydáním sebraných spisů Christiana Dietricha Grabbeho (1878). Kromě toho byl přispěvatelem několika literárních časopisů.\n\nByl známý recenzent a pracoval v letech 1875 až 1887 pro noviny Berliner Tageblatt. Pro ostrost svých kritik byl znám též jako „blutiger Oskar“ („krvavý Oskar“). V letech 1888 až 1897 byl ředitel Lessingova divadla (Lessingtheater) v Berlíně; v letech 1894 to 1895 navíc i ředitelem Berliner Theater. Od roku 1898 se věnoval výlučně literatuře.\n\nVedle toho byl Blumenthal šachistou a šachovým skladatelem, které v roce 1902 zavedl pojem \"miniatura\" pro šachovou kompozici s nejvýše sedmi šachovými kameny. Od roku 1871 je od něj známo 95 takových miniatur, jež zveřejňoval převážně v \"Deutscher Wochenschach\". Psal také šachové fejetony, které vycházely v letech 1891–94 v eníku \"Rigaer Tageblatt\" a později v berlínském vydavatelství de Gruyter. Roku 1902 vydal populární sbírku šachových problémů \"Schachminiaturen\", o rok později doplněnou dalším dílem.\n\nSpolu s Gustavem Kadelburgem napsal několik veseloher, z nichž nejznámější se stala \"U bílého koníčka\" (\"Im weißen Rößl\"). Napsali ji v roce 1896 během společného pobytu ve Ville Blumenthal v blízkosti Bad Ischlu a stala se později předlohou světoznámé stejnojmenné operety.\n\nPohřben je na židovském hřbitově v Berlíně-Weißensee. Ve čtyřech berlínských čtvrtích po něm byly pojmenovány ulice.\n\n\n\n"}
{"id": "860320", "url": "https://cs.wikipedia.org/wiki?curid=860320", "title": "Edmund Lyons", "text": "Edmund Lyons\n\nEdmund Lyons, 1. baron Lyons, GCB, KCH (21. listopad 1790 – 23. listopad 1858) byl britský námořní důstojník, admirál a diplomat. Za své bohaté vojensko-diplomatické kariéry vystřídal posty ambasadora ve Švédsku, Švýcarsku a Řecku) a završil ji jako velitel britského Středomořského loďstva na Černém moři za krymské války.\n\nNarodil se ve Whitehayes House v Burtonu poblíž Christchurche. Byl čtvrtým synem Johna Lyonse a jeho ženy Catherine Walrondové, dcery Swete Walronda, 5. markýze de Vallado.\n\nV roce 1803 vstoupil k britskému královskému námořnictvu a v roce 1810 sloužil na 18dělovém škuneru HMS \"Barracouta\" při obsazení nizozemského města Banda Neira na Nové Guiney. Následujícího roku vedl výsadek útočící na Fort Marrack, nalézající se západně od Batávie. V roce 1814 velel škuneru HMS \"Rinaldo\", který byl součástí flotily doprovázející francouzského krále Ludvíka XVIII. na jeho cestě z exilu z Velké Británie do Francie. Po období míru, které následovalo po napoleonských válkách, nemohl Lyons, stejně jako mnoho dalších britských důstojníků, najít zaměstnání, dokud v roce 1828 nebyl učiněn velitelem 46dělové fregaty HMS \"Blonde\". S ní pak zaútočil na turecké síly v Morejském hradu nedaleko Patry v rámci britského zapojení do řecké osvobozenecké války. V roce 1829 křižoval po Černém moři a roku 1831 se stal velitelem fregaty HMS \"Madagascar\", jejíž předchozí velitel sir Robert Spencer zemřel v Alexandrii. Lyons dopravil \"Madagascar\" zpět do Británie, avšak velení si ponechal i poté a v únoru 1832 se s ní plavil opět do Středozemního moře, kde v srpnu téhož roku dopravil nově vybraného řeckého krále Otu z Brindisi do Nafplia.\n\nJeho přátelství s řeckým králem hrálo významnou roli v jeho následující kariéře. Poté, co se roku 1834 \"Madagascar\" vrátil na Britské ostrovy, Lyons neviděl svou budoucnost v námořnictvu v mírových časech. Proto opustil námořnictvo a přijal diplomatickou misi do Řecka, kde se stal britským vyslancem v Athénách. Roku 1840 se stal baronetem. V roce 1849 se stal zplnomocněným vyslancem ve Švýcarsku a za svou službu mu byla následujícího roku udělena hodnost kontradmirála modré eskadry. V roce 1851 byl učiněn vyslancem ve Stockholmu.\n\nRoku 1853 byl na pobídku sira Jamese Grahama, prvního lorda admirality, přemluven k návratu do námořní služby a získal post zástupce velitele Středozemního loďstva. Za léta své diplomatické služby dostal navíc 900 £ roční penze. Již jako kontradmirál bílé eskadry se na parní fregatě HMS \"Terrible\" vydal dne 5. listopadu 1853 směrem k Dardanelám, kde se měl nalodit na svou vlajkovou loď, 91dělovou parní řadovou loď HMS \"Agamemnon\". Po celý následující rok pomáhal veliteli loďstva admirálovi sirovi Jamesovi Deansovi Dundasovi s rozličnými úkoly, od průzkumu ruských pozic, přes kooperaci s francouzským a tureckým loďstvem a transport britské armády na Krym až po vedení ostřelování přístavu Sevastopol. Dne 20. prosince 1854 opustil admirál Dundas loďstvo a velení převzal Lyons, který byl po chvíli potvrzen novým velitelem Středomořského loďstva. Roku 1856 se stal anglickým peerem jako baron Lyons z Christchurche.\n\nLyons zemřel v hradě Arundel v Sussexu dne 23. listopadu 1858. Jeho tělo bylo pohřbeno v kryptě pod Fitzalanovou kaplí na tomto hradě. Na jeho památku byla v roce 1860 vztyčena mramorová socha v životní velikosti v katedrále svatého Pavla v Londýně.\n\nRoku 1814 se oženil s Augustou Louisou Rogersovou (1791–1852), mladší dcerou a spoludědičkou kapitána Josiase Rogerse, se kterou měl dva syny a dvě dcery:\n\n\nZa svou životní dráhu obdržel Lyons několik vyznamenání:\n\n"}
{"id": "860336", "url": "https://cs.wikipedia.org/wiki?curid=860336", "title": "Seán Thomas O'Kelly", "text": "Seán Thomas O'Kelly\n\nSeán Thomas O'Kelly, (25. srpna 1882 Dublin – 23. listopadu 1966 tamtéž) byl irský politik. V letech 1945–1959 byl prezidentem Irska, druhým v historii irské republiky. Předtím zastával významné vládní funkce, byl ministrem pro místní správu (1932–1939) a ministrem financí (1939–1945). V letech 1932–1945 byl rovněž místopředsedou vlády. V letech 1919–1921 předsedal revolučnímu irskému parlamentu (tzv. \"An Chéad Dáil\"). Od roku 1926 byl členem strany Fianna Fáil, předtím strany Sinn Féin. Byl vždy považován za „pravou ruku“ Éamona de Valery, centrální politické irské osobnosti své doby a zakladatele Fianna Fáil.\n\n\n"}
{"id": "860344", "url": "https://cs.wikipedia.org/wiki?curid=860344", "title": "Broumov (nádraží)", "text": "Broumov (nádraží)\n\nBroumov je železniční stanice který se nachází ve stejnojmenném městě na adrese Nádražní 100, na železniční trati č. 026 spojující Týniště nad Orlicí s Otovicemi, v Královéhradeckém kraji. Úsek z Broumova do Otovic není od roku 2005 obsluhován.\nNádražní budova je majetkem SŽDC.\n\nNynější železniční stanice v Broumově byla otevřena dne 25. července roku 1875 a to v souvislosti se slavnostním otevřením choceňsko-broumovské dráhy spojující Choceň a Broumov. O den později vstoupil v platnost první jízdní řád. Co se důležitosti týče, byla zařazena do třetí třídy, kupříkladu železniční stanice v Meziměstí spadala do první třídy. Ve své době byla obsluhována dvěma páry osobních vlaků a jedním nákladním. Soupravy osobních vlaků v té době tvořily 4 čtyřnápravové vozy, takzvané „amerikány“, jež byly spřaženy s parní lokomotivou.\nDne 26. července roku 1876 byla zahájena doprava z Meziměstí ke státní hranici v Otovicích. Mezinárodní doprava do Střední Stěnavy (německý název \"Mittelsteine\") byla zahájena až 5. dubna roku 1889. Podle tehdejšího jízdního řádu z roku 1900 byla stanice obsluhována několika páry osobních vlaků. Původním vlastníkem dráhy a tedy i broumovského nádraží byla společnost StEG. V roce 1908 byla privátní železniční společnost StEG zestátněna Rakouskými státními drahami, zkráceně kkStB. Po první světové válce, zániku Rakouska-Uherska převzaly provoz na trati Československé státní dráhy (ČSD).\n\nV roce 1938 byl vyhlášen válečný jízdní řád, kdy se veškerá doprava na železnici přizpůsobila vojenské přepravě, v témže roce byla železniční stanice v Meziměstí evakuována. Po zabrání příhraničí Německem, respektive rozdělení dráhy mezi státy Protektorát Čechy a Morava a Německo, se hraniční přechodovou stanicí, respektive konečnou stanicí stal Maršov nad Metují. Dne 21. května roku 1945 přijel do Maršova nad Metují, tehdy konečné železniční stanice obsazovací vlak, který pokračoval přes Meziměstí do Broumova. Tento vlak byl doprovázen pancéřovým vlakem \"„Orlík“\", avšak v pamětní knize města Broumova je vlak označován jménem \"„Maršál Stalin“\".\nDoprava na choceňsko-broumovské dráze byla obnovena dne 22. května roku 1945.\n\nChoceňsko-broumovská dráha byla dříve prodloužena do Střední Stěnavy (polský název \"Ścinawka Średnia\", německý název \"Mittelsteine\") s připojením do Nowé Rudy. Po druhé světové válce v roce 1946 Poláci vytrhali koleje na území Polska v délce 80 m od státní hranice k Tłumaczówu (německý název Tuntschendorf) s tím, že se jedná u výluku. V té době se totiž všude hovořilo o navrácení Kladského území českým zemím. Dalším důvodem přerušení trati bylo, že obrněný vlak \"„Maršál Stalin“\" 22. května 1945 přejel státní hranici a dojel až do stanice Střední Stěnava, odkud byl vykázán ozbrojenou stráží místního nádraží. Tento střet způsobil výrazné napětí na poli diplomacie. Poslední důvod pak byl, že si polská strana nepřála, aby přes její území probíhal odsun sudetských Němců z Broumovska. Téhož roku byly koleje znovu položeny, avšak provoz obnoven nebyl.\n\nV roce 1946 začal na trase Praha − Broumov jezdit nový pár motorových rychlíků s motorovými vozy řady M 274.0. V letech 1962 až 1963 jezdil tentýž rychlík s motorovými vozy řady M 262.0. Od grafikonu 1970/71 pak s motorovými vozy řady M 296.2. Tyto rychlíky byly směrovány z Hradce Králové přes Týniště nad Orlicí. Roku 1974 započalo nahrazování parních lokomotiv v osobní i nákladní dopravě lokomotivami dieselelektrickými. Parní provoz byl definitivně ukončen v roce 1981.\nV průběhu času byly koleje směrem do Polska, Střední Stěnavy (polský název \"Ścinawka Średnia\", německý název \"Mittelsteine\") zcela sneseny, vlaky končily v otovické zastávce. V roce 1993 vznikla státní organizace České dráhy rozdělením Československých státních drah s. o. (ČSD) na České dráhy s. o. a Železnice Slovenskej republiky. Současná akciová společnost České dráhy, a.s. vznikla 1. ledna roku 2003, kdy byla státní organizace České dráhy rozdělena na stejnojmennou akciovou společnost a státní organizaci Správa železniční dopravní cesty (SŽDC). Mimo jiné, železniční stanice ve Střední Stěnavě je dodnes v provozu. Obsluhuje regionální spoje železničního dopravce \"Koleje Dolnośląskie\", směřující do Kłodzka a Wałbrzychu.\n\nŽelezniční stanice v Broumově je stanicí smíšenou, dle povahy práce. Leží na jednokolejné neelektrifikované trati spojující Meziměstí s Broumovem. Od 11. prosince 2005 končí osobní vlaky v Broumově, do Otovic již žádné vlaky nejezdí. Na přelomu roku 2010 a 2011 se mluvilo o obnově železničního spojení mezi Broumovem a Tłumaczówem kvůli přepravě štěrku z Polska.\n\nVchod a východ pro cestující je vedle nádražní budovy, příchod k osobní pokladně z perónu vestibulem. Stanice má tři zvýšená, nezastřešená nástupiště sypaná drtí a to u dopravních kolejí:\nPřechody pro cestující a přejezdy v úrovni kolejí pro invalidní vozíky jsou umístěny proti nádražní budově. Přístup na nástupiště není bezbariérový.\n\nSoučástí stanice je také dopravní kolej č. 5 (vjezdová a odjezdová pro všechny vlaky, bez nástupiště) s délkou 414 m, dále pak manipulační koleje:\n\n\nVlečka do podniku VEBA odbočuje z dopravní koleje č. 2. Slouží nákladní dopravě, zejména přepravcům jakými jsou: Diakonie, Uhelné sklady, VEBA, Lesní společnost, STEF Recycling.\n\nMimo jiné se v Broumově nachází i železniční zastávka Broumov-Olivětín a to mezi stanicemi Meziměstí a Broumov, která je vzdálená 3 km od stanice Broumov. V železniční stanici jsou poskytovány cestujícím služby: vnitrostátní pokladní přepážka, platba v eurech, bariérové WC, čekárna pro cestující. V blízkosti stanice se také nachází autobusové nádraží.\n\nV současné době stanici obsluhují regionální spoje směřující do měst: Meziměstí, Teplice nad Metují, Hronov, Náchod, Nové Město nad Metují, Týniště nad Orlicí, Letohrad, Jaroměř, Hradec Králové.\n\nObjevují se zde zejména motorové lokomotivy řady 742, 714, motorové jednotky kupříkladu řada 814, motorové vozy řady 854, 810. Při nostalgických jízdách i parní lokomotivy.\n\nStanice má dvě zhlaví, na nichž jsou umístěna stavědla St I a St II, zabezpečovací zařízení 2. kategorie (TEST 10). Vjezdová i odjezdová návěstidla jsou závislá na poloze výhybek, které jsou přestavovány ručně. Elektromagnetické zámky jsou součástí zabezpečovacího zařízení TEST 10. V přilehlých mezistaničních úsecích na trati Broumov − Meziměstí je telefonický způsob dorozumívání.\n\n\n\n"}
{"id": "860345", "url": "https://cs.wikipedia.org/wiki?curid=860345", "title": "Richtrův dům", "text": "Richtrův dům\n\nRichtrův dům, také Rychtrův dům, někdy zvaný Martinický či U Modrého jelena je dům čp. 459 na Starém Městě v Praze mezi Malým náměstím (č. 11) a Michalskou (č. 23 a 25) a Hlavsovou uličkou. Stojí mezi kostelem svatého Michala a domy U Zlaté lilie a U Zlatého orla. Je chráněn jako kulturní památka České republiky.\n\nDům stojí na několika původních parcelách, jejichž postavení se různě vyvíjelo, např. část z nich byla ve druhé polovině 14. století odprodána ke kostelu svatého Michala. Pod východním domem při Malém náměstí se zachovalo románské jádro, pravděpodobně z 1. poloviny 13. století. Domy byly několikrát goticky přestavovány a to až do výše 2. či 3. (v západní části) patra. Poslední gotické přestavby jsou datované do poslední čtvrtiny 14. století a na konec 15. století. V druhé polovině 16. století proběhla renesanční přestavba, patrná zvláště u domů při Michalské ulici, které se přestavbou také zvýšily.\n\nV letech 1714–1726 jednotlivé domy spojila a výsledný objekt přestavěla hraběnka Marie Josefa Martinicová. Dům byl upraven také barokně a v 3. čtvrtině 18. století rokokově. V roce 1798 byl na straně do Malého náměstí postaven klasicistní portikus od Johanna Ludwiga Krannera.\n\nV Richterově domě sídlilo od roku 1882 Pražské podnikatelství pro telefony, tedy první telefonní centrála v Praze. V prvních dnech sloužila centrála pouhým 10–13 majitelům telefonů, po několika měsících však již jich bylo 98.\n\n"}
{"id": "860351", "url": "https://cs.wikipedia.org/wiki?curid=860351", "title": "Luisa Alžběta Orleánská", "text": "Luisa Alžběta Orleánská\n\nLuisa Alžběta Orleánská (11. prosinec 1709 – 16. červen 1742) byla krátce španělská královna jako manželka španělského krále Ludvíka I.\n\nLuisa Alžběta se narodila jako pátá ze sedmi dcer vévody Filipa II. Orleánského a Františky Marie Bourbonské. Její matka byla legitimizovanou dcerou francouzského krále Ludvíka XIV. a jeho dlouholeté milenky Madame de Montespan. Jako takové se Luise dostalo jen nevalného vzdělání a vychování – nikomu na něm nezáleželo a nikdo se o ně nestaral, neboť se měla provdat za nějakého nevýznamného německého či italského knížete. Vévodkyně Františka Marie se výchovou svých dětí nezabývala, takže z dívek (Luisa Alžběta měla šest sester) vyrostly naprosto nedisciplinované osoby.\n\nDívčin otec byl od roku 1715 regentem Francie po dobu neplnoletosti krále Ludvíka XV. Roku 1718 vypukla mezi Francií a Španělskem válka, neblahá pro obě země. Roku 1720 tedy španělský král Filip IV. navrhl uzavření míru s tím, že by bylo stvrzeno uzavřením dvojího dynastického sňatku: jeho tříletá dcera Mariana Viktorie se měla provdat za Ludvíka XV. a Filipův syn a následník trůnu se měl oženit s regentovou dcerou. V té době ovšem již všechny regentovy dcery byly provdány, vyjma Mademoiselle de Montpensier, Luisy Alžběty, a její sestry Filipy. Obě se tedy měly provdat za španělské prince.\n\nRoku 1721 Luisa Alžběta, ve věku sotva dvanácti let, odjela do Madridu. Dostalo se jí tam neobvykle chladného přijetí, především od královny Alžběty Farnese. 20. ledna roku 1722 se v Lermě uskutečnila její svatba s následníkem trůnu. Její sestra Filipa byla zasnoubena s princem Karlem, sňatek se však neuskutečnil a Filipa se vrátila zpět do Francie, kde ve věku 19 let zemřela. Nakonec sešlo i z plánovaného sňatku Mariany Viktorie s francouzským králem Ludvíkem XV. (sňatková politika francouzského dvora dala přednost méně urozené dceři polského krále, která nicméně přinesla francouzské koruně nárok na Lotrinsko). Sňatkem Luisy Alžběty s Ludvíkem se na jejím postavení v podstatě nic nezměnilo, třebaže přinesla věnem 4 miliony livrů. Dívka byla odstrkovaná, připravená o vše, co se dalo a její nedostatečné vychování jí v jejím postavení nikterak nepomáhalo. Začala se uzavírat do sebe a skutečně špatně chovat – např. chodila neoblečená, pouštěla veřejně větry, povykovala, vybuchla při sebemenším podnětu.\n\n10. ledna 1724 král Filip V. podepsal dekret, kterým svému synu Ludvíkovi postoupil trůn. Důvody tohoto aktu jsou nejasné. Je možné, že se hodlal ucházet o francouzský trůn po brzy očekávané smrti Ludvíka XV. Podle Utrechtského míru, kterým skončily války o španělské dědictví, však bylo zakázáno, aby králem Francie a Španělska byla jedna osoba. Jiným důvodem mohlo být to, že Filip V. si byl vědom toho, že není schopen vlády v důsledku své nemoci. Ve skutečnosti však Španělsku Filip vládl dál. Luisa ovšem byla jako královna ještě více terčem silné kritiky pro své extravagantní a nepřístojné chování.\n\nLudvík brzy onemocněl neštovicemi a protože jeho mladičká manželka o něj pečovala, sama se nakazila rovněž. 31. srpna 1724, sedm a půl měsíce po svém nastoupení na trůn, sedmnáctiletý Ludvík zemřel, Luisa Alžběta však svou nákazu přežila. Mladí manželé neměli žádné potomky a Ludvíkův otec se poté znovu ujal vlády.\n\nPo této tragické události se neoblíbená čtrnáctiletá Luisa Alžběta dostala do totální izolace, která se protahovala, protože Francie se o její návrat nestarala. Nakonec se do Francie vrátila tajně sama. Většinu zbytku svého nedlouhého života pak strávila vzdálena rušného dvora Ludvíka XV. Pobývala v Paříži, v Palais du Luxembourg a zámku Vincennes, který její otec daroval jedné z jejích sester. Jako královně-vdově jí náležely důchody ve výši 600 000 livrů, španělská strana je však odmítla vyplácet, neboť její sňatek s Ludvíkem byl anulován.\n\nLuisa Alžběta zemřela v třiatřiceti letech 16. června roku 1742, zapomenutá všemi. Pohřbena byla v Kostele svatého Sulpicia v Paříži.\n"}
{"id": "860352", "url": "https://cs.wikipedia.org/wiki?curid=860352", "title": "Pražské kvarteto", "text": "Pražské kvarteto\n\nPražské kvarteto bylo smyčcové kvarteto působící v Praze v období mezi léty 1920 až 1966. Pražské kvarteto patřilo vedle Ševčíkova-Lhotského kvarteta a Českého kvarteta mezi nejvýznamnější komorní soubory meziválečného období. \n\nZačátky souboru sahají do roku 1920, kdy violista Ladislav Černý, tehdejší člen Orchestru Královské opery v Lublani, založil se svými kolegy z orchestru Zikovo kvarteto. Primáriem byl Richard Zika, violoncellistou byl jeho bratr Ladislav Zika a sekundistou Karel Sancin. První veřejný koncert kvarteta se konal 22. března 1920 v Ptuji v Jugoslávii. Následovala vystoupení v dalších městech (Maribor, Lublaň, Záhřeb, Celje). V září 1921 kvarteto přesídlilo do Prahy a od roku 1929 neslo název Pražské kvarteto. Pod uměleckým vedením Ladislava Černého dosáhlo mnoha významných úspěchů. V roce 1922 se zúčastnilo mezinárodního festivalu soudobé hudby v německém Donaueschingenu, kde se Ladislav Černý spřátelil s Paulem Hindemithem (jeho Sonáta op. 25 č. 1 pro sólovou violu je věnována právě Černému). Na festivalovém koncertu Mezinárodní společnosti pro soudobou hudbu v Salzburgu v roce 1924 provedlo premiéru Schulhoffových Pěti kusů pro smyčcové kvarteto a Smyčcového sextetu s Paulem Hindemithem (viola) a Rudolphem Hindemithem (violoncello) - obě skladby byly kvartetu věnovány. V září 1925 navštívilo Benátky, kde uvedlo světovou premiéru Smyčcového kvartetu č. 1 \"Z podnětu Tolstého Kreutzerovy sonáty\" Leoše Janáčka. Ve dvacátých letech kvarteto koncertovalo na dalších festivalech v zahraničí, např. ve Španělsku s Baleárskými ostrovy (1924), v Dánsku (1925), Maroku a Gibraltaru (1925), Rakousku, Německu, Irsku a Velké Británii (1927), Argentině, Brazílii a Uruguayi (1927), dále pak v Nizozemí (1928), Belgii (1930), Francii a Švýcarsku (1931), Finsku, Norsku a Švédsku (1931) či Islandu (1936). Nahrálo několik snímků pro společnost His Master Voice ve Velké Británii. Často s ním spoluúčinkovali nejlepší umělci té doby, např. klavíristé Arthur Rubinstein, Rudolf Firkušný, František Maxián, Ella Ney, George Szell, Viktorie Švihlíková, Jan Heřman a mnozí další. Na domácí půdě vystoupilo kvarteto v Českém spolku pro komorní hudbu v Praze k poctě Antonínu Dvořákovi (1933) nebo na Evropském festivalu komorní hudby v Trenčianských Teplicích (1938). Provedlo také kompletní znění smyčcových kvartetů Ludwiga van Beethovena (Götebork 1936, Praha 1937) a Antonína Dvořáka (Praha 1941).\n\nPo druhé světové válce Pražské kvarteto třikrát hostovalo na Mezinárodním hudebním festivalu Pražské jaro (1946, 1952, 1957). Nahrávalo též několikrát pro Československou televizi, Československý rozhlas i Supraphon. Tradicí se staly jeho koncerty pro Svaz českých skladatelů, kde nadšeně propagovalo díla Vítězslava Nováka, Josefa Bohuslava Foerstera, Pavla Bořkovce, Iši Krejčího, Václava Trojana, Pavla Haase, Otakara Ostrčila, Jaroslava Ježka, Emila Františka Buriana, Karla Boleslava Jiráka, Jaroslava Křičky nebo Jana Tausingera. Vedle domácích koncertů kvarteto ještě absolvovalo několik zahraničních zájezdů.\n\nČinnost Pražského kvarteta byla ukončena v březnu 1966. Během úctyhodných čtyřiceti šesti let činnosti odehrál soubor 1381 koncertů, které byly velmi příznivě hodnoceny zahraniční hudební kritikou.\n\n\n\n\n\n"}
{"id": "860357", "url": "https://cs.wikipedia.org/wiki?curid=860357", "title": "Palác Langhans", "text": "Palác Langhans\n\nPalác Langhans je budova v ulici Vodičkova 707/37, Nové Město, Praha 1.\n\nReprezentativní dům s ateliérem ve Vodičkově ulici koupil v roce 1882 Jan Nepomuk Langhans, zakladatel stejnojmenné fotografické firmy. Langhans povolení k fotografické živnosti v Praze získal roku 1880 a přes tehdejší velkou konkurenci brzy patřil k nejlepším pražským firmám.\n\nV roce 1919 firmu převzal Langansův zeť Viktor Meisner a pokračoval v tradici portrétů významných osobností tehdejší doby.\n\nPo nástupu komunistů k moci připadl ateliér v roce 1949 družstvu Fotografia Praha a Langhansův archiv byl vyvezen na skládku v Kyjích a bezmála téměř zcela zničen. Zachovalo se asi pouze dvacet nerozbitých kusů.\n\nV roce 1991 byl dům v restituci navrácen původním majitelům, kteří se chystali palác renovovat. Na podzim roku 1998 při přípravách byly na dvoře nalezeno několik stovek krabic se skleněnými negativy z archivu Langhansovy Galerie osobností. Podařilo se zachránit asi 8 000 negativů, mezi nimiž byly portréty významných osobností, herců, zpěváků, spisovatelů, politiků, průmyslníků, šlechticů a dalších. Z nalezených snímků byla později uspořádána výstava v pražském Rudolfinu.\n\nAutorem novodobé rekonstrukce domu je Ladislav Lábus, a objekt byl vyhlášen \"Stavbou roku 2003\".\nSamotná galerie s výstavními prostorami moderní galerie jsou v objektu u zdi Františkánské zahrady.\n\nV přízemí paláce sídlí prodejna FotoŠkoda a v nevelkém dvoře je kavárna a moderní kašna.\n\n"}
{"id": "860358", "url": "https://cs.wikipedia.org/wiki?curid=860358", "title": "Chameleon habešský", "text": "Chameleon habešský\n\nChameleon habešský (\"Trioceros affinis\") je malý druh chameleona žijící v Africe ve státě Etiopie. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento ještěr má velkou plochou hlavu bez vyvinuté přilby, bočně zploštělé tělo a  dlouhý ovíjivý ocas. Jako všichni chameleoni má i chameleon habešský oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Na hlavě tvoří zvětšené šupiny postranní hlavové lišty mezi očima ještěra korunku, párové zvětšené šupiny jsou také na špičce tlamy. Tělo je kryté šupinami stejného tvaru i velikosti, hřbetní hřeben se skládá z nízkých kuželovitých šupin. U chameleona habešského je patrný pohlavní dimorfismus, samci jsou štíhlejší než samice a mají vzhledem k tělu delší ocas se silnějším kořenem. Obě pohlaví dorůstají délky asi 18 cm. Zbarvení je velice variabilní, základní barva je tmavě zelená. Samice mívají na těle světlé nepravidelné skvrny, samci zase červenou paprsčitou kresbu na očních víčkách.\n\nChameleon habešský je endemitem Etiopské náhorní plošiny, kde se vyskytuje v nadmořských výškách nad 1600 m n. m. Mláďata žijí v bylinném patře, dospělci vylézají na stromy a keře a zdržují se ve výškách 0,5–3 m nad zemí. Přizpůsobuje se i blízkosti lidí a žije i na polích či v živých plotech.\n\nAktivní je během dne, kdy vyhledává potravu, hmyz, který uchvacuje lepkavým jazykem. Je to samotářské zvíře, ale vůči jiným jedincům svého druhu je poměrně tolerantní. Samci se se samicemi páří i bez ohledu na jejich připravenost a kopulace může trvat i pět hodin. Chameleon habešský je vejcoživorodý, březost trvá 3-5 měsíců, pak se rodí 12-19 mláďat. V zajetí se dožívá až pěti let.\n\nTento druh chameleona nemá zvláštní nároky na zařízení terária, je možno ho chovat ve standardním teráriu či v teráriu síťovém, během léta v podmínkách Česka i venku. Při dostatečně velkém teráriu mohou být v jedné nádrži chováni i ve skupinách. Terárium musí být dobře větrané. Terárium se vytápí na 22-25 °C s teplotou pod tepelným zdrojem až 30 °C a s nočním poklesem na pokojovou teplotu. Relativní vlhkost vzduchu během dne by se měla pohybovat mezi 50-70 %, v nočních hodinách kolem 80-90 %. V zajetí se chameleon habešský krmí především cvrčky vhodné velikosti, dále přijímá zavíječe, sarančata, šváby, pavouky, mouchy a jiný přiměřeně velký hmyz. Několikrát týdně je třeba chovaná zvířata napájet pipetou nebo stříkačkou.\n"}
{"id": "860360", "url": "https://cs.wikipedia.org/wiki?curid=860360", "title": "Maďarsko na Letních olympijských hrách 1992", "text": "Maďarsko na Letních olympijských hrách 1992\n\nMaďarsko na Letních olympijských hrách v roce 1992 reprezentovala výprava 217 sportovců (159 mužů a 58 žen) v 23 sportech.\n\n"}
{"id": "860363", "url": "https://cs.wikipedia.org/wiki?curid=860363", "title": "Jiří Vlach (politik)", "text": "Jiří Vlach (politik)\n\nJiří Vlach (* 29. prosince 1952 České Budějovice) je český politik, v 90. letech 20. století poslanec a místopředseda České národní rady a Poslanecké sněmovny za Občanské fórum, ODS a Unii svobody, po roce 2000 1. náměstek hejtmana Jihočeského kraje.\n\nV roce 1978 absolvoval Filozofickou fakultu Univerzity J. E. Purkyně v Brně (dnes Masarykova univerzita), obor psychologie. Až do roku 1990 pracoval v podniku Jihočeské státní lesy.\n\nPo sametové revoluci se zapojil do politiky. V prosinci 1989 se uvádí jako zástupce Koordinačního centra Občanského fóra v Českých Budějovicích. V březnu 1990 se v rámci personální obměny stal předsedou Krajského národního výboru v Jihočeském kraji. V únoru 1990 se stal poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990 za Občanské fórum. Stal se pak členem předsednictva ČNR. V lednu 1991 se stal místopředsedou ČNR. Ve volbách v roce 1992 byl do České národní rady zvolen za ODS (volební obvod Jihočeský kraj).\n\nPočátkem 90. let patřil mezi hlavní politiky ODS. 3. kongres ODS roku 1992 a opětovně 4. kongres ODS v roce 1993 ho zvolil místopředsedou strany. Post místopředsedy neobhájil na 7. kongresu ODS v roce 1996.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996 a volbách v roce 1998. V letech 1992-1998 byl místopředsedou poslanecké sněmovny a místopředsedou sněmovního organizačního výboru. V lednu 1998 opustil poslanecký klub ODS a přestoupil do nově ustavené Unie svobody. V letech 1998-2001 byl členem zahraničního výboru sněmovny. Na poslanecký mandát rezignoval v červenci 2001. V poslanecké sněmovně ho nahradil Jaroslav Perger.\n\nV krajských volbách roku 2000 byl zvolen do zastupitelstva Budějovického kraje (později Jihočeský kraj) za alianci Čtyřkoalice, v jejímž rámci působila tehdy Unie svobody. Stal se 1. náměstkem hejtmana. Právě kvůli souběhu funkce náměstka hejtmana a poslance rezignoval na poslanecké křeslo s tím, že čekal do léta roku 2001, do schválení legislativy ohledně reformy veřejné správy a rozpočtového určení daní, na které se podílel.\n\nByl předsedou i jihočeské organizace Unie svobody-DEU. V roce 2004 ovšem vystoupil z Unie svobody a v následných krajských volbách roku 2004 nekandidoval. Už tehdy se o něm mluvilo jako o adeptovi na post ředitele Regionální rozvojové agentury jižních Čech. K roku 2012 se uvádí stále jako ředitel Regionální rozvojové agentury jižních Čech (RERA).\n\n"}
{"id": "860375", "url": "https://cs.wikipedia.org/wiki?curid=860375", "title": "Pelagius", "text": "Pelagius\n\nPelagius (360–418) byl asketický učitel původně britského původu, později odsouzený jako heretik. Odmítal zejména Augustinovu vizi predestinace, proti ní naopak stavěl svobodnou vůli. Svatý Augustin a jeho stoupenci obviňovali Pelagia z toho, že zpochybňuje to, že člověk při konání dobra potřebuje pomoc boží. Koncil v Kartágu prohlásil Pelagia za kacíře, ale jeho učení, známé jako pelagianismus, přežilo.\nPelagius uměl řecky i latinsky, studoval teologii. Část svého života zasvětil askezi. V Římě, kde žil, byl znám nejen jako přísný asketa, ale i jako výborný a přesvědčivý řečník. V mládí si vysloužil respekt od církevních autorit včetně Augustina, později byl ale zavržen, protože údajně podrýval učení apoštolů a vnášel do křesťanství nové prvky, které v jejich učení neměly oporu. Podle některých současných badatelů, například Iana Bradleyho, bylo Pelagiovo dílo nepochopeno. Ve skutečnosti nešlo o odchylného myslitele, nýbrž o konzervativního následovatele předchozích učení, který netvrdil, že by člověk jen pro své zásluhy mohl dojít vykoupení.\n\n\n"}
{"id": "860377", "url": "https://cs.wikipedia.org/wiki?curid=860377", "title": "Marie Luisa Savojská", "text": "Marie Luisa Savojská\n\nMarie Luisa Savojská (17. září 1688 Turín – 14. únor 1714 Madrid) byla španělská královna, první manželka Filipa V. Byla třetí dcerou a druhým přeživším dítětem Viktora Amadea II., savojského vévody a sardinského a sicilského krále, a Anny Marie Orleánské, dcery vévody Filipa I. Orleánského.\n\n2. listopadu 1701 se pouze třináctiletá Marie Luisa vdala za mladšího bratra svého švagra, Filipa V. Filip nastoupil na španělský trůn po smrti Karla II. (1700), posledního krále z rodu španělských Habsburků, jako následník určený v Karlově testamentu. Protože Filip V. byl francouzský princ, vznikly u ostatních evropských velmocí (Anglie, Habsburská monarchie) obavy z obrovského nárůstu moci Francie. Téměř okamžitě po Filipově nástupu vypukla tzv. Válka o španělské dědictví, ve které stála Francie na straně jedné a Habsburkové, Anglie, Savojsko, Nizozemsko a Portugalsko na straně druhé.\n\nMarie Luisa vystupovala ve Španělsku jako regentka během nepřítomnosti svého manžela. Navzdory svému nízkému věku byla velmi schopnou a aktivní regentkou, která se nebála změn. Měla velký vliv na svého manžela, který se do Španělska vrátil v roce 1703, ale sama byla velmi ovlivněna dvorní dámou Marií-Annou de la Trémoille, ursínskou princeznou.\n\nS manželem měla čtyři syny:\n\nMarie Luisa zemřela ve věku 25 let na tuberkulózu a místem jejího posledního odpočinku je San Lorenzo de El Escorial. Po její smrti se dva její synové postupně stali španělskými králi, ale oba zemřeli bezdětní. Filip V. se podruhé oženil s Alžbětou Parmskou.\n"}
{"id": "860378", "url": "https://cs.wikipedia.org/wiki?curid=860378", "title": "Octárna", "text": "Octárna\n\nOctárna (někdy též vodní nádrž Obecnice) je vodní nádrž na Obecnickém potoce asi 5 kilometrů severozápadně od Příbrami, na území bývalého vojenského újezdu Brdy, nyní na území obce Obecnice.\n\nOctárna byla založena v 18. stol. Roku 1962 byla upravena a rozšířena na dnešní výměru 11 ha a prohloubena na maximální hloubku 11,5 m.\nNádrž slouží pro zásobování příbramské aglomerace a zabezpečení minimálních průtoků pod hrází.\n\nDo Octárny se stéká mnoho malých rašelinných potůčků, což je příčinou kyselosti vody v nádrži (pH = 4). I to je důvod proč se zde nikdy nezdařila výsadba ryb. I přesto se v Obecnickém potoce ještě 50 m metrů před vtokem do Octárny vyskytují např. pstruzi nebo okouni. Další zajímavostí je, že Octárna je jediné místo Čechách kde roste orobinec stříbrošedý.\n"}
{"id": "860379", "url": "https://cs.wikipedia.org/wiki?curid=860379", "title": "Jaroslav Vlček (politik)", "text": "Jaroslav Vlček (politik)\n\nJaroslav Vlček (* 18. září 1952) je bývalý český politik, v 90. letech 20. století předseda Strany zelených a poslanec České národní rady a Poslanecké sněmovny za koalici Liberálně sociální unie, později za ČSSD.\n\nV letech 1990–1991 působil jako vedoucí Úřadu vlády České republiky. Rezignoval na vlastní žádost v červnu 1991. Zabýval tématy jako lustrace bývalých členů Státní bezpečnosti a odškodnění občanů Československa poškozených pobytem okupačních vojsk po roce 1968. Na sjezdu Strany zelených v září 1992 byl zvolen jejím předsedou.\n\nVe volbách v roce 1992 byl zvolen do České národní rady na kandidátní listině koalice LSU, do níž Strana zelených přistoupila (volební obvod Východočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Byl členem výboru pro obranu a bezpečnost. V poslaneckém klubu LSU zasedal do března 1994, pak po odchodu Strany zelených z LSU byl nezařazeným poslancem a od listopadu 1995 přešel do klubu ČSSD. V rámci Strany zelených prosazoval po roce 1992 užší spolupráci s ČSSD. Jeho předsednické období ve straně nebylo úspěšné, protože voliče a členskou základnu neoslovil svým důrazem na branně-bezpečnostní tematiku namísto témat ekologických. V listopadu 1993 Strana opustila Liberálně sociální unii a působila jako samostatný parlamentní subjekt, ale v komunálních volbách roku 1994 neuspěla. Kritika Vlčkova předsednictví pak dále narostla. K říjnu 1995 Vlček na post v čele strany rezignoval a spolu se skupinou svých stoupenců pak přešel do ČSSD. Strana zelených v jeho osobě ztratila posledního zástupce v poslanecké sněmovně.\n\nV komunálních volbách roku 1994 kandidoval neúspěšně za Stranu zelených do zastupitelstva města Praha.\n\nV roce 1998 byl jedním z aktérů takzvané Bamberské aféry v ČSSD, kdy se účastnil schůzek mezi špičkami sociální demokracie podnikatelem Janem Vízkem v německém Bambergu. Později tvrdil Vlček, že na schůzce se mělo jednat o obsazení postů ve státní správě lidmi okolo Vízka výměnou za finanční dary pro stranu. Vedení ČSSD ale popřelo, že by na tuto nabídku reagovalo.\n\n"}
{"id": "860380", "url": "https://cs.wikipedia.org/wiki?curid=860380", "title": "Pelagius (rozcestník)", "text": "Pelagius (rozcestník)\n\nJméno Pelagius mělo více lidí:\n\n"}
{"id": "860387", "url": "https://cs.wikipedia.org/wiki?curid=860387", "title": "Prarolo", "text": "Prarolo\n\nPrarolo je italská obec v provincii Vercelli v oblasti Piemont.\n\nK 31. prosinci 2011 zde žilo 684 obyvatel.\n\nAsigliano Vercellese, Palestro (PV), Pezzana, Vercelli\n"}
{"id": "860396", "url": "https://cs.wikipedia.org/wiki?curid=860396", "title": "Vlastimil Vlček", "text": "Vlastimil Vlček\n\nVlastimil Vlček (* 16. října 1956) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Jihomoravský kraj). Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde zasedal do voleb v roce 1996. V primárkách ODS před volbami roku 1996 byl zařazen až na 17., nevolitelné místo její jihomoravské kandidátní listiny.\n\nV komunálních volbách roku 2006 kandidoval neúspěšně za ODS do zastupitelstva města Vyškov. Profesně uvádí jako pracovník Hospodářské komory České republiky.\n\n"}
{"id": "860399", "url": "https://cs.wikipedia.org/wiki?curid=860399", "title": "James Randi", "text": "James Randi\n\nJames Randi (narozen Randall James Hamilton Zwinge; 7. srpna 1928) je kanadsko-americký jevištní kouzelník a vědecký skeptik, známý především díky svému zpochybňování tvrzení o existenci paranormálních jevů a kritice pseudověd. Randi je zakladatelem Vzdělávací nadace Jamese Randiho (v originále: \"James Randi Educational Foundation\" (JREF).\n\nSvou kariéru začal jako kouzelník pod jménem The Amazing Randi (\"Úžasný Randi\"), ale po odchodu do důchodu ve věku 60 let se začal po většinu svého času věnovat zkoumání paranormálních jevů, okultismu a tvrzením o nadpřirozenu, které souhrnně nazývá \"woo-woo\".\n\nAčkoli je často označován jako \"debunker\" (ten, kdo odhaluje chybnost tvrzení, mýtů či myšlenek), Randimu se tento výraz pro jeho pojmový obsah moc nelíbí a raději se nazývá \"vyšetřovatel\". Píše o paranormálních jevech, skepticismu a historii kouzelnictví. Byl častým hostem v show \"The Tonight Show Starring Johnny Carson\" (Večerní show Johnyho Carsona) a občas se objevil v televizním programu \"\" (\"Penn & Teller: Kecy!\"). Nadace Jamese Randiho sponzoruje \"Milionovou paranormální výzvu\", která nabízí 1.000.000 amerických dolarů oprávněným žadatelům, kteří jsou schopni předvést důkaz jakéhokoli paranormálního, nadpřirozeného či okultního úkazu, děje či síly, v podmínkách odsouhlasených oběma stranami.\n\nRandi se narodil v Torontu v Ontariu v Kanadě jako syn Marie Alice (roz. Paradisové) a George Randalla Zwingea. Má mladšího bratra a sestru. Magii se začal věnovat poté, co zhlédl představení Harryho Blackstona a během 13 měsíců strávených v sádrovém krunýři po nehodě na kole, kdy četl knihy o kouzlech. Udivil lékaře, kteří se domnívali, že už nikdy nebude chodit. Ačkoli byl skvělým studentem, často chodil za školu a v 17 letech odešel ze střední školy, aby mohl vystupovat v pouliční karnevalové show jako kouzelník. Živil se jako mentalista na Kanadské národní výstavě v Torontu, psal také pro montrealský bulvární tisk. Mezi svým dvacátým a třicátým rokem se Randi vydával za senzibila, aby dokázal, že vlastně používají jednoduché triky. Krátce také psal astrologický sloupek v kanadském bulváru \"Midnight\" pod pseudonymem \"Zo-ran,\" jednoduše tak, že přehazoval příspěvky z novinových astrologických sloupků a náhodně je skládal do sloupku. Po třicítce pracoval Randi ve filipínských nočních klubech a po celém Japonsku. Byl svědkem mnoha triků, které byly prezentovány jako nadpřirozené. Jedním z jeho prvních známých odhalení bylo odhalení televizního evangelizátora (\"TV-evangelist\") Petera Popoffa z roku 1986, který tvrdil, že jeho jasnovidectví je projevem toho, že slyší Boží hlas, jako podvodníka (dále viz níže).\n\nAčkoli se sám označuje za \"kejklíře\" (anglicky \"conjuror\"), jeho kariéra profesionálního jevištního kouzelníka a \"mistra úniků\" začala v roce 1946. Nejdříve se prezentoval pod svým skutečným jménem, Randall Zwinge, které později nahradil pseudonymem \"The Amazing Randi\" (\"Úžasný Randi\"). V začátcích své kariéry předvedl množství útěků z vězeňských cel a sejfů. 7. února roku 1956 se objevil naživo v televizním pořadu \"The Today Show\" stanice NBC, kde dokázal vydržet 104 minut v zapečetěné kovové rakvi, ponořené v hotelovém bazénu, čímž pokořil údajný Houdiniho 93minutový rekord.\n\nV polovině 60. let 20. století uváděl Randi \"The Amazing Randi Show\" (Show Úžasného Randiho) na newyorské rozhlasové stanici WOR. Do této rozhlasové show, která vyplnila mezeru po obdobném pořadu Long Johna Nebela, který přešel v roce 1962 do WNBC, byli často zváni hosté, kteří obhajovali paranormální jevy, mezi nimi i tehdejší Randiho přítel James Moseley. Randi na oplátku promluvil v roce 1967 na Moseleym pořádaném \"Čtvrtém kongresu vědeckých ufologů\" v New York City, kde uvedl: \"Nedělejme ze sebe blázny. V tomhle všem je zapleteno pěkných pár rozmanitých lhářů. I když mezi vším tím odpadem a nesmysly páchanými ve jménu ufologie, myslím, je malé zrnko pravdy.\" (orig.: \"Let's not fool ourselves. There are some garden variety liars involved in all this. But in among all the trash and nonsense perpetrated in the name of Ufology, I think there is a small grain of truth.\")\n\nRandi také uváděl mnohé televizní speciály a objel několik světových turné. Jako \"The Amazing Randi\" se od roku 1967 do roku 1972 pravidelně objevoval v televizní show s názvem \"Wonderama\" (\"Divnorama\") v 70. letech také uváděl oživení dětské show z 50. let, \"The Magic Clown\" (Kouzelný klaun), i když tento program měl pouze krátké trvání. Ve vydání anglického kouzelnického časopisu \"Abracadabra\" z 2. února 1974 uvedl v souvislosti s kouzelnickou komunitou: \"Neznám žádné povolání, ve kterém by tolik záleželo na vzájemné důvěře a víře, jako v tom našem.\" (orig. \"I know of no calling which depends so much upon mutual trust and faith as does ours.\") V prosincovém čísle \"The Linking Ring\" z roku 2003, měsíčníku \"Mezinárodního bratrstva kouzelníků\", v článku \"Points to Ponder\" na straně 97, je uvedeno: \"Možná je to Randiho morálka, co ho dělá úžasným\" (orig.: \"Perhaps Randi's ethics are what make him Amazing\") a \"Úžasný Randy nejenže vede řeči, ale také činí činy.\" (orig. \"The Amazing Randi not only talks the talk, he walks the walk.\")\nBěhem turné Alice Coopera v letech 1973–1974 vystupoval na jevišti jako zubař a popravčí. Navrhl a postavil také několik jevištních rekvizit, např. kouzelnickou gilotinu. Krátce nato, v roce 1976, v představení pro kanadský televizní speciál \"World of Wizards\" (Svět čarodějů), unikl Randi ze svěrací kazajky, zatímco byl zavěšen vzhůru nohama nad Niagarskými vodopády.\n\nRandi byl jednou dokonce obviněn, že využívá \"psychické síly\" při představeních jako \"ohýbání lžíce\". Podle James Alcocka, během setkání, kde Randi duplikoval představení Uriho Gellera, vykřikl na Randiho profesor z buffalské univerzity, že je podvodník. Randi odpověděl: \"Ano, skutečně, jsem šejdíř, jsem podvodník, jsem šarlatán, živím se tím. Všechno, co jsem zde předvedl, byl trik.\" Profesor mu odvětil: \"Ne, tak to nemyslím. Jste podvodník, protože předstíráte, že děláte tyhle věci pomocí triků, ale ve skutečnosti využíváte nadpřirozených sil a obelháváte nás tím, že to nepřiznáte.\" Podobný incident se udál se senátorem Claibornem Pellem, věřícím v paranormální jevy. Když Randi demonstroval, jak je možné spatřit skrytou kresbu za pomoci triků, Pell tomu odmítl uvěřit s prohlášením: \"Myslím, že Randy je zřejmě médium a neuvědomuje si to.\" Randi důsledně popírá, že by vládl jakýmikoli nadpřirozenými silami či schopnostmi.\n\nRandi je autorem knihy biografií proslulých kouzelníků \"Conjuring\" (Kouzlení, 1992). Kniha má podtitul: \"Being a Definitive History of the Venerable Arts of Sorcery, Prestidigitation, Wizardry, Deception, & Chicanery and of the Mountebanks & Scoundrels Who have Perpetrated these Subterfuges on a Bewildered Public, in short, MAGIC!\" (volný překl.: jest definitivní historií váženého umění čarodějnictví, manipulace, čárů, klamů a podfuků a švidlířů a ničemů, kteří se dopustili těchto lstí na zmatené veřejnosti, ve zkratce, KOUZEL!). Kniha vybírá nejvlivnější kouzelníky a vysvětluje jejich minulost v kontextu podivných úmrtí a kariér na cestách. Tato práce rozšířila Randiho první knihu, která se jmenuje \"Houdini, His Life and Art\" (Houdini, jeho život a umění). Tato ilustrovaná publikace byla vydána v roce 1976 a jejím spoluautorem je Bert Randolph Sugari. Je zaměřena na profesionální a osobní život Houdiniho.\n\nRandi napsal v roce 1989 také dětskou knihu nazvanou \"The Magic World of the Amazing Randi\" (\"Kouzelný svět Úžasného Randiho\"), která představovala dětem kouzelnické triky. Vedle těchto kouzelnických knih napsal ještě několik naučných prací o paranormálních jevech a pseudovědě. Mezi ně patří biografie Uriho Gellera a Nostradama a dále odborný materiál o dalších významných paranormálních postavách. Momentálně pracuje na knize \"A Magician in the Laboratory\" (Kouzelník v laboratoři), která líčí jeho aplikování skepticismu ve vědě, i když v lednu 2011 vyjádřil pochybnosti, jestli vůbec bude dokončena. James Randi poté potvrdil, že kniha bude předána nakladatelům 20. května 2012. Je členem mužského literárního společenského klubu \"Trap Door Spiders\", který posloužil i jako předloha pro fiktivní klub řešitelů záhad Isaaca Asimova \"Black Widowers\" (Černí vdovci).\n\nRandi se dostal do středu mezinárodní pozornosti v roce 1972, kdy veřejně napadl výroky Uriho Gellera. Obvinil Gellera z toho, že není nic víc než šarlatán a podvodník, který používá standardní kouzelnické triky, aby dosáhl svých údajně paranormálních kousků. Svá tvrzení prezentoval v knize \"The Truth About Uri Geller\" (Pravda o Rudy Gellerovi). V roce 1991 Geller Randiho zažaloval o 15 milionů dolarů a prohrál. Gellerova žaloba proti \"Committee for Scientific Investigation of Claims of the Paranormal (CSICOP) (volný překl.: Výbor pro vědecké zkoumání tvrzení o paranormálních jevech) byla v roce 1995 zamítnuta a Gellerovi bylo nařízeno zaplatit 120 tisíc dolarů za podávání nesmyslné žaloby. Randi také zavrhl Gellerovo tvrzení, že je schopen jistého druhu senzibilního fotografování, které se stalo známým v případu Teda Seriose. Randi argumentuje tím, že je to způsob trikové fotografie s pomocí příručního optického přístroje.\nRandi byl zakladatelem a prominentním členem CSICOPu. V době trvání Gellerova právního sporu požadovalo vedení CSICOPu, aby Randi upustil od komentářů ke Gellerovi, aby se nestali terčem jeho soudního sporu. To Randi odmítl a rezignoval, ačkoli si nadále se skupinou udržoval dobré vztahy. Komise se v roce 2006 přejmenovala na \"the Committee for Skeptical Inquiry (CSI)\" (volný překl.: Výbor pro skeptické zkoumání). V roce 2010 byl Randi jedním ze 16 nových členů CSI, zvolených výborem.\nRandi pokračoval napsáním několika knih kritizujících víru v paranormální jevy a nárokování si paranormálních schopností. Demonstroval také chyby ve studiích zabývajících se existencí paranormálních fenoménů. Ve své mystifikaci \"Projekt Alfa\" Randi prokázal, že byl schopen zorganizovat tříleté zpronevěřování experimentu paranormálního výzkumu placeného ze soukromých fondů. Mystifikace se stala skandálem a názornou ukázkou nedostatků mnohých projektů paranormálního výzkumu na univerzitní úrovni.\n\nRandi se objevil v četných televizních show, někdy aby přímo odhalil údajné schopnosti dalších hostů. V roce 1981 se v pořadu \"That's My Line\" objevil Randi proti senzibilovi Jamesi Hydrickovi, který prohlásil, že dokáže pohnout předměty silou vůle a vystoupil, aby toto tvrzení prokázal v živém televizním vysílání tím, že otočí stránku telefonního seznamu aniž by se jí dotkl. Randi zjistil, že Hydrick tajně na seznam fouká a naaranžoval pro demonstraci na stůl před telefonní seznam foukanou pěnu používanou k balení křehkých předmětů. To zabránilo Hydrickovi v předvedení jeho schopností, které by byly odhaleny, kdyby se balicí pěna foukáním pohnula. Randi píše, že nakonec Hydrick vše přiznal (\"confessed everything\").\n\nRandimu byla v roce 1986 udělena cena nadace \"MacArthur Foundation Genius\". Pětiletý grant podpořil Randiho vyšetřování \"léčitelů vírou\", včetně W. V. Granta, Ernesta Angleye a Petera Popoffa, kterého Randi poprvé odhalil v pořadu \"The Tonight Show Starring Johnny Carson\" v březnu roku 1986. Když se doslechl o jeho vyšetřování Popoffa, pozval Johnny Carson Randiho do své noční televizní show, aniž by viděl důkaz, který chtěl Randi předvést. Carson byl doslova omráčen, když Randi ukázal krátkou pasáž videa z jednoho z Popoffových vysílání, která ukazovala, jak vyvolává ženu z publika a prozrazuje na ní osobní informaci, která, jak prohlašoval, přišla od Boha, a pak provádí uzdravující rituál přiložením rukou, aby vyhnal z jejího těla ďábla. Potom Randi přehrál video znovu, ale s několika přidanými zvuky, které on a jeho vyšetřovací tým zachytili v průběhu události s použitím radiového přijímače a nahrávacího zařízení. Jejich přijímač zachytil radiovou frekvenci, kterou Popoffova manželka Elizabeth používala v zákulisí k vysílání pokynů a informací do miniaturního přijímače skrytého v Popoffově levém uchu. Informace získávali Popoffovy asistenti, kteří před show rozdali obecenstvu \"modlitební kartičky\" s instrukcemi, aby na ně napsali všechny informace, které reverend Popoff bude potřebovat, až se za ně bude modlit.\n\nZpravodajství médií, odstartované Randiho skandálním odhalením v pořadu \"The Tonight Show,\" vedlo mnoho televizních stanic ke stažení Popoffovy show a v září roku 1987 nakonec i k jeho bankrotu.\nTento \"televangelista\" se nicméně po další dekádě navrátil k vysílacím vlnám s propagací \"léčby vírou\", což údajně vyneslo více než 23 milionů dolarů od diváků posílajících peníze za přislíbené uzdravení a hojnost. Televizní stanice \"Think Again! TV\" (\"Znovu se zamysli!\") Kanadského centra pro vyšetřování (\"The Candian Centre for Inquiry\") zdokumentovala jedno z Popoffových dřívějších vystoupení, z 26. května 2011 v Torontu, před početným publikem, které doufalo ve vysvobození z nemocí a chudoby.\n\nV roce 1988 otestoval Randi naivitu médií tím, že sám způsobil skandál. Spojil se s australským televizním pořadem \"60 minutes\" a uvolnil balíček informací pro tisk, čímž zajistil publicitu pro telepata zvaného Carlos, kterým byl ve skutečnosti Randiho přítel, umělec Jose Alvarez. Randi mu s pomocí důmyslného radiového zařízení napovídal, co říkat. Média i veřejnost se nechala oklamat, když se žádný z reportérů nenamáhal ověřit Carlosovo renomé a minulost, které byly kompletně vymyšlené. Skandál byl provalen v pořadu \"60 minutes\", kde Carlos a Randi vysvětlili provedení.\n\nV knize \"The Faith Healers\" (\"Léčitelé vírou\") Randi napsal, že jeho vztek a neústupnost pramení ze soucitu s oběťmi podvodů. Vyjádřil se také kriticky k osobě sebezvaného chirurga-senzibila známého pod jménem João de Deus (\"Jan z Boha\"), kterému se dostalo světové pozornosti. Randi podotkl ohledně senzibilního operování toto: \"Pro každého zkušeného kouzelníka jsou metody těchto zdánlivých zázraků průhledné. (\"To any experienced conjurer, the methods by which these seeming miracles are produced are very obvious.\")\n\nV roce 1982 potvrdil Randi schopnost philadelphského fyzika Arthura Lintgena, který dokáže rozpoznat klasickou hudbu nahranou na vinylové desce pouze prohlédnutím jejího drážkování. Lighten nicméně netvrdí, že by měl nějaké paranormální schopnosti, pouze znalost způsobu, kterým drážky tvoří vzory na určitých deskách.\n\nJames Randi prohlásil, že Daniel Dunglas Home, který dokázal údajně hrát na akordeon, který byl uzavřený v kleci, aniž by se ho dotýkal, byl při různých příležitostech přistižen při podvodu, ale tyto nehody nikdy nebyly zveřejněny. Prohlásil také, že daný akordeon byla jednooktávová harmonika, skrytá pod Homeovým velkým knírem a že takové jednooktávové harmoniky byly po jeho smrti nalezeny v pozůstalosti. Randi tvrdí, že mu William Lindsay Gresham řekl \"okolo roku 1960,\" že tyto harmoniky viděl v Homeově sbírce ve Společnosti pro výzkum senzibility. Eric Dingwall, který sepisoval Homeovu sbírku, když dorazila do Společnosti, oficiálně přítomnost harmonik nepotvrdil. Podle Petera Lamonta, autora rozsáhlé Homeovi biografie: \"Je nepravděpodobné, že by si jich Dingwall nevšiml nebo by jejich existenci nezveřejnil.\" (\"It is unlikely Dingwall would have missed these or did not make them public.\")\n\nRandi rozlišuje mezi pseudovědou a \"ztřeštěnou vědou\" (\"crackpot science\"). Většina parapsychologie je, jak argumentuje, pseudovědou, např. homeopatie, ale nicméně je to legitimní věda, i když podle jeho názoru je podivné, že ani po 120 letech výzkumu nedokázali praktikující přijít s jediným přesvědčivým důkazem. Srovnává tento neúspěch s doktorem, který během své obdobně dlouhé kariéry nevyléčil jediného pacienta, a přesto stále setrvává ve své profesi.\n\nV roce 1996 založil Randi vzdělávací nadaci \"James Randi Educational Foundation (JREF)\". On a jeho kolegové aktualizují nadační blog nazvaný \"Swift\". Randi také přispívá pravidelným sloupkem nazvaným \"'Twas Brillig,\" (pozn. překl.: podle části verše básně Jabberwocky z Alenky v říši divů) do \"Skeptického magazínu\" vydávaného Skeptickou společností. V tomto týdeníkovém komentáři podává Randi často příklady toho, co označuje za nesmysly, se kterými se každodenně potýká.\n\nPravidelně také vystupuje v podcastech, například v oficiálním podcastu Skeptické společnosti nazvaném \"Skepticality\" (Skeptičnost) nebo v oficiálním podcastu \"Centra pro vyšetřování\" nazvaném \"Point of Inquiry\" (Smysl vyšetřování). Od září 2006 občasně přispíval do podcastu \"The Skeptics' Guide to the Universe\" (Skeptického průvodce po vesmíru) se svým sloupkem nazvaným \"Randi speaks\" (Randi hovoří). Kromě toho se v podcastu \"The Amazing Show\" (Úžasná show) Randi dělí o různé anekdoty ve formátu rozhovorů.\n\nVe své eseji nazvané \"Why I Deny Religion, How Silly and Fantastic It Is, and Why I'm a Dedicated and Vociferous Bright\" (\"Proč zavrhuji náboženství, jak pošetilé a podivné je, a proč jsem nadšeným a hlasitým brightistou\"), Randi, který se označuje za ateistu, uvedl, že mnoha zprávám v náboženských textech, včetně neposkvrněného početí, zázraků Ježíše Krista a rozestoupení Rudého moře Mojžíšem, není možné věřit. Randi se kupříkladu zmiňuje o Panně Marii jako o \"oplodněné druhem jakéhosi ducha, výsledkem čehož byl syn, který dokázal chodit po vodě, vzkřísit mrtvé, přeměnit vodu ve víno a znásobovat bochníky chleba a ryby\" (cit.:\"impregnated by a ghost of some sort, and as a result produced a son who could walk on water, raise the dead, turn water into wine, and multiply loaves of bread and fishes\"). Také zpochybňuje, jak Adam a Eva\" mohli mít dva syny, z nichž jeden zabil toho druhého, a ještě zvládli osídlit zemi, aniž by spáchali incest\" (cit.:\"could have two sons, one of whom killed the other, and yet managed to populate the earth without committing incest.\") Píše, že v porovnání s Biblí je \"\"Čaroděj ze země Oz\" daleko uvěřitelnější. A také zábavnější.\" (cit.:\"\"The Wizard of Oz\" is more believable. And more fun.\")\n\nV \"Encyklopedii tvrzení, podvodů a skandálů okultu a nadpřirozena\" (\"An Encyclopedia of Claims, Frauds, and Hoaxes of the Occult and Supernatural\") pohlíží skepticky na rozličné duchovní praktiky. O meditačních technikách gurua Maharaje Ji píše: \"Jen ti velmi naivní byli přesvědčeni, že jim bylo umožněno nahlédnout do jakéhosi nebeského tajemství. (cit.: \"Only the very naive were convinced that they had been let in on some sort of celestial secret.\") V roce 2003 byl jedním ze signistů \"Humanistického manifestu\".\n\nVzdělávací nadace Jamese Randiho (JREF) nabízí v současné době peněžní odměnu jednoho milionu dolarů oprávněným uchazečům, kteří dokáží předvést nadpřirozené schopnosti v rámci odsouhlasených vědeckých testovacích kritérií. Podobně jako při výzvách Johna Nevila Maskelyneho nebo Houdiniho, poskytl v roce 1964 Randi 1 000 dolarů z vlastních peněz, které měly být vyplaceny komukoliv, kdo by podal objektivní důkaz nadpřirozeného jevu.\nOd té doby narostla odměna na současných 1 000 000 dolarů a má oficiálně ustanovená pravidla. Nikdo dosud nepostoupil přes úvodní test, který byl nastaven podle parametrů odsouhlasených jak Randim, tak uchazečem. Nadace odmítá přijmout jakékoli vyzyvatele, kteří mohou následkem testování utrpět vážná poranění či smrt.\n6. března 2001 se v pořadu \"Larry King Live\" (Naživo s Larry Kingem), zeptal King Sylvie Brownové, jestli by výzvu přijala a ona souhlasila. Randi se pak s Brownovou objevil v \"Naživo s Larry Kingem\" 3. září 2001 a ona výzvu opět přijala. Nicméně odmítla být testována a tak Randi umístil na své internetové stránky hodiny, které počítají týdny, které uběhly od doby, kdy Brownová přijala výzvu bez toho, že by pokročila k testování. 5. června 2001, během pořadu \"Naživo s Larry Kingem\" vyzval Randi Rosemary Alteovou, aby podstoupila zkoušku za jeden milion dolarů. Altea na otázku ale ani neodpověděla. Místo toho částečně odpověděla takto: \"Souhlasím s tím, co říká. Že existuje spousta, spousta lidí, kteří prohlašují, že jsou duchovními médii, že hovoří s mrtvými. Je spousta takových lidí, to všichni víme. Všude je spousta podvodníků a šarlatánů.\" (cit.: \"I agree with what he says, that there are many, many people who claim to be spiritual mediums, they claim to talk to the dead. There are many people, we all know this. There are cheats and charlatans everywhere.\" Altea a Randi se znovu objevili v pořadu \"Naživo s Lerry Kingem\" 26. ledna 2007. Znovu odmítla odpovědět, zda by přijala Milionovou výzvu.\n\nPočínaje 1. dubnem 2007 bylo přihlášení se k výzvě umožněno pouze těm, kteří již měli nějaký mediální profil a podporu uznávaného akademického pracovníka. Výsledkem mělo být, že zdroji nebude plýtváno na testování téměř neznámých uchazečů, ale budou naopak zaměřeny na prominentní údajné psychotroniky a média jako Sylvia Brownová, Allison DuBoisová a John Edward s kampaní v médiích.\n\nJREF udržuje veřejný záznam zúčastněných v Milionové výzvě.\n\nRandi byl zapojen do celé škály právních sporů, ale jak prohlašuje, \"nikdy nezaplatil ani dolar a dokonce ani cent nikomu, kdo ho zažaloval.\" (cit.: \"never paid even one dollar or even one cent to anyone who ever sued me.\") Nicméně připouští, že vyplatil velké sumy na svou obhajobu v těchto sporech.\n\nOkresní soud v Baltimoru uznal Randiho vinným z pomluvy Eldona Byrda, když ho nazval \"odsouzeným za zneužívání dětí,\" protože ačkoli byl Byrd shledán vinným trestným činem dětské pornografie a doznal se ke zneužívání, bylo doznání součástí dohody o přiznání viny, takže ve skutečnosti odsouzen nebyl. Žádné odškodné nebylo Byrdovi přiznáno.\n\nPodle Randiho ho Geller zkusil několikrát zažalovat a obvinit ho z nactiutrhání. Geller nikdy nevyhrál, s výjimkou usnesení japonského soudu, který Randimu uložil zaplatit Gellerovi třetinu z jednoho procenta z toho, co Geller požadoval. Toto usnesení ale bylo zrušeno a věc byla stažena, když se Geller rozhodl soustředit na jinou právní záležitost.\nV roce 1991 Randi poznamenal, že Gellerova veřejná představení jsou stejně kvalitní jako ta ze zadních stran krabic s cereáliemi (pozn. překl.: různé hádanky či hříčky nevalné kvality, běžné na obalech v USA). Geller zažaloval jak Randiho, tak CSICOP. CSICOP se obhajoval tím, že organizace není zodpovědná za Randiho prohlášení. Soud souhlasil s tím, že zahrnutí CSICOPu bylo nesmyslné a vyřadil ho z žaloby, takže Randi dále čelil žalobě sám. Gellerovi bylo uloženo značné odškodnění CSICOPu. Randi a Geller následně urovnali svůj spor mimosoudní cestou, jejíž detaily byly drženy v tajnosti. Ujednání zahrnovalo také dohodu, že Geller nebude po Randim požadovat odškodné v japonském případu ani v jiných nedořešených případech.\n\nAllison DuBoisová, na jejímž životním příběhu byl založen děj televizního seriálu \"Medium\", pohrozila Randimu právní žalobou za použití fotografie její osoby z jejích internetových stránek bez svolení v jeho komentáři ze dne 17. prosince 2004. Randi foto odstranil a v současné době používá při zmiňování DuBoisové na svých stránkách její karikaturu, počínaje jeho komentářem ze dne 23. prosince 2005.\n\nKe konci roku 1996 Randi zahájil soudní spor o újmu na cti proti Earlovi Gordonu Curleymu, senzibilovi z oblasti kolem Toronta.\n\nCurley pronesl na Usenetu několik krajně nevhodných komentářů o Randim. Navzdory vybízení Randiho přes Usenet, aby podal žalobu (Curleyho poznámky naznačovaly, že kdyby ho Randi nezažaloval, pak musejí být nařčení pravdivá), zdál se Curley zcela zaskočen, když si Randy opravdu našel největší torontskou právnickou firmu a zahájil soudní řízení. Žaloba byla nakonec v roce 1998 stažena, když Earl Curley ve věku 51 let zemřel.\n\nVýrobce Sniffexu, proutkařského zařízení na detekci výbušnin, zažaloval v roce 2007 Randiho a JREF a spor prohrál. Sniffex Randiho zažaloval za jeho komentáře týkající se vládního testu, ve kterém zařízení Sniffexu neuspělo. Společnost byla později vyšetřována a obviněna z podvodu.\n\nV roce 1987 se Randi stal občanem Spojených států amerických. Uvedl, že jedním z důvodů, proč se stal americkým občanem, byl incident, při němž jim na Randiho společném turné s Alice Cooperem kanadská policie (RCMP) prohledala během představení skříňky. Nic nebylo nalezeno, ale RCMP zdemolovala celou místnost.\n\nV únoru 2006 prodělal Randi operaci srdce, tzv. bypass. Počátkem roku 2006 byl jeho stav prohlášen stabilním s tím, že \"požívá výborné péče\" a jeho stav se zlepšoval. Týdenní aktualizace komentářů na jeho internetových stránkách byly, zatímco byl v nemocnici, prováděny hosty. Randi se po své operaci zotavil a byl schopen pomoci zorganizovat a zúčastnit se akce \"Amazing Meeting\" (Úžasné setkání) v Las Vegas, každoročního setkání vědců, kouzelníků, skeptiků, ateistů a volnomyšlenkářů.\n\nV červnu 2009 byla Randimu diagnostikována střevní rakovina. Ze střev mu byl během laparoskopické operace odstraněn nádor velikosti ping-pongového míčku. Tuto diagnózu oznámil o týden později na \"Úžasném setkání 7\" spolu se skutečností, že má v následujících týdnech nastoupit chemoterapii. Na konferenci také pronesl: \"Jednoho dne zemřu. Nic víc na tom není. Víte, je to zlé, ale musím udělat místo. Spotřebovávám spoustu kyslíku a tak. Osobně si myslím, že jde o dobré využití kyslíku, ale samozřejmě, v téhle věci jsem trochu předpojatý.\" (cit.: \"One day, I'm gonna die. That's all there is to it. Hey, it's too bad, but I've got to make room. I'm using a lot of oxygen and such—I think it's good use of oxygen myself, but of course, I'm a little prejudiced on the matter.\") Randi také prohlásil, že až bude po smrti, nechce, aby se jeho fanoušci obtěžovali s muzeem pojmenovaným po něm nebo s pochováním do nóbl hrobky. Místo toho, prohlásil, \"chci být zpopelněn a chci, aby byl můj popel fouknut Uri Gellerovi do očí.\" (cit.: \"I want to be cremated, and I want my ashes blown in Uri Geller's eyes.\" Poslední část chemoterapie podstoupil Randi 31. prosince 2009, jak uvedl ve videu ze dne 12. ledna 2010, ve kterém vyprávěl, že jeho chemoterapický zážitek nebyl tak nepříjemný jak si představoval. Ve videu, zveřejněném 12. dubna 2010, Randi prohlásil, že mu byl předán čistý chorobopis.\n\nV blogerském příspěvku ze dne 21. března 2010 se Randi veřejně přihlásil ke své homosexualitě. K tomuto kroku, jak vysvětlil, byl inspirován filmovým dramatem \"Milk\", ve kterém Sean Penn ztvárnil Harveyho Milka, prvního otevřeně homosexuálního člověka zvoleného do veřejné funkce v Kalifornii.\n\n\nNásledující činy jsou Guinessovými rekordy:\n\n\n\n\n\n"}
{"id": "860401", "url": "https://cs.wikipedia.org/wiki?curid=860401", "title": "Meč Kahlessův", "text": "Meč Kahlessův\n\n„Meč Kahlessův“ (v originále „The Sword of Kahless“) je v pořadí devátá epizoda čtvrté sezóny seriálu \"\".\n\nNa stanici Deep Space Nine dorazil Kor, legendární klingonský válečník, který svými historkami baví návštěvníky Quarkova baru. Dax ho seznámí s Worfem a při té příležitosti Kor prohlásí, že ví, kde se nachází ztracený Kahlessův meč. Tento bat'leth ukradli před tisíci roky Hur'qové (klingonsky cizinci), ale Kor má sukno, na kterém je obtisknut profil meče. Sukno dostal od vulkánské geologické expedice, která na nepojmenované planetě v Gamma kvadrantu těžila bakrinium. Popíjení krvavého vína s Worfem se protáhne, a když se pak Kor potácí do své kajuty, je omráčen neznámým cizincem, který mu přečte myšlenky.\n\nJadzia potvrdí pravost sukna a celá trojice runaboutem \"Rio Grande\" odletí do Gamma kvadrantu. Na cílové planetě je pod povrchem celá řada chodeb dlouhých několik kilometrů, ale Vulkánci byli při průzkumu pečliví a přesně označili místo, kde sukno našli. Po vyřazení silového pole trojici čeká velké zklamání, protože místnost je vykradená. Worf však objeví druhý úkryt maskovaný holografickým polem. Dax oklame senzor tak, aby je považoval za hur'qy a projde holografickou stěnou. Za ní se opravdu nachází legendární Kahlessův meč. Při odchodu jsou však zastaveni několika neznámými Klingony a tajemným cizincem. Vede je Toral z rodu Durasů, který v hospodě na planetě Torna IV vyslechl opilého Kora a jeho plán na získání meče. Teď chce bat'leth pro sebe, aby mohl Klingonské řiši vládnout sám. Worf mohl kdysi Torala zabít, ale neudělal to a teď toho lituje. Při předávání meče ústřední trojice vyvolá bitku, kterou sice vyhrají, ale Worf je zraněn. Transport na runabout ruší Klingoni, takže nezbývá nic jiného, než se vydat podzemními chodbami na povrch.\n\nCesta podzemím je dlouhá, a mezi Worfem a Korem dochází k rozporům. Kor viní Worfa, že nezabil Torala když měl příležitost, a ten zase Kora, že v opilosti prozradil účel své výpravy. Dalším bodem sváru se stanu osud Kahlessova meče: Worf ho chce předat císaři, který poté sjednotí Klingony a nastane další zlatá éra říše. Kor má císaře za loutku v rukou kancléře a chce meč předat někomu slavnějšímu, nejlépe sobě. Kor odejde ulovit něco k jídlu. Worf se Dax mezitím svěří, že na planetě Qo'noS, když byl na návštěvě u příbuzných, utekl do hor. Tam se mu v jeskyních zjevil duch Kahlesse a řekl mu, že udělá něco výjimečného. Tím něčím je podle Worfa vedení jeho lidu za přispění Kahlessova meče. Při překonávání úzké římsy podjede Korovi noha a Worf ho na poslední chvíli zachytí. Kor se drží bat'lethu a Worf mu navrhne, aby se pustil a dopadl na další římsu metr pod ním, ale starý válečník vyslechl Worfovo předchozí vyznání a teď mu nevěří. Worf s pomocí Jadzie Kora nakonec vytáhne, jenže poté dojde mezi oběma Klingony k ostré slovní výměně, která skončí tasenými zbraněmi. Meč si vyžádá Dax, ale to stejně nepřátelství mezi Klingony neuhasí. Kor a Worf si definitivně chtějí vyřídit účty pomocí zbraní, když v tom je napadne Toral se svými muži. K jejich likvidaci se oba spojí, ale pak se do sebe znovu pustí. Dax nezbude nic jiného, než je oba omráčit phaserem. Torala pak přinutí vypnout rušící pole.\n\nPři cestě zpátky na stanici tak Worf i Kor dojdou ke stejnému závěru: říše není připravena na meč, jen by ji dále rozštěpila, jako se stalo jim dvěma. Na náhodném místě ve vesmíru ho transportují ven z lodě, aby ho v budoucnu našel ten, kdo si ho zaslouží.\n"}
{"id": "860405", "url": "https://cs.wikipedia.org/wiki?curid=860405", "title": "Palác Koruna", "text": "Palác Koruna\n\nPalác Koruna, známý také jako \"automat Koruna\", je pozdně secesní budova z počátku 20. století stojící na Novém Městě na rohu Václavského náměstí č.p. 846 a ulice Na příkopě. Od roku 1983 je budova památkově chráněna (rejstříkové číslo 41360/1-2058).\n\nDnešní palác Koruna stojí na místě, kde na konci 19. století stával dům U Spinků. V jeho kavárně \"Café Wien\" se v šedesátých letech 19. století scházívali čeští vlastenci, mezi nimi František Palacký, František Ladislav Rieger či František August Brauner.\n\nDům U Spinků byl zbourán v roce 1910 a na jeho místě vznikl v letech 1911-1912 palác ve slohu pozdní secese. Šlo o jeden z prvních domů s železobetonovou konstrukcí, vznikl jako obestavba Haasova domu koberců (čp. 847). Budovu vybudovala na své náklady První česká všeobecná akciová společnost pro pojišťování na život, jež se později přejmenovala na \"\"Koruna\"\".\n\nV letech 1991–1996 bylo přízemí a podzemí budovy adaptováno pro obchodní účely (několikapodlažní prodejna Bontonland). Původně zde bylo podzemní kino a plovárna.\n\nDo roku 2010 budovu vlastnila státní společnost \"Technoexport\", kterou v roce 2009 zprivatizovala společnost \"Chemoprojekt, a.s.\" podnikatele Tomáše Plachého. V roce 2010 se budova odštěpila do samostatné společnosti \"Koruna Palace Assets a.s.\", kterou vlastnila společnost \"Chemoprojekt\". V roce 2014 se jedniným akcionářem společnosti stala Safichem Group AG podnikatele Tomáše Plachého.\n\nPalác projektovali architekti Antonín Pfeiffer a Matěj Blecha. Základem stavby je železobetonová skeletová konstrukce, zasahující dvě patra pod zemí a čtyři patra nad zemí. Budova má lomenou průchozí pasáž s dvoranou a také má výraznou nárožní věž s korunou podpíranou atlanty, dvorana má kupoli s vitrážemi.\n\nV budově sídlí 108 právnických osob a je zde 46 provozoven.\n\nV roce 1887 si německý inženýr Max Sielaff nechal v Berlíně patentovat „Selbstthätiger Verkaufsapparat” (samoobslužný prodejní automat). V roce 1896 představila společnost „Deutsche Automaten Gesellschaft” společně s majitelem továrny na čokoládu Ludwigem Stollwerckem a vynálezci Maxem Sielaffem a Theodorem Bergmannem na Berlínské živnostenské výstavě (Berliner Gewerbeausstellung) automatickou restauraci (Automatrestaurant). Hned nato byly v Berlíně (1896) a dalších velkých německých městech otevřeny první secesní a Art deco automatické restaurace, které nesly názvy «Residenz-Automat», «Imperial-Automat» nebo «Palast-Automat», které po vhození mincí nabízely tekutiny, párky, polévky, obložené chlebíčky a zákusky. V roce 1898 se jich nacházelo na území Německa již 50 a postupně se rozšiřovaly po celé Evropě a zámoří. V roce 1925 otevřeli první «Colosseum-Automat» ve Vídni.\n\nV roce 1931 byl otevřen první «Koruna-Automat» v pražském paláci Koruna. V meziválečném Československu si tak mohli občané také po vhození mince natočit z mosazného kohoutku limonádu a z automatického okénka ochutnat obložený chlebíček. Část automatu před rokem 1978 ustoupila vstupům metra.\n\n"}
{"id": "860406", "url": "https://cs.wikipedia.org/wiki?curid=860406", "title": "Tajný agent Bashir", "text": "Tajný agent Bashir\n\n„Tajný agent Bashir“ (v originále „Our Man Bashir“) je v pořadí desátá epizoda čtvrté sezóny seriálu \"\".\n\nDoktor Bashir je v Quarkově simulátoru a užívá si program, ve kterém si hraje na Jamese Bonda. Příjemné chvilky mu naruší Garak, který je jako obvykle velmi neodbytný a nedá se ze simulace vyhodit. Bashir se tak zhostí role uvaděče a vysvětlí mu všechny detaily programu. Mezitím se ke stanici Deep Space Nine blíží runabout \"Orinoko\" se Siskem, Dax, O'Brienem, Kirou a Worfem na palubě. Při přistávání dojde k nárůstu energie ve warp jádru, a protože loď nereaguje na příkazy, hrozí exploze jádra. , který v té době stanici velí, se pokusí posádku transportovat, jenže \"Orinoko\" exploduje a všichni důstojníci jsou ztraceni.\n\nVzorce posádky jsou sice ve vyrovnávací paměti, ale pokud tam zůstanou, začnou rychle degradovat. Odo s Eddingtonem vyřadí bezpečnostní protokoly, vymažou veškerou paměť stanice a nahrají do ní vzorce. Vzápětí se stanice ponoří do tmy, takže není možné zjistit, kam a jestli vůbec celý proces fungoval. V simulátoru by se podle scénáře měla na scéně objevit plukovník Anastasia Komananová z KGB, kterou ovšem k překvapení Bashira i Garaka ztvárňuje Kira. Žádost počítači o navrácení původní podoby je neúspěšná, stejně jako o přerušení simulace. Bashir se spojí s velínem: Eddington je překvapen, že simulátor stále funguje a zakáže mu ho vypnout. Ztracené vzorce se nacházejí právě tam a pokud by byl program ukončen, mohli by o ně přijít. Bashirovi a Garakovi nezbývá nic jiného, než pokračovat ve svých rolích. V programu svět postihla řada umělých zemětřesení a nedávno zmizela profesorka Bareová, kterou představuje Jadzia Dax. Bashir se domnívá, že pokud nic neudělají, Bareová bude zabita a s ní počítač vymaže i vzorec Dax. Nato vtrhne do místnosti padouch Jestřáb (O'Brien) se dvěma kumpány a všechny zajme. Bashir a Ana (Kira) vyvolají potyčku, při které trojici zneškodní. Kira chce Jestřába zabít a Garak s ní souhlasí, protože podle něj už nejde o hru, navíc jsou vypnuté bezpečnostní protokoly. Bashir odmítne. Další stopy vedou do Paříže k doktorovi Noahovi.\n\nK atentátu na runabout se přihlásí cardassijská separatistická organizace Pravá cesta. Odo a Eddington zkoumají Quarkův simulátor. Fyzické vzorce skutečně najdou, jenže mozkové vzorce jsou složitější a zabírají celou paměť stanice. Rom navrhne, aby se oba spojily a rematerializovaly pomocí transportéru \"Defiantu\". V Paříži se trojice Bashir, Garak a Ana setkají s Duchampsem (Worfem), Noahovým spolupracovníkem. Duchamps požaduje za zprostředkování schůzky 5 milionů franků, které Bashir sice vyhraje v baccaratu, ale následně jsou všichni tři omráčeni. V tajném horském sídle v Himálaji se tak Bashir poprvé osobně setkává s padouchem Hippocratem Noahem (Sisko). Jeho plánem je vytvoření nové civilizace. Pomocí laserů umístěných různě po světě vyvolá zemětřesení, které roztrhá zemskou kůru a povrch pak zaplaví tekutá láva. Kontinenty poklesnou a voda zaplaví svět, samozřejmě s výjimkou Noahova ostrova. S tímto úkolem mu pomáhá i profesorka Bareová a Jestřáb.\n\nNoah odhalí Bashira jako agenta a přiváže ho spolu s Garakem k jednomu z laserů. Bashir využije doktorky Bareové a unikne z pout. Cardassian znovu přemlouvá doktora, aby simulaci ukončil, protože situace zašla příliš daleko, ale ten opět odmítne. Nakonec ho musí postřelit, aby Garak viděl, že to myslí vážně. Oba přepadnou Noaha a zajmou ho, ale příchod Duchampse situace otočí. Eddington však potřebuje ještě dvě minuty na dokončení práce. Bashir tak musí získat čas: řekne Noahovi, že má pravdu a zkáza světa je jediným možným řešením. Noah nevěří, takže Bashir zopakuje Garakovu řeč o tom, že když není možnost vyhrát, je lepší se vzdát. A vzápětí sám spustí lasery a zničí svět. Noah přesto chce Bashira zabít, ale v tu chvíli je proces přesunu dat na stanici hotov a celá původní posádka \"Orinoka\" se objeví na \"Defiantu\".\n"}
{"id": "860407", "url": "https://cs.wikipedia.org/wiki?curid=860407", "title": "Petr Šustek", "text": "Petr Šustek\n\nPetr Šustek (31. října 1980 Nový Jičín) je český právník a vysokoškolský pedagog.\n\nPůsobí jako odborný asistent na katedře občanského práva a koordinátor Centra zdravotnického práva na Právnické fakultě UK v Praze. Je členem poradního Kolegia ministra zdravotnictví pro zdravotnické právo, rozkladové komise Ministerstva zdravotnictví ČR a zasedá i v dozorčí radě Spojené akreditační komise, o.p.s. Od 5. června 2014 je rovněž členem Legislativní rady vlády.\n\nVe své akademické práci se zabývá zejména novým občanským zákoníkem, ochranou osobnosti, právní odpovědností a zdravotnickým právem.\n\nMimo akademickou půdu se věnuje advokacii, především zdravotnickému právu. Jako spoluautor se podílel na vzniku knih \"Informovaný souhlas\", učebnice \" Občanské právo hmotné 1 - Díl první: Obecná část\" (autor kapitoly Ochrana osobnosti) nebo \"Občanský zákoník - Komentář\" (vydané nakladatelstvím Wolters Kluwer ČR). V roce 2017 vedl autorský kolektiv, který připravil knihu Zdravotnické právo (1. vyd. Praha: Wolters Kluwer, 2016, 852 s. ISBN 978-80-7552-321-1)\n\nV roce 2003 se stal akademickým mistrem republiky v debatování.\n\n"}
{"id": "860409", "url": "https://cs.wikipedia.org/wiki?curid=860409", "title": "Koncentrační tábor Chrastava", "text": "Koncentrační tábor Chrastava\n\nV Chrastavě se nacházely dva ženské pracovní tábory, tzv. FAL (\"Frauenarbeitslager\" – ženský pracovní tábor). Pobočné pracovní tábory Chrastava (Kratzau I., II.) spadaly pod koncentrační tábor Gross-Rosen. Chrastavský tábor osvobodila 8. května 1945 Rudá armáda.\n\nPobočný pracovní tábor Kratzau I. patřil mezi větší tábory. Stavba tábora pravděpodobně začala v létě 1943 vybudováním dvou velkých baráků a malých staveb. Nacházel se u vodárny v Ještědské ulici na „Hůrce“ a bývalá továrna firmy Jägr v Bílém Kostele. O vzniku pracovního tábora pro ženy se iniciovala neznámá dohoda mezi vedením firmy Spreewerk závod Chrastava a komandaturou pracovního tábora Gross-Rosen. První transport židovských vězeňkyň z Osvětimi-Březinky dorazil v polovině října 1944, čítal 100 žen. V listopadu počet vzrostl na 200 osob. Mezi prvními byly převážně Židovky z Polska a Čech, druhý transport převážně Židovky z Francie, Belgie a Holandska.\n\nVyráběly puškové granáty Gewehrsprenggranat 30/1 a možná i rakety Orkan R4/M. Pracovalo se v dvanácti hodinových směnách. Část vězeňkyň zůstávala v táboře, kde pracovaly v kuchyni nebo zastávaly jiné práce. \n\nDozor tvořili v listopadu 1944 příslušníci jednotek SS. Velitelem byl SS-Scharführer a mužstvo dále tvořilo sedmnáct strážných (také příslušníci SS) a šestnáct dozorkyň. První vedoucí tábora se jmenovala Dinnerová, druhá Lydia Dienelová, která proslula svou neobyčejnou brutalitou. Často bila a tak je i utýrala k smrti. Přesné údaje o počtu mrtvých nejsou známé. Nelidsky se dozor choval i k dětem, které se v táboře narodily. Asi sedm narozených dětí bylo na místě usmrceno jedem nebo posláno do Gross-Rosen.\n\nIniciace pravděpodobně firmou Tannwalder Textilwerke, která dala k dispozici vlastní barákový tábor, který se nacházel u vodárny, postaven v roce 1943.\n\nFAL Kratzau II bylo zde 150 vězeňkyň a pracovaly na výrobě munice a protiplynových masek. Počet osob odpovídá jednomu ubytovacímu baráku, který sem byl přistavěn. Vězněné ženy byly využívány i na další práce v továrnách. Střídalo se zde deset dozorkyň, nechyběl ani mužský personál z řad SS.\n\nJosef Mengele v lednu 1945 uprchl před Rudou armádou z Osvětimi, kde prováděl hrůzné experimenty na vězních a byl převelen ke komandatuře SS v táboře Gross-Rosen. Ta měla své pobočky Chrastavě a Bílém Kostele. Podle očitých svědků navštívil Chrastavu celkem třikrát. Poprvé v říjnu 1944, poté leden 1945 a 20. března 1945.\n\nV obou táborech se objevily nemoci. Protože byla zanedbávána hygiena, nedostatek mýdla, málo jídla, atd. Např. úplavice,tyfus, furunkulóza, flegmona.\n\nV roce 1945–1948 probíhaly mimořádné lidové soudy, kde byly čtyři dozorkyně z Kratzau I, II odsouzeny k trestu odnětí svobody dohromady na 18 let a 6 měsíců.\n\nDnes tábory v terénu připomíná jen několik detailů. U vodárny jsou patrny podezdívky tří domů a v Bílém Kostele stojí jen ruina bývalých stájí a neznatelné zbytky podezdívky dřevěného baráku.\n\n"}
{"id": "860410", "url": "https://cs.wikipedia.org/wiki?curid=860410", "title": "Bret Easton Ellis", "text": "Bret Easton Ellis\n\nBret Easton Ellis (* 7. března 1964 Los Angeles, Kalifornie, USA) je americký spisovatel.\n\nPatří do Generace X a řadí se do literární skupiny \"Brat Pack\". Sám se označuje moralistou, ale bývá označovaný jako nihilista. Jeho postavy jsou mladí lidé, kteří si jsou vědomi své zkaženosti a jsou s tím smířeni.\n\nVyrůstal v Sherman Oaks v údolí San Fernando. Vystudoval hudbu a až do vydaní své první knihy \"Less Than Zero\" hrál v různých skupinách. V roce 1987 se přestěhoval do New Yorku.\n\nJeho nejkontroverznějším dílem je \"román Americké psycho\", který odmítlo vydavatelství Simon & Schuster vydat a následně vyšlo u Vintage. Hlavním hrdinou je Patrick Bateman. Bret Ellis sa vyjádřil, že postavu Patricka Batemana napsal podle svého otce Roberta Ellisa. Později podle něj byl natočen i stejnojmenný film.\n\n\n"}
{"id": "860411", "url": "https://cs.wikipedia.org/wiki?curid=860411", "title": "Palác Orbis", "text": "Palác Orbis\n\nPalác Orbis je administrativní budova někdejšího stejnojmenného nakladatelství stojící na Vinohradské třídě č. 1896/46, Vinohrady, Praha 2.\n\nZadavatelem stavby bylo nakladatelství Orbis zaměřené na odbornou literaturu.\n\nPětipatrová budova vznikla v roce 1925 na návrh architekta Alois Dryák ve stylu dekorativismu, rondokubismu, obloučkového slohu, a tzv. stylu Legiobanky, průčelí domu je zakončeno výrazným trojúhelníkovým štítem ve stylu geometrické moderny.\n\nVe dvoře paláce v minulosti sídlila tiskárna. Dnes zde najdeme státní agenturu Czech Tourism, asociace cestovních kanceláří i průvodců.\n\"Palác Orbis\" společně s nedalekým \"Radiopalácem\" a budovou \"Tabákové režie\" představují triptych vinohradských děl Aloise Dryáka.\n\nPři vstupu jsou plastiky orlů s knihou (viz foto).\n\nObjekt je uveden jako Chráněná památka, Rejstříkové číslo 40230/1-1319, ochrana od 1.1.1964.\n\nNa Vinohradské třídě č. 1789/40 stojí budova Radiopaláce, jejíž autorem je rovněž architekt Alois Dryák.\n\n"}
{"id": "860415", "url": "https://cs.wikipedia.org/wiki?curid=860415", "title": "Andrea Cordero Lanza di Montezemolo", "text": "Andrea Cordero Lanza di Montezemolo\n\nAndrea kardinál Cordero Lanza di Montezemolo (27. srpna 1925 Turín – 19. listopadu 2017) byl italský římskokatolický kněz, dlouholetý vatikánský diplomat, kardinál.\n\nPocházel z aristokratické rodiny. Během druhé světové války sloužil v armádě. Po roce 1945 dokončil přerušené studium architektury. Po jeho dokončení působil jako vyučující na vysoké škole, souběžně začal studovat teologii na Papežské univerzitě Gregoriana a v Collegio Capranica. Kněžské svěcení přijal 13. března 1954. Pokračoval ve studiích, na Papežské lateránské univerzitě získal doktorát z kanonického práva, studoval rovněž na Papežské diplomatické akademii.\nV roce 1960 začal působit ve vatikánských diplomatických službách, jeho prvním místem byla práce sekretáře na nunciatuře v Mexiku. V dalších letech působil jako sekretář nunciatury v Japonsku (1964 až 1966) a Keni (1966 až 1968). Od roku 1968 pracoval na státním sekretariátu, byl mj. sekretářem Papežské komise \"Iustitia et Pax\".\n\nV dubnu 1977 ho papež Pavel VI. jmenoval titulárním arcibiskupem a pronunciem v Papui-Nové Guineji. Biskupské svěcení přijal 4. června téhož roku. Od listopadu 1980 byl nunciem v několika amerických zemích (Honduras, Nikaragua, Uruguay). Od roku 1990 se jeho působištěm stal Blízký Východ – plnil funkci apoštolského delegáta v Jeruzalémě a Palestině, byl rovněž pronunciem na Kypru, od června 1994 nunciem v Izraeli. Poslední roky své diplomatické služby strávil jako nuncius v Itálii a San Marinu (od roku 1998 do dubna 2001). V květnu 2005 byl jmenován arciknězem baziliky svatého Pavla za hradbami. Podílel se na tvorbě znaku papeže Benedikta XVI. v roce 2003. V roce 2012 vytvořil také znak královéhradeckého biskupa Jana Vokála.\n\nPři konzistoři 24. března 2006 byl jmenován kardinálem. Vzhledem k věku neměl právo účastnit se konkláve. Jeho jmenování tak mělo především charakter ocenění jeho dosavadní činnosti.\n\n\n"}
{"id": "860421", "url": "https://cs.wikipedia.org/wiki?curid=860421", "title": "Zdeněk Vlček", "text": "Zdeněk Vlček\n\nZdeněk Vlček (* 21. října 1962) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ, později za Levý blok.\n\nVe volbách v roce 1992 kandidoval do ČNR, jako poslanec za Sdružení pro republiku - Republikánskou stranu Československa (volební obvod Středočeský kraj). Zvolen nebyl, ale bezprostředně po volbách mandát převzal jako náhradník poté, co na něj rezignoval zvolený poslanec Břetislav Kaláb. Zasedal ve výboru petičním, pro lidská práva a národnosti.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní zasedal do voleb v roce 1996. V červnu 1993 odešel z klubu SPR-RSČ Následně se stal členem klubu Hnutí za samosprávnou demokracii - Společnost pro Moravu a Slezsko, který se sice jménem hlásil k stejnojmenné parlamentní straně, ale fakticky vystupoval proti její současné orientaci a dominantní silou v něm byla Moravská národní strana. Od května 1994 po zbytek volebního období působil jako člen poslaneckého klubu politické strany Levý blok a člen této reformně postkomunistické strany. Za Levý blok neúspěšně kandidoval do sněmovny v roce 1996.\n\n"}
{"id": "860431", "url": "https://cs.wikipedia.org/wiki?curid=860431", "title": "Kostel svatého Stanislava (Lochovice)", "text": "Kostel svatého Stanislava (Lochovice)\n\nKostel svatého Stanislava byl kostel v Lochovicích.\n\nByl postaven v roce 1318. V souvislosti s kostelem se zde od roku 1407 připomíná fara. Ta ale roku 2006 zanikla. Musel odolávat husitským válkám. Těm odolával úspěšně, ale za třicetileté války byl zničen Švédy a zbyly z něj jen základy. Na jeho místě dnes stojí nový Kostel svatého Ondřeje.\n"}
{"id": "860436", "url": "https://cs.wikipedia.org/wiki?curid=860436", "title": "Kostel svatého Bartoloměje (Všeradice)", "text": "Kostel svatého Bartoloměje (Všeradice)\n\nKostel svatého Bartoloměje ve Všeradicích v okrese Beroun stojí ve východní části vesnice při silnici na Nesvačily.\n\nNení známo kdy původně gotický kostel vznikl, ale první zmínka o něm je zachována z roku 1348. V roce 1765 prošel přestavbou, která mu dala dnešní podobu. V průběhu dějin se stavěly pod kostelem krypty kam byla pochovávána místní šlechta.\n\nVšeradická farnost zahrnovala vesnice Všeradice, Nesvačily, Podbrdy, Drahlovice a Vinařice. K 1. červenci 2006 byla v rámci reformy farní správy všeradická farnost zrušena, respektive připojena k řevnické farnosti. Bohoslužby se ve všeradickém kostele i nadále konají každou neděli dopoledne.\n"}
{"id": "860441", "url": "https://cs.wikipedia.org/wiki?curid=860441", "title": "John Gurdon", "text": "John Gurdon\n\nSir John Bertrand Gurdon (* 2. října 1933 Dippenhall, Hampshire) je britský vývojový biolog, který uskutečnil průkopnický výzkum v oblasti přenosu jádra somatických buněk a klonování. V roce 1989 obdržel Wolfovu cenu za lékařství, roku 2009 Laskerovu cenu, a v roce 2012 se stal spolu se Šin'ja Jamanakou laureátem Nobelovy ceny za fyziologii nebo lékařství, když objevil, že se specializované buňky mohou vrátit zpět (reprogramovat) do stádia pluripotentní kmenové buňky.\n\nPo absolvování střední školy Eton College pokračoval oborem klasická studia na koleji Christ Church Oxfordské univerzity. V průběhu vysokoškolského studia změnil zaměření a přestoupil na zoologii, kde se v postgraduálním programu s Michaelem Fischbergem věnoval výzkumu jaderné transplantace u africké žáby drápatky vodní (\"Xenopus laevis\"; disertační práce: „Studies on nucleocytoplasmic relationships during differentiation in vertebrates“ (Studie nukleocytoplazmatických vztahů během diferenciace u obratlovců)) která je velmi citlivá na aplikaci choriogonadotropního hormonu. Postdoktorální pobyt strávil na Kalifornském technologickém institutuu a následně se vrátil do Anglie na Ústav zoologie Oxfordské univerzity (1962–1971).\n\nVětšinu vědeckého života prožil na Univerzitě v Cambridgi, nejdříve v laboratoři molekulární biologie (1971–1983) a poté na Ústavu zoologie (od roku 1983). V roce 1989 se stal zakládajícím členem cambridgeského Institutu pro buněčnou biologii a rakovinu (Wellcome/CRC Institute for Cell Biology and Cancer; pozdějším názvem Wellcome/CR UK), který do roku 2001 vedl. V letech 1995–2002 přednášel na Magdalene College v Cambridgi.\n\nNa Oxfordské univerzitě v roce 1958 úspěšně naklonoval deset pulců, když použil neporušená jádra tělních buněk žáby drápatky vodní, jež vložil do vyprázdněných (tzv. enukleovaných) vajíček. Výsledky zveřejnil roku 1962 v časopise \"Development\". Vyvrátil tak představu, rozvíjenou biology Robertem Briggse a Thomasem J. Kingem, kteří v roce 1952 vydali v periodiku \"PNAS\" studii, podle níž nelze diferencovanou buňku reprogramovat na úroveň pluripotentní nediferenciované kmenové buňky. Přesto stále jednoznačně neprokázal, že transplantovaná jádra pochází ze zcela diferenciovaných buněk. Tento důkaz přinesl až vědecký tým z basilejského Imunologického institutu v roce 1975, když se mu podařilo transplantovat jádra pocházející z lymfocytů produkujících protilátky (důkaz plné diferenciace buňky) do enukleovaných vajíček, z nichž se narodili pulci.\n\nGurdon se s kolektivem věnoval také průkopnickému výzkumu na poli mikroinjekčního vpravení molekul messengerové RNA do vajíček a oocytů drápatky vodní a zkoumaní procesu jejich translace. Tato technika se široce uplatnila v identifikaci mediátorovou RNA kódovaných (vzniklých) bílkovin a zjišťování jejich funkce.\n\nPoslední oblastí výzkumu se stala analýza mezibuněčných faktorů zodpovědných za diferenciaci buněk a objasnění mechanizmu reprogramování buněčného jádra v rámci transplantačních experimentů, a to včetně objasnění role histonů při reaktivaci genů majících za úkol pluripotenci a významu demethylace transplantovaných DNA (viz také epigenetika).\n\nGurdon prohlásil, že politicky stojí „uprostřed cesty“ a přiklání se k agnosticismu.\n\n"}
{"id": "860444", "url": "https://cs.wikipedia.org/wiki?curid=860444", "title": "Gaudencio Borbon Rosales", "text": "Gaudencio Borbon Rosales\n\nGaudencio Borbon kardinál Rosales (* 10. srpna 1932, Batangas) je filipínský římskokatolický kněz, bývalý arcibiskup manilský, kardinál.\n\nKněžské svěcení přijal 23. března 1958 v Manile, poté působil jako prefekt a rektor nižšího semináře v městě Lipa, kde byl později také profesorem a spirituálem ve vyšším semináři. V letech 1970 až 1975 působil jako duchovní ve své rodné farnosti.\n\nV srpnu 1974 byl jmenován pomocným biskupem v Manile, biskupské svěcení přijal 28. října téhož roku. V této funkci se zabýval především misijní a charitaticní činností filipínské katolické církve. V červnu 1982 se stal biskupem-koadjutorem diecéze Malaybalay, od října 1984 se zde stal sídelním biskupem.\n\nV prosinci 1992 ho papež Jan Pavel II. jmenoval arcibiskupem arcidiecéze Lipa, v období 1997 až 1998 zároveň zastával funkci místopředsedy Filipínské biskupské konference. Poté, co dosáhl kanonického věku arcibiskup Manily kardinál Jaime Sin, ho v září 2003 vystřídal na arcibiskupském stolci.\n\nDo hodnosti kardinála ho jmenoval papež Benedikt XVI. na papežské konzistoři 24. března 2006. Poté, co dovršil 75 let, podal rezignaci na funkci arcibiskupa Manily, kterou papež přijal 13. října 2011. Jeho nástupcem se stal Luis Antonio Tagle.\n\n\n"}
{"id": "860448", "url": "https://cs.wikipedia.org/wiki?curid=860448", "title": "František Klapuch", "text": "František Klapuch\n\nJ. M. can. František Klapuch (22. srpna 1908, Raduň – 29. října 1984, Vyskeř) byl český katolický kněz, čestný kanovník litoměřické kapituly sv. Štěpána, infulovaný arciděkan v Liberci a děkan v Postoloprtech.\n\nRodák z Raduně u Opavy, vyšší postavy než byl v jeho době obvyklý populační průměr, byl na kněze vysvěcen 24. června 1934 v Litoměřicích. V roce 1940 se stal ve Vyskeři farářem.\nNeblaze proslul svou spoluprací s komunistickým totalitním režimem a jeho manifesty. Již v roce 1948 působil ve Vyskři jako předseda MNV. Podepsal mezi prvními signatáři dokument \"Čeští a slovenští katolicí manifestují za dohodu se státem\", který byl uveřejněn v Katolických novinách v roce 1949 a byl v rozporu s církví vedenou československými římskokatolickými biskupy.\nV roce 1951 administroval farnost Sobotku a excurrendo farnosti Libošovice, Vyskeř a Mladějov.\nOd roku 1954 sloužil jako administrátor farnosti v Liberci. V letech 1955–1957 byl děkanem v litoměřickém kostele Všech svatých. V Litoměřicích byl 22. listopadu 1955, jmenován kanovníkem svatoštěpánské kapituly. V roce 1957 byl ustanoven v Liberci arciděkanem. V roce 1964 odešel do farnosti Postoloprty, kde byl v pořadí 24. děkanem. V roce 1972 odešel do důchodu do Vyskeře, místa svých mladých kněžských let. Zde působil jako výpomocný duchovní do 29. října 1984, kdy zemřel. Ve Vyskeři byl také 3. listopadu 1984 pohřben.\n\nKromě duchovní služby se však dokázal se věnovat i historické badatelské činnosti, jak je vidět u jeho prací zabývající se historií Vyskeře a okolí.\n\n\n\n\n"}
{"id": "860453", "url": "https://cs.wikipedia.org/wiki?curid=860453", "title": "Rainier (Washington)", "text": "Rainier (Washington)\n\nRainier je město v okrese Thurston v americkém státě Washington. První budovou na jeho území byla v 70. letech 19. století železniční stanice, permanentního osídlení se Rainier dočkal v roce 1890 a začlenění v roce 1947. V roce 2010 měl 1 794 obyvatel.\n\nRainier začal svou existenci jako železniční stanice na trati společnosti Northern Pacific Railroad mezi městy Tacoma a Kalama. Nachází se na prériích zvaných místními indiánskými kmeny \"ten al quelth\" a nabízí výhledy na Mount Rainier, po které byl pojmenován. V roce 1890 se zdejšími prvními stálými osadníky stali Albert a Maria Gehrkeovi. Ve stejném roce získalo město svou poštovní pobočku a o rok později městský plán.\n\nV roce 1896 postavil Albert Gehrke se svými bratry Theodorem a Paulem první kostel a školu, ze které je nyní státní historická památka.\n\nRoku 1906 zde byla založena dřevařská společnost Bob White Lumber Company, která zlepšila místní ekonomiku prostřednictvím těžby dřeva a jeho pilařského zpracování. Brzy se do města uchýlily další dřevařské společnosti jako Deschutes, Gruber and Docherty nebo Fir Tree. Na přelomu 20. a 30. let byly některé z pilařských závodů a mnoho městských budov zničeny sérií požárů, což vedlo k přestupu mnoha obyvatel k pilařskému závodu společnosti Weyerhaeuser v nedalekém Vailu, který je nyní městem duchů.\n\nV roce 1940 žilo ve městě 500 obyvatel a o rok později bylo popsáno jako společenské centrum farmářů a dřevorubců z okolí, které kvůli svým zavřeným pilařským závodům a opuštěným domům připomíná dřevařské město duchů. Přesto se roku 1947 dočkalo začlenění.\n\nZ 1 794 obyvatel, kteří zde žili roku 2010, tvořili 91 % běloši a po 1 % Afro-Američané a původní obyvatelé. 5 % obyvatelstva bylo hispánského původu.\n\nVe městě se nachází celkem 8 akrů městských parků, z nichž nejznámějším je v jeho centru Veterans Memorial Park, pojmenovaný na počest všem bývalým i nynějším vojákům, policistům a požárníkům.\n\nNedaleký Wilkowksi Park je místem každoročního bluegrassového festivalu Rainier Roundup, který se koná každý čtvrtý víkend v srpnu. Vedle parku prochází Yelm-Tenino Trail, jenž je zpevněnou turistickou a cyklistickou stezkou spojující města Yelm, Rainier a Tenino.\n\nMěsto obsluhuje školní okresek Rainier, ve kterém se nachází jedna základní škola, jedna prostřední škola a jedna střední škola, kterou je Rainier High School.\n"}
{"id": "860466", "url": "https://cs.wikipedia.org/wiki?curid=860466", "title": "Kruh se uzavírá", "text": "Kruh se uzavírá\n\nKruh se uzavírá je 22. epizoda 6. řady sci-fi seriálu Hvězdná brána.\n\nNa začátku vidíme Skaaru, jak vchází do stanu, kde se koná porada Abydosanů. Je mu sděleno, že musí vést ozbrojený odpor proti Anubisovi. Náhle se objeví povznesený Daniel Jackson, který Skaarovi říká, že nebude v boji proti Anubisovi sám. Poté je záběr, kde Jack O'Neill právě vchází do výtahu a objeví se Daniel, který mu říká, že je třeba pomoci Abydosanům s obranou. O pár minut později to O'Neill přednese Hammondovi, který souhlasí. Následně vyráží SG–1 na Abydos. Zde se setkávají se Skaarou a vyrážejí hledat Raovo oko, mocný artefakt, který chce Anubis. Nakonec ho za pomoci Daniela najdou, ale tou dobou je už bitva s Anubisem prohraná a Skaara smrtelně raněn. Anubis poté zničí celou flotilu Vládců soustavy. Daniel Jackson Anubisovi nabídne, aby pustil SG-1 a ušetřil Abydos výměnou za oko. Anubis však dohodu poruší a těsně po odchodu SG-1 Abydos zničí. Daniel se mu v tom pokusí zabránit, ale ostatní povznesení ho zastaví. Když se SG-1 vrátí na Abydos, najde tam už jen Abydosany, které Oma povznesla.\n"}
{"id": "860467", "url": "https://cs.wikipedia.org/wiki?curid=860467", "title": "Maďarsko na Letních olympijských hrách 1988", "text": "Maďarsko na Letních olympijských hrách 1988\n\nMaďarsko na Letních olympijských hrách v roce 1988 reprezentovala výprava 188 sportovců (152 mužů a 36 žen) v 20 sportech.\n\n"}
{"id": "860469", "url": "https://cs.wikipedia.org/wiki?curid=860469", "title": "Abaj Kunanbajuly", "text": "Abaj Kunanbajuly\n\nAbaj (Ibráhím) Kunanbajuly ( , ) ( – ) byl kazašský básník, filozof, hudební skladatel, myslitel, veřejný činitel, zakladatel kazašské písemné literatury a její první klasik, reformátor kultury v duchu sblížení s ruskou a evropskou kulturou na základě osvíceného liberálního islámu.\n\nSkutečné jméno – Ibráhím (Ibráhím – arabská analogie jména proroka Abraháma), ale přezdívka Abaj (kaz. abaj „pozorný“, „opatrný“), kterou mu dala babička Zere, mu zůstala celý život. Synovec Abaje, Šakarim Kudajberdiuly, je rovněž známý kazašský básník.\n\nAbaj Kunanbajuly se narodil ve městě, které se dnes jmenuje Karaul. Nachází se v okrese Abaj ve východním Kazachstánu. Jeho rodina byla bohatá a patřila do místní šlechty.\n\nPrvního vzdělání se mu dostalo doma u Mullaha, poté odešel do medresy v Semipalatinsku, kde ho učil Mullah Ahmet Ryza. Přitom také navštěvoval ruskou školu. Na konci pětiletého studia začal psát verše. Od 13 let ho otec Kunanbaj začíná učit dovednostem hlavy rodu. Ve věku 28 let Abaj přestává být hlavou rodu a věnuje se samostudiu. Až ve 40 letech začíná psát své první zralé básně.\n\nFormování jeho světonázoru ovlivnili básníci a vědci z Východu, kteří se drželi humanistických myšlenek (Firdausí, Ali-shir Nava'i, Nizami Ganjavi, Muhammad Füzuli, Avicenna a jiní), a také díla ruských klasiků, jejich prostřednictvím tedy i celá evropská literatura. Věnoval se i překladatelství, především Krylova, Lermontova, Puškina, Goetheho a Byrona.\n\nPodporoval rozšiřování ruské a evropské literatury v Kazachstánu.\n\nV dějinách kazašské literatury má Abaj Kunanbajuly významné místo, obohatil kazašský veršový systém o nové směry. Zavedl nové veršové formy: oktáva, sestina a jiné.\n\nNapsal kolem 170 básní a 56 překladů a také známé dílo Čtyřicet rozjímání o životě a lidech ().\nByl také talentovaný a originální skladatel. Vytvořil kolem 20 skladeb, které jsou populární dodnes. Některé své básně rovněž zhudebnil.\n\nČtyřicet rozjímání o životě a lidech přeložil do češtiny Luděk Hřebíček.\n"}
{"id": "860470", "url": "https://cs.wikipedia.org/wiki?curid=860470", "title": "Gustav Kadelburg", "text": "Gustav Kadelburg\n\nGustav Kadelburg (26. ledna 1851, Pešť, Rakouské císařství – 11. září 1925 Berlín, Německá říše) byl rakousko-uherský, v Německu působící herec a dramatik.\n\nNarodil se v německy mluvící židovské rodině v Pešti. Na jevišti poprvé vystoupil roku 1869 v Lipsku. O dva roky později začal vystupovat v berlínském Wallnerově divadle (Wallner-Theater). I když byl jako herec velmi úspěšný, ukončil svou hereckou kariéru a psal komedie a libreta, například k operetě \"Alt-Wien\" s hudbou Josepha Lannera. Mnoho z jeho veseloher vzniklo ve spoluautorství s Oscarem Blumenthalem nebo Franzem von Schönthanem. Nejznámější z nich byla veselohra \"U bílého koníčka\" (\"Im weißen Rößl\") (1896), mnohem později zhudebněná do úspěšné stejnojmenné operety.\n\nKadelburgův hrob se nalézá na berlínském hřbitově Südwestkirchhof Stahnsdorf.\n\n"}
{"id": "860473", "url": "https://cs.wikipedia.org/wiki?curid=860473", "title": "Seznam kardinálů jmenovaných Janem Pavlem II.", "text": "Seznam kardinálů jmenovaných Janem Pavlem II.\n\nPapež Jan Pavel II. během svého pontifikátu jmenoval v devíti konzistořích 231 kardinálů, více než kterýkoliv z jeho předchůdců. Byli mezi nimi také dva kardinálové pocházející z českých zemí - Miloslav Vlk a Tomáš Špidlík.\n\n\n\n\nHans Urs von Balthasar zemřel dva dny před konzistoří, jeho nominace byla už ohlášena, ale nedošla naplnění.\n\n\n\nPapež rovněž oznámil, že hodlal jmenovat kardinálem Josipa Uhače, který zemřel v den nominace.\n\n\n\nPři tomto jmenování kardinálů zachoval Jan Pavel II. jedno jméno ve svém srdci – \"in pectore\". Vzhledem k nesplnění formální podmínky oznámení tohoto kardinála v přítomnosti nejméně dvou svědků přestala ve chvíli úmrtí Jana Pavla II. tato volba zavazovat (i kdyby se zjistilo, koho měl papež na mysli).\n\n\n"}
{"id": "860475", "url": "https://cs.wikipedia.org/wiki?curid=860475", "title": "Time Out (album)", "text": "Time Out (album)\n\nTime Out je studiové album amerického jazzového klavíristy Dave Brubecka, vydané se souborem The Dave Brubeck Quartet v prosinci 1959. Jeho nahrávání probíhalo v 25. června, 1. července a 18. srpna 1959 v Columbia 30th Street Studio v New Yorku. Album vyšlo u vydavatelství Columbia Records a jeho producentem byl Teo Macero.\n\n"}
{"id": "860479", "url": "https://cs.wikipedia.org/wiki?curid=860479", "title": "Jan Židlický", "text": "Jan Židlický\n\nJan Židlický (* 1949 Praha) je farář církve československé husitské.\n\nJan Židlický se narodil v Praze v roce 1949. Vystudoval Husovu bohosloveckou fakultu. Prvním působištěm byla fara CČSH v Hostomicích pod Brdy. Pastorační činnost Jana Židlického však byla záhy ukončena zásahem Státní bezpečnosti. Z politických důvodů tak následovaly práce v kotelně, na hřbitově, v továrně či ve výměníkové stanici. Odbornější činnosti se mohl věnovat až v 80. letech, kdy se stal zaměstnancem Okresního muzea Orlických hor. Po revoluci v roce 1989 mu byla svěřena funkce vedoucího kulturního oddělení Okresního úřadu v Rychnově nad Kněžnou. \nOd roku 2000 je Jan Židlický farářem CČSH v kostele sv. Jana Křtitele na Prádle v Praze.\n\n"}
{"id": "860481", "url": "https://cs.wikipedia.org/wiki?curid=860481", "title": "Subaru Tribeca", "text": "Subaru Tribeca\n\nSubaru Tribeca (do roku 2007 B9 Tribeca) je středně velký crossover SUV, který od roku 2005 vyrábí japonská automobilka Subaru, součást konglomerátu Fuji Heavy Industries. Pojmenováno je podle části New York City. Původně bylo zamýšleno, že bude B9 Tribeca prodávána vedle trochu pozměněné verze pojmenované \"Saab 9-6\". Saab, tehdy dceřiná společnost korporace General Motors, ale od spolupráce ustoupil kvůli bankrotu General Motors. Saab 9-6 měl být vyráběn společně s B9 Tribecou v továrně v Lafayette.\nDesign Tribecy inspirovaný konceptem B9X byl hned zpočátku kritizován, i když Subaru podobný facelift použilo i u modelu Impreza a malých městských modelů pro japonský trh R1 a R2, a tak byl po nezvykle krátké době v roce 2007 proveden facelift a název B9 Tribeca nahrazen názvem Tribeca. Design nebyl koncipován Andreasem Zapatinasem, jeho tým byl odpovědný jen za přístrojovou desku a interiér. Podle článku v Los Angeles Times \"byla slavná aviatická historie firmy Fuji Heavy Industries zdrojem designu mřížky\". B9 Tribeca nebyla určena pro japonský trh, severoamerické trhy obdržely Tribecu v roce 2005, australský a novozélandský koncem roku 2006 a v Evropě byla zavedena v roce 2007. Dále je dostupná také v některých zemích Jižní Ameriky a Jihovýchodní Asie a v Číně.\nV dubnu 2007 zveřejnilo Subaru na New York International Auto Show nový facelift. Nová Tribeca dostala též větší 3,6litrový plochý šestiválec EZ36 s protilehlými válci, který má\nvýkon 191 kW. Subaru také prohlásilo, že o se 10 procent zlepšily úspory paliva, když nová Tribeca přešla na obyčejný benzín (B9 Tribeca užívala benzín premium).\nKromě výše uvedené změny faceliftu se mírně změnila i zadní část auta (zadní světla byla zakulacena, \"průřez\" zadních dveří nad nárazníkem byl vynechán a přebudováno zadní boční okénko). V interiéru byla změněna druhá řada sedaček kvůli lepšímu přístupu do nejzazší řady a více prostoru.\n\n"}
{"id": "860482", "url": "https://cs.wikipedia.org/wiki?curid=860482", "title": "Zkouška tahem", "text": "Zkouška tahem\n\nZkouška tahem je často užívaná zkouška zatížením materiálu na tah. Výsledků této zkoušky lze použít při konstrukčních návrzích apod. Jedná se o statickou zkoušku (pomalu vzrůstající zátěžná síla, nebo konstantní síla).\nZkoušený materiál je upraven do vzorku, jehož parametry stanoví ČSN. Vzorek se zkouší na trhacím zařízení, dle potřeby, často až do roztržení (trvalá plastická deformace). Stroj během zkoušení zaznamenává a vyhodnocuje celou řadu veličin. \nVýsledkem je tahový diagram (Závislost zatěžovacího napětí na prodloužení vzorku), ze kterého lze odečíst celou řadu veličin.\n\nZkouška je prováděna na zkušební tyči normalizovaných rozměrů a sleduje se jí několik veličin, jako je Mez pevnosti v tahu (Rm), mez kluzu v tahu (Re), tažnost (A) a kontrakce Z.\n\nNejzákladnější veličiny jsou:\nParametry zkoušky pro kovové materiály, včetně rozměrů zkušebních vzorků, jsou stanoveny normou ČSN EN ISO 6892. (Norma má 3 části: 1. zkoušky za pokojové teploty, 2. zkoušky za zvýšené teploty, 3. zkoušky za snížené teploty).\n"}
{"id": "860494", "url": "https://cs.wikipedia.org/wiki?curid=860494", "title": "Pařížský salám", "text": "Pařížský salám\n\nPařížský salám je druh měkkého tyčového salámu. Poctivý výrobek se skládá z jedné třetiny hovězího masa, 40 % vepřového masa 20 % syrového hřbetního sádla (špeku) krájeného na kostky. Salám se plní do hovězích střev.\n\nPařížský salám se ještě na počátku 90. let 20. století vyráběl dle normy ČSN 57 7241, která byla schválená roku 1978. Po zrušení potravinářských norem se jeho kvalita (stejně jako kvalita uzenin obecně) snížila. Do pařížského salámu jsou přidávány náhražky, jako vepřové kůže, voda, bramborový škrob, sója apod.\n"}
{"id": "860495", "url": "https://cs.wikipedia.org/wiki?curid=860495", "title": "Rapická hora", "text": "Rapická hora\n\nRapická hora (německy \"Raplitz\") je vrchol v Jizerských horách dosahující nadmořské výšky 708 m n. m. Nachází se asi 3 kilometry východně od Nového Města pod Smrkem, u hranic České republiky a Polska.\n\nV Rapické hoře i v Měděnci probíhala od 16. století těžba kasiteritu – horniny obsahující cín. Dodnes se dochovaly zbytky štol, jež byly částečně zasypány a zaplaveny. Pojmenování hory je odvozeno od Hanse Rapperta z Tyrolska, jednoho z havířů, kteří v místních dolech pracovali.\n\n\n"}
{"id": "860496", "url": "https://cs.wikipedia.org/wiki?curid=860496", "title": "Šimon Hrubec", "text": "Šimon Hrubec\n\nŠimon Hrubec (* 30. června 1991 Vimperk, Československo) je český hokejový brankář.\n\nS hokejem začínal v rodném Vimperku. V dorostenecké kategorii začínal v jihočeském krajském přeboru, chytal za klub HC Český Krumlov v ročníku 2006/07. Od roku 2007 byl hráčem v Českých Budějovicích, odkud před sezónou 2012/2013 přestoupil do týmu HC Oceláři Třinec. Zde vytvořil brankářskou dvojici se slovenským reprezentačním gólmanem Peterem Hamerlíkem. Před zlomovou sezónou naskočil do pěti extraligových utkání. Zkušenosti se seniorským hokejem sbíral v první lize v dresu Tábora, Písku a především Horácké Slavie Třebíč. V sezóně 2011/2012 se stal miláčkem místního publika a strhnul na sebe pozornost extraligových i zahraničních klubů. V sezoně 2018/2019 vyhrál s HC Oceláři Třinec zlato a rozhodl se odejít do KHL. Premiéru na mistrovství světa si připsal roku 2019 kdy 21 zákroky pomohl k výhře nad Norskem 7:2.A následně chytal i utkání o bronz, které národní tým prohrál v nájezdech 3:2 proti Rusku.\n\nV roce 2018 založil neziskovou organizaci Saveshelp.cz díky které propojil přes více než 40 (českých a slovenských) brankářů z více než 5 lig včetně KHL i NHL. Tito brankáři vybírají na transparentní účet peníze za každý svůj zákrok minimálně 10,-Kč. Minulý nultý ročník se vybralo téměř 250.000,- za které se nakoupili saně pro parahokejisty.\n\n\n\n"}
{"id": "860498", "url": "https://cs.wikipedia.org/wiki?curid=860498", "title": "Zdeněk Vorlíček", "text": "Zdeněk Vorlíček\n\nZdeněk Vorlíček (* 28. března 1941 Praha) je český politik, v 90. letech 20. století poslanec České národní rady a Poslanecké sněmovny za KSČM, později za Levý blok, pak člen ČSSD a na přelomu století náměstek ministra průmyslu a obchodu.\n\nV roce 1959 absolvoval SPŠS v Praze-Smíchově a v roce 1964 Fakultu strojní ČVUT, obor výrobní stroje a zařízení. Do roku 1989 pracoval jako konstruktér a vysokoškolský učitel. Byl vedoucím katedry.\n\nPo roce 1989 se stal zastupitelem hlavního města Prahy. Nadále byl vysokoškolským učitelem. Ve volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Praha).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V březnu 1994 byl kvůli tomu vyloučen z Ústředního výboru KSČM. Zasedal v hospodářském výboru sněmovny, v letech 1995-1996 navíc ve výboru organizačním. V sněmovních volbách roku 1996 kandidoval za Levý blok, ale strana neuspěla. Následně v červnu 1996 rezignoval na členství v politické radě a republikovém výboru Levého bloku.\n\nV komunálních volbách roku 1994 kandidoval neúspěšně za Levý blok do zastupitelstva města Praha. V komunálních volbách roku 1998 kandidoval do zastupitelstva hlavního města Praha, nyní za ČSSD, ale opětovně nebyl zvolen. Ve stejné době kandidoval neúspěšně i do zastupitelstva městské části Praha 17.\n\nKoncem 90. let 20. století působil v republikové radě Sdružení na ochranu nájemníků a angažoval se v debatách okolo deregulace nájmů. V roce 1997 přestoupil do ČSSD a uvádí se jako předseda bytové komise pražských sociálních demokratů. Působil jako asistent poslance ČSSD Miroslava Grégra. Poté, co se Grégr stal roku 1998 ministrem, jmenoval Vorlíčka svým náměstkem. Roku 2000 se stal navíc předsedou dozorčí rady podniku hutní a strojírenská a.s. Vítkovice. Téhož roku usedl i do dozorčí rady podniku ČEZ. Post náměstka ministra průmyslu a obchodu zastával do roku 2004. Později působil jako výkonný místopředseda Rady ČR pro jakost na tomto ministerstvu. V roce 2007 byl mezi obviněnými manažery ČEZu v kauze výhodných opčních programů na akcie tohoto podniku, díky nimž se vybraní lidé mohli vydělat desítky milionů korun. V roce 2008 ale policie případ odložila.\n\nJe rozvedený, má dvě děti Naďu a Hanu.\n\n"}
{"id": "860500", "url": "https://cs.wikipedia.org/wiki?curid=860500", "title": "Lomnice (přítok Smědé)", "text": "Lomnice (přítok Smědé)\n\nLomnice je říčka ve Frýdlantské pahorkatině v okrese Liberec na severu České republiky. Celý tok dosahuje délky 16,1 km.\n\nPramení v nadmořské výšce 1070 m pod vrcholem Smrku, tedy nejvyšší hory české části Jizerských hor. Odtud velkým spádem tečou její vody severním směrem údolím mezi Měděncem a Rapickou horou, pak se stáčí k západu, protéká přírodním parkem Peklo a v Raspenavě se v místě s nadmořskou výškou 325 m zprava vlévá do Smědé.\n\nV místě ústí činí její průměrný průtok 0,58 metrů kubických za sekundu. Vodoteč je považována za hydrologicky významný tok a po celé své délce je označována za pstruhovou vodu. Na horním toku Lomnice protéká územím Chráněné krajinné oblasti Jizerské hory.\n\n"}
{"id": "860502", "url": "https://cs.wikipedia.org/wiki?curid=860502", "title": "EB", "text": "EB\n\nKombinace písmen EB může být:\n\n"}
{"id": "860503", "url": "https://cs.wikipedia.org/wiki?curid=860503", "title": "Vratislav Votava", "text": "Vratislav Votava\n\nVratislav Votava (* 27. června 1960) je bývalý český politik, v 90. letech 20. století předseda sdružení Levá alternativa a poslanec České národní rady a Poslanecké sněmovny za koalici Levý blok, později za KSČM.\n\nOd roku 1990 se podílel na akcích uskupení Levá alternativa (LA), které se definovalo jako levicové a protitotalitní. Působil jako mluvčí Pražské autonomní skupiny LA. V březnu 1992 ho 5. konference Levé alternativy zvolila předsedou této formace. Konferenci provázely spory a 11 z 62 delegátů jednání opustilo. Jako nový předseda Votava kritizoval dosavadní orientaci LA na Občanské fórum a \"intelektualismus\", který v Levé alternativě panoval. Krátce po svém zvolení naopak oznámil, že bude kandidovat v nadcházejících volbách za Levý blok.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Praha).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V prosinci 1992 vystoupil z Levé alternativy a odešel z jejího předsednického postu. Jako důvod uvedl rozpory s anarchistickým křídlem v Levé alternativě. Nadále hodlal prosazovat levicovou politiku a uvádí se jako člen výkonného výboru dalšího levicového subjektu, který tvořil Levý blok - Demokratická levice ČSFR. Z Levé alternativy s ním odešla i skupina nazvaná Asociace samosprávného socialismu. V lednu 1994 přešel do samostatného poslaneckého klubu KSČM poté, co se koalice Levý blok rozpadla na několik samostatných formací. Zasedal v zahraničním výboru sněmovny. V sněmovních volbách roku 1996 kandidoval za KSČM v Severočeském kraji, ale nebyl zvolen.\n\n"}
{"id": "860505", "url": "https://cs.wikipedia.org/wiki?curid=860505", "title": "Alžběta ze Schönau", "text": "Alžběta ze Schönau\n\nAlžběta ze Schönau, také Alžběta Šenavská (1129 – 18. června 1165) byla německá řeholnice a mystička 12. století. Téměř celý život strávila v benediktinském klášteře v Schönau, kam vstoupila ve svých 12 letech. Známá je pro svá vidění, která jí pomáhal sepisovat bratr Ekbert ze Schönau. Byla zařazena do seznamu německých mučedníků.\n\nAlžběta se narodila roku 1129 do zámožné rodiny v Porýní. Od dětství byla nábožensky vedena, stejně jako její bratr Ekbert, který později hrál velkou roli v Alžbětiných náboženských viděních. Měli jednoho bratra a několik sester. Z těchto sourozenců se tři stali vysoce postavenými členy křesťanského společenství. Alžbětin bratr Ekbert se stal opatem v Schönau, strýc Ekbert byl biskupem v Münsteru a tři Alžbětiny sestřenice a neteře byly jeptiškami v Andernachu. Bratr i strýc ji povzbuzovali v jejích viděních.\n\nVe 12 letech Alžběta vstoupila do benediktinského kláštera v Schönau, asi 40 km severozápadně od Mohuče, kde zůstala až do konce života. Ve 23 letech (1152) začala mít pravidelná vidění o svátcích nebo o nedělích, která byla vždy provázena hlubokým tranzem. Někdy při nich podle dobové literatury mluvila náboženskou latinou, ačkoli se ji nikdy neučila a její znalost latiny by na to nestačila. Také recitovala verše z Bible.\n\nNejdůležitějším zdrojem o jejím životě jsou autobiografické knihy, které jí pomáhal sepisovat bratr Ekbert. Stal se jejím sekretářem a měl zásadní roli v tom, že se Alžběta proslavila. Nejdříve byla odmítána a setkávala se s odporem, ale právě její bratr se zasloužil o to, že byla společností přijata.\n\nJejí vize začaly v období, kdy se zmítala v pochybách o své víře. V tomto obtížném stavu začala mít nebeská i démonská vidění. Zjevoval se jí ďábel, ale Alžběta tvrdila, že Panna Marie ji vždy ochránila. Ruku v ruce s jejími zjeveními šlo fyzické utrpení, kdy jí často bylo zle a to ji oslabovalo. Velkou část jejích vidění provázely bolestné stavy a nevolnost.\n\nBolest chápala jako důkaz toho, že k ní Bůh promlouvá, a proto odmítala léky. Klíčová událost se stala 27. března 1154, téměř dva roky od její první vize, kdy zažila podobnou zkušenost jako sv. Pavel u Damašku. Alžběta v \"První knize zjevení\" popisuje paprsek světla z nebe, který se na ni vylil a hřál. Pod jeho tíhou padla na zem. Zjevil se jí anděl Páně a povzbudil ji v jejích vizích. Od této chvíle již sama sebe chápala jako božsky vyvolenou oznamovat světu svá zjevení.\n\nAlžběta ve svých knihách popisuje svůj fyzický a psychický stav. Ve viděních Alžběta často reaguje na nějaké podněty a dostává se jí odpovědí. Věřila, že vize nejsou určeny jenom pro ni, ale Bůh skrze ni mluví k ostatním, aby např. potvrdil pravost víry a utěšil ty, kteří mají trápení.\n\nZdrojem k posledním dnům Alžběty je dílo jejího bratra Ekberta \"Alžbětina smrt\". Píše se zde, že poslední dny svého života protrpěla, byla nemocná a měla velké bolesti, stále však měla vidění. Byla už velmi slabá a dávala rady, aby lidé uctívali Boha a žili v míru a lásce. Když pocítila, že se její čas naplnil, modlila se k Panně Marii, aby mohla z tohoto světa v klidu odejít. Poznala, že umírá, když měla vidění, které měla před lety a o kterém jí bylo Bohem řečeno, že jej uvidí až na sklonku života. Zemřela 18. června 1165.\nPo celý život Alžbětiny vize zapisovaly jak jeptišky v klášteře v Schönau, tak především její bratr, který byl rovněž redaktorem, editorem a měl konečné slovo v úpravě knih. Rozhodoval také o tom, které vize v knihách budou, a některé možná vynechal. Zjevení jsou psána v první osobě jako Alžbětiny výroky.\n\nAlžbětino dílo lze rozdělit do několika okruhů:\n\n\na) deníková forma\n\"První kniha vidění\" zahrnuje 79 kapitol a zachycuje počátek vidění. V původní formě je to 25 kapitol, popisujících události od 18. května do 29. srpna 1152. Objevuje se tu např. holubice, kterou Alžběta vykládá jako Ducha svatého. Ekbert později ke knize přidal přes 50 kapitol, které vidění rozšiřují do data 15. srpna 1154. Nově se objevuje anděl jako průvodce a interpret. Jedná se o nejdelší Alžbětinu knihu.\n\n\"Druhá kniha vidění\" také existuje ve dvou verzích. První verze obsahuje 18 kapitol z vidění od 14. května do 10. srpna 1155. K nim bylo přidáno 11 dalších kapitol.\n\n\"Třetí kniha vidění\". Zahrnuje vidění z období od června 1156 do srpna 1157 v celkem 31 kapitolách.\n\nb) tematické sbírky\nKrátce po začátku vidění popsaných v díle \"Kniha o cestách k Bohu\" (20 kapitol) začala mít Alžběta vidění o nanebevzetí Panny Marie. Alžběta se měla např. Marie ptát, zda její nanebevzetí bylo stejně tak tělesné jako duševní. Tento problém byl v katolické církvi za Alžbětiny doby řešen. Církevní autority nedospěly k jednoznačné shodě, a Alžběta se tak zdála být novým příslibem. Zjevila, že Mariino nanebevzetí bylo tělesné, jak se očekávalo. Dokonce oznámila nové datum slavení - 23. září, kdežto církevní otcové jej předtím stanovili na 15. srpna. Dogma o nanebevzetí Panny Marie bylo stvrzeno papežem Piem XII. v roce 1950.\n\nAlžběta potvrdila roli Panny Marie jako ochranitelky celého světa před zničením. \n\nAlžběta své vize někdy směřovala konkrétním osobám. Takových dopisů je 22, většina z nich je adresována mnichům nebo jeptiškám, často si psala také s mystičkou Hildegardou z Bingenu.\n\nPoté, co Alžběta zemřela, napsal Ekbert knihu \"Alžbětina smrt\", která zachycuje její poslední dny, nemoc a přípravu na smrt.\n\n\n"}
{"id": "860506", "url": "https://cs.wikipedia.org/wiki?curid=860506", "title": "Třída Grom", "text": "Třída Grom\n\nTřída Grom byla třída torpédoborců polského námořnictva. Tvořily ji dvě jednotky postavené v letech 1935–1937 ve Velké Británii. Třída \"Grom\" představovala soudobou špičku ve své kategorii. Jednalo se o silně vyzbrojené a rychlé torpédoborce. Obě lodě krátce před německou invazí do Polska odpluly do Velké Británie a mohly se tak na straně Spojenců zapojit do druhé světové války. Zatímco ORP \"Grom\" byl potopen už v roce 1940 při norské kampani, ORP \"Błyskawica\" prošla intenzivní válečnou službou, na kterou navázaly více než dvě další dekády v polském lidovém námořnictvu. \"Błyskawica\" se dodnes dochovala jako muzejní loď.\n\nObě jednotky v letech 1935–1937 postavila britská loděnice James Samuel White & Co. Ltd.\n\nJednotky třídy \"Grom\":\nHlavní výzbroj po dokončení lodě tvořilo sedm 120mm kanónů ve třech dvoudělových a jedné jednodělové věži. Protiletadlovou výzbroj pak tvořily čtyři 40mm kanóny Bofors a osm 13,2mm kulometů Hotchkiss. Loď dále nesla dva trojhlavňové 550mm torpédomety. Pohonný systém pro dva lodní šrouby se skládal ze dvou parních turbín Parsons a čtyř tříbubnových kotlů Admiralty vytápěných mazutem. Nejvyšší rychlost dosahovala 39 uzlů.\n\n"}
{"id": "860509", "url": "https://cs.wikipedia.org/wiki?curid=860509", "title": "De Havilland Goblin", "text": "De Havilland Goblin\n\nDe Havilland Goblin, původně Halford H-1, byl jeden z prvních proudových motorů, který navrhl Frank Halford. Motor Goblin vyráběný společností de Havilland byl druhým britským proudovým motorem, který vzlétl s letounem a prvním motorem, který prošel úspěšně zkouškami a získal typové osvědčení.\n\nMotory Goblin byly určeny hlavně pro letouny de Havilland Vampire, ale byl vyráběn i licenčně (např. ve Spojených státech pod označením Allis-Chalmers J36) a poháněl i letouny Saab 21R, Fiat G.80 a de Havilland Swallow. Z motoru Goblin byl později vyvinut větší motor de Havilland Ghost, přičemž číslování modelů navazovalo na označování motorů Goblin.\n\nNávrh motoru vzešel z londýnské poradenské společnosti Franka Halforda, když na něm začal pracovat v dubnu 1941. Motor byl založen na základním průkopnickém návrhu, který již dříve vypracoval Frank Whittle. Používal radiální kompresor, který vháněl stlačený vzduch do šestnácti samostatných spalovacích komor, odkud proud plynů poháněl jednostupňovou axiální turbínu. Ve srovnání s návrhem Whittlea byl motor H-1 „čistější“, protože používal jednostranný kompresor se vstupem vzduchu z přední strany, který dále proudil přímo „rovně“ přes spalovací komory do turbíny. Whittleův návrh používal „zpětné nasávání“ vzduchu uprostřed motoru, aby byl motor co nejkratší. Halford motor svými změnami zjednodušil, ale přesto motor zůstal poměrně kompaktní.\n\nMotor H-1 byl poprvé spuštěn 13. dubna 1942, přičemž jeho ladění probíhalo rychle a do dvou měsíců dosahoval plného plánovaného tahu. Motor poprvé vzlétl 5. března 1943 na letounu Gloster Meteor a 26. září na letounu de Havilland Vampire. V té samé době koupila společnost de Havilland Halfordovu firmu a samotného Halforda ustanovila ředitelem nově vzniklé společnosti de Havilland Engine Company. Označení motoru H-1 bylo změněno na „Goblin“, zatímco označení nového návrhu H-2 bylo změněno na „Ghost“.\n\nV červenci 1943 byl jeden ze dvou motorů H-1, které byly v té době k dispozici (vlastně se jednalo o záložní motor k motoru, který byl namontován do prototypu letounu Vampire), poslán do Spojených států, kde byl vybrán, aby se stal hlavním motorem montovaným do letounu Lockheed P-80 Shooting Star. Tento motor byl namontován do prototypu, se kterým poprvé vzlétl 9. ledna 1944. Motor byl později zničen při pozemních zkouškách a byl nahrazen zbývajícím motorem H-1 z prototypu letounu Vampire. Společnost Allis-Chalmers byla vybrána, aby motor vyráběla ve Spojených státech pod označením J36, ale zahájení výroby se neustále oddalovalo. Místo toho byl vybrán motor Allison J33 vyvinutý společností General Electric, aby se stal motorem pro sériové stroje P-80A.\n\nH.1/Goblin I\nGoblin II\nGoblin 3\nGoblin 35\nGoblin 4\nAllis-Chalmers J36\n\n\nNěkolik motorů Goblin se dochovalo do dnešních dnů a jsou vystaveny převážně jako statické exponáty v různých leteckých muzeích převážně v Anglii, ale i ve Spojených státech (seznam uveden na anglické verzi této stránky).\n\nV prosinci 2012 byly dva letouny de Havilland Vampire poháněné motory Goblin stále registrovány britskými úřady jako letuschopné.\n\n\"Data pocházejí z publikace „Gas Turbines and Jet Propulsion for Aircraft“\".\n\n\n\n\n\n\n"}
{"id": "860520", "url": "https://cs.wikipedia.org/wiki?curid=860520", "title": "Ostružiník ježiník", "text": "Ostružiník ježiník\n\nOstružiník ježiník (\"Rubus caesius\") je plazivý druh ostružiníku, v české květeně jeden z nejběžnějších zástupců tohoto rodu.\n\nOstružiník ježiník jako keř dorůstá výšky až jeden metr. Dvouleté, až 4 metry dlouhé trnité prýty se ohýbají, plazí a při kontaktu s podkladem snadno kořenují. Obvykle jsou lysé, s nápadným, snadno stíratelným namodralým až šedavým ojíněním. Krátké a slabé ostny jsou snadno odlomitelné. Složené listy s drobnými kopinatými palisty jsou zpravidla trojčetné, zřídka pětičetné, na podzim červenající.\n\nKvete od května do července bílými květy o průměru 2-2,5 cm, uspořádanými v řídkých chocholičnatých latách. Plody jsou fialové ojíněné souplodí peckoviček nakyslé mdlé chuti.\n\nRoste hojně v suchých i zamokřených biotopech, kde tvoří neprostupné houštiny. Přirozeně se vyskytuje v lužních lesích, v pobřežních křovinách a vrbinách, v lesních lemech a v borech. Hojný je však také na antropogenních stanovištích, jako jsou okraje cest a silnic, rumiště, úhory či málo udržované zahrady. Preferuje vlhčí, málo humózní, mírně kyselé až zásadité půdy na osluněných až polostinných stanovištích, a to do nadmořské výšky kolem 700 m.\n\nJedná se o druh s velkým areálem rozšíření, který zahrnuje téměř celou Evropu s výjimkou jejích nejsevernějších a nejjižnějších částí, temperátní oblasti Asie po Altaj a západní Čínu, Turecko a okolí Kavkazu. Zavlečen byl do Severní Ameriky.\n\n \n"}
{"id": "860525", "url": "https://cs.wikipedia.org/wiki?curid=860525", "title": "Dům U Zlaté lilie", "text": "Dům U Zlaté lilie\n\nDům U Zlaté lilie je dům čp. 458 na Malém náměstí na Starém Městě v Praze. Stojí mezi Richtrovým domem a domem U Zlatého orla. Je chráněn jako kulturní památka České republiky.\n\nJde o gotický dům z konce 14. století, první písemná zmínka pochází z roku 1402, pojednává o něm již jako o domu „U Lilie“. Byla v něm v té době lékárna, která zde vydržela až do roku 1575. V renesanci bylo přistavěno 3. a 4. patro, raně barokně dům upravil Kryštof Dientzenhofer před rokem 1698. V roce 1801 dům klasicistně přestavěl Zacharias Fiegerth. Na konci 18. století zde sídlilo knihkupectví.\n\n"}
{"id": "860526", "url": "https://cs.wikipedia.org/wiki?curid=860526", "title": "Kostel Všech svatých (Kunratice)", "text": "Kostel Všech svatých (Kunratice)\n\nKostel Všech svatých v Kunraticích západně od Frýdlantu je původně gotická stavba ze 14. století (stála již v roce 1346), který byl roku 1791 barokně přebudován, přičemž věž kostela byla přestavěna již v roce 1747. Další přestavbou prošel roku 1879. V čele je portálový hlavní barokní oltář z roku 1710 se sochami svaté Barbory a svaté Kateřiny. V kostele je rokoková kazatelna zhotovená v roce 1786. Kolem kostela je hřbitov s cihlovou novogotickou márnicí. Kostel je kulturní památkou České republiky.\n\n"}
{"id": "860529", "url": "https://cs.wikipedia.org/wiki?curid=860529", "title": "Šin'ja Jamanaka", "text": "Šin'ja Jamanaka\n\nŠin'ja Jamanaka, (* 4. září 1962 Higašiósaka, prefektura Ósaka) je japonský lékař a vědec, věnující se výzkumu kmenových buněk. K roku 2012 působil na postech ředitele Výzkumného centra iPS buněk a aplikací a univerzitního profesora Institutu nových metod lékařských věd Kjótské univerzity. Kromě toho pracuje v sanfranciské pobočce Institutu J. Davida Gladstona a je profesorem anatomie na Kalifornské univerzitě v San Franciscu. Zastává také funkci prezidenta Mezinárodní společnosti pro výzkum kmenových buněk (International Society for Stem Cell Research; ISSCR).\n\nV roce 2011 obdržel spolu s Rudolfem Jaenischem Wolfovu cenu za lékařství a roku 2012 s Linusem Torvaldsem Millennium Technology Prize, aby se následně po boku britského biologa Johna B. Gurdona stal laureátem Nobelovy ceny za fyziologii nebo lékařství, když byl oceněn za objev schopnosti návratu specializovaných buněk zpět (reprogramování) do stádia pluripotentní kmenové buňky.\n\nPo ukončení střední školy (Tennōji High School) nastoupil ke studiu lékařství na Ósacké univerzitě ( ). Promoval v roce 1987 na Kóbské univerzitě a postgraduální stupeň vzdělání (1993, Ph.D.) získal na Ósacké městské univerzitě ( ). \n\nV letech 1987–1989 stážoval na ortopedické klinice Národní ósacké nemocnice, ale obor ortopedie opustil. V období 1993–1996 uskutečnil postdoktorální pobyt na Gladstonově institutu kardiovaskulárních onemocnění v kalifornském San Franciscu. Další tři roky 1996–1999 strávil jako odborný asistent na Lékařské fakultě Ósacké univerzity, kde také dohlížel na laboratorní výzkum na myších, bez aktivnějšího vědeckého působení.\n\nJeho manželka mu doporučila dráhu praktického lékaře, on se však rozhodl pro vědeckou kariéru na Institutu vědy a technologie v Naře (). Mezi lety 1999–2003 v něm pracoval jako docent a zahájil výzkum v oblasti kmenových buněk, který mu později vynesl Nobelovu cenu. V období 2003–2005 působil v roli řádného profesora a mezi roky 2004–2010 působil ve stejné funkci na Institutu nových metod lékařských věd Kjótské univerzity. K roku 2012 zastával post ředitele a profesora ve Výzkumném centru iPS buněk a aplikací Kjótské univerzity.\n\nV roce 2006 se svým týmem vyprodukoval – vložením genů kódujících transkripční faktory do fibroblastů dospělé myši –, nový typ kmenových buněk, tzv. indukované pluripotentní kmenové buňky (iPS cells; induced pluripotent stem cell). Buňky ve svém chování vykazují značnou míru shody s embryonálními kmenovými buňkami (ESC; embryonic stem cell), a představují tak \"in vitro\" masu, kterou obsahuje blastocysta 4 až 5 dnů po oplodnění. Skupina prokázala, že iPS buňky mají schopnost pluripotence, tj. mohou z nich v průběhu diferenciace vzniknout specializované linie buněčných tkání. \n\nObjev byl publikován v roce 2006 časopisem \"Cell\". Následujícího roku 2007 se Jamanakově laboratoři, opět jako první na světě, podařilo vyprodukovat iPS buňky také z fibroblastů dospělého člověka. Klíčovým rozdílem od pokusu na myších bylo použití mnoha transkripčních faktorů najednou namísto procesu transfekce jednoho transkripčního faktoru najeden experiment. Skupina začala testovat 24 transkripčních faktorů, které hrají důležitou roli v embryonálním vývoji. Nakonec zbyly pouhé čtyři transkripční faktory – Sox2, Oct4, Klf4 a c-Myc, kterými lze již diferencovanou buňku přeprogramovat do indukované pluripotentní kmenové buňky, a umožnit jí tak následnou přeměnu na jiný buněčný typ.\n\n\n"}
{"id": "860531", "url": "https://cs.wikipedia.org/wiki?curid=860531", "title": "Velemyš", "text": "Velemyš\n\nVelemyš rodu Phloeomys (dříve česky označované jako krysy) jsou největší hlodavci z čeledi myšovití (Muridae). Jsou to noční živočichové živící se rostlinnou potravou. Žijí v Asii na Filipínách ve větvích tropických deštných lesů. Vyskytují se zde ve dvou podobných, ale barevně zcela odlišných druzích.\n\nVelemyši rodu \"Phloeomys\" se vyskytují pouze na ostrově Luzon na Filipínách a na některých menších přilehlých ostrovech. Žijí v lesních oblastech od hladiny moře po vysoké hory.\n\nTento rod velemyší vytváří dva druhy:\n\n\nZařazování těchto druhů a jejich celková taxonomie nebyla dříve jednotná. Schauenberg (1978) považoval jedince velemyši obláčkové jen za sezónně zbarvené jedince velemyši největší a rod \"Phloeomys\" řadil do samostatné čeledi Phloeomyidae. Taylor (1934) zase podle jediného exempláře ustavil nový rod \"Phloeomys elegans\".\n\nNovější taxonomie (Musser a Carleton 1993, Heaney 1992) to však neuznává. Považuje rod \"Phloeomys\" jen jako součást množiny rodů vyvíjejících se delší dobu na Filipínách (spolu s rody \"Apomys\", \"Archboldomys\", \"Batomys\", \"Carpomys\", \"Celaenomys\", \"Crateromys\", Crunomys, \"Chrotomys\" a \"Rhynchomys\"). Jedinec popsaný jako \"Phloeomys elegans\", pocházející z neznámé lokality, je považován jen za varietu jednoho z výše popsaných rodů.\n\nTyto velemyši jsou největšími zástupci podčeledi pravých myší (Murinae). Jejich hlava a tělo měří 280–485 mm, ocas 200–350 mm. Váží 1,5–2 kg.\n\nSrst je spíše hrubší, polovzpřímená, tvořená směsí většího množství kratších a menšího množství delších chlupů. Oba druhy jsou rozdílně zbarveny. Obecně je horní část těla zbarvena hnědočerně se špinavě žlutým nebo červeným nádechem. Spodní část sestává z jednotlivých dlouhých chlupů s hnědou základnou a bílými konci, podsada je jednotná hnědavá. Velemyš obláčková má delší a hustší srst v porovnání s krysou největší. Krátké uši mají oba druhy černé, líce šedé a ocas hnědočerný.\n\nTyto velemyši mají velké zadní nohy s většími drápy, které jim pomáhají v životu ve větvích. Samice mají 4 mléčné žlázy.\n\nVelemyši rodu \"Phloeomys\" žijí skrytě ve větvích tropických deštných lesů, kde se pohybují pomalu, ale jistě. Nory si staví buď v podzemí, nebo v dutinách stromů. Jsou to noční živočichové. Není známo, čím přesně se živí v přírodě, ale v zajetí konzumují různou rostlinnou potravu, často ovoce.\n\nPodle neúplných pozorování mohou být samice březí prakticky po celý rok, od ledna do května však méně často. Obvykle rodí jen jedno mládě. To nosí pod tělem na hrudi. V zajetí se dožívají až 13 let.\n\nOba druhy jsou domorodci loveny pro maso.\n\nPodle výzkumů IUCN nejsou populace velemyši obláčkové zásadně ohroženy. Naproti tomu velemyš největší je ohrožena především lovem v souvislosti s úbytkem přirozeného životního prostředí a je proto zařazena mezi zranitelné druhy.\n\nChov těchto druhů v zoo je poměrně vzácnou záležitostí. Po roce 2010 se však podařilo v Evropě vybudovat relativně stabilní základnu záložní populace, a to zejména díky českým zoo. Evropskou plemennou knihu pro oba druhy (velemyš největší i velemyš obláčkovou) vede Zoo Praha. Ta je zároveň vedle plzeňské a ostravské zoo jedinou v Evropě, kde je chována velemyš největší a zároveň kde jsou chovány oba dva druhy.\n\n"}
{"id": "860533", "url": "https://cs.wikipedia.org/wiki?curid=860533", "title": "GasShow", "text": "GasShow\n\nGasShow, někdy též nazývaný jako GasShow | LPG | CNG | LNG, je celosvětově jeden z největších a nejdůležitějších mezinárodních veletrhů pro oblast LPG, CNG, LNG a další alternativní paliva. Veletrh je mezinárodní a probíhá v polské Varšavě. První ročník zde byl zorganizován v roce 2010. Od té doby je organizován každoročně.\n\nVeletrhu GasShow se každoročně účastní několik desítek vystavovatelů z celého světa. Areál výstaviště při té příležitosti navštíví několik tisíc návštěvníků. Počet vystavovatelů i návštěvníků v uplynulých letech vždy rostl ruku v ruce s tím, jak je celosvětově stále více věnována pozornost alternativním palivům a pohonným hmotám.\n\nBěhem každého ročníku odborná porota mezi vystavovateli vybírá vítěze z hlediska inovací a celkové jedinečnosti. Oceňovány jsou vystavované produkty a to například v následujících kategoriích:\n\n\n"}
{"id": "860542", "url": "https://cs.wikipedia.org/wiki?curid=860542", "title": "Tucet špinavců: Druhá mise", "text": "Tucet špinavců: Druhá mise\n\nTucet špinavců: Druhá mise (anglicky \"The Dirty Dozen: The Next Mission\") je americký válečný televizní film z roku 1985 režiséra Andrewa V. McLaglena. Jedná se o sequel původního úspěšného filmu \"Tucet špinavců\", 18 let po tomto snímku se opět představí Lee Marvin v roli majora Reismana, Ernest Borgnine jako generál Worden a Richard Jaeckel jako seržant Bowren. Film se odehrává za 2. světové války, novým úkolem skupiny odsouzených vojáků je likvidace nacistického generála, který plánuje zavraždit Adolfa Hitlera.\n\nČeský dabing pozměnil jména postav odsouzených vojáků.\n\nV roce 1944 v Německem okupované Francii plánuje generál SS Dietrich se skupinkou spřízněných německých důstojníků atentát na vůdce Třetí říše Adolfa Hitlera. O plánované akci se díky francouzským odbojářům dozví i v Anglii. Generál Sam Worden společně s dalšími spojeneckými generály diskutuje o situaci. Pokud se atentát na Hitlera zdaří, pro Spojence to bude nevýhoda, neboť vůdce je jejich nejlepším „spojencem“, protože jeho neschopnost strategického plánování paralyzuje německou armádu. Kdyby byl nahrazen schopnějším velitelem (typu Dietricha), válka by se mohla značně protáhnout. Je naplánována mise na Dietrichovo odstranění, do akce je povolán major Reisman, kterému mezitím hrozila degradace za porušení pravidel. Německý generál Dietrich bude cestovat vlakem, který má Reismanova jednotka přepadnout.\n\nReisman začne na nádraží s výcvikem vězněných vojáků, kterých není dvanáct, ale nyní třináct. Někteří mají dlouholeté tresty odnětí svobody, jiní dokonce trest smrti. Jsou to tito muži:\nJednotka se učí rychle šplhat na laně, naskakovat na vlak, házet granáty atd. Jeden z vojáků odmítá poslušnost a tak je skupinka zredukována na 12 členů. Výcvik ještě není u konce, když generál Worden informuje majora, že se změnil termín. Posunul se o týden dříve. Major protestuje, ale rozkaz je jasný. Jednotka v převlečení cestuje německým letadlem na polní letiště, kde si jeden z důstojníků gestapa všimne tmavé pleti Dregorse (přestože ten má zafačovaný obličej). Jednotka ujíždí autobusem a je pronásledována Němci na motocyklech s postranním vozíkem a vojenských vozech. „Špinavcům“ se je podaří zničit, ale sami s autobusem havarují poté, co je řidič zastřelen. Ještě předtím se majora Reismana pokusí zastřelit Wright, ale zabrání mu v tom Sixkiller (zabije ho). Jednotka musí pokračovat pěšky a na francouzském venkově dostane od jednoho sedláka starý německý vůz. Majorovi muži se záhy střetnou s další skupinou německých vojáků. Po přestřelce chtějí misi vzdát, ale Reisman jim řekne, že ve vlaku bude kromě Dietricha i nakradené zlato a další cennosti. Muži pokračují dál.\n\nMezitím ve vlaku zastřelí Dietrich svého podřízeného plukovníka Schmidta, který pojal vůči němu podezření. Vlak přijíždí na nádraží, kde patroluje spousta německých vojáků. Majorovi muži dorazili včas. Nedaleko nádraží přistává letadlo se samotným Hitlerem. Ten jde v doprovodu Dietricha k vlaku. Dregors má Dietricha na mušce, ale váhá se střelbou. Stejně jako většina jeho spolubojovníků uvažuje, že když zastřelí vůdce, válka skončí. To mu major Reisman vymlouvá a Dregor nakonec splní rozkaz, zastřelí Dietricha. Hitler je ochrankou natlačen do automobilu a je odvážen do bezpečí a Němci se pustí do boje s americkou diverzní jednotkou. Ta ztratí několik mužů a je donucena k ústupu k letadlu, kterým přiletěl Hitler. Reismanovi, Dregorsovi, Perkinsovi Valentinovi a Samu Wellsovi (který pilotuje) se podaří odletět. Na palubě vojáci objeví tajné informace ve složce a drahé kameny ve váčku. Major souhlasí s rozdělením pokladu. Během letu Dregors umírá, byl předtím postřelen. Letadlo má problémy s motorem, ale Wellsovi se podaří přistát na poli v Anglii. Tady se na ně chystá farmář s puškou, dokud major Reisman nepromluví anglicky a nezeptá se, kde je nejbližší hospoda. Farmář pozná, že jde o Američany a nechá se pozvat majorem společně s ostatními přeživšími muži na rundu.\n\n\n\n"}
{"id": "860544", "url": "https://cs.wikipedia.org/wiki?curid=860544", "title": "Maďarsko na Letních olympijských hrách 1976", "text": "Maďarsko na Letních olympijských hrách 1976\n\nMaďarsko na Letních olympijských hrách v roce 1976 reprezentovala výprava 178 sportovců (124 mužů a 54 žen) v 17 sportech.\n\n"}
{"id": "860552", "url": "https://cs.wikipedia.org/wiki?curid=860552", "title": "Sociální fotografie", "text": "Sociální fotografie\n\nSociální fotografie, sociálně dokumentární fotografie nebo sociální dokument je forma fotografie, ve které jsou hlavním motivem lidé a jejich sociální postavení. Často - ale ne vždy - zobrazuje nedobré věci ze života nebo historie. Někdy se s její pomocí jedná o kritiku společnosti, která se zaměřuje na životní situace sociálně slabých či znevýhodněných lidí. Atmosféra na snímku je o událostech a okolnostech, které působí na diváka emotivně.\n\nPrvky sociálně dokumentární fotografie přesahují do dalších oblastí. Je to například válečná fotografie, která odsuzuje válku, válečná neštěstí a utrpení. Další forma fotografie se formovala v prostředí různých sociálních hnutí a poukazovala na určité okolnosti. Například na politické události v roce 1968, snaží se například o zlepšení životního prostředí, protestuje proti jaderným elektrárnám, sportovním kláním a podobně. Fotožurnalismus má často zájem o sociální otázky, ale není chápán v jako společensky angažovaný dokumentarismus, protože většina reportáží vznikala v důsledku jednorázových zakázek. Různé styly pouliční fotografie zahrnuje veřejnou sféru, život na ulicích, v obchodech či kavárnách, zkoumá společenské skupiny nebo jednotlivce, ve formě momentky, ale také jako eseje, série nebo studie prostředí. Všechny tyto žánry mají za úkol dokumentovat, angažovat, kritizovat, zvyšovat povědomí o sociální nespravedlnosti nebo nabádat diváka k činu.\n\nTypicky se zobrazuje horší stránka společnosti. Na fotografiích může být například lidská osamělost, prázdnota, neštěstí, nemoc, jednoduchost nebo hloupost. Často se používá černobílá technika, ale nic nebrání použít barevný materiál. Přesto může sociální fotografie zobrazovat i radosti.\n\nDuchovním otcem sociální dokumentární fotografie je Lewis Hine, mezi ženami patří přední místo Dorotě Langeové.\n\nŽivot nižších společenských tříd byl předmětem fotografie již v 19. století. Henry Mayhew a John Brinny publikovali knihu \"London Labour And The London Poor\" (\"Práce a chudoba v Londýně\"), která se věnovala londýnské dělnické třídě. Pro lepší ilustraci skupiny byly přiloženy fotografie. Skotský fotograf Thomas Annan vydal dílo \"Photographs of the Old Closes and Streets of Glasgow 1868–77\" (\"Fotografie starých ulic a uliček v Glasgowě 1868-77\"), ve kterém dokumentoval městskou situaci ve slumech v Glasgowě. Dalším anglickým příkladem je knížka \"Street Life in London\" (\"Pouliční život v Londýně\") Smitha a Thompsona, vydaná v roce 1877, která též dokumentuje společenský život. V Anglii pravděpodobně byly v té době nejvhodnější podmínky (industrializace a související důsledky) pro zrození sociální dokumentární fotografie.\n\nVe Spojených státech amerických se ve fotografii lidí na okraji společnosti na přelomu století angažovali dva vynikající autoři: Jacob Riis a Lewis Hine. Fotoaparát využívali jako nástroj obžaloby proti sociální nespravedlnosti. Jacob Riis zdokumentoval v roce 1890 životní podmínky lidí bez práce a bez domova v New Yorku (\"How The Other Half Lives\", \"Jak žije druhá polovina\"). Dalším problémem pro něj byl osud přistěhovalců, z nichž mnozí žili v extrémní chudobě v newyorských slumech. Riis jasně stranil lidem, které fotografoval, a apeloval svým dílem na sociální svědomí společnosti. Totéž platilo pro Lewise Hineho, který také upozorňoval na situaci přistěhovalců a jako fotograf společnosti National Child Labor (Národní výbor dětské práce) na počátku 20. století dokumentoval dětskou práci. Oba fotografové se svou prací měli politický vliv. Riisova angažovanost k lidem v okolí Bend Mulberry Street vedla k odstranění celé ulice, která byla skrýší zločinců. Místo ní se postavily školy, park a obytný dům. Práce Lewise Hina vyústila v zákonu, který zakazoval dětskou práci, který však byl krátce nato v důsledku vstupu Spojených států do první světové války opět zrušen.\n\nNěmecký malíř a fotograf Heinrich Zille se na přelomu století (1890 - 1910) věnoval fotografické dokumentaci všedního života v Berlíně. Nešlo o zacílení na sociální kritiku, ale do značné míry dokumentoval životy chudých a lidí na okraji společnosti (doplňující názvy: Ševcovská dílna, Spící bezdomovec, Charlottenburg - sběračka klestí, Žena s kočárkem naloženým dřevem, Podomní obchodník se psím spřežením, hodně snímků zobrazuje pochmurnost berlínských dělnických čtvrtí).\n\nRoy E. Stryker zachytával americkou tradici opět během poloviny 30. let 20. století pro společnost Farm Security Administration. FSA, založená v roce 1935 jako „Resettlement Administration“ (Správní úřad pro znovuosídlení), byla instituce americké vlády, která měla na starosti ohroženou existenci chudých zemědělců v souvislosti s \"kolapsem\" amerického zemědělství. Starala se například o finanční úvěry nebo nabízela školení. Stryker, původně profesor ekonomie, byl vedoucím oddělení pro styk s veřejností ve FSA, sám fotografoval a inicioval fotografický dokumentární projekt FSA.\n\nPro FSA fotografovalo několik významných fotografů z historie fotografie, jako například Walker Evans, Dorothea Lange, Arthur Rothstein a mnoho dalších. Během Velké hospodářské krize dokumentovali stylovým a působivým způsobem situaci chudých zemědělců, jejich rodiny a jejich životní a pracovní podmínky. Na konci jejich práce vznikla sbírka nejméně 130 000 snímků. Byly používány společností FSA pro práci s veřejností a také tvořily základ knihy \"Land of Free\" (\"Země svobody\"), která dlouhodobě ovlivnila veřejnost ve prospěch postavení amerických farmářů. Vznikly takové ikonické fotografie jako například \"Migrantka s dětmi\", \"Allie Mae Burroughs\", pachtýř \"Floyd Burroughs\" nebo \"Farmář se syny v písečné bouři\", které jsou dodnes často publikovány. Tyto práce byly stylovou fotografickou dokumentací sociálních problémů.\n\nV souvislosti s fotodokumentací FSA se začal používat pojem \"sociálně dokumentární fotografie\". Roy Stryker deklaroval cíle dokumentární fotografie FSA větou: \"Hlavní rozdíl mezi fotografem, který je mylně nazýván jako \"piktoralista\", a tím, který je stejně tak chybně nazýván dokumentaristou spočívá v tom, že ten první situaci zkrášluje nebo ji kvůli její kráse fotograficky kopíruje, zatímco snímky tomu druhému slouží jako prostředek k účelu.\"\n\nSe vstupem USA do druhé světové války v prosinci 1941 však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nV Německu několik let před tím vznikala hnutí takzvané Arbeiterfotografie (dělnická fotografie). V důsledku nacistické diktatury od roku 1933 jí však nebylo dopřáno dlouhého trvání. Její protagonisté byli politicky angažovaní amatérští fotografové. Dokumentovali společenské postavení dělnické třídy a činnosti dělnického hnutí. Známým zástupcem tohoto fotografického směru v Německu byl, i když nečlen hnutí dělnické fotografie, Walter Ballhause, který v Hannoveru na počátku 30. let fotografoval nezaměstnané, válečné invalidy a proletářské děti velkoměsta.\n\nSociální důraz je kladen také na díla významného německého fotografa Augusta Sandera. V cyklu \"Lidé 20. století\" Sander dokumentoval sociologický pohled na německé „stavy“ své doby. Vybral příklady osob nebo skupin reprezentující různé sociální úrovně (\"od bezdomovce až po bankovního ředitele\"). Sander se snažil o co největší objektivitu - fotografoval na rozdíl od klasické sociální dokumentární fotografie bez jakéhokoliv obviňování nebo propagandistického zájmu měnit životy zobrazovaných osob.\n\nAnglickým průkopníkem společensky angažované fotografie se stal umělec Bill Brandt. Brandt se v roce 1931 usadil v Anglii a pracoval pro několik časopisů, kterým kromě jiného poskytoval obrazové zprávy o Velké hospodářské krizi zobrazující osudy postižených osob. V roce 1936 vydal knihu \"The English at Home\" (\"Angličané doma\"), ve které ostře ztvárnil britskou třídní společnost. Při cestování do Midlandsu a severní Anglie fotografoval účinky Velké hospodářské krize. S touto prací Bill Brandt vytvořil samostatnou sociální dokumentární práci vysoké hodnoty.\n\nJedním z nejdůležitějších holandských fotografů zabývajících se sociální fotografií byl Ed van der Elsken.\n\nPo roce 1945 se již nemohla angažovaná, kolektivně organizovaná sociální dokumentární fotografie uchytit - až na Anglii, kde se tradice držela trochu déle. Násilnický antikomunismus McCarthyho éry označil levicovou angažovanou sociálně dokumentární fotografii jako zlou. Velcí dokumentární fotografové poválečného období, jako byli například William Eugene Smith, Diane Arbus, Robert Frank, William Klein nebo Mary Ellen Mark byli buď osamocení bojovníci, nebo byli nuceni pracovat jako dodavatelé příběhů pro velké ilustrované časopisy (zejména \"Life\"). V důsledku hospodářské logistiky stoupajícího počtu výtisků nedostávali političtí outsideři zvenku žádný prostor. Přesto se věnovali v druhé polovině 20. století fotografové sociálním problémům. Tak dokumentoval například William Eugene Smith na konci 60. let osud obyvatel japonské rybářské vesnice Minamata, kteří v důsledku otravy rtutí těžce onemocněli a zůstala jim zdravotní postižení.\n\nBěhem 70. let se v Německu zvýšilo povědomí o sociálních otázkách, které se odrazilo také ve fotografii. Názorným příkladem této společensky angažované dokumentární fotografie je skupina \"Rettet Eisenheim\", která představovala angažmá (včetně fotografického) proti demolici hornické obce v Oberhausenu.\n\nDOCUMERICA byl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států během období od roku 1972 až do roku 1977. Snímky pořizovalo přibližně 70 známých fotografů, například John Vachon, Danny Lyon, Gene Daniels, David Hiser, Arthur Greenberg, Marc St. Gil, Gary Miller, Doug Wilson, Charles O'Rear, Dennis Cowals, Tomas Sennett, Anne LaBastille, Paul Sequeira, Erik Calonius nebo John H. White. Podobně jako dřívější federální fotografický projekt Farm Security Administration během Velké hospodářské krize, někteří fotografové DOCUMERICA pochopili své poslání spíše zeširoka, někdy i umělecky. Mnoho z nich zachovalo výrazný vizuální záznam o čase a místě. Některé z fotografovaných objektů jsou každodenní život v malých i velkých městech, scény přírodních krás, znečištění ovzduší a znečištění vody, průmyslu a samozřejmě také portréty lidí. Byly fotografovány oblasti jako národní parky a lesy, jezero Tahoe, Velká jezera, Aljašský ropovod, Havaj, Washington, D. C. a další města po celých Spojených státech. Projekt dokonce zahrnul i některé fotografie z Kanady, ale i z Jugoslávie a Rakouska.\n\nJedním z nejvýznamnějších sociálně dokumentárních fotografů současnosti je Brazilec Sebastião Salgado, který publikoval například ve svém díle \"Workers\" (1993) působivou dokumentaci industriální práce. Dalším nosným tématem jeho práce je globální fenomén migrace, který předložil v knize \"The Children: Refugees and Migrants\" (2000) a \"Migrations\" (2000) se snímky z 39 zemí. V těchto knihách zachycuje téměř nepopsatelnou bídu uprchlíků v mnoha zemích po celém světě a přispívá k sofistikovanému povědomí veřejnosti a podpoře práce společnosti UNICEF.\n\nMladším zástupcem sociální dokumentární fotografie je Manuel Rivera-Ortiz, nezávislý fotograf, který dokumentoval život lidí v rozvojových zemích. Ovlivnila jej jeho vlastní zkušenost chlapce vyrůstajícího v chudé venkovské oblasti Puerto Rico v 70. letech 20. století; svou práci nazval svou práci \"Celebration of Life\" (\"Oslava života\") v chudobě. Fotografoval Kubu a srovnával tamní podmínky s Puerto Ricem svého mládí, stejně tak jako v Indii, kde dokumentoval důstojnost příslušníků kasty \"Dalit\" (\"Nedotknutelní\"), nebo podmínky života indiánské etnické skupiny Aymarů v suché oblasti Bolívie. Také publikoval pojednání o Keni, Turecku a Thajsku.\n\nS tematikou sociálních problémů pracuje celá řada amatérských i profesionálních fotografů. V centru zájmu stále stojí chudoba, pracovní podmínky, lidé bez práce nebo bez domova. Za zmínku stojí světoznámý ukrajinský fotograf Boris Michajlov s fotografickou knihou \"Case History\" o bezdomovcích v Charkově.\n\nV roce 2005 představilo muzeum Museum Haus v Krefeldu práci umělce Lukase Einsela pojatou v tradici konceptuálního umění - dokumentaci na téma obětí min v řadě zemí. Einsele systematicky fotografoval kromě jiného oběti nášlapných min, postižené krajiny a likvidaci min. V rozsáhlé textové části knihy dostali postižení možnost promluvit.\n\nV létě 2009 se uskutečnila v budapešťském muzeu Ludwig-Museum přehlídka sociálně dokumentární fotografie pozdních 20. let a 30. let pod názvem \"Things are drawing to a crisis\" (\"Věci spějí ke krizi\"). Také v roce 2009 představil fotograf, kritik a kurátor Jorge Ribalta v muzeu Museu d'Art Contemporani de Barcelona výstavu pod názvem \"Universal Archiv\" o historii dokumentární fotografie v průběhu celého 20. století. V roce 2010 se v madridském Museo Reina Sofía konala velká mezinárodní výstava k historii sociálně dokumentární dělnické fotografie.\n\nNa vývoj obrazového myšlení začaly mít od posledního desetiletí 19. století vliv fotografie v tisku, které ovlivňovaly široký počet lidí. Pro psychologii tehdejšího čtenáře bylo příznačné, že věřil v dokumentárnost tehdejších fotografií. Začínala se rozvíjet politicky angažovaná fotografie s vlastními periodiky. Například ruská skupina Okťabr založená Alexandrem Rodčenkem viděla smysl angažované fotografie\nv propagaci, výchově a v neposlední řadě agitaci s určenými cíli. Vynikají také práce fotografů Arkadije Šajcheta a Maxe Alperta. Vznikla celá řada časopisů, například \"Ogoňok\" nebo \"SSSR na strojke\".\n\nFotografický fejeton se sociální tematikou však nevznikal jen v socialistickém Rusku. V Německu vycházely komunistické noviny \"Arbeiter Illustrierte Zeitung\", ve kterých sovětští fotografové Alpert a Šajchet otiskli na počátku 30. let svou nejznámější práci \"Rodina Filippových\" – 52 fotografií vyprávělo příběh dělníka a jeho rodiny. Reportáž se setkala s velkým ohlasem v Německu i dalších evropských zemích. Vedle významné společenské role sehrála důležitou roli jako první významné dílo, které dokázalo rovnocennost a velké potenciální možnosti vícezáběrových reportáží, sérií a fotofejetonů. Na základě poptávky společnosti vzniklo periodikum \"Der Arbeiter-Fotograf\", ve kterém dělničtí fotografové používali fotografii pro převyprávění příběhu se sociální kritikou. V Americe inicioval vznik periodik velký zájem veřejnosti o vizuálně zobrazované události. V roce 1936 vznikl časopis \"Life\" jako obrazový protipól časopisu \"Time\", ve kterém publikovali především fotografové FSA.\n\nV meziválečném Československu vznikl týdeník Světozor, sociálně kritickou fotografii prosazovala především skupina Levé fronty (sekce \"Film-foto\") okolo Lubomíra Linharta.\n\nV meziválečném Československu 30. let se sociální fotografie ujali tehdejší levicoví fotografové. Mezi jinými to byli: Karol Aufricht, Irena Blühová, Karel Hájek, Ján Halász, Tibor Honty, Josef Kubín, Ilja Jozef Marko, Sergej Protopopov, Oldřich Straka, Viliam Tóth nebo Josef Zeman. Zobrazovali lidi v krizi, bez práce a na ulici, do té doby jen hezké obrázky dostávaly politický podtext. Autoři se mohli rozhodnout, zda dají své umění do služeb propagandy. S příchodem komunismu, který se sociální fotografie ujal, však tento žánr přišel o většinu své autentičnosti.\n\nJosef Koudelka v roce 1968 dokumentoval invazi vojsk Varšavské smlouvy do Prahy. Mezi jeho pilotní projekty patřily \"Gypsies\" (\"Cikáni\", 1975) a \"Exiles\" (\"Exily\", 1988).\n\nJindřich Štreit se zaměřuje na dokumentování života na venkově a obyvatele českých vesnic, portrétování a fotografování romského života. Od roku 1991 pracuje na dokumentárních projektech ve Francii, Anglii, Brazílii, Moldávii, Rakousku, Německu, Japonsku, Číně, Maďarsku, Rusku (Burjatsko, Krasnodarský kraj, Ingušsko, Čečensko), ale také v České republice (Ženská věznice, Břevnovský klášter, Lidé olomouckého okresu, Lidé Mikulovska, Cesta ke svobodě, Lidé Třineckých železáren, Mezi námi, Za oponou, Spolu, Cesty života, Lidé mého kraje – Bruntálsko, Ocelový svět, Tichá nemoc, Vítkovice, Hledat anděla, Lidé Vítkovska). Na Institutu tvůrčí fotografie Slezské univerzity se podílí na vedení několika studentských projektů (Lidé Hlučínska, Náš svět, Zlín a jeho lidé, Dobrovolně, Opava na prahu 3. tisíciletí, Dopravní podnik Olomouc).\n\nAntonín Kratochvíl jako žurnalista pracoval na místech válečných konfliktů, zaznamenával genocidu v Zaire a Rwandě, utečence v Bosně i v Afghánistánu, oběti epidemie AIDS v Zimbabwe a pašeráky drog v Guatemale. V posledních letech se věnuje mizející přírodě a kulturám. V polovině sedmdesátých let se vydal do východního bloku a dvacet let zachycoval život za železnou oponou i život po jejím pádu. V prosinci 1997 o tom vydal knihu \"Broken Dream: Twenty Years of War in Eastern Europe\".\n\nJaromír Čejka\n\nViktor Kolář se od roku 1960 soustavně věnuje jednomu tématu, svému rodišti – Ostravě. Diváci mohou hluboko nahlížet do života obyčejných lidí a vidět život takový, jaký zde doopravdy je. Bez nadsázky zobrazuje konfrontaci místních obyvatel s každodenní realitou, která často není příliš radostná. Z autorových fotografií je cítit jeho láska k rodnému městu a lidem.\n\nAlena Vykulilová se zaměřuje na sociální dokument v cyklech z nemocničního prostředí ze sedmdesátých let. V souboru fotografií z nemocničního prostředí objevíme hlubší ponor do časů již zmizelých, a přesto je z nich cítit nefalšovaná dětská radost, stejně tak bolest, ale také přání hrát si, třeba i na lékaře. V současnosti autorka postihuje změny a kvas ve společnosti reportážní formou, která má v sobě cosi ze zachycování konzumního stylu žití.\n\nZ amatérských fotografů se sociálnímu dokumentu věnuje František Dostál, jehož nejslavnějším souborem jsou \"Letní lidé\", který vytvořil mezi roky 1968–1990 ve Zlenicích na řece Sázavě. Nafotografoval obrazovou sondu do života trampské společnosti, zachycoval lidi ve zdánlivě obyčejných situacích, které však měly výrazný výtvarný a humorný náboj.\n\nJedním z častých námětů sociálně dokumentární fotografie jsou Romové. V Česku se jim věnovali či věnují především: Josef Koudelka, Eva Davidová, Hana Šebková, Karel Cudlín, Maria Kracíková, Vít Šimánek (autor diplomové práce o fotografii Romů), Václav Ryčl, Karel Tůma či Libuše Rudinská, na Slovensku pak zejména Tibor Huszár, Mišo Suchý a Andrej Bán.\n\nPředevším ve 20. století se používá termín \"sociální dokument\" (nebo \"sociální fotografie\") v kombinaci s fotografickou tradicí věnovanou tradičně \"sociálním skupinám\", které mají sociálně-ekonomické a kulturní podobnosti. Vyzdvihuje \"události\", které jsou vnímány jako hanebné, diskriminační, nespravedlivé nebo škodlivé pro životní a / nebo pracovní podmínky a chudobu. Takových příkladů je mnoho: dětská práce, zanedbávání dětí, bezdomovectví, chudoba společenských tříd, dětí a starých lidí, pracovní podmínky ve zlatých dolech v Brazílii, život v příměstských oblastech, chudí zemědělci, nebezpečné pracovní podmínky v průmyslu a podobně.\n\nÚmysly fotografů se pohybovaly mezi empatickou dokumentací a konkrétním obviněním z nerovnosti. Přes všechny rozdíly v zacházení s fotoaparátem - jedno mají obrazy těchto autorů společné: chudí, sociální vyvrhelové a členové nižších tříd nejsou zobrazeny jako exotické objekty, ale jako pozorování zúčastněného. Fotografové neukazují chudobu jako na vadu na cti, ale na její vážnost. Dávají těm posledním lidem společnosti, kteří se ve statistikách objevují pouze jako anonymní kolektiv, jejich individualitu a tvář - často hrdě vzpřímené.\n\nSociální dokumentární fotografie není strohý, střízlivý a objektivní záznam věcí, nýbrž tendenční fotografie. Dokumentární síla snímků je spojována s touhou po politických a sociálních změnách. Sociální dokumentární fotografie je dodnes stále převážně černobílá. To má mnoho estetických důvodů, na druhé straně se objevují autoři barevných fotografií jako přímého a působivého důkazu. Z této série se vyberou nejvhodnější snímky, takzvané \"pracovní skupiny\", které jsou určené pro zveřejnění. Vyžadují vysvětlující text, nebo alespoň název, který odkazuje na význam nebo téma.\n\nV portrétní fotografii se vymezil pojem \"sociální portrét\" - jeho tvorbě se věnují fotografové se silným sociálním cítěním. Snímek má motivovat jedince a instituce k potřebné nápravě na snímku zobrazených nedostatků, případně křivd. Sociální portrét zahrnuje sociální postavení lidí ve společnosti od žebráků, bezdomovců, prostitutek, až po politiky, herce, sportovce nebo \"horních deset tisíc\". Při tvorbě sociálního portrétu je potřebná asimilace s prostředím a získání důvěry fotografových, jinak fotografování odmítnou, nebo přehnaně teatrálně pózují. Při tvorbě charakteristických portrétů se sociální tematikou je třeba k portrétovaným přistupovat velmi citlivě, protože jsou obvykle citově zranitelní.\n\nOd konce 70. let 20. století si všímají sociální dokumentární fotografie vedle výtvarné fotografie umělecké galerie a muzea. Luc Delahaye, Manuel Rivera-Ortiz a členové Fotografické agentury Sedm patří mezi sociální dokumentární fotografy, jejichž snímky jsou pravidelně vystavovány v galeriích a muzeích.\n\nS rozvojem sociální práce a sociální pedagogiky se často fotografie používá za účelem dokumentování a zvýšení povědomí o sociální nespravedlnosti. Často je také nástrojem pro stranickou sociální práci, která chce utvářet veřejnost. V této souvislosti se žánr také nazývá sociální fotografie.\n\nBez angažovaného zastávání se obětí sociální nerovnosti a společenských neduhů se věnují fotografky a fotografové také sociálním (společenským) otázkám. Jako příklad může být zmíněna Diane Arbus a Tina Barney. Zatímco Arbus fotografovala zdravotně postižené a další lidi na okraji společnosti, Tině Barney se podařilo zdokumentovat život horní třídy ve státech Nové Anglie v USA.\n\nSociálně dokumentární ve významu tohoto slova jsou různé dokumenty ze života v určitých městech, krajinách a kulturách. Stejně různorodé jako jsou možnosti jsou také i příklady. Typickým zástupcem může zmíněn například Roman Vishniac, jehož fotografie zachytávají život Židů ve východní Evropě před dobou holokaustu.\n\nDalší žánr, který se svými postupy a výsledky blíží (je blízko) sociálně dokumentární fotografii, je označován jako etnografická fotografie (což jsou často příběhy lidí v nejistých situacích, jejich zájmy, například zanikající způsoby výroby nebo způsoby života, tradice nebo oblékání). Pozoruhodným zástupcem tohoto fotografického směru je například student manželů Becherových Martin Rosswog. Fotografoval po mnoho let systematicky zejména interiéry ve venkovských oblastech. Na snímcích tak zachytil mizející způsob života například ve Vnějších Hebridách, v Rumunsku a Rusku, ale také v německém Münsteru.\n\nVálečná fotografie, například v podání Mathewa Bradyho, Alexandra Gardnera nebo později Roberta Capy odsuzuje svými díly americkou občanskou válku, válečná neštěstí a svým způsobem se jí připisuje přívlastek sociálně dokumentární fotografie.\n\nV prostředí sociálních hnutí (v roce 1968, za zlepšení životního prostředí, protinukleárního hnutí a dalších) vznikala určitá forma dokumentární fotografie, jak ukazuje ve svém díle Michael Ruetz. V polovině 60. let doprovázel studentská hnutí a fotografoval symboly tohoto období.\n\nFotožurnalismus má často zájem o sociální otázky, ale není chápán jako společensky angažovaný dokumentarismus, protože většina z příslušných reportáží pravděpodobně vznikala v důsledku jednorázových zakázek.\n\nPouliční fotografie je fotografický žánr, který zahrnuje řadu fotografů a stylů. Obecně se tím míní fotografie, která zahrnuje veřejnou sféru, život na ulicích, v obchodech či kavárnách, skupiny nebo jednotlivce, často jako momentky, ale také jako eseje, série a studie prostředí.\n\nSociální fotografie v přeneseném novodobějším významu je podkategorií fotografie se zaměřením na technologie, spolupráci a činnost jednotlivců, kteří fotografují. Digitální fotografie, Internet a internetové stránky pro sdílení fotografií pomohly vzniknout novým nástrojům a metodám sociálních sítí zatímco spotřebitelské trendy, jako jsou flashpacking a dobrodružné cestování vedly k celosvětovému růstu sociálního propojení fotografů.\n\nKe sdílení sociálních fotografií na Internetu slouží také populární software Instagram. Umožňuje sdílet fotografie pořízené převážně mobilními telefony, autorům ventilovat svou kreativitu a téměř okamžitou odezvu na publikovanou fotografii. Aplikace se nesnaží konkurovat jiným sociálním službám, ba naopak umožňuje snadné sdílení fotografií na další sociální sítě jako je Facebook, Twitter, Flickr, případně na publikační služby Posterous a Tumblr.\n\n"}
{"id": "860553", "url": "https://cs.wikipedia.org/wiki?curid=860553", "title": "Třída Amazonas", "text": "Třída Amazonas\n\nTřída Amazonas je třída oceánských hlídkových lodí brazilského námořnictva. Původně byly stavěny loděnicí BAE Systems pro Trinidad a Tobago jako třída \"Port of Spain\". Původní zákazník o ně však ztratil zájem a v roce 2012 je odkoupila Brazílie. Třídu tvoří celkem tři jednotky, vstupující do služby v letech 2012–2013. Primárně budou sloužit k ochraně nalezišť ropy a zemního plynu. Kontrakt je součástí programu modernizace brazilského námořnictva zahrnujícího dále stavbu pěti fregat, pěti hlídkových lodí a jedné zásobovací lodě.\n\nTři jednotky této třídy byly roku 2007 objednány Trinidadem a Tobago u britské loděnice Vosper Thorneycroft. Měly nést označení jako třída \"Port of Spain\" a sloužit u pobřežní stráže. O rok později se loděnice stala součástí koncernu BAE Systems. V září 2010 Trinidad a Tobago kontrakt zrušil a o dva roky později již hotová plavidla koupila Brazílie. Kontrakt dosahuje výše 133 milionů liber.\n\nJednotky třídy \"Amazonas\":\nKonstrukce plavidel vychází z britských hlídkových lodí třídy \"River\". Posádku lodi tvoří 80 osob, přičemž však může přepravovat dalších 40 vojáků či pasažérů. Výzbroj tvoří 30mm a 25mm kanóny. Na zádi se nachází přistávací plocha pro vrtulník. Nejvyšší rychlost dosahuje 25 uzlů.\n"}
{"id": "860556", "url": "https://cs.wikipedia.org/wiki?curid=860556", "title": "Jan Vraný", "text": "Jan Vraný\n\nJan Vraný (* 21. června 1946) je český politik, v 90. letech 20. století člen Zemědělské strany a poslanec České národní rady a Poslanecké sněmovny za koalici Liberálně sociální unie, později za KDU-ČSL.\n\nVe volbách v roce 1992 byl zvolen do České národní rady (volební obvod Východočeský kraj) na kandidátní listině koalice LSU, do níž patřila i Zemědělská strana, jejímž byl členem. Zasedal v rozpočtovém výboru a od prosince 1992 navíc i ve výboru ústavněprávním.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V rámci LSU byl představitelem Zemědělské strany. Když se v letech 1993-1994 začala LSU transformovat z volné koalice na jednotný politický subjekt, do něhož se měla začlenit i Zemědělská strana, patřil k těm politikům, kteří tento integrační proces odmítali (stejně jako předseda Zemědělské strany Jiří Vačkář). V březnu 1994 vystoupil z poslaneckého klubu LSU a po jistou dobu vystupoval jako nezařazený poslanec. V srpnu 1994 se stal členem poslaneckého klubu KDU-ČSL.\n\nV sněmovních volbách roku 1996 kandidoval neúspěšně za KDU-ČSL. V komunálních volbách roku 1994 kandidoval neúspěšně za Zemědělskou stranu do zastupitelstva města Sobotka. Opětovně kandidoval do tamního zastupitelstva i v komunálních volbách roku 2002, komunálních volbách roku 2006 a komunálních volbách roku 2010, nyní za KDU-ČSL. Nebyl zvolen. Profesně se uvádí jako živnostník a podnikatel.\n"}
{"id": "860559", "url": "https://cs.wikipedia.org/wiki?curid=860559", "title": "Kostel svatého Petra a Pavla (Konecchlumí)", "text": "Kostel svatého Petra a Pavla (Konecchlumí)\n\nKostel svatého Petra a Pavla je římskokatolický filiální kostel v Konecchlumí. Zdaleka viditelná dominanta kraje se tyčí nad obcí a je ukončením mlázovického Chlumu. Je chráněn jako kulturní památka České republiky.\n\nPůvodní malý gotický kostelík je na tomto místě zmiňován v roce 1355 kdy byl jeho patronem Jan z Verdeka a ze Žlunic. Pravděpodobně měl kostelík boční oltáře a patřila k němu i fara. Po husitských válkách patřil utrakvistům. Po bitvě na Bílé hoře (1621) je opět katolický a fara byla pravděpodobně zrušena. Stavbu současného kostela v letech 1728-1729 pod vedením stavitele Donato Morazziho financoval František Norbert Trauttmansdorff. Zvony byly zrekvírovány za 1. světové války.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 550 000 Kč.\nJednolodní objekt čistě barokního slohu charakterizovaný hranolovou věží s bání.\n\nV roce 2001 bylo v kostele instalováno 14 deskových obrazů křížové cesty od Vladimíra Komárka.\n\nVarhany z roku 1744 jsou vrchlabského varhanáře Ambrože Stanislava Tauchmanna\n\nZa kostelem je mohyla Viléma Konecchlumského z Konecchlumí\n\nBohoslužby se konají poslední sobotu v měsíci v 18.00.\n\n"}
{"id": "860572", "url": "https://cs.wikipedia.org/wiki?curid=860572", "title": "Oldřich Vrcha", "text": "Oldřich Vrcha\n\nOldřich Vrcha (* 29. prosince 1943) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ.\n\nVe volbách v roce 1992 byl zvolen do ČNR, jako poslanec za Sdružení pro republiku - Republikánskou stranu Československa (volební obvod Jihomoravský kraj).\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní mandát obhájil ve volbách v roce 1996. Byl členem hospodářského výboru sněmovny. Počátkem roku 1993 se zapojil do série projevů republikánských poslanců při volbě prezidenta republiky. Pro výroky, které pronesl ho předseda sněmovny Milan Uhde vyzval k omluvě. V září 1995 byl krátce hospitalizován na nervovém oddělení znojemské nemocnice poté, co se zúčastnil potyčky s policisty při demonstraci republikánů.\n\nV komunálních volbách roku 1994 byl zvolen do zastupitelstva města Prostějov za SPR-RSČ. Opětovně se o zvolení pokoušel v komunálních volbách roku 1998, ale nebyl zvolen. V roce 1995 před zasedáním prostějovského zastupitelstva rozdával podvržené letáky pod názvem \"Informace spolkové vlády pro vedení sudetoněmeckého landsmanschaftu\", které vyvolávaly dojem návratu majetku sudetských Němců.\n\nV republikánské straně zůstal i v letech po skončení parlamentní kariéry. Ve volbách do Evropského parlamentu v roce 2004 kandidoval za nástupnickou formaci Republikáni Miroslava Sládka. Profesně se tehdy uváděl jako invalidní důchodce, bytem Prostějov. Před plánovanými sněmovními volbami v roce 2009 se účastnil akcí Dělnické strany a zvažoval, že za ni bude kandidovat.\n\n"}
{"id": "860575", "url": "https://cs.wikipedia.org/wiki?curid=860575", "title": "Ivan Vrzal", "text": "Ivan Vrzal\n\nIvan Vrzal (* 29. dubna 1967) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Západočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996. Zasedal v hospodářském výboru, v letech 1996-1998 i jako jeho místopředseda. V letech 1996-1997 byl místopředsedou poslaneckého klubu ODS.\n\nV květnu 1998 byl zvolen do dozorčí rady podniku Unipetrol.\n\nV komunálních volbách roku 2002 byl za ODS zvolen do zastupitelstva města Karlovy Vary. Byl tehdy lídrem kandidátky občanských demokratů a jejich kandidátem na post primátora. Primátorem se ale nestal. Opětovně se o zvolení pokoušel v komunálních volbách roku 2006, ale nebyl zvolen. Profesně se uvádí jako manažer a podnikatel.\n\n"}
{"id": "860580", "url": "https://cs.wikipedia.org/wiki?curid=860580", "title": "Statistika zahraničního obchodu", "text": "Statistika zahraničního obchodu\n\nZahraniční obchod představuje obchod přes hranice státu. Předmětem obchodu může být jak zboží, tak služby.\n\nStatistika zahraničního obchodu sleduje vývoz a dovoz zboží a další propočtové ukazatele jako jsou např. obchodní bilance, obrat či krytí dovozu vývozem). Tato statistika se skládá ze dvou zdrojů, a to ze systému Intrastat, který sleduje pohyb zboží mezi Českou republikou a dalšími zeměmi Evropské unie (odeslání a přijetí zboží do/ze států EU) a systému Extrastat, který sleduje obchod se zbožím se třetími zeměmi, tj. nečlenskými státy EU. \n\nOficiální česká statistika sleduje a prezentuje statistiku zahraničního obchodu v souladu s metodikou Eurostatu podle pohybu zboží. Do statistiky zahraničního obchodu zjednodušeně patří pohyb zboží přes hranice, samozřejmě s výjimkami danými evropskou i národní metodikou. Od roku 2011 Český statistický úřad zveřejňuje údaje ještě v národním pojetí, tj. obchod se zbožím podle změny vlastnictví; v tomto případě statistika vychází z principu změny vlastnictví mezi rezidentem a nerezidentem, bez ohledu na pohyb zboží. Národní pojetí vývozu a dovozu se proto vedle dat statistiky zahraničního obchodu opírá i o další zdroje informací, zvláště o daňová přiznání k dani z přidané hodnoty. \n\nStatistické sledování dovozu a vývozu služeb je nedílnou součástí statistiky zahraničního obchodu. Výsledky této statistiky jsou nezbytné jak pro sestavení běžného účtu platební bilance, tak pro výpočet hrubého domácího produktu. \n\nPři vytváření této statistiky ČSÚ úzce spolupracuje s Českou národní bankou. Jedním ze zdrojů této statistiky jsou údaje zjištěné čtvrtletní statistickým zjišťováním. Výsledky statistiky zahraničního obchodu se službami jsou k dispozici na stránkách České národní banky.\n\nDovoz vyjadřuje hodnotu zboží přijatého ze zahraničí, které přestoupilo státní hranici za účelem jeho trvalého nebo dočasného ponechání v tuzemsku. Celkový dovoz se tak skládá z „přijetí“ zboží ze států EU a dovozu zboží ze zemí mimo EU.\n\nVývoz vyjadřuje hodnotu zboží odeslaného do zahraničí, které přestoupilo státní hranici za účelem jeho trvalého nebo dočasného ponechání v zahraničí. Celkový vývoz se tak skládá z „odeslání“ zboží do států EU a vývozu zboží do zemí mimo EU.\n\nObrat zahraničního obchodu představuje součet dovozu a vývozu za dané časové období (případně území nebo komoditu).\n\nObchodní bilance je výsledkem rozdílu mezi vývozem a dovozem. \"Vyrovnavá obchodní bilance\" nastane v případě stejné hodnoty vývozu a dovozu. Tato situace ovšem často nenastává. Výrazně častější je \"přebytek obchodní bilance\" (vývoz je vyšší než dovoz) nebo \"schodek obchodní bilance\" (dovoz převyšuje vývoz). \n\nPro účely statistiky zahraničního obchodu v národním pojetí jsou rezidenti ti obchodníci, kteří mají bydliště, resp. sídlo firmy v ČR. Jestliže se jedná o cizince, za rezidenty se považují v případech, mají-li bydliště, resp. sídlo firmy v ČR déle než rok. Ostatní obchodníci se považují za nerezidenty. Za nerezidenty jsou považováni rovněž čeští obchodníci, kteří déle než rok mají bydliště, resp. sídlo firmy mimo ČR. V národním pojetí zahraničního obchodu je z dovozu i vývozu vyloučeno zboží, jehož vlastnictví zůstává v rukou nerezidentů. \n\n"}
{"id": "860584", "url": "https://cs.wikipedia.org/wiki?curid=860584", "title": "Pařížský salát", "text": "Pařížský salát\n\nPařížský salát je druhem salátu, který má v různých zemích různé složení.\n\nV bývalém Československu se jednalo a i v současnosti se jedná o druh salátu, vyráběného z pařížského či jiného měkkého salámu, sladkokyselých sterilovaných okurek, cibule, sterilovaného hrášku, majonézy, hořčice, soli, mletého pepře, worcesteru, octa a cukru.\nPo zrušení závazných potravinářských norem počátkem 90. let 20. století začali výrobci šetřit na kvalitních surovinách, takže součástí tohoto výrobku jsou mnohdy nekvalitní měkké salámy s minimem masa, příp. i bez masa, nekvalitní majonézy, místo okurek se přidává levnější cuketa, apod.\n\nI proto se vyrábí pařížský salát také podomácku.\n"}
{"id": "860588", "url": "https://cs.wikipedia.org/wiki?curid=860588", "title": "Estanislao Karlic", "text": "Estanislao Karlic\n\nEstanislao Esteban kardinál Karlic (7. února 1926 Oliva) je argentinský římskokatolický kněz, kardinál.\n\nNarodil se v rodině chorvatských emigrantů. Po studiu v semináři v Córdobě odjel na studia do Říma, kde studoval filozofii a teologii na Papežské univerzitě Gregoriana.\nKněžské svěcení přijal 8. prosince 1954. Následujících devět let učil v semináři v Córdobě. Později přednášel také na teologické fakultě v Buenos Aires a na Katolické univerzitě v Córdobě. V červnu 1977 byl jmenovaný pomocným biskupem v Córdobě, biskupské svěcení přijal 15. srpna téhož roku.\n\nDne 19. ledna 1983 ho papež Jan Pavel II. jmenoval pomocným biskupem v Paraná, o tři roky později, 1. dubna 1986 se stal arcibiskupem této arcidiecéze. V roce 1987 byl jmenován členem redakce Katechismu katolické církve. V letech 1996 až 2002 byl předsedou Argentinské biskupské konference. na funkci arcibiskupa Paraná rezignoval po dovršení kanonického věku 29. dubna 2003.\n\nPři konzistoři 24. listopadu 2007 ho papež Benedikt XVI. jmenoval kardinálem.\n\n\n"}
{"id": "860592", "url": "https://cs.wikipedia.org/wiki?curid=860592", "title": "How to Destroy Angels", "text": "How to Destroy Angels\n\nHow to Destroy Angels (též zkráceně HTDA) je hudební skupina, jejímiž členy jsou frontman Nine Inch Nails Trent Reznor, jeho manželka Mariqueen Maandig Reznor, Atticus Ross a Rob Sheridan (který také plní funkci uměleckého vedoucího). Skupina se pojmenovala podle stejnojmenného singlu kapely Coil, vydaného roku 1984.\nPrvním vydaným počinem skupiny bylo eponymní EP, které vyšlo 1. června 2010. Jako první skladba z tohoto alba byl vydán digitální singl „A Drowning“. Druhá skladba „The Space in Between“ se na veřejnost dostala 14. května 2010 v podobě videoklipu na hudebním serveru Pitchfork. Následovala píseň „The Believers“, která byla uveřejněna jednak v iPad aplikaci magazínu \"Wired\" spolu s rozborem skladby a ukázkami jejího vývoje a jednak zdarma ke stažení z oficiálního webu skupiny. „The Believers“ se také objevila na soundtracku k filmu \"Všemocný\" z roku 2011.\n\nCelé EP je nyní ke stažení přímo na webu How to Destroy Angels. K dispozici jsou dvě verze: bezplatné stažení ve formátu 320kbit MP3 a bezztrátová, 24-bitová verze za cenu 2$. Skupina také složila cover písně „Is Your Love Strong Enough?“ od Bryana Ferryho, kterou vydala 9. prosince 2011 jako součást soundtracku k filmu \"Muži, kteří nenávidí ženy\" Davida Finchera. 21. září 2012 Trent Reznor oznámil, že druhé EP skupiny se bude jmenovat \"An Omen EP\" a v listopadu 2012 jej vydá Columbia Records, přičemž některé skladby z EP se objeví i na prvním studiovém albu, které vyjde v roce 2013. 10. ledna 2013 kapela oznámila, že jejich první album, \"Welcome Oblivion\", bude vydáno 5. března prostřednictvím vydavatelství Columbia Records. HTDA byli také potvrzeni jako účinkující pro oba víkendy hudebního festivalu Coachella 2013.\n\nPrvní skladba z \"Welcome Oblivion\" s názvem „How Long?“ byla uveřejněna 31. ledna 2013 a doprovázelo ji hudební video, za kterým stál umělecký kolektiv Shynola.\n\n"}
{"id": "860595", "url": "https://cs.wikipedia.org/wiki?curid=860595", "title": "Vánoce bez Rodneyho", "text": "Vánoce bez Rodneyho\n\nVánoce bez Rodneyho ( „Christmas Without Rodney“) je vědeckofantastická povídka spisovatele Isaaca Asimova. Poprvé vyšla v prosinci 1988 v časopise \"Isaac Asimov's Science Fiction Magazine\". Česky vyšla ve sbírce \"Vize robotů\" (1994). V roce 1989 se umístila na 3. místě v kategorii „povídka“ ceny Asimov's Reader Poll.\n\n\nGracie navrhne manželovi Howardovi, aby dali přes Vánoce jejich robotovi Rodneymu volno. Howard se zpočátku vzpírá, je to přece jen stroj, ale nakonec manželce ustoupí. Poukazuje ale na to, že k nim přes svátky má dojet na návštěvu jejich syn DeLancey s manželkou Hortense a synem LeRoyem. DeLancey je kariérista, který se s Hortense oženil kvůli jejím stykům v obchodním světě. Hortense pohrdá vším staromódním, a přesně taková je domácnost Howarda a Gracie. Totéž platí i o jejich robotovi Rodneym. Gracie vymyslí, že se o obsluhu bude starat Rambo, robot DeLanceyho a Hortense, kterého přivedou s sebou. Rambo ale neumí zacházet s vybavením kuchyně a tak je Howard nucen zavolat Rodneyho. Jelikož Rambo odmítá poslouchat příkazy druhého robota, musí mu je tlumočit Howard. Vše trvá dvakrát tak dlouho, než kdyby to dělal Rodney sám a Howard začíná být znechucený a unavený. Na Štědrý den si najde pro sebe chvilku k odpočinku a sedne si do křesla v tmavém koutě. Je svědkem slídění rozmazleného LeRoye, který přikazuje Rodneymu, aby mu řekl, kde jsou schované dárky. Rodney to odmítne a kluk jej nakopne, čímž si ublíží. Ztropí scénu a žaluje matce, že jej Rodney uhodil. Rozzuřená Hortense požaduje deaktivaci robota, ale Howard, který vše viděl z křesla, neztrácí jistotu. Obrátí se na Ramba, který potvrdí, že chlapec lže. Příští den DeLancey i s rodinou odjíždí domů a Howard se omluví Rodneymu, že to byly hrozné svátky, protože dovolil, aby byly bez něj. Rodney poděkuje a poznamená, že si chvílemi přál, aby zákony robotiky neexistovaly. Když nad tím Howard později přemýšlí, dostane strach. Robot by takto neměl nikdy uvažovat. Ví, že ho nemůže nechat demontovat ať už kvůli manželce nebo proto, aby neposkytl Hortense satisfakci, ale od robotova přání k realizaci už je jen krůček...\n\n"}
{"id": "860603", "url": "https://cs.wikipedia.org/wiki?curid=860603", "title": "Vychodil", "text": "Vychodil\n\nPříjmení Vychodil nosí tyto osobnosti:\n\n"}
{"id": "860605", "url": "https://cs.wikipedia.org/wiki?curid=860605", "title": "Dům U Červeného orla", "text": "Dům U Červeného orla\n\nDům U Červeného orla je název několika domů v Praze:\n\n\n"}
{"id": "860609", "url": "https://cs.wikipedia.org/wiki?curid=860609", "title": "Moc špatné!", "text": "Moc špatné!\n\nMoc špatné! ( \"Too Bad!\") je vědeckofantastická povídka spisovatele Isaaca Asimova. Poprvé vyšla v roce 1989 v časopise \"The Microverse\". Česky vyšla ve sbírce \"Vize robotů\" (1994).\n\n\nHlavní návrhář specializovaného mikrorobota MIK-27 „Mika“ určeného pro boj s rakovinou Gregory Arnfeld jej hodlá otestovat na sobě poté, co sám onemocní touto vážnou chorobou. „Mike“ je schopen zmenšení na mikroskopickou velikost a pomocí laseru zlikvidovat v těle pacienta rakovinné buňky. Jeho žena Tertia má o něj pochopitelné obavy, navíc existuje nepatrné riziko, že se robot spontánně zvětší, neboť miniaturizace nemá daleko od kvantové mechaniky, která pracuje s Heisenbergovým principem neurčitosti. Gregory si je však jist, že tato varianta je zanedbatelná a věří v naprosté vyléčení.\n\nBěhem operace, která trvá několik hodin odejde Tertia z pozorovací místnosti a požádá o sedativa, aby si mohla odpočinout. Když se pak vzbudí, Johannes jí poví radostnou zprávu, její manžel je naprosto vyléčen. Je tady však jedna věc, bude lepší, když mu ji oznámí ona. Tertia jde navštívit svého zotavujícího se muže a ten se jí zeptá, kde je Mike. Tertia váhá, než mu odpoví, že se s Mikem už neuvidí. Robot se rozhodl minimalizovat riziko při deminiaturizaci a sám sebe raději zničil, než aby ohrozil zdraví pana Arnfelda. Arnfeld je zoufalý, z jeho pohledu záleželo mnohem více na novém úspěšném robotovi než na svém životě.\n"}
{"id": "860613", "url": "https://cs.wikipedia.org/wiki?curid=860613", "title": "Dům U Červeného orla (Jilská)", "text": "Dům U Červeného orla (Jilská)\n\nDům U Červeného orla je dům čp. 452 na Starém Městě v Praze mezi Jilskou ulicí (č. 22) a Hlavsovou uličkou. Stojí mezi domy U Tří bažantů a U Velryby. Je chráněn jako kulturní památka České republiky.\n\nNa místě domu stával románský objekt, který byl posléze několikrát goticky přestavěn a rozšířen. První zmínka o domu je z roku 1404, kdy pravděpodobně již stála patrová budova při ulici, kolem roku 1490 byl pak dům rozšířen do dvora. Na počátku 17. století byl dům pravděpodobně pozdně renesančně přestavěn, v 1. desetiletí 18. století vrcholně barokně a po polovině 19. století klasicistně. Sklepy mají gotické klenby, v přízemí se dochovala místnost s křížovou klenbou a v 1. patře je renesanční místnost s nástropním zrcadlem.\n\n"}
{"id": "860615", "url": "https://cs.wikipedia.org/wiki?curid=860615", "title": "Marie Anna Falcko-Neuburská", "text": "Marie Anna Falcko-Neuburská\n\nMarie Anna Falcko-Neuburská (28. října 1667 – 16. července 1740) byla španělská královna jako druhá manželka Karla II. Byla jedním z mnoha dětí Filipa Viléma Falckého a Alžběty Amálie Hessensko-Darmstadtské.\n\nMarie Anna se narodila v zámku Benrath jako dvanácté dítě svých rodičů. Její rodina byla velmi početná – pocházela ze 14 dětí.\n\nDětství strávila v Neuburgském zámku spolu se svými sestrami Marií Sofií, Dorotou Sofií a Hedvikou Alžbětou, kde na jejich výchovu a vzdělání dohlížela vychovatelka paní ven Klauová. Blízká rodina ji volala \"Mariandl\". Marii Annu popisovali jako povýšenou, autoritativní a sobeckou.\n\nMarie Louisa Orleánská, první manželka španělského krále Karla II., zemřela bezdětná dne 12. února 1689. Jako druhou manželku si Karel vybral Marii Annu. Pravděpodobně k tomu přispěl i fakt, že její starší sestra Eleonora byla manželkou římskoněmeckého císaře a rakouského arcivévody Leopolda I., což by pomohlo posílit vztahy mezi španělskou a rakouskou větví Habsburků.\n\nSvatba Marie Anny a Karla se konala 28. srpna 1689 v Ingolstadtu v Německu a byla to tzv. svatba v zastoupení. Svatby se zúčastnilo několik významných hostů, kromě jiných například švagr Marie Anny, císař Leopold, a její sestra Eleonora. Maria Anna se však vydala do Španělska až několik měsíců po svatbě, na jaře roku 1690. Oficiální svatba se konala 14. května 1690 ve městě San Diego nedaleko Valladolidu. I toto manželství Karla II. však zůstalo bezdětné, čímž se potvrdilo, že král měl zdravotní problémy.\n\nMaria Anna se během období, kdy byla královnou, podílela na intrikách na španělském královském dvoře. Snažila se o to, aby se její synovec Karel VI. Habsburský stal příštím španělským králem. I tato její snaha byla příčinou jejího špatného vztahu se tchyní Marií Annou Habsburskou, která prosazovala na trůn svého pravnuka Josefa Ferdinanda Bavorského.\n\nMaria Anna byla obecně na královském dvoře velmi neoblíbená. Důvodem byl mimo jiné i její velmi nákladný způsob života, přičemž mnoho finančních prostředků posílala své rodině. Svým německým příbuzným posílala dokonce i vzácné obrazy ze španělské umělecké sbírky.\n\nManžel Marie Anny zemřel 1. listopadu 1700 v Madridu a ve své poslední vůli uvedl, že jeho manželka má nárok na každoroční finanční příspěvek. Vyslovil přání, aby jeho nástupce s ní zacházel s respektem. Ale nový král Filip V. přikázal Marie Anne opustit Madrid ještě předtím, než do města sám vstoupí. Vdova po králi neměla jinou možnost než jeho příkaz respektovat a usadila se nedaleko města Toleda, kde žila ve starém a tmavém hradě Alcazar. Během období, kdy zde pobývala, poslala několik dopisů své rodině. Na začátku roku 1701 její starší bratr, kurfiřt Jan Vilém, adresoval císařovně Eleonoře následující dopis:\n\nMarie Anna však musela v Alcazaru zůstat. V roce 1706 se však změnila její situace, když její synovec Karel VI. Habsburský dobyl se svou armádou Toledo. Marii Annu tato událost velmi potěšila a synovce s armádou přivítala, což byl důvod, proč ji král Filip vykázal o několik let později ze Španělska. Tehdy se Marie Anna usadila v Bayonne ve Francii, kde žila několik následujících desetiletí. V roce 1739, kdy byla už stará a měla podlomené zdraví, se konečně do Španělska vrátila. Zůstala bydlet v paláci Infantado v Guadalajaře, kde nakonec 16. července 1740 zemřela. Pohřbena je v královské hrobce v El Escorialu.\n"}
{"id": "860618", "url": "https://cs.wikipedia.org/wiki?curid=860618", "title": "ORP Grom (1936)", "text": "ORP Grom (1936)\n\nORP Grom byl polský torpédoborec patřící ke stejnojmenné třídě. Pro polské námořnictvo byl postaven v letech 1935-1937 ve Velké Británii. Obě postavené jednotky třídy \"Grom\" představovaly špičku ve své kategorii. Ve své době se jednalo o silně vyzbrojené a rychlé torpédoborce. Krátce před německou invazí do Polska v září 1939 odplul do Velké Británie a tam se zapojil do druhé světové války. V roce 1940 byl potopen během norské kampaně.\n\nPlavidlo bylo postaveno v letech 1935-1937 v britské loděnici James Samuel White & Co. Ltd. Na vodu bylo spuštěno 20. července 1936. Do služby bylo zařazeno 11. května 1937.\n\nHlavní výzbroj po dokončení lodě tvořilo sedm 120mm kanónů ve dvou dvoudělových a jedné jednodělové věži. Protiletadlovou výzbroj tvořily čtyři 40mm kanóny Bofors a osm 13,2mm kulometů Hotchkiss. Loď dále nesla dva trojhlavňové 550mm torpédomety. Pohonný systém tvořily dvě parní turbíny Parsons a čtyři tříbubnové kotle Admiralty vytápěné mazutem. Lodní šrouby byly dva. Nejvyšší rychlost dosahovala 39 uzlů.\n\nV předvečer německé invaze do Polska (přesněji 30. srpna 1939) polské námořnictvo uskutečnilo operaci Peking, v jejímž rámci přesunulo torpédoborce \"Błyskawica\", \"Grom\" a \"Burza\" do Velké Británie. Plavidla tak unikla jistému zničení a mohla se zapojit do dalšího průběhu druhé světové války. \n\n\"Grom\" se v roce 1940 podílel na obraně Norska proti německé invazi. Dne 4. května 1940 ho v Ofotfjordu (poblíž Narviku) potopily dvě pumy svržené německými bombardéry. Zahynulo 59 členů posádky.\n"}
{"id": "860621", "url": "https://cs.wikipedia.org/wiki?curid=860621", "title": "Dům U Velryby", "text": "Dům U Velryby\n\nDům U Velryby, někdy zvaný U Malé velryby, je dům čp. 453 na Starém Městě v Praze na Jilské ulici (č. 24). Stojí mezi domy U Červeného orla a U Deseti panen. Je chráněn jako kulturní památka České republiky.\n\nDům je původně gotický. První zprávy pocházejí z let 1357 a 1364. Jednalo se pravděpodobně o malý dům, což lze usoudit z cen domu po celé 15. století. Na přelomu 17. a 18. století (do roku 1707) došlo k větší, barokní, přestavbě, od té doby má stavba v podstatě dnešní půdorys. Z této přestavby se také mj. dochovaly malované trámové stropy. Větší přestavbu dům prodělal v letech 1832–1836 v klasicistním stylu, při které se změnila dispozice přízemí.\n\n"}
{"id": "860627", "url": "https://cs.wikipedia.org/wiki?curid=860627", "title": "Maďarsko na Letních olympijských hrách 1972", "text": "Maďarsko na Letních olympijských hrách 1972\n\nMaďarsko na Letních olympijských hrách v roce 1972 reprezentovala výprava 232 sportovců (187 mužů a 45 žen) v 20 sportech.\n\n"}
{"id": "860631", "url": "https://cs.wikipedia.org/wiki?curid=860631", "title": "Jan Petr Velkoborský", "text": "Jan Petr Velkoborský\n\nJan Petr Velkoborský (11. července 1934 Banská Bystrica – 30. listopadu 2012), syn básníka Fráni Velkoborského, byl český překladatel z finštiny a angličtiny. V roce 1959 vystudoval český jazyk a historii na Filozofické fakultě Univerzity Karlovy v Praze, kde od roku 1966 až do 1994 působil jako lektor finské literatury. V letech 1965–1992 pracoval jako redaktor nakladatelství Albatros. Překládal hlavně prózu 21. století a 2. poloviny 20. století, např. dílo Miky Waltariho či Arta Paasilinny.\n"}
{"id": "860634", "url": "https://cs.wikipedia.org/wiki?curid=860634", "title": "Lenny (povídka)", "text": "Lenny (povídka)\n\nLenny je vědeckofantastická povídka spisovatele Isaaca Asimova. Poprvé vyšla v roce 1958 v časopise \"Infinity Science Fiction\". Česky vyšla např. ve sbírkách \"Vize robotů\" (1994) a \"Robohistorie II.\" (2004).\n\n\nVe firmě specializované na výrobu robotů - Americké korporaci robotů a mechanických lidí (AKRaML, anglicky US Robots and Mechanical Men) pořádají nově každý týden veřejnou prohlídku, aby se ve společnosti zmírnila všeobecná fobie z robotů (tzv. „Frankensteinův komplex“) a aby podnítili lidi k zájmu o robotiku a získali tak potenciálně nové odborníky. Během jedné z prohlídek zapomene pověřený pracovník uzamknout důležitou klávesnici, se kterou si v nestřeženou chvíli pohraje 16letý chlapec Mortimer W. Jacobson. Nemá ani ponětí, co tím způsobil. Ve firmě se právě vyvíjí nová série robotů LNE určená k těžbě bóru v pásu asteroidů. Díky Jacobsonovu zásahu se prototyp robota LNE stane po všech stránkách podobný dítěti. Ačkoli má řečové centrum, nedokáže zformulovat souvislou větu. To je případ pro hlavní robopsycholožku dr. Susan Calvinovou. Ta robota ochrání před likvidací, kterou prosazují ředitel výzkumu dr. Lanning i matematik Peter Bogert. Vedoucí pracovníci svůj tlak stupňují poté, co robot zlomí ruku jednomu ze zaměstnanců - Charlesi Randowovi. Calvinová však přijde na to, že Lenny to neudělal úmyslně a neporušil tak první zákon robotiky, protože nedokázal odhadnout křehkost lidského těla. Přesto se zdá, že vypukne panika a protirobotické nálady na Zemi, ale inteligentní dr. Calvinová navrhuje využít situaci ve prospěch firmy. Totiž přiznat, že práce s roboty není bez nebezpečí, jak se snaží vylíčit současné vedení firmy. Tímto krokem lze přitáhnout zájem lidí s odvážnou povahou - nových výzkumníků. Riziko totiž obsahují i další složky lidské činnosti, např. jaderná technologie nebo lety do vesmíru. Bogert s Lanningem dospějí k závěru, že hlavním motivem jednání Calvinové je záchrana robota, kterého si oblíbila jako by byl její vlastní dítě.\n"}
{"id": "860638", "url": "https://cs.wikipedia.org/wiki?curid=860638", "title": "Marie Válková", "text": "Marie Válková\n\nMarie Válková, rozená Frýzová (19. září 1901, Svor – 12. ledna 1977, Praha), byla česká archivářka.\n\nPo studiích českých dějin a pomocných věd historických na univerzitě v Praze pokračovala v letech 1924 – 1927 ve studiu na Státní archivní škole.\nPo jejím ukončení získala zaměstnání v archivu hlavního města Prahy, kde setrvala do roku 1932, kdy odešla do ústřední knihovny hlavního města Prahy, kterou po roce opouští a stává se pracovnicí Památníku národního písemnictví, kde působí až do roku 1950. V roce 1954 v politickém procesu se sociálními demokraty byla Marie Válková odsouzena k trestu vězení ve výši 16 let.\nVězněna byla do roku 1960, kdy byla propuštěna na amnestii a vrátila se zpět do Památního národního písemnictví, kde získala práci uklízečky, přičemž díky své erudici pomáhala se zpracováváním starých tisků. V roce 1966 odešla pracovat do Střediska památkové péče, odkud byla v roce 1970 za nastávající normalizace nuceně penzionována.\n\nV rámci své práce se zaměřovala na psaní historických a historickoprávních rešerší. Její dílo obsahuje rovněž práce diplomaticko-správního a regionálního charakteru.\n"}
{"id": "860639", "url": "https://cs.wikipedia.org/wiki?curid=860639", "title": "Te Manga", "text": "Te Manga\n\nTe Manga je hora na ostrově Rarotonga v souostroví Cookovy ostrovy v jižním Pacifiku. Nachází se v pohoří Pouraa v centrální části ostrova, asi 3 km jižně od Avaruy, hlavního města souostroví. Dosahuje výšky 653 m n. m., což z ní činí nejvyšší bod ostrova i celého státu Cookovy ostrovy.\n\nPrůměrná teplota je 20 °C, nejtepleji zde bývá v lednu, 23 °C, a nejchladněji v polovině srpna, 16 °C. Průměrné srážky jsou 1 488 milimetrů ročně, přičemž nejdeštivější je leden s 201 milimetry srážek a nejsušší září s 52 milimetry. Podrobněji viz tabulka níže.\n\n"}
{"id": "860642", "url": "https://cs.wikipedia.org/wiki?curid=860642", "title": "Samsung Galaxy Ace 2", "text": "Samsung Galaxy Ace 2\n\nSamsung Galaxy Ace 2 (Samsung GT-I8160P nebo GT-I8160 ) je smartphone značky Samsung a je nástupcem populárního Samsungu Galaxy Ace. Po aktualizaci z Androidu 2.3.6 Gingerbread používá operační systém Android 4.1.2 Jelly Bean .\nOproti svému předchůdci má větší operační paměť, přední kameru, dvoujádrový procesor, NFC, HD video, novější Android, lepší displej a delší výdrž baterie.\n\nSamsung Galaxy Ace 2 byl představen na Mobile World Congress (MWC) Barcelona 2012 společně s Galaxy Mini 2.\nZačátek prodeje v České republice – červenec 2012.\n"}
{"id": "860645", "url": "https://cs.wikipedia.org/wiki?curid=860645", "title": "Time Further Out", "text": "Time Further Out\n\nTime Further Out je studiové album amerického jazzového klavíristy Dave Brubecka, vydané se souborem The Dave Brubeck Quartet v roce 1961. Jeho producentem byl Teo Macero a vyšlo u Columbia Records.\n\nAutorem všech skladeb je Dave Brubeck.\n"}
{"id": "860646", "url": "https://cs.wikipedia.org/wiki?curid=860646", "title": "Vize robotů", "text": "Vize robotů\n\nVize robotů (anglicky \"\") je sbírka vědeckofantastických povídek a esejí spisovatele Isaaca Asimova. Vyšla v roce 1990 v nakladatelství Roc Books. Česky vyšla roku 1994 v nakladatelství Knižní klub, neobsahuje všechny povídky z anglického originálu.\n\nSbírka obsahuje několik povídek, které byly již dříve otištěny ve svazcích \"I, Robot\" a \"The Bicentennial Man and Other Stories\". V českém vydání se objevily ve sbírkách \"Robohistorie I.\" a \"Robohistorie II.\" Sbírka \"Vize robotů\" je příbuzným vydáním knihy \"Sny robotů\" (anglicky \"Robot Dreams\"). Titulní povídka \"Vize robotů\" byla napsána přímo pro tuto sbírku a kombinuje robotický námět s cestováním v čase.\n\n"}
{"id": "860647", "url": "https://cs.wikipedia.org/wiki?curid=860647", "title": "Agustín García-Gasco y Vicente", "text": "Agustín García-Gasco y Vicente\n\nAgustín kardinál García-Gasco y Vicente (12. února 1931 Corral de Almaguer – 1. května 2011 Řím) byl španělský římskokatolický kněz, arcibiskup valencijský, kardinál.\n\nKněžské svěcení přijal 26. května 1956 v Madridu. V této arcidiecézi poté působil jako duchovní, biskupský delegát pro Charitu i přednášející na vysokých školách. V roce 1969 získal doktorát z teologie na Univerzitě Comillas. V roce 1977 se stal biskupským vikářem v Madridu.\n\nV březnu 1985 byl jmenován pomocným biskupem Madridu, biskupské svěcení přijal 11. května téhož roku. V roce 1988 se stal sekretářem Španělské biskupské konference. Dne 24. července 1992 ho papež Jan Pavel II. jmenoval arcibiskupem Valencie, funkce se ujal 3. října téhož roku. V roce 1995 se stal členem Papežské rady pro rodinu, o čtyři roky později členem Kongregace pro bohoslužbu a svátosti. V roce 2003 založil ve Valencii Katolickou univerzitu \"San Vicente Mártir\" a stal se jejím velkým kancléřem.\nPodílel se na přípavě Světového setkání rodin, které se konalo ve Valencii v roce 2006.\n\nKardinálem ho jmenoval papež Benedikt XVI. na konzistoři 24. listopadu 2007. Po dovršení kanonického věku rezignoval dne 8. ledna 2009 na funkci arcibiskupa Valencie. Jeho nástupcem se stal Carlos Osoro Sierra. Zemřel na infarkt v nemocnici San Carlos de Nancy nedaleko Vatikánu. Stalo se tak jen okamžik před blahořečením papeže Jana Pavla II. \n\n\n"}
{"id": "860651", "url": "https://cs.wikipedia.org/wiki?curid=860651", "title": "Argo (film)", "text": "Argo (film)\n\nArgo je americký thriller z roku 2012 režírovaný Benem Affleckem, který si v něm také zahrál hlavní roli. Film obdržel Oscara i Zlatý glóbus v kategorii nejlepší film a Affleck získal Zlatý glóbus za nejlepší režii.\n\nSnímek představuje adaptaci knihy \"The Master of Disguise\" (Mistr přetvářky), jejímž autorem je agent CIA Tony Mendez. Staví také na článku Joshuaha Bermana nazvaném „The Great Escape“ (Slavný útěk), jenž v roce 2007 vyšel v časopise \"Wired\".\n\nAgent Mendez vede záchranu šesti amerických diplomatů z íránské metropole Teheránu během krize amerických rukojmích v Íránu, která se odehrála roku 1979.\n\nPříběh je natočen na motivy skutečných událostí, ve skutečnosti však operace probíhala bez větších problémů.\n\nOdehrává se během islámské revoluce v Íránu v roce 1979. Americká ambasáda je obsazena revolučními gardami a více než 50 Američanů je vzato jako rukojmí. Šestici se ovšem podaří uniknout a najít úkryt v rezidenci kanadského velvyslance v Teheránu. Situace je napjatá a americká vláda hledá způsob, jak zmíněnou šestici dostat ze země. Jsou navrhovány a zase zavrhovány různé plány. Nakonec expert CIA Tony Mendez (Ben Affleck) přijde s neobvyklým řešením – navrhne vytvoření „filmového štábu“, který by v Íránu hledal vhodné exotické lokace pro natáčení filmu a Američané by pak odjeli z Íránu jako členové tohoto štábu.\n\nMendez začne spolupracovat s hollywoodskými filmaři a producenty, pro svůj fiktivní film si vyberou scénář sci-fi příběhu s názvem „Argo“, jsou angažováni herci a je zajištěna reklama filmu. Vytváří se tak odpovídající krytí, které musí obstát při prověření íránským režimem. Mendez se vydává do Íránu, navazuje kontakt s uprchlíky na kanadské ambasádě a nechává je naučit se fiktivní životní příběhy filmařů, za které se budou vydávat.\n\nKdyž je vše připraveno, přichází Mendezovi pokyn, aby operaci zrušil. Rozhodne se rozkaz ignorovat a v kritický den s uprchlíky přichází na letiště, i když letenky se podaří zajistit až na poslední chvíli. Úspěšně projdou kontrolou, ač ji musí nesnadno přesvědčovat o tom, že skutečně chystají natáčení filmu. Chvíli poté se však revolučním gardám podaří sestavit portrét jednoho z uprchlíků, který získají ze skartovaných materiálů z americké ambasády, a jejich totožnost je tak prozrazena. Ozbrojená skupina okamžitě vyráží ke startujícímu letadlu, zadržet se jim ho ale nepodaří.\n\n"}
{"id": "860652", "url": "https://cs.wikipedia.org/wiki?curid=860652", "title": "Eugene Wright", "text": "Eugene Wright\n\nEugene Wright (* jako Eugene Joseph Wright; 29. května 1923 Chicago, Illinois, USA) je americký jazzový kontrabasista. Spolu s klavíristou Dave Brubeckem, saxofonistou Paulem Desmondem a bubeníkem Joe Morellem byl členem klasické sestavy The Dave Brubeck Quartet. Spolupracoval rovněž s dalšími hudebníky, jako byli Lonnie Simmons, Count Basie, Charlie Parker, Billie Holiday, Carmen McRae, Cal Tjader, Kai Winding, Karen Hernandez, Gene Ammons, Dottie Dodgion a Dorothy Donegan.\n"}
{"id": "860653", "url": "https://cs.wikipedia.org/wiki?curid=860653", "title": "Maceškův palác", "text": "Maceškův palác\n\nMaceškův palác je rozlehlá komerční budova stojící na Vinohradské třídě č. 2165/48, s dalšími vchody z ulic Budečská a Slezská, na Vinohradech, Praha 2.\n\nPalác nechal roku 1929 vystavět Emanuel Maceška, pražský velkouzenář, jenž vyráběl například proslulé vuřty \"macešky\". V paláci byla jedna z výroben jeho firmy. Dále byla v paláci kavárna, vinárna a tehdy moderní biograf \"Maceška\", později známý jako \"Bio Illusion\". Kino zahájilo provoz v srpnu 1929 francouzským filmem \"Madame Récamier\". V roce 1948 bylo kino Emanuelu Maceškovi, spolu se zbytkem majetku, znárodněno.\n\nProvoz \"Bia Illusion\" byl ukončen v roce 2006, podobně jako provoz kina v sousedním Radiopaláci, prostory využívalo divadlo herce Pavla Trávníčka. Od roku 2014 je zde vytvořen kulturní prostor \"Theatre ROYAL\". V Maceškově paláci sídlí dále zejména soukromé lékařské praxe, obchodní akademie a další zařízení pro veřejnost.\n"}
{"id": "860654", "url": "https://cs.wikipedia.org/wiki?curid=860654", "title": "Omalovánka", "text": "Omalovánka\n\nOmalovánka je obrázek (čárová kresba), který obsahuje pouze obrysové linky objektu. Uživatel má pak za úkol jej vybarvit nebo jinak doplnit barvami a obrázek tak podle své představy dotvořit.\n\nTradiční omalovánky jsou papírové a barvy se do nich doplňují pastelkami, voskovkami nebo vodovkami. S rozvojem počítačů se objevily též omalovánky dotvářené v prostředí počítačového programu, ve kterém může uživatel doplňovat barvy virtuálním štětcem nebo použitím funkce „plechovka“, která najednou barvou vyplní celou označenou uzavřenou oblast.\n\nOmalovánky jsou oblíbenou zábavou zejména u dětí, kterým napomáhají rozvíjet řadu dovedností a schopností. Samotné malování má vliv zejména na jemnou motoriku ruky. Děti se takto učí i barvy. Témata omalovánek mohou být čistě zábavná, ale i vzdělávací, a děti se tak jejich prostřednictvím vedle techniky malování mohou učit i tomu, jak různé objekty vypadají, nebo získávat nové poznatky z nejrůznějších oborů (charakteristické znaky malovaných rostlin, částí lidského těla apod.).\n\nKromě výukových cílů se omalovánky používají také v psychologii jako jeden z terapeutických prostředků, např. ke zmírnění šoku nebo odbourání stresu. Psychologové používají omalovánky také v diagnostice k ověření nejrůznějších psychických chorob (např. autismu), a to zejména na základě používaných barev.\n"}
{"id": "860657", "url": "https://cs.wikipedia.org/wiki?curid=860657", "title": "Johannes Werner Garten", "text": "Johannes Werner Garten\n\nJohann Werner Garten SJ (Werner, Hortus, Gartner, 1549, Hessensko – po 1607 Kladsko?) byl jezuitský teolog a čtvrtý rektor Jezuitské koleje v Olomouci, která se r. 1573 stala univerzitou.\n\nPocházel z Hessenska, v roce 1569 složil sliby v jezuitském řádu, nejpozději od roku 1587 v olomoucké koleji. 10. srpna 1589 se stal vicerektorem olomoucké koleje, od září 1590 jejím rektorem a byl jím až do ledna 1596, pak odešel zakládat kole do Kladska, kde někdy po r. 1607 zemřel.\n\n\n"}
{"id": "860659", "url": "https://cs.wikipedia.org/wiki?curid=860659", "title": "Benedikt X.", "text": "Benedikt X.\n\nBenedikt X. (zemřel někdy v letech 1073–1080), vlastním jménem John Mincius. Byl kardinálem v italském Velletri. Do svého úřadu byl zvolen v roce 1058 (tyto volby uspořádal hrabě z Toskánska). \n\nJe považován za tzv. vzdoropapeže, tzn. za osobu, která se veřejně dožaduje svého nároku na papežství, ale není uznána vedením katolické církve. Vzdoropapeži byli často podporovaní například biskupy, ale jejich zvolení nebylo z pohledu majoritní církve legitimní. Za prvního vzdoropapeže je považován Hippolyt. Nejvíce zaznamenaných vzdoropapežů je v 11.–15 století, kde toto období ukončil papež Martin V. (zvolen r. 1417).\n\nBenedikt měl problémy se svým úřadem hned od počátku, neboť někteří kardinálové tvrdili, že si hlasy při volbě koupil (koupil mu je hrabě z Toskánska); výsledek volby tudíž podle nich nebyl platný (tito kardinálové museli uprchnout do Říma). Papež Štěpán IX. (1057–1058) poslal Hildebranda (jako papež později přijal jméno Řehoř VII.) na dvůr císařovny Agnes (matka Jindřicha IV.), kde zpochybňovali volbu Štěpána IX. Poté se vrátil do Říma, kde se dozvěděl o problémech s volbou Benedikta X., rozhodl se zastat kardinálů. Tímto získal podporu vévody z Lorraine – Toskánska, císařovny Agnes a biskupa z Florencie. V prosinci 1058 se na Sieně setkal s kardinály, kteří stáli proti zvolení Benedikta X. papežem a po vzájemné domluvě rozhodli zvolit papežem Hildebrandova kandidáta, který přijal jméno Mikuláš II. Papežem byl v letech 1059–1061.\n\nZastánci papeže Mikuláše II. získávali kontrolu nad Římem (kde byl Benedikt sesazen) a vyhnali Benedikta X. do hradu Gerard Galeria. Když konečně Mikuláš II. přijel do Říma, začal vést válku proti Benediktu X. Na pomoc mu přispěchali jeho stoupenci. V této době nebyl Mikuláš nijak úspěšný, ale při druhé válce (před kterou dobyl například Toskánsko) donutil Benedikta X. vzdát se (i svého papežství). Benedikt pak odešel na svůj rodinný statek. To se nelíbilo Hildebrandovi (pozdějšímu Řehoři VII.), který Benedikta v roce 1060 zajal a uvěznil ho v hospici sv. Agnes. Zde Benedikt X. mezi lety 1073–1080 zemřel.\n\nDůsledkem války mezi Mikulášem II. a Benediktem X. bylo přijetí nových právních předpisů, které pojednávaly pravidla papežské volby. Tyto předpisy přijal Mikuláš II. v Lateránském paláci v roce 1059.\n\n\n"}
{"id": "860660", "url": "https://cs.wikipedia.org/wiki?curid=860660", "title": "Maryša Radoňová Šárecká", "text": "Maryša Radoňová Šárecká\n\nMaryša Šárecká, rozená Marie Bosáčková (16. prosince 1890, Praha – 15. října 1958, Praha), byla česká spisovatelka.\n\nNarodila se 16. prosince 1890 v Praze v dobře situované pražské rodině s příbramskými kořeny. Po otci patřila do známého a rozvětveného příbramského rodu Bosáčků, po matce do neméně slavné rodiny Kášů. Mezi jejími strýci nalezneme např. známého kněze a makovského poustevníka P. Vincence Bosáčka či malíře a přítele Mikoláše Alše Josefa Bosáčka. Jméno Šárecká byl její pseudonym, který si zvolila již v počátcích své tvorby, podle údolí Divoká Šárka u Prahy. Někdy k němu přidávala i své rodné příjmení – Bosáčková, po svatbě s kontradmirálem Bořivojem Radoněm, který sloužil v Rakousko-uherské armádě jako velitel námořního letectva, se pak psala Radoňová–Šárecká. Některá díla vydala pouze pod jménem Radoňová. Dostalo se jí vynikajícího vzdělání, po většinu života se zabývala jen literaturou či svými osobním zájmy. Pouze po 1. světové válce pracovala na ministerstvu zahraničí jako redaktorka francouzského časopisu \"Gazette de Prague\". Zemřela 15. října 1958 v Praze, kde je také pohřbena.\n\nJejí dílo bývá literárními vědci charakterizováno jako sentimentální a melancholické se zaměřením na kulturní historii, patřící do středního proudu své doby. První svůj opus vydala již v roce 1908, a sice drobnou prózu „Stín padl na duši“. Jednalo se o sedm povídek s dekadentními náměty s erotickým podtextem. Knížka se stala malou senzací, protože autorkou na svou dobu odvážných textů byla sotva osmnáctiletá dívka. Další práce jí vyšla až v roce 1914, kdy vydala čtveřici povídek na téma intelektuálně nerovného vztahu mezi mužem a ženou, nazvanou „Bolestné oběti“. První skutečný román jí vyšel v roce 1917 pod názvem „Hlubiny štěstí“. Následovaly další, již víceméně konvenční tituly – povídková trilogie „Bettina“ román „Žebrák lásky“ a další, kritika jim vyčítala nepůvodní náměty i styl. Koncem 20. let 20. století se Šárecká poprvé pokusila o historickou beletrii a sice dramatem „Josef Jiří Švec“, ve kterém se zabývá známou postavou českého legionáře. Její zájem o historii ji přivedl k žánru, kterému dnes říkáme literatura faktu. Od počátku 20. let se věnovala např. životu a dílu sochaře Františka Bílka, salónům 18.-19. století či běžnému životu na panovnických dvorech („Milenky královské“ z roku 1925). Vrcholem jejího úsilí v této oblasti se stala rozsáhlá pětisvazková práce „Z kulturních dějin lidstva“.\n\nV depresivní době protektorátu, v roce 1940, vyšla její dnes nejznámější a podle některých i nejzdařilejší knížka, nazvaná „Pod Svatou Horou“, v níž kronikářským způsobem líčí život v Příbrami v letech 1850–1890 na příkladu osudů příbramských živnostníků a řemeslníků. Starosvětská idyla krejčovské rodiny je zde orámována barvitým popisem starodávných zvyků, hornických parád či ohlasem pražského kulturního života.\nPsala též poezii, především lyriku (sbírky „Hlasy v proudu“, „Vůně domova“ či „Blaník a jiné básně“), ale bez valného úspěchu. Pokusila se i o historickou epiku, jediný epos „Mistr Bohuslav“ věnovala staviteli pražského Karlova.\n\n\n\n\n\n"}
{"id": "860667", "url": "https://cs.wikipedia.org/wiki?curid=860667", "title": "Leopold Schwarzenberg", "text": "Leopold Schwarzenberg\n\nEdmund Leopold Friedrich kníže Schwarzenberg (18. listopadu 1803 Vídeň – 17. listopadu 1873 Orlík) byl nejmladší syn Karla Filipa Schwarzenberga.\n\nPo studiích v Lipsku a na vídeňské polytechnice vstoupil roku 1821 jako kadet do 33. pěšího pluku a v následujícím roce dosáhl hodnosti rytmistra. V roce 1832 již měl hodnost majora a v roce 1844 byl v hodnosti generálmajora přidělen válečné dvorské radě.\nV roce 1848 sloužil jako velitel brigády pod maršálem Radeckým a zde ve střetnutí u Milána získal vojenský řád Marie Terezie. Krátce na to byl poslán na bojiště do Uher, kde se účastni zimních bojů 1848/1849. Nemoc mu zabránila převzít velení nad 3. armádou. V roce 1859 se účastnil bitvy u Solferina. V roce 1860 byl ze zdravotních důvodů zproštěn služby. V roce 1867 byl povýšen na polního maršála.\n\n"}
{"id": "860668", "url": "https://cs.wikipedia.org/wiki?curid=860668", "title": "Plán Peking", "text": "Plán Peking\n\nOperace Peking (či též plán Peking) byla operace polského námořnictva z doby těsně před vypuknutím druhé světové války. Jejím cílem bylo evakuovat nejcennější jednotky námořnictva do Velké Británie, aby se tam zapojily do očekávané války s Německem. Operace Peking byla provedena ve dnech 30. srpna až 1. září 1939. Torpédoborce \"Błyskawica\", \"Grom\" a \"Burza\" v té době bezpečně dopluly z Gdyně do Edinburghu. Nebyly tak zničeny, jako většina polského námořnictva a dále na straně Spojenců bojovaly ve druhé světové válce.\n\nRostoucí napětí v Evropě způsobené mocenským vzestupem nacistického Německa vedlo vedení polského námořnictva k přípravám strategie pro případ napadení země Německem. Dělo se tak s vědomím, že v uzavřeném prostoru Baltského moře by malé (byť nesporně moderní) polské námořnictvo jen obtížně čelilo značné převaze Kriegsmarine a Luftwaffe. V této situaci se dalo očekávat, že polské lodě budou buď zničeny, nebo uprchnou a budou internovány v některé neutrální zemi (viz například osud v Estonsku internované ponorky \"Orzeł\").\n\nV května 1939 proto viceadmirál Jerzy Świrski navrhl polskému nejvyššímu veliteli maršálku Edwardu Śmigły-Rydzovi plán na přesunutí oddílu torpédoborců (celkem čtyři jednotky – nejcennější lodě námořnictva) do Velké Británie. Měly tak uniknout jisté zkáze a dále se podílet na válečných operacích. Polské velení v té době předpokládalo, že armáda ustoupí na jihovýchod, kde se bude moci delší dobu bránit díky spojeneckému zásobovaní přes Středozemní a Černé moře. S plánem souhlasila i britská strana. Polské velení pouze rozhodlo, že evakuovány budou pouze torpédoborce \"Błyskawica\", \"Grom\" a \"Burza\", zatímco \"Wicher\" zůstane v zemi a zapojí se do případné obrany.\n\nDne 25. srpna 1939 byla podepsána britsko-polská obranná smlouva o vzájemné pomoci a hned druhý den byly velitelům rozeslány instrukce ohledně plánu Peking (druhá varianta Plán Nanking se lišila časovým limitem k provedení operace).\n\nV poledne 30. srpna 1939 vydal maršálek Rydz-Śmigły signál Peking. Operace tedy měla být zahájena okamžitě. Torpédoborce \"Błyskawica\", \"Grom\" a \"Burza\" gdyňský přístav opustily již ve 14:15. Velel jim komandor porucznik Roman Stankiewicz. Stalo se tak v den polské mobilizace a dva dny před německou invazí do Polska.\n\nNěmecké pozornosti lodě neunikly dlouho. Už v 16:40 je zpozorovala ponorka \"U 31\". Po dvacáté hodině celý svaz krátce pozorovaly německé torpédoborce \"Friedrich Ihn\", \"Erich Steinbrinck\" a \"Friedrich Eckoldt\". Polští námořníci si tehdy jejich přítomnosti vůbec nevšimli. V noci z 30. na 31. srpna eskadru v úžině Öresund krátce sledoval německý svaz tvořený lehkým křižníkem \"Königsberg\", torpédoborcem \"Bruno Heinemann\" a dvěma torpédovkami. Každá strana věděla o přítomnosti té druhé, stále ale panoval mírový stav.\n\nDne 31. srpna je sledovaly německé hydroplány, kterým se velitel Stankiewicz ztratil změnou směru plavby směrem k Norsku. Dopoledne 1. září se posádky dověděly o vypuknutí války. Celý svaz se pak ve 12:58 setkal s plavidly britského královského námořnictva a v půl šesté připlul do Edinburghu.\n\n"}
{"id": "860672", "url": "https://cs.wikipedia.org/wiki?curid=860672", "title": "Ryzec smrkový", "text": "Ryzec smrkový\n\nRyzec smrkový (\"Lactarius deterrimus\") je oblíbená jedlá houba z čeledi holubinkovité, jejíž plodnice se vyznačují roněním oranžově červeného mléka. Tento druh byl dlouho považován za pouhou varietu příbuzného a velmi podobného jedlého ryzce pravého (\"Lactarius deliciosus\").\n\nPlodnice je kloboukatá, asi 5–12 cm vysoká, poměrně křehká. Celá je zbarvena do oranžova se zelnými skvrnami.\n\nKlobouk je v mládí vyklenutý, záhy však uprostřed prohloubený a později až nálevkovitý a až 15 cm široký. Jeho okraj je v mládí podvinutý, později je jen poněkud dolů ohrnutý. Zbarven je svrchu jasně mrkvově oranžově, stářím vybledá, zvláště od okrajů. Zbarvení je rozprostřeno do nenápadných soustředných kruhových pásů. Záhy se na klobouku, hlavně odprostředka, objevují nápadné zelené skvrny, pásy a žíhání.\n\nHymenofor na spodní straně klobouku je tvořen vysokými a křehkými lupeny, které poměrně hluboce sbíhají na třeň. Jejich barva je oranžová, poraněná místa se zbarvují špinavě zeleně.\n\nTřeň je spíše užší a delší (asi 1–2 × 3–8 cm), válcovitý, někdy ohnutý; uvniř bývá často dutý. Barvu má oranžovou, někdy s bělavým povlakem; objevují se na něm také zelené skvrny.\nDužnina je bělavá až oranžová a zejména za vlhka vydatně roní oranžovočervené lepkavé mléko. Chuť má poněkud ostrou, vůni ovocnou.\n\nVýtrusný prach má barvu růžovookrovou.\n\nVyskytuje se jen ve smrčinách (tvoří mykorrhizu se smrkem), zvláště v mladých porostech smrku v trávě; místy je dosti hojný. Vyrůstá od července do listopadu.\n\nRyzec smrkový je vynikající jedlá houba, která je houbaři často vyhledávána, stejně jako příbuzný ryzec pravý. Používá se např. k přípravě omáček, polévek, k opékání, nakládání do octa aj. Podle přílohy vyhlášky č. 157/2003 Sb. je v České republice zařazena mezi houby určené pro přímý prodej a v některých státech se často objevuje na trzích. Chutný je však tento ryzec až po tepelné úpravě.\nDříve bylo několik dnes samostatných podobných druhů ryzců s oranžovočerveným mlékem souhrnně stotožňováno s ryzcem pravým; ryzec smrkový byl považován za jeho varietu \"Lactarius deliciosus\" var. \"picei\" .\n"}
{"id": "860675", "url": "https://cs.wikipedia.org/wiki?curid=860675", "title": "Agnes Carlsson", "text": "Agnes Carlsson\n\nAgnes Emilia Carlsson, známá také jako Agnes (narozena 6. března 1988 ve Vänersborgu ve Švédsku) je švédská zpěvačka.\n\nPoprvé se proslavila již ve svých 17 letech jako vítězka druhé série švédské talentové soutěže Idol v roce 2005. Poté započala spolupráci se Sony Music a vydala své první album Agnes následované albem Stronger. Obě se umístily ve švédské hitparádě Top 60 Albums Chart.\n\nV roce 2008 se Agnes se svým stávajícím vydavatelstvím rozešla a podepsala smlouvu s malým nezávislým vydavatelstvím Roxy Recordings, kde v říjnu roku 2008 vydala své třetí album Dance Love Pop. První dva singly z alba, On and On a Release me, se staly mezinárodními hity a po celém světě dosahovaly předních příček hitparád.\nV září 2012 vyšlo čtvrté studiové album Veritas. Agnes opět změnila vydavatelství a nově podepsala smlouvu s A&M/Interscope records.\n\nAgnes se narodila v malé vesnici Vänersborg ve Švédsku 6.3. 1988 jako nejmladší ze čtyř dětí. Její otec je environmentální inženýr, matka zdravotní sestra. Na škole začala v útlém věku hrát na housle a zpívat ve sboru.\n\nNa jaře roku 2005 se jako sedmnáctiletá zúčastnila druhé sezóny populární pěvecké soutěže Idol v jejím rodném Švédsku. Nakonec se stala první ženskou vítězkou Idolu. Okamžitě pak podepsala smlouvu se Sony BMG a vydala debutový singl Right Here Right Now (My Heart Belongs to You), který se umístil na prvních příčkách švédských hitparád a ve Švédsku se stal platinovým stejně jako brzo poté vyšlé debutové album Agnes.\n\nV říjnu roku 2006 vydala své druhé album Stronger – opět s velkým úspěchem a album se stalo platinové. V roce 2008 se rozešla se stávajícím vydavatelstvím a přešla k nezávislému Roxy Recordings, pod kterým v srpnu roku 2008 vydala třetí studiové album Dance Love Pop. Ve Švédsku nezaznamenalo tak velký úspěch jako alba předchozí. Po Agnesině účasti na Melodifestivalen 2009 se však dostalo světové pozornosti singlu Release me a její nahrávací společnost rozhodla vydat singl mezinárodně. V květnu roku 2009 pak Release me vyšel ve Spojeném království pod společností 3Beat a postupně se začal šířit do zbytku Evropy a zaznamenal velký úspěch ve Francii, Německu, Belgii a Itálii.\n\nV září roku 2012 vydala své již čtvrté album Veritas.\n\nStudiová alba\n\n\n\n"}
{"id": "860678", "url": "https://cs.wikipedia.org/wiki?curid=860678", "title": "Huabeisaurus", "text": "Huabeisaurus\n\nHuabeisaurus (\"ještěr ze severní Číny\") byl rod velkého sauropodního dinosaura, popsaného v roce 2000 z území severní Číny. Fosilie tohoto dinosaura sestávají ze zubů a nekompletní kostry, objevených ve vrstvách svrchní křídy (stupeň kampán, stáří asi 84 až 72 milionů let). Typový a zatím jediný známý druh tohoto rodu je \"H. allocotus\", vědecky popsaný čínskými paleontology Pengem a Čangem. Ti stanovili pro tohoto sauropoda, příbuzného mongolskému rodu \"Opisthocoelicaudia\", také novou čeleď (Huabeisauridae). Ta ale dosud není většinou paleontologů uznávána.\n\n\"Huabeisaurus\" byl velký čtyřnohý býložravec s masivními končetinami, dlouhým krkem a ocasem a relativně malou hlavou. Podle amerického badatele Gregoryho S. Paula dosahoval délky přibližně 17 metrů a hmotnosti kolem 8500 kilogramů. Později nicméně G. Paul revidoval hmotnost tohoto sauropoda na 15 000 kilogramů.\n\n"}
{"id": "860684", "url": "https://cs.wikipedia.org/wiki?curid=860684", "title": "J.U.L.I.A.", "text": "J.U.L.I.A.\n\nJ.U.L.I.A. je česká počítačová hra z roku 2012. Vytvořilo ji studio CBE Software. Hra se řadí mezi adventury a logické hry. Hra vyšla také v Spojeném království, Irsku a Japonsku. V současnosti vzniká rozšířená verze. Na serveru Adventure gamers byla hra nominována na nejlepší hru roku 2012 podle hratelnosti a postava Mobota byla nominována na nejlepší herní postavu roku 2012.\n\nV roce 2430 byla do nové sluneční soustavy vyslána vědecká expedice, aby ji prozkoumala. Po nějaké době je Rachel Manners, astrobioložka, která se účastní expedice, probuzena z kryospánku rojem meteoritů a dozvídá se, že zbylí členové posádky jsou mrtví. Poté, co zabrání katastrofě lodi, zahajuje průzkum soustavy v níž se nachází a pokusí se zjistit co se stalo ostatním. V tom ji pomáhá J.U.L.I.A. (Journeying Universal Life Investigating Automaton), umělá inteligence ovládající loď a Mobot, lunární robot určený k průzkumu.\nJe to umělá inteligence ovládající loď. Probudila Rachel z kryospánku, když se dostala do roje meteoritů. Po opravě lodi pomáhá při průzkumu soustavy. Je pravděpodobně nejtemperamentnější umělou inteligencí vůbec, několikrát je i zmíněno, že má emoce podobné lidským.\nJde o mobilního robota, který provádí průzkum planet a těží suroviny. V průběhu hry obdrží několik vylepšení. Na rozdíl od Julie nemá zakomponované emoce.\nJde o 35 letou astrobioložku a posledního živého člena posádky. Chce zjistit proč jako jediná přežila.\nVydavatelem hry bylo studio Lace Mamba Global. Ta však CBE Software neplatila dohodnuté zisky a neodpovídala na dopisy, kterými se vývojáři snažili tento problém řešit. Podobný problém se zmíněným vydavatelem měly i jiná studia, například Amanita Design, které na Lace Mamba podalo žalobu.\n\nCBE Software se vzniklou situaci rozhodlo řešit pomocí Steam Greenlight a také vytvořením hry Vampires!, která měla vyřešit finanční problémy firmy.\n\n"}
{"id": "860692", "url": "https://cs.wikipedia.org/wiki?curid=860692", "title": "Bitva u Cullodenu", "text": "Bitva u Cullodenu\n\nBitva u Cullodenu se odehrála 16. dubna 1746 nedaleko vesnice Culloden na Skotské vysočině. Jednalo se o poslední bitvu vybojovanou na britské půdě.\n\nBritská vojska, která vedl vévoda z Cumberlandu, zde porazila vojska jakobitů, jimž velel Karel Eduard Stuart. Jakobitská vojska tvořili skotští horalé ze Skotské vysočiny, Skotové z nížiny a malé množství Angličanů z manchesterského regimentu. Jakobity podporovala Francie a součástí jejich vojsk byly také francouzské a irské oddíly. V britském vojsku bojovali převážně Angličané, větší množství Skotů, oddíl vojáků z Ulsteru a malý počet německých a rakouských žoldnéřů.\n\nV krátké bitvě, která trvala asi hodinu, padlo nebo bylo zraněno 1500 až 2000 jakobitů. Ztráty britských vojsk byly mnohem nižší, 50 mrtvých a 259 zraněných.\n\n"}
{"id": "860694", "url": "https://cs.wikipedia.org/wiki?curid=860694", "title": "Mordechaj Oren", "text": "Mordechaj Oren\n\nMordechaj Oren (; 16. března 1905 – 27. února 1985) byl čelný představitel izraelské levicové strany Mapam a kibucového hnutí ha-Kibuc ha-arci, který byl v roce 1951 zatčen v Československu pro obvinění ze špionáže, za níž byl v roce 1953 ve vykonstruovaném politickém procesu odsouzen k patnácti letům odnětí svobody.\n\nNarodil se v haličském městečku Pidhajci v Rakousku-Uhersku (dnešní Ukrajina). V roce 1929 podnikl aliju do britské mandátní Palestiny, kde se usadil v Nes Cijoně a stal se členem levicového sionistického mládežnického hnutí ha-Šomer ha-ca'ir. V roce 1934 se přestěhoval do severoizraelského kibucu Mizra, kde (s výjimkou svého věznění v Československu) žil až do své smrti. V roce 1938 byl zvolen do vedení kibucu. V roce 1950 se stal zástupcem šéfredaktora deníku Al ha-mišmar strany Mapam a byl mimo jiné znám pro své radikálně socialistické názory.\n\nKoncem roku 1951 Oren navštívil konferenci Světové odborové federace ve Východním Berlíně a mimo to se též zapojil do jednání o případných východoněmeckých kompenzacích obětem holocaustu. Během cesty zpět do Izraele se zastavil v Praze, kde se setkal se svými odborářskými přáteli. Než stačil opustit Československo, byl 31. prosince zadržen na československo-rakouské hranici, převezen k výslechu a uvězněn. V roce 1952 byl předvolán jako svědek obžaloby v Slánského procesu, vykonstruovaném politickém procesu s československými komunistickými (převážně židovskými) představiteli, v němž byl donucen vypovídat proti obžalovaným. Sám byl souzen a odsouzen k patnácti letům odnětí svobody jako „agent západního imperialismu a zrádce komunistického režimu“. Sionismus byl v procesu označen jako „špionážní síť západního imperialismu“. Slánského proces a Orenovo odsouzení vedlo ke schizmatu izraelské levice. Oren byl propuštěn v květnu 1956, kdy v Československu probíhalo období destalinizace. Kompletně rehabilitován byl v 60. letech.\n\nV letech 1960 až 1964 působil v pozici generálního tajemníka Světového svazu strany Mapam.\n\n"}
{"id": "860699", "url": "https://cs.wikipedia.org/wiki?curid=860699", "title": "Petr Filip", "text": "Petr Filip\n\nPetr Filip (* 8. července 1989) je český fotbalový obránce, momentálně hrající nižší rakouskou soutěž za celek UFC Obritz.\n\nS fotbalem začínal v roce 1994 v FC Miroslav, odkud se v roce 2001 přesunul do FC Vysočina Jihlava. Tady postupně prošel mládežnickými výběry až do \"B\" týmu. V roce 2008 odešel na hostování do 1. FC Brno, ovšem ještě v témže roce se stěhoval do FC ŽĎAS Žďár nad Sázavou. Ani tady nevydržel dlouho a v roce 2009 se přesunul do FK APOS Blansko. Na podzim téhož roku se vrátil do Jihlavy, kde ovšem nastupoval za \"B\" tým v MSFL. V roce 2011 se tedy rozhodl pro nové hostování, tentokrát zamířil do MSK Břeclav. Po půl roce si ho Jihlava stáhla. Ačkoliv se dočkal prvních startů za áčko, nepodařilo se mu nadále se prosadit. Proto jaro 2012 odehrál za FK Varnsdorf. V létě se pak na krátkou dobu objevil na soupisce áčka Jihlavy, ovšem nakonec odešel hostovat do Břeclavi. V zimě se vrátil do Jihlavy a před začátkem jarní části sezony odešel hostovat do Sulka Zábřeh. Od sezony 2013/2014 hraje v rakouském UFC Obritz.\n\n"}
{"id": "860700", "url": "https://cs.wikipedia.org/wiki?curid=860700", "title": "Papežský institut arabistických studií a islamologie", "text": "Papežský institut arabistických studií a islamologie\n\nPapežský institut arabistických studií a islamologie (\"Pontificio Istituto di Studi Arabi e d'Islamistica\" \"Pontificium Institutum Studiorum Arabicorum et Islamisticae\", zkratka PISAI) je papežský institut, který se zabývá studiem arabistiky a islamologie. Vznikl oddělením ze školy arabistiky \"Institut des Belles Lettres Arabes\" (IBLA) tzv. Bílých otců kardinála Lavigerieho, který existoval od roku 1928 v Tunisu, z nějž vznikl v roce 1960 \"Institut Pontifical d'Études Orientales\" (IPEO). Dnes je finančně zabezpečován přímo Svatým Stolcem, sídlí v Římě na Viale di Trastevere.\n\n"}
{"id": "860704", "url": "https://cs.wikipedia.org/wiki?curid=860704", "title": "Palác Generali", "text": "Palác Generali\n\nPalác Generali, či \"palác pojišťovny Assicurazioni Generali\", též \"Novobarokní palác v Praze\", je výstavná budova ve stylu pařížské secese. Stojí na nároží Václavského náměstí a Jindřišské ulice, na Novém Městě v Praze. Adresy domu jsou Václavské náměstí 832/19 a Jindřišská 832/1 a 3, Praha 1-Nové Město.\n\nInvestorem mohutné stavby byly pojišťovny Assicurazioni Generali a Moldavia Generali. Stavbou domu, která probíhala v letech 1897–1898, byl pověřen architekt Friedrich (Bedřich) Ohmann. Jednalo se o první pražskou stavbu ve stylu secese, která zahrnovala tři obchodní a nájemní domy propojené pasáží.\n\nV 50. letech 20. století proběhly přestavby obou kupolí, které začaly poklesávat.\n\nUvnitř paláce je podzemní kino.\n\n"}
{"id": "860717", "url": "https://cs.wikipedia.org/wiki?curid=860717", "title": "Sinus Fidei", "text": "Sinus Fidei\n\nSinus Fidei (česky Záliv důvěry nebo Záliv víry) je severní výběžek Mare Vaporum (Moře par) na přivrácené straně Měsíce dlouhý přibližně 70 km a zarývající se do pohoří Montes Apenninus (Apeniny). Střední selenografické souřadnice zálivu jsou 18,0° S a 2,0° V.\n\nDo zálivu vede klikatá brázda Rima Conon, která má délku cca 45 km a je pojmenována podle kráteru Conon, jenž leží severně. Východně leží Lacus Felicitatis (Jezero štěstí).\n\n\n"}
{"id": "860718", "url": "https://cs.wikipedia.org/wiki?curid=860718", "title": "Třída Lublin", "text": "Třída Lublin\n\nTřída Lublin (či též Projekt 767) je třída výsadkových lodí a minonosek polského námořnictva. V letech 1989–1991 bylo do služby zařazeno celkem pět jednotek této třídy. Všechny jsou v aktivní službě.\n\nCelá třída byla navržena a postavena přímo v Polsku. Původně bylo polským lidovým námořnictvem požadováno dodání 12 jednotek. Do roku roku 1989 bylo rozestavěno pět z nich. Do služby byly zařazeny v letech 1989–1991. Dalších sedm jednotek nebylo do roku 1989 rozestavěno a objednávka na ně byla skončení studené války zrušena.\n\nJednotky třídy \"Lublin\":\nPlavidla mohou přepravovat devět tanků T-72, nebo 135 vojáků s výzbrojí. Alternativně může nést až 134 námořních min. Výzbroj tvoří čtyři věže kompletu ZU-23-2MR, každá s jedním 23mm dvojkanónem a dvěma protiletadlovými střelami velmi krátkého dosahu Strela-2M (tento typ výzbroje dostaly jako úplně první plavidla polského námořnictva). Pohonný systém tvoří dva diesely Cegielski-Sulzer 6ATL25D o výkonu 1320 kW, roztáčející trojici lodních šroubů. Nejvyšší rychlost dosahuje 16,5 uzlu.\n"}
{"id": "860723", "url": "https://cs.wikipedia.org/wiki?curid=860723", "title": "Charles Martial Lavigerie", "text": "Charles Martial Lavigerie\n\nCharles Martial Allemand Lavigerie, (31. října 1825, Bayonne – 26. listopadu 1892, Alžír), byl římskokatolický duchovní, biskup v Nancy, zakladatel řeholní společnosti \"Misionáři Afriky\" (tzv. \"Bílí otcové\"), který se stal arcibiskupem v Alžíru a v Kartágu. Papež Lev XIII. jej v roce 1882 jmenoval kardinálem. Je významným představitelem francouzského abolicionismu.\n\n\n"}
{"id": "860729", "url": "https://cs.wikipedia.org/wiki?curid=860729", "title": "Bande noire", "text": "Bande noire\n\nBande noire (tj. česky \"černá banda\") je ve francouzských dějinách označení pro skupinu spekulantů a stavebních podnikatelů, kteří v období Velké francouzské revoluce a po ní levně skupovali znárodněný majetek zrušených klášterů a emigrantů, převážně zámků a zrušených fideikomisních statků, aby rozparcelovali pozemky nebo rozebrali stavby a prodali je na stavební materiál. Tato forma vandalismu způsobila zničení mnoha historicky a umělecky cenných památek.\n\nMajetek duchovenstva byl znárodněn na základě dekretů z 13. května a 16. července 1790 a majetek emigrantů podle dekretů z 2. září 1792 a 3. června 1793.\n\nPoprvé se termín objevil v pamfletu z období Prvního císařství, kde se hovoří o oloupení zemědělců a poškození lesa určitým Martinem Beaudoinem z obce Les Andelys.\n\nO několik let později se termín zúžil na označení finančních transakcí při levném nákupu národního majetku, který byl následně zbořen a rozprodán na stavební materiál. Výraz se běžně používal v době Restaurace Bourbonů v kontextu opozice vůči Revoluci.\n\nJedním z nejznámějších příkladů je nákup z roku 1791, kdy markýz Jean-Joseph Bourguet de Guilhem de Travanet koupil klášter Royaumont a přestavěl ho na přádelnu. Známou se stala i vážně míněná nabídka Henriho de Saint-Simon, který chtěl zakoupit katedrálu Notre-Dame v Paříži a rozebrat ji na stavební materiál.\n\nTyto aktivity trvaly až do roku 1825.\n\nHonoré de Balzac příslušníky \"bande noire\" zmiňuje opakovaně v několika svých dílech – \"Modesta Mignonová\" (1843), \"Paní Firmiani\" (1832), \"Bratranec Pons\" (1847), \"Venkované\" (1844), \"Venkovský kněz\" (1839). „\"La Bande noire\"“ je rovněž název básně Victora Huga v básnické sbírce \"Ódy a balady\" (1828).\n\n"}
{"id": "860736", "url": "https://cs.wikipedia.org/wiki?curid=860736", "title": "Urbano Navarrete Cortés", "text": "Urbano Navarrete Cortés\n\nUrbano kardinál Navarrete Cortés SJ (25. května 1920 Camarena de la Sierra - 22. listopadu 2010 Řím) byl španělský římskokatolický kněz, jezuita, rektor Papežské univerzity Gregoriana, kardinál.\n\nDo Tovaryšstva Ježíšova vstoupil 20. června 1937 v Itálii, kde byl v té době v noviciátu. Po návratu do vlasti studoval humanitní vědy v Saragosse, filozofii v Sarriá, teologii ve městě Oña a kanonické právo na Papežské univerzitě Gregoriana, kde získal doktorát. Kněžské svěcení přijal 31. května 1952. Dlouholetá studia mu umožnila dobře poznat římské právo i jeho vliv na kanonické právo a západní právní kulturu. V říjnu 1958 začal přednášet na právnické fakultě Papežské univerzity Gregoriana. Patnáct let byl děkanem této fakulty, více než šest let rektorem této univerzity.\n\nByl členem pracovní skupiny pro revizi manželského práva v Kodexu kanonického práva. Účastnil se rovněž práce papežské komise odpovědné za redakci instrukce Dignitas connubii. Řadu let byl konzultorem řady dikasterií římské kurie (mj.Kongregace pro nauku víry, Papežské rady pro výklad legislativních textů a Nejvyššího tribunálu Apoštolské signatury). Jeho bibliografie zahrnuje přibližně 150 publikací.\n\nNa konzistoři dne 24. listopadu 2007 ho papež Benedikt XVI. jmenoval kardinálem.\n\n\n"}
{"id": "860737", "url": "https://cs.wikipedia.org/wiki?curid=860737", "title": "Jakub Wajda", "text": "Jakub Wajda\n\nJakub Wajda (27. července 1900 Szarow u Krakova - květen 1940 Charkov) byl kapitánem pěchoty polské armády. Byl otcem režiséra Andrzeje Wajdy a Leszka Wajdy, rektora ASP v Krakově. Stal se obětí masakru v Katyni.\n\nNarodil se 27. července 1900 v Szarowě u Krakova. Pocházel z rolnické rodiny – otec Kazimír (syn Francizka Wajdy) a matka Anna z Lisowskich. \n\nVe věku 16 let, v srpnu 1916, se stal legionářem a po získání nezávislosti Polska zůstal ve vojenské službě. V roce 1932 sloužil ve 41. pluku pěchoty ve Suvalkách.\n\nBojoval v 72. pluku pěchoty im. plukovníka Dionizega Czachowskieho při obranné válce v Radomni v roce 1939. Padl do sovětského zajetí a v květnu roku 1940 v Charkově byl zavražděn ruskou NKVD.\n\nZ rozhodnutí ministra obrany byl Jakub Wajda dne 5. října 2007 povýšen in memoriam do hodnosti majora.\n\n\n\n"}
{"id": "860741", "url": "https://cs.wikipedia.org/wiki?curid=860741", "title": "Koupě Aljašky", "text": "Koupě Aljašky\n\nKoupě Aljašky byla dohoda mezi vládami Ruského impéria a Spojených států amerických, která vedla k prodeji ruského území v Severní Americe o celkové rozloze 1 518 000 km². Spojené státy za Aljašku zaplatily 7 200 000 dolarů. K oficiálnímu předání území došlo 18. října 1867 skrze smlouvu ratifikovanou Senátem Spojených států amerických a podepsanou prezidentem Andrew Johnsonem.\n\nPřítomnost Ruska v Severní Americe je datováno od první poloviny sedmnáctého století, ale usadilo se tam jen velmi málo rusů. V období po Krymské válce se car Alexandr II. začal zaobírat možností prodeje Aljašky, která by se jen obtížně dala bránit před Brity a dalšími národy v budoucích válkách. Po skončení Americké občanské války začal ministr zahraničí Spojených států amerických William Seward diskutovat s ruským diplomatem Eduardem de Stoeckl o nákupu Aljašky. 30. března 1867 společně vytvořili smlouvu a ta byla valnou většinou ratifikována Senátem Spojených států amerických.\n\nKoupí se ke Spojeným státům americkým připojilo 1 518 800 km² (586 412 čtverečních mil) nových teritorií za 7,2 milionu dolarů. Ohlasy na tuto transakci byly ve Spojených většinou kladné, neboť mnoho lidí věřilo, že Aljaška může posloužit jako základna pro rozvoj amerického trhu v Asii. Někteří odpůrci označovali nákup jako hloupost a argumentovali, že jde pouze o zbytečný kus půdy. Téměř všichni ruští osadníci z Aljašky odešli a země zůstala jen spoře osídlená až do začátku zlaté horečky na Klondiku v roce 1896. Z původního anglického označení \"Department of Alaska\" se postupně stalo \"District of Alaska\" poté \"Alaska Territory\" a nakonec, v roce 1959, se Aljaška změnila na stát.\n\n"}
{"id": "860747", "url": "https://cs.wikipedia.org/wiki?curid=860747", "title": "Uzený bůček", "text": "Uzený bůček\n\nUzený bůček je masný výrobek. Vyrábí se z vepřového boku uzením v udírnách. \n\nHistorie uzení spadá dle některých zdrojů až do období pravěku - je zřejmé, že podobným způsobem upravovali lidé maso před více než 80 000 léty. \nUzený bok se zpracovával spolu s ostatním masem i na našem území. Vzhledem k tomu, že ve středověku i novověku jedli prostí lidé maso zpravidla pouze v neděli, bylo uzení jediným způsobem, jak uchovat maso ze zabíjaček po delší dobu. \nBok se krájí ve tvaru dvou pruhů. Horní část bůčku bývá někdy bez kůže, která může být sňata při kruponování prasete. Na nákroji se střídá svalovina a vrstvami tukové tkáně. Více svaloviny je v přední části bůčku, kde jsou ale také části žeber, popřípadě žeberních chrupavek. Bůček se nakládá do láku, v domácích podmínkách při zabíjačkách zpravidla s ostatním uzeným masem. Kromě soli (rychlosoli) se do bůčku vetře či mezi jednotlivé vrstvy vloží různé další ingredience, jako např. česnek, cibule, jalovcové bobule, pepř, cukr apod. V láku se nechá odděleně nebo s ostatním masem odležet určitou dobu, která je odvislá na použitém způsobu solení. Po tuto dobu je třeba výrobek průběžně kontrolovat. Takto připravený bok se vkládá do udírny, kde se vyudí. Uzení boku trvá kratší dobu, než uzení ostatního masa (kýty, krkovičky), proto se vyndává z udírny dříve. \n\nZpůsob průmyslového uzení, uplatňovaný v současné době, je odlišný. To má na rozdíl od domácích udíren za účel výrobky pouze vybarvit, ochutit a aromatizovat. Na bůček se stejně jako na uzené maso aplikuje tzv. tekutý udírenský kouř, doba skutečného uzení je pak příliš krátká. Výhoda tohoto uzení spočívá v tom, že takto upravené maso neobsahuje karcinogeny, které při běžném uzení v kouři vznikají. Nevýhodou je odlišná chuť, než u domácího uzeného. \nPo zrušení závazných norem na výrobu potravin počátkem 90. let 20. století začali mnozí výrobci za účelem zlevnění výrobku či většího zisku do uzeného boku injekčně vpravovat vodu s polyfosfáty, škroby, rostlinnou bílkovinou, zvyrazňovači chuti a dalšími éčky. Proto je dnes průmyslově vyráběný uzený bůček velmi rozdílné kvality. \n\n"}
{"id": "860749", "url": "https://cs.wikipedia.org/wiki?curid=860749", "title": "Iserlohn", "text": "Iserlohn\n\nIserlohn je německé město v centrální části spolkové země Severní Porýní-Vestfálsko. Počet obyvatel se pohybuje okolo 95.000, je to největší město regionu Sauerland. První stopy osídlení jsou staré více jak 1.000 let, samotné založení města pochází přibližně ze 40. let 13. století.\n\n\n"}
{"id": "860751", "url": "https://cs.wikipedia.org/wiki?curid=860751", "title": "Mimosa tenuiflora", "text": "Mimosa tenuiflora\n\nMimosa tenuiflora, syn. \"Mimosa hostilis\", je trnitý keř vyskytující se hojně v severovýchodní oblasti Brazílie (Paraíba, Pernambuco, Rio Grande do Norte, Ceará, Bahia) a jižním Mexiku v oblastech Chiapas a Oaxaca. Nejčastěji se vyskytuje v nížinách, ale i v nadmořské výšce 1000 metrů se s ním lze setkat.\n\nVyrůstá do výšky až 8 metrů a to v průměru za 4-5 let. Zpeřené listy, připomínající kapradí, dosahují délky až 5 cm a dělí se na 15-33 částí. Květy jsou bílé, 4-5 cm dlouhé. Plodem je lusk, který obsahuje 4-5 semen hnědé barvy o průměru 3-4 mm. Na severní polokouli kvete od listopadu do července. Na jižní polokouli od září do ledna. Kůra je hnědá až šedé barvy, uvnitř červenohnědá.\n\nV přírodě se semena Mimosy šíří větrem v okruhu 5 a 8 metrů od mateřské rostliny. Lusky se suší na slunci a po rozpuku se doporučuje vysadit semena v písčité půdě. Klíčí při teplotě 10 – 30 °C, ideální teplota je 25 °C. I po 4 letech skladování je možné semena vysadit. Doba klíčení je 2-4 týdny.\n\nMayové se vždy zabývali výzkumem rostlin, které se vyskytovaly v oblastech Mexika. Tyto rostliny využívali k výrobě potravin, léků a také kosmetickým přípravků. Jednou z takových rostlin, byl právě strom Tepezcohuite, jehož léčebné účinky považovali za zázrak. Používali ho především k léčbě kožních onemocnění. Jeho kůru kladli na rány, vředy a popáleniny, čímž předcházeli bolestem a tvorbě jizev. Výtažky z kořene citlivky hrály důležitou roli v rituálech starobylého kultu boha Juremy v Brazílii. Umožňovala prý příslušníkům kmene nahlédnout do světa zemřelých. Používala se především v obřadech, které předcházely válečným tažením kmene. Jurema umožňovala, aby příslušníci kmene vydrželi celou noc před bojem vzhůru a přitom měli halucinace. Dnes však užívání citlivky jako halucinogenní látky, až na pár kmenů v oblasti Pernambuco v jižní Brazílii téměř vymizelo.\n\nDíky lidovým tradicím nebylo na léčivé účinky zapomenuto a můžeme sílu tohoto zázračného stromu využívat do dnes. Produkty z tohoto stromu slouží především k péči o pokožku v případě výskytu vrásek, oparů, akné, jizev, ekzémů i atopických, popálenin, strií, celulitidy, řezných ran… Prášek z kůry obsahuje 16% tříslovin, které působí svíravě, čímž dochází k zastavení krvácení kůže. Tento proces pomáhá chránit tělo před infekcí, zatímco kůže buduje novou ochrannou tkáň.\nV současné době je Tepezcohuite využíván k výrobě vlasových a kožních produktů, které slouží k omlazení pleti.\n\nMimosa tenuiflora je zdrojem mnoha alkaloidů, včetně dimethyltryptaminu (DMT). Ten se nachází zejména v kůře jejích kořenů, kde jeho obsah dosahuje 1-1,7 %. DMT má velmi intenzivní psychedelické účinky a je hlavní psychoaktivní součástí entheogenu ayahuasca. Kromě Mimosy tenuiflory se k výrobě ayahuascy jako zdroj DMT využívají i jiné rostliny, například \"Psychotria viridis\" nebo \"Psychotria carthagenensis\".\n\nDMT je v České republice nelegální látkou, ale kůra kořenů Mimosy je legálně dostupná. Z toho důvodů bývá mnohdy využívána k extrakci DMT pro rekreační užití.\n\nV Brazílii a Mexiku je keř využíván jako krmivo pro místní dobytek a zvířata. Také je důležitým zdrojem píce pro včely zejména v období sucha a na začátku období dešťů. Vzhledem k vysokému množství taninu (16 %), který zabraňuje hnilobě, je dřevo Mimosy velmi často využíváno k výrobě přístřešků, mostů, nábytku, plotů. Je také velmi dobrým palivem ve formě dřevěného uhlí.\n\nReference\n"}
{"id": "860752", "url": "https://cs.wikipedia.org/wiki?curid=860752", "title": "Hřib purpurový", "text": "Hřib purpurový\n\nHřib purpurový je jméno používané pro dva odlišné druhy hřibovitých hub, které jsou dnes označované jako:\n"}
{"id": "860755", "url": "https://cs.wikipedia.org/wiki?curid=860755", "title": "Hřib (Boletus)", "text": "Hřib (Boletus)\n\nHřib (\"Boletus\" ) je rod hub z čeledi hřibovitých a řádu hřibotvarých.\n\nNásledující přehled znázorňuje taxonomické rozdělení rodu hřib (\"Boletus\"). V přehledu jsou uvedené i položky, které byly původně popsány (či dočasně klasifikovány) jako samostatný druh a později překlasifikovány na poddruh, varietu či formu jiného druhu. V takovém případě jsou uvedeny pod původním druhovým názvem s poznámkou o aktuálním zařazení a graficky začleněny pod nadřazený druh:\n\n\n"}
{"id": "860757", "url": "https://cs.wikipedia.org/wiki?curid=860757", "title": "Výjimeční", "text": "Výjimeční\n\nVýjimeční (v anglickém originále Alphas) je americký sci-fi televizní seriál vysílaný americkou stanicí Syfy. Je o skupince lidí se zvláštními schopnostmi, kterou vede Dr. Lee Rosen a těmto lidem říká Alfy. Bohužel existují i zlé Alfy, které své schopnosti zneužívají, a proti těm právě tým Dr. Rosena bojuje. První díl měl premiéru 11. července 2011, první řada má 11 dílů. Seriál se dočkal i druhé řady, a to se třinácti díly. Seriál nebyl pro třetí řadu obnoven, stanice SyFy seriál zrušila.\n\nSeriál je o výjimečné skupince lidí, kteří mají díky svým mozkovým anomáliím unikátní fyzické či psychické schopnosti. Tento tým vede Dr. Lee Rosen a spolu se svým týmem se snaží vyhledávat další Alfy, které škodí světu nebo dokonce zabíjí. V týmu je Rachel, která dokáže zostřit jeden ze smyslů na úkor ostatních, pak Gary, který kolem sebe vidí všechny signály a dokonce i bezpečnostní kamery, Bill má obrovskou sílu, Nina dokáže donutit lidi dělat to, co chce, a nováčkem je Cameron Hicks, který o své schopnosti nevěděl, dokud si jej nevybrala jedna nebezpečná organizace zvaná Red Flag jako člověka, kterého zmanipulují, aby pro ně pracoval. Naštěstí je tu ale Rosenův tým, aby včas zasáhl.\n"}
{"id": "860759", "url": "https://cs.wikipedia.org/wiki?curid=860759", "title": "Giuseppe Cardone", "text": "Giuseppe Cardone\n\nGiuseppe Cardone (* 3. března 1974, Pavia, Itálie) je bývalý italský fotbalista, který byl odchovancem klubu AC Milán.\n"}
{"id": "860760", "url": "https://cs.wikipedia.org/wiki?curid=860760", "title": "Michal Kadlec (1976)", "text": "Michal Kadlec (1976)\n\nMichal Kadlec (* 6. května 1976) je bývalý český fotbalový obránce, naposledy hrající za FC ŽĎAS Žďár nad Sázavou.\n\nS fotbalem začínal v osmi letech v FC ŽĎAS Žďár nad Sázavou, kde prošel všemi mládežnickými výběry. V roce 1995 zamířil na své první angažmá mezi dospělými, do FC Dukla Hranice. Už v roce 1996 zamířil do AFK VMG Kyjov a o další rok později, v roce 1997, zamířil do AFK Chrudim, kde si zahrál druhou ligu. Tady si ho vybral v té době třetiligový celek z Jihlavy (tehdy FC PSJ Jihlava), kam po sezoně zamířil. V Jihlavě vydržel dlouhých 12 let a pomohl týmu k postupu do 2. ligy i k historické účasti v Gambrinus lize a semifinále domácího poháru. Postupně se z něj stala klubová legenda. V dresu Vysočiny odehrál celkem 227 zápasů v 1. a 2. lize, což ho řadí za Michala Veselého na 2. místo v klubových statistikách. V roce 2010 však tým prošel omlazením kádru a Kadlec se vrátil do Žďáru nad Sázavou.\n\nV roce 2012 se stal vedoucím jihlavského juniorského týmu. V sezoně 2014/15 je hlavním trenérem přípravky A (ročník 2004) a zároveň dělá asistenta trenéra v juniorce. 30. září 2014 se stal první asistentem nového trenéra \"A\" týmu Romana Kučery. Od začátku ledna 2017 působí jako hlavní trenér jihlavské juniorky.\n\n\n"}
{"id": "860764", "url": "https://cs.wikipedia.org/wiki?curid=860764", "title": "Jardin remarquable", "text": "Jardin remarquable\n\nJardin remarquable je ocenění zahrad ve Francii. \n\nOcenění začala udělovat roku 2003 \"Národní rada parků a zahrad\" (ve francouzštině: Conseil national des parcs et jardins). Kromě veřejných může být toto ocenění uděleno také zahradám soukromým.\n\nDo seznamu oceněných zahrad patří např. Jardins de l'Imaginaire v Terrasson-Lavilledieu nebo zahrady zámku Villandry.\n\nK 30. červnu 2012 neslo toto označení 379 zahrad po celé Francii.\n"}
{"id": "860765", "url": "https://cs.wikipedia.org/wiki?curid=860765", "title": "Papežský výbor pro historické vědy", "text": "Papežský výbor pro historické vědy\n\nPapežský výbor pro historické vědy ( 'Pontificio Comitato di Scienze Storiche') je orgánem římské kurie, který založil papež Pius XII. 7. dubna 1954. Tato komise je však dědičkou Kardinálské komise pro historická studia, kterou založil papež Lev XIII. apoštolským listem \"Saepenumero considerantes\" z 18. srpna 1883).\n\n\n\n\n"}
{"id": "860766", "url": "https://cs.wikipedia.org/wiki?curid=860766", "title": "Alberto Comazzi", "text": "Alberto Comazzi\n\nAlberto Comazzi (* 16. dubna 1979, Novara, Itálie) je bývalý italský fotbalový obránce, který byl odchovancem klubu AC Milán.\nMimo Itálie hrál v Anglii.\n\n"}
{"id": "860768", "url": "https://cs.wikipedia.org/wiki?curid=860768", "title": "Sinus Aestuum", "text": "Sinus Aestuum\n\nSinus Aestuum (česky Záliv veder nebo Záliv vedra nebo Záliv žáru) je severovýchodní výběžek měsíčního moře Mare Insularum (Moře ostrovů) na přivrácené straně Měsíce, jde o velmi plochou oblast narušenou jen nízkými mořskými hřbety. Celková plocha je cca 40 000 km². Na severu jej ohraničuje pohoří Montes Apenninus (Apeniny), nachází se zde i výrazný kráter Eratosthenes. Jihozápadně od něj se nachází plochý kráter Stadius s nízkými okrajovými valy. Východní hranici tvoří nepravidelný terén, který záliv odděluje od Mare Vaporum (Moře par). Střední selenografické souřadnice zálivu jsou 12,1° S a 8,3° Z.\n\n\n"}
{"id": "860769", "url": "https://cs.wikipedia.org/wiki?curid=860769", "title": "De Havilland Engine Company", "text": "De Havilland Engine Company\n\nDe Havilland Engine Company byla dceřinou společností firmy de Havilland Aircraft Company, což byl britský výrobce letounů. Společnost má své počátky v motorové divizi de Havilland Aircraft Company (\"Engine Division of the de Havilland Aircraft Company\") z roku 1926, která vyráběla známé letecké motory de Havilland Gipsy. Společnost byla v roce 1961 začleněna do společnosti Bristol Siddeley, která se sama v roce 1966 stala součástí společnosti Rolls-Royce.\n\nSpolečnost byla oficiálně založena na letišti Stag Lane v únoru 1944. Později byla v roce 1946 přemístěna do továrny pronajaté britskou vládou v Leavesdenu, kde se dříve vyráběly letouny Handley Page Halifax. V současnosti se zde nacházejí Leavesdenské filmové ateliéry.\n\nZde pokračovala výroba jednoho z prvních proudových motorů s názvem de Havilland Goblin, který byl montován na poválečné proudové stíhačky de Havilland Vampire.\nPozději vyráběný proudový motor de Havilland Ghost poháněl první verze dopravních letounů de Havilland Comet a stíhačky de Havilland Venom.\n\nSpolečnost později vyráběla turbohřídelový motor de Havilland Gnome, což byl vlastně licenčně vyráběný motor General Electric T58. V roce 1961 byla společnost pohlcena společností Bristol Siddeley, která se sama následně stala součástí společnosti Rolls-Royce v roce 1966.\n\nSpolečnost vyráběla následující pístové motory:\n\nSpolečnost vyráběla následující proudové motory:\n\nSpolečnost vyráběla následující turbohřídelové motory:\n\nSpolečnost vyráběla následující raketové motory:\n\n\n\n"}
{"id": "860770", "url": "https://cs.wikipedia.org/wiki?curid=860770", "title": "Anglická slanina", "text": "Anglická slanina\n\nAnglická slanina je druh slaniny, který pochází z anglosaských zemí, kde se označuje slovem \"bacon\". V českých zemích se vyrábí z vepřového boku, který je vykostěn, neobsahuje tedy žebra či chrupavky a nemá s britským typem slaniny (tzv. back bacon) téměř nic společného. Ta se skládá z nasolené vepřové pečeně a kousku boku s ponechaným tukovým krytím. Může být neuzená nebo uzená a bývá určena k další tepelné úpravě.\n\nPostupy výroby jsou různé. Někdy se bok solí nasucho, části masa se tvarují, bůček se povaří a za mírné teploty udí do měkka. Jindy se bok naloží do slaného láku s česnekem. Toto se nechá několik týdnů odležet, bok v láku je třeba postupně hlídat a pokud možno ještě upravovat. Maso se pak udí studeným kouřem dva až tři dny. Průmyslová výroba anglické slaniny je odlišná, protože má za úkol zkrátit dobu výroby a celkově zlevnit produkci. K výrobě se používá např. umělý kouř, na obarvení slaniny barvící přípravky. Kromě toho od počátku 90. let 20. století začali někteří výrobci za účelem většího zisku či nižší ceny do anglické slaniny vpravovat vodu se zahušťovadly, dochucovadly a dalšími éčky, takže se dnes můžeme např. setkat s výrobky, kde podíl masa (resp. masné části) je jen něco málo přes 60 %.\n"}
{"id": "860774", "url": "https://cs.wikipedia.org/wiki?curid=860774", "title": "Binetův vzorec (mechanika)", "text": "Binetův vzorec (mechanika)\n\nBinetův vzorec je lineární diferenciální rovnice druhého řádu, vyjadřující pohyb tělesa v centrálním poli. Mějmě těleso hmotnosti formula_1, jehož polární souřadnice jsou formula_2 a formula_3. Binetův vzorec je rovnice pro inverzní vzdálenost formula_4, a má tvar\n\nformula_5\n\nkde formula_6 je potenciál tělesa v centrálním poli, formula_7 je jeho moment hybnosti.\n\nNalezneme-li funkci formula_8 řešící Binetův vzorec pro daný potenciál formula_6, trajektorii tělesa dostaneme opět inverzí, tedy formula_10\nDůležitým případem je pohyb tělesa v gravitačním poli, tedy v potenciálu \n\nformula_11\n\nkde formula_12 je konstanta. Binetův vzorec má zde tedy tvar\n\nformula_13\n\nTo je nehomogenní diferenciální rovnice s konstantními koeficienty, jehož obecným řešením\n\nformula_14\n\nkde formula_15 jsou integrační konstanty. Konstanta formula_16 má význam počáteční fáze, můžeme ji tedy bez újmy na obecnosti položit rovnou nule.\n\nInverzí vztahu dostaneme tvar trajektorie\n\nformula_17\n\nkde formula_18. To je rovnice kuželosečky v polárních souřadnicích. Konstanta formula_19 je numerická excentricita a souvisí s celkovou energií tělesa v centrálním poli vztahem\n\nformula_20\n\nTěleso (např. planeta nebo kometa) se tedy v centrálním gravitačním poli pohybuje po\nPrvní případ platí pro pohyb planet a vyjadřuje tak první Keplerův zákon.\n"}
{"id": "860777", "url": "https://cs.wikipedia.org/wiki?curid=860777", "title": "Seznam písní v 4. řadě seriálu Glee", "text": "Seznam písní v 4. řadě seriálu Glee\n\nToto je seznam písní, které zazněly ve 4. řadě amerického televizního seriálu \"Glee\".\n\n\"Glee\" je americký hudební a dramatický televizní seriál, který produkuje televizní společnost Fox. Seriál se soustředí na školní sbor New Directions na fiktivní střední škole Williama McKinleyho v Limě v Ohiu. Seriál vytvořili Ryan Murphy, Brad Falchuk a Ian Brennan a obsahuje mnoho cover verzí písní, které zpívají přímo postavy seriálu a posouvají tak děj. Murphy je zodpovědný za výběr písní do seriálu a snaží se o rovnováhu mezi klasickými i moderními hity, protože chce, aby si v seriálu \"každý přišel na své\". Když Murphy vybere píseň, musí hudební vedoucí P.J. Bloom na píseň získat práva a hudební producent Adam Anders píseň přearanžuje pro herce. Písně jsou předem nazpívány v nahrávacím studiu a mezitím choreograf Zach Woodlee vytváří doprovodné taneční pohyby a učí je herce. Celé číslo se pak natáčí. Ze studiových nahrávek se stanou skladby. Tento proces začíná šest až osm týdnů před natáčením každé epizody a může skončit až pouhý den před natáčením.\n\n"}
{"id": "860780", "url": "https://cs.wikipedia.org/wiki?curid=860780", "title": "Třída Wicher", "text": "Třída Wicher\n\nTřída Wicher byla třída torpédoborců polského námořnictva. Tvořily ji dvě jednotky postavené v letech 1927-1932 ve Francii na základě vylepšené verze tamní třídy \"Bourrasque\". Byly to první moderní velké válečné lodě polského námořnictva.\n\nObě lodě bojovaly v druhé světové válce. Torpédoborec \"Burza\" byl krátce před německou invazí do Polska odeslán do Velké Británie, během války především doprovázel spojenecké konvoje a v poválečném polském lidovém námořnictvu sloužil až do roku 1960. Druhá jednotka \"Wicher\" byla potopena 3. září 1939 v helském přístavu čtyřmi zásahy německých bombardérů.\n\nStavba dvou torpédoborců této třídy byla objednána roku 1926. Obě jednotky v letech 1927-1932 postavily francouzské loděnice Chantiers Naval Français v Caen.\n\nJednotky třídy \"Wicher\":\nHlavní výzbroj po dokončení tvořily čtyři 130mm kanóny v jednodělových věžích. Protiletadlovou výzbroj tvořily dva 40mm kanóny Bofors a čtyři 13,2mm kulomety Hotchkiss. Loď dále nesla dva trojhlavňové 550mm torpédomety. V případě potřeby mohla nést 60 námořních min. Pohonný systém tvořily dvě parní turbíny a tři tříbubnové kotle. Nejvyšší rychlost dosahovala 33 uzlů.\n\nTorpédoborec \"Burza\" byl roku 1942 modifikován pro lepší plnění eskortních úkolů. Počet jeho 130mm kanónů se snížil na polovinu. Protiletadlová výzbroj naopak zesílila na jeden 76mm kanón, čtyři 40mm kanóny, čtyři 20mm kanóny a čtyři 13,2mm kulomety. Rovněž počet torpédometů byl snížen na polovinu, loď ale dostala čtyři vrhače a dvě skluzavky pro svrhávání hlubinných pum.\n\nObě lodě bojovaly v druhé světové válce. \"Wicher\" byl už třetí den války potopen německými bombardéry v helském přístavu.\n\nSlužba jeho sesterské lodě \"Burza\" byla mnohem delší. V předvečer německé invaze do Polska polské námořnictvo uskutečnilo operaci Peking, v jejímž rámci přesunulo torpédoborce \"Błyskawica\", \"Grom\" a \"Burza\" do Velké Británie. Torpédoborce tak unikly osudu \"Wicheru\" a většiny ostatních polských plavidel na Baltu. Torpédoborec \"Burza\" v dalším průběhu války sloužil zejména jako protiponorkové plavidlo (v roce 1942 proto byla modifikována jeho výzbroj). Úspěchu posádky \"Burze\" dosáhla 22. února 1943 kdy během doprovodu konvoje ON-166 přinutila k vynoření německou ponorku U 606. Ponorku následně dorazil kutr americké pobřežní stráže třídy \"Treasury\" USCGC \"Campbell\".\n\nBezprostředně po válce \"Burza\" nebyla v příliš dobrém technickém stavu. Do Polské lidové republiky se loď vrátila roku 1951 a následně musela být rekonstruována. Do služby vstoupila s novou výzbrojí sovětské provenience. Tvořily ji čtyři 100mm kanóny ve dvou dvoudělových věžích, osm 37mm kanónů, čtyři vrhače a jedna skluzavka hlubinných pum. Ze služby byla loď vyřazena roku 1960. Poté sloužila jako muzeum. Její technický stav ale nebyl dobrý a proto ji v této funkci roku 1976 nahradil torpédoborec \"Błyskawica\". V následujícím roce byl letitý torpédoborec \"Burza\" sešrotován.\n"}
{"id": "860782", "url": "https://cs.wikipedia.org/wiki?curid=860782", "title": "Ondřej Zemina", "text": "Ondřej Zemina\n\nOndřej Zemina (* 13. října 1963 Praha) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVystudoval Právnickou fakultu Univerzity Karlovy. Pak pracoval v akademii věd a následně byl právníkem v podniku Mitas Praha. Zde v listopadu 1989 spoluzakládal místní Občanské fórum. V roce 1991 se stal členem Občanské demokratické strany.\n\nVe volbách v roce 1992 byl zvolen do České národní rady za ODS (volební obvod Praha).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996. V letech 1992-1996 zasedal v ústavněprávním výboru, v letech 1993-1996 byl též místopředsedou mandátového a imunitního výboru. V období let 1996-1997 byl členem mandátového a imunitního výboru, výboru pro obranu a bezpečnost a výboru pro vědu, vzdělání, kulturu, mládež a tělovýchovu. Ve sněmovně se profiloval jako odborník na mediální tematiku. Prosazoval snižování podílu reklamního času v České televizi, kritizoval hospodaření ČT a podporoval vznik soukromých televizních stanic. V lednu 1997 ovšem rezignoval na poslanecký mandát v rámci širší aféry několika zákonodárců, u nichž se zjistilo, že neoprávněně používali titul JUDr., ačkoliv nesložili rigorózní zkoušky. Na poslaneckém postu ho nahradil Tomáš Kladívko.\n\nV roce 1997 se uvádí jako prezident nadace Demokracie a rozvoj, zaměřené na podporu dětských domovů a opuštěných dětí. Byl ženatý, měl syna.\n\n"}
{"id": "860784", "url": "https://cs.wikipedia.org/wiki?curid=860784", "title": "Arkus tangens", "text": "Arkus tangens\n\nArkus tangens je jedna z cyklometrických funkcí, inverzní funkce k funkci tangens. Obvykle se značí arctg x nebo arctan x, v anglické literatuře se taktéž používá atan x či tan x. Její hodnotou je úhel v obloukové míře z intervalu formula_1, popřípadě ve stupňové míře z intervalu (−90°; 90°), jehož tangens je x. Je to jedna z nejdůležitějších funkcí matematické analýzy.\n\nFunkce arctg x je inverzní funkce k funkci tg x, jejíž definiční obor byl omezen na interval formula_1. Díky tomuto omezení je výchozí funkce prostá, takže požadovaná inverzní funkce existuje.\n\nFunkce formula_3 v obloukové míře je bijekcí mezi množinou reálných čísel formula_4 a intervalem formula_1, což mimo jiné dokazuje, že každý interval má stejnou mohutnost jako množina reálných čísel.\n\nDále má tato funkce následující vlastnosti:\n\nformula_6\n\nformula_7\n\nformula_8\n\nformula_9\n\nformula_10 \n\nformula_11\n"}
{"id": "860788", "url": "https://cs.wikipedia.org/wiki?curid=860788", "title": "Josef Stern", "text": "Josef Stern\n\nJosef Stern byl barokní malíř oltářních obrazů a fresek rakouské národnosti, který působil dlouho na území dnešní České republiky a byl mimo jiné i dvorním malířem hraběte Leopolda Dietrichsteina v Brně.\n\nJosef Stern se narodil 7. března roku 1716 ve Štýrském Hradci (Gratz) na území dnešního Rakouska. Pocházel ze čtyř dětí. Jeho otec byl řezbářem, ale zemřel když byl Josef ještě dítě. Vychovával jej otčím, který byl také umělec. Byl na Josefa tvrdý, ale měl jej rád.\n\nJosef nastoupil do učení na štafíře, tedy řemeslníka zabývajícího úpravou plastik, oltářů ale i nábytku, zlacením a stříbřením. Tím byl jeho čas na malování omezen. Byl pilný a časem mu jeho mistr zadával práci na oltářních obrazech.\n\nV 18 letech odešel do Itálie. Cestou onemocněl, ale do Říma se nakonec dostal a studoval tam. Navštívil i další italská města a učil se kopírováním obrazů starých mistrů.\n\nVrátil se do Grazu a pracoval i zde samostatně na výmalbě kaple. Při návštěvě Vídně došlo k setkání s hrabětem Leopoldem Ditrichsteinem, které ovlivnilo jeho další dráhu. Leopold Ditrichstein jej angažoval jako svého dvorního malíře. Tím se dostal Josef Stern do Čech.\nMaloval například v Brně pro kostely sv. Jakuba, sv. Jana Křtitele, sv. Leopolda, sv. Máří Magdalény, knihovnu u kapucínů a na dalších místech. Pracoval pro olomouckého biskupa na jeho letním sídle, zámku v Kroměříži.\nJeho díla jsou na mnoha dalších místech v Čechách. Například v Miloticích, Krnově ve Slezsku, Dolních Dunajovicích, v Borotíně u Blanska. Ceněný je jeho oltářní obraz Očišťování Panny Marie v kostele v Dubu nad Moravou. Josef Stern zemřel 1. 6. 1775 v Brně.\n\n\n\n\n"}
{"id": "860791", "url": "https://cs.wikipedia.org/wiki?curid=860791", "title": "Anton Zima", "text": "Anton Zima\n\nAnton Zima (* 7. října 1946) je bývalý český politik, v 90. letech 20. století poslanec České národní rady a Poslanecké sněmovny za ODS, později za Unii svobody. Anton Zima je synem slovenského pedagoga a řeckokatolického kněze Andreje Zimy politicky pronásledovaného komunistickým režimem.\n\nVe volbách v roce 1992 byl zvolen do České národní rady za ODS (volební obvod Východočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996. V letech 1992–1998 zasedal v hospodářském výboru. Do ledna 1998 členem poslaneckého klubu ODS, pak přešel do nově vzniklé Unie svobody. V listopadu 1995 se stal předsedou dozorčí rady podniku SPT Telecom. Z funkce byl odvolán v prosinci 1998.\n\nAngažoval se i v komunální politice. V komunálních volbách roku 1994, 1998, 2002 a roku 2006 byl zvolen do zastupitelstva města Králíky, v roce 1994 za ODS, roku 1998 za Unii svobody, v následných volbách jako bezpartijní. Profesně se k roku 1998 a 2002 uvádí jako starosta, později jako manažer. Kandidoval i v komunálních volbách roku 2010, ale nebyl zvolen.\n\n"}
{"id": "860803", "url": "https://cs.wikipedia.org/wiki?curid=860803", "title": "Leopold Zubek", "text": "Leopold Zubek\n\nLeopold Zubek (* 4. srpna 1940) je bývalý český politik, v 90. letech 20. století poslanec České národní rady a Poslanecké sněmovny za Občanské fórum, později za ODS.\n\nV únoru 1990 se stal poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990 za Občanské fórum. Ve volbách v roce 1992 mandát obhájil, nyní za ODS (volební obvod Severomoravský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do voleb v roce 1996. Byl předsedou výboru pro veřejnou správu, regionální rozvoj a životní prostředí a v letech 1995-1996 i členem organizačního výboru sněmovny. V sněmovních volbách roku 1996 se po stranických primárkách vůbec nedostal na kandidátní listinu. V únoru 1998 se pak uvádí jako ředitel odboru dopravní politiky ministerstva dopravy.\n\nV komunálních volbách roku 1994 a komunálních volbách roku 1998 neúspěšně kandidoval za ODS do zastupitelstva města Frýdek-Místek. Profesně se uvádí k roku 1998 jako úředník státní správy.\n\n"}
{"id": "860809", "url": "https://cs.wikipedia.org/wiki?curid=860809", "title": "Integrál pohybu", "text": "Integrál pohybu\n\nIntegrál pohybu je veličina, která nabývá konstantní hodnoty v každém čase pro každou trajektorii tělesa, která řeší pohybové rovnice. Například, v izolovaném systému je integrálem pohybu celková mechanická energie či hybnost, platí proto známé zákony jako zákon zachování mechanické energie, zákon zachování hybnosti či zákon zachování momentu hybnosti.\n\nIntegrály pohybu často představují jednodušší způsob, jak explicitně vyjádřit pohyb tělesa, než pomocí přímého řešení pohybových rovnic. V případě, že je obtížné nebo zcela nemožné nalézt řešení systému, integrály pohybu umožňují určit nutné podmínky, které musí tělesa splňovat. Příkladem takového užití integrálů pohybu je Jacobiho integrál v problému tří těles.\n\nJe-li pohyb tělesa popsán lagrangiánem formula_1, pak lze najít integrály pohybu dvěma způsoby\n\n1. Pokud formula_2 nezávisí na některé zobecněné souřadnici formula_3, pak je výraz formula_4 integrálem pohybu.\n\nTvrzení plyne přímo Lagrangeových rovnic. Pokud formula_2 nezávisí na formula_3, je formula_7 a příslušná rovnice se redukuje na\n\nformula_8\n\nIntegrací přes čas dostáváme, že formula_4 je konstantní.\n\n2. Pokud formula_2 nezávisí explicitně na čase, pak je tzv. zobecněná energie formula_11, definovaná vztahem\n\nformula_12\n\nintegrálem pohybu. Pokud jsou navíc vazby systému holonomní a skleronomní (nebo systém žádné vazby nemá), je zobecněná energie rovna celkové mechanické energii\n\nformula_13\n\nPokud je časový vývoj systému popsán hamiltoniánem formula_14, pak platí\n\n1. Pokud formula_15 nezávisí explicitně na čase, je sám integrálem pohybu. Jde o analogii zobecněné energie v Lagrangeově formalismu. \n\n2. Pokud jsou funkce formula_16 a formula_17 integrály pohybu, pak i příslušná Poissonova závorka \n\nformula_18\n\nje integrálem pohybu.\n\n3. Je-li formula_16 integrál pohybu, pak platí\n\nformula_20\n"}
{"id": "860810", "url": "https://cs.wikipedia.org/wiki?curid=860810", "title": "Instantní polévka", "text": "Instantní polévka\n\nInstantní polévka je dehydrovaná polévka dodávaná na trh v sáčku, která se před spotřebou doplní vodou a zalije vřící vodou. Jiné druhy se rozmíchané ve vodě uvaří. Návod je na obalu. Některé druhy polévek mají v obalu zatavené v minisáčcích i přílohy. Pro provozovny rychlého občerstvení, ale také pro restaurace a provozovny závodního či školního stravování se vyrábějí instantní polévky v gastro balení.\n\nPopudem k výzkumu byl požadavek generála, později císaře Napoleona, který vypsal v roce 1795 dotovanou soutěž na dodavatele zásob pro jeho armádu. Až 14 let poté byla ve Francii vyvinuta první sklenice se sterilizovaným jídlem. Sklenice byly v roce 1810 nahrazeny kovovou konzervou.\n\nZa krále instantních polévek bývá označován Carl Heinrich Knorr z Německa, který po roce 1860 začal s výrobou sušených potravin a spolu se svými syny uvedl na trh řadu sušených zelenin a koření do polévek. Za první instantní polévku bývá označena Hrachová klobása, dodávána na trh byla od roku 1870.\n\nPodle jiných zdrojů dehydratace polévek byla vynalezena v roce 1886 Juliem Maggim, švýcarským mlynářem. Tehdy dodal na trh první dehydrovanou polévku z hrachu a fazolí. Vynálezem řešil urychlení přípravy hotového jídla s dostatečnou výživovou hodnotou a za nízkou cenu. Téhož roku přišel s dalším vynálezem, kořením pro ochucení polévek.\n\nAž ve 20. století byly vynalezeny v Japonsku instantní nudle.\n\nInstantní polévky jsou součástí snadno dostupných convenience potravin, oblíbených pro jejich rychlou přípravu.\n\nŘada instantních polévek je doplněna konzervanty, barvícími a aromatickými látkami; jsou mnohdy nevhodné pro děti, těhotné ženy a lidi s alergiemi či nemocemi. Polévky bez těchto příměsí mívají označení BIO a jsou upravené jako vhodné pro strávníky s dietou.\n\n"}
{"id": "860811", "url": "https://cs.wikipedia.org/wiki?curid=860811", "title": "Ivo Honický", "text": "Ivo Honický\n\nIvo Honický (* 9. prosince 1963) je bývalý český komunistický politik, v 90. letech 20. století krátce poslanec Poslanecké sněmovny, původně kandidující za koalici Levý blok, vzdal se po několika dnech mandátu.\n\nVystudoval Filozofickou fakultu Univerzity Palackého v Olomouci. Prošel pak jako pedagog všechny stupně škol, státní i soukromé vzdělávací ústavy.\n\nVe volbách v roce 1992 kandidoval za koalici Levý blok, kterou tvořila KSČM a menší levicové skupiny (volební obvod Severočeský kraj). Nebyl ale zvolen. Do parlamentu se dostal až dodatečně jako náhradník poté, co spáchal sebevraždu poslanec Vladimír Řezáč, 30. dubna 1996. Vzhledem k okolnostem úmrtí poslance Řezáče a vzhledem k faktu, že do konce funkčního období parlamentu již zbývalo jen několik týdnů, ohlásil Honický, že mandát nepřevezme (mandát mu tak k 6. květnu 1996 zanikl) a vyzval ostatní náhradníky, aby učinili totéž. Nakonec ale jako náhradnice mandát přijala komunistka Ludmila Brynychová.\n\nAngažoval se v KSČM. V komunálních volbách roku 2002 neúspěšně kandidoval do zastupitelstva obce Odolena Voda za KSČM. Profesně se uvádí jako učitel.\n\nK roku 2013 se uvádí jako učitel dějepisu a českého jazyka na Dvořákově gymnáziu v Kralupech nad Vltavou. Zde vyučuje od roku 2004.\n\n"}
{"id": "860815", "url": "https://cs.wikipedia.org/wiki?curid=860815", "title": "George Skakel", "text": "George Skakel\n\nGeorge Skakel (16. července 1892 Chicago – 3. října 1955 Union City v Oklahomě) byl americký podnikatel, zakladatel společnosti chemické společnosti Great Lakes Carbon Corporation, která je dnes součástí koncernu SGL Carbon. Je znám také jako otec Ethel Skakel, která byla manželkou Roberta Kennedyho a jeho vnukem je Michael C. Skakel, usvědčený vrah. Sám zahynul při leteckém neštěstí\n\nFilmový týdeník č.34 1968 :\n\nZ Újezdce u Přerova pochází selský rod Skácelů, s prvním zaznamenaným předkem Ondřejem (narozen 1778). Když jeho syn Jiří dostal podíl na gruntu v hodnotě 10.000 zlatých emigroval v roce 1830 do Ameriky , kde byl zakladatelem úspěšného podnikatelského rodu.\n\nJeho vnuk se již jmenoval Skakel (1892 – 1955) a byl otcem manželky senátora Roberta Kennedyho , Ethel.\n"}
{"id": "860818", "url": "https://cs.wikipedia.org/wiki?curid=860818", "title": "Hey Joe", "text": "Hey Joe\n\nHey Joe je americká lidová píseň, která vypráví příběh muže na útěku plánujícího se vydat do Mexika poté, co zastřelil svou ženu. Existuje několik nároků na autorství této písně, avšak jde pravděpodobně o tradiční lidovou píseň bez známého autora. Nejranější známá nahrávka písně je singl z roku 1965 garage rockové skupiny The Leaves. Jedna z nejznámějších nahrávek je verze z roku 1966 od skupiny The Jimi Hendrix Experience, která byla zároveň jejich debutový singl. Mezi další umělce, kteří nahráli tuto skladbu, jsou The Byrds, Deep Purple, Cher, Patti Smith, Body Count a další. \n\nPod názvem „Hej, Joe“ s textem Libora Křístka ji v roce 1979 nahrála Věra Špinarová.\n"}
{"id": "860829", "url": "https://cs.wikipedia.org/wiki?curid=860829", "title": "Rostislav Macháček", "text": "Rostislav Macháček\n\nRostislav Macháček (* 30. října 1961 Chrudim) je bývalý český fotbalový obránce.\n\nZačínal v Prachovicích, kde hrál v jednom týmu s nejznámějším českým vězněm Jiřím Kajínkem. Do Hradce Králové přišel v 15 letech jako útočník. Po vojně v divizním VTJ Písek hrál za Hradec Králové, Slušovice, Slavii Praha, Slovan Liberec, Lázně Bohdaneč a AFK Chrudim. V československé a české lize nastoupil ve 150 utkáních a dal 4 góly.\n\n\n"}
{"id": "860849", "url": "https://cs.wikipedia.org/wiki?curid=860849", "title": "Luncheon meat", "text": "Luncheon meat\n\nLuncheon meat neboli vepřová konzerva, (lidově vepřovica) je mleté kořeněné maso v konzervě, připomínající tužší paštiku nebo prejt s velmi specifickým pachem. Původně byl vyráběn pro anglickou armádu.\n\"Luncheon meat\" se vyrábí nejčastěji z vepřového, hovězího nebo drůbežího masa.\n\nVýroba konzervy je jednoduchá, do mletého masa se přidá lák z vody, soli, cukru a koření. Tato surovina se nechá odležet a poté je tepelně opracována vařením při teplotě 77 °C do teploty v jádře 72 °C.\n\nV Česku po zrušení závazných potravinářských norem počátkem 90. let 20. století kvalita \"Luncheon meatu\" poklesla, k částečné nápravě došlo až po přijetí vyhlášky č. 326/2001 Sb. V obchodech převažují výrobky s nižším obsahem masa, konzervy obsahují i sádlo, vepřové kůže, vodu se zahušťovadly, separáty, rostlinné bílkoviny apod. Například Luncheon Meat Tulip, od české firmy Emco, je prý vyrobený v Dánsku, obsahuje podle etikety místo povinných sedmdesáti procent čistého masa jen 18 procent vepřového masa, dále má 38 % drůbežího separátu a 18 % vepřového separátu. Celkový v laboratoři zjištěný obsah masa, do kterého je ale započítán i separát, který nelze oddělit, je v lunchmeatu Tulip jen něco málo přes šedesát dvě procenta. \n"}
{"id": "860851", "url": "https://cs.wikipedia.org/wiki?curid=860851", "title": "USS Cherokee", "text": "USS Cherokee\n\nUSS Cherokee byl v historii název celkem čtyř lodí Námořnictva Spojených států amerických pojmenovaných podle indiánského kmene Čerokézů:\n\n"}
{"id": "860857", "url": "https://cs.wikipedia.org/wiki?curid=860857", "title": "Srbské muzeum v Chotěbuzi", "text": "Srbské muzeum v Chotěbuzi\n\nSrbské muzeum v Chotěbuzi (dolnolužickosrbsky \"Serbski Muzej\", německy \"Wendisches Museum\") je muzejní instituce nacházející se ve městě Chotěbuz v Německu. Bylo založeno v roce 1994. Zabývá se dějinami a folklórem Lužických Srbů v Dolní Lužici.\n\n"}
{"id": "860865", "url": "https://cs.wikipedia.org/wiki?curid=860865", "title": "Libor Polomský", "text": "Libor Polomský\n\nLibor Polomský (* 29. července 1973) je bývalý český fotbalista, záložník.\n\nHrál za SK Hradec Králové, FC Dukla Příbram, FK Mladá Boleslav, SK Dynamo České Budějovice a FK Baník Most 1909. V české lize nastoupil ve 20 utkáních a dal 1 gól.\n\n"}
{"id": "860869", "url": "https://cs.wikipedia.org/wiki?curid=860869", "title": "Ludmila Brynychová", "text": "Ludmila Brynychová\n\nLudmila Brynychová (27. listopadu 1952 Jablonec nad Nisou – 8. srpna 2009 Jablonec nad Nisou) byla česká politička, v 90. letech 20. století a počátkem 21. století poslankyně Poslanecké sněmovny, od roku 2005 členka Nejvyššího kontrolního úřadu.\n\nNarodila se a celý život prožila v Jablonci nad Nisou. Roku 1977 vystudovala Vysokou školu zemědělskou v Praze (Agronomická fakulta, obor zootechnika). Od roku 1977 pracovala jako zootechnička v \"JZD Mír\" v obci Kokonín. V roce 1989 jí bylo uděleno Vyznamenání Za vynikající práci. Od roku 1960 byla aktivní v mládežnické organizaci Pionýr, v jejím polistopadovém nástupci (Pionýr) se angažovala i po roce 1990 v organizaci v Jablonci nad Nisou. Vedla přírodovědecký oddíl.\n\nVe volbách v roce 1992 kandidovala za koalici Levý blok, kterou tvořila KSČM a menší levicové skupiny (volební obvod Severočeský kraj). Nebyla ale zvolena. Do parlamentu se dostala až dodatečně jako náhradnice poté, co spáchal sebevraždu poslanec Vladimír Řezáč. 30. dubna 1996 tehdy jako prvnímu náhradníkovi za Řezáče připadl mandát Ivu Honickému. Vzhledem k okolnostem úmrtí poslance Řezáče a vzhledem k faktu, že do konce funkčního období parlamentu již zbývalo jen několik týdnů, ohlásil Honický, že mandát nepřevezme (mandát mu tak k 6. květnu 1996 zanikl) a vyzval ostatní náhradníky, aby učinili totéž. Nakonec ale jako druhá náhradnice mandát přijala 7. května Ludmila Brynychová. Poslankyní byla jen do 6. června a ve sněmovně se fakticky nijak neprojevila.\n\nZvolena byla za KSČM v řádných sněmovních volbách roku 1998 a mandát obhájila i v sněmovních volbách roku 2002. V letech 1998-2000 byla členkou výboru pro evropskou integraci a v letech 2000-2002 zasedala ve sněmovním hospodářském výboru. V období let 2002-2005 byla členkou zemědělského výboru. Na poslanecký mandát rezignovala 9. prosince 2005. Důvodem rezignace byl fakt, že ji sněmovna zvolila do Nejvyššího kontrolního úřadu. Do sněmovny místo ní nastoupil Josef Vondruška.\n\nV NKÚ setrvala do své smrti roku 2009. Zemřela po dlouhé, těžké nemoci.\n\nV senátních volbách roku 2000 kandidovala za senátní obvod č. 35 - Jablonec nad Nisou. Získala ale necelých 15 % hlasů a nepostoupila do 2. kola.\n\n"}
{"id": "860881", "url": "https://cs.wikipedia.org/wiki?curid=860881", "title": "ORP Wicher (1928)", "text": "ORP Wicher (1928)\n\nORP Wicher byl polský torpédoborec patřící ke stejnojmenné třídě. Pro polské námořnictvo byl postaven v letech 1927-1930 ve Francii. Jednalo se o vylepšenou verzi tamní třídy \"Bourrasque\". \"Wicher\" byl nasazen při obraně Polska na samém počátku druhé světové války. Dne 3. září 1939 byl v helském přístavu potopen čtyřmi zásahy německých střemhlavých bombardérů Ju-87.\n\nStavba \"Wicheru\" a jeho sesterské lodě \"Burza\" byla objednána roku 1926. \"Wicher\" postavila francouzská loděnice Chantiers Naval Français v Caen. Kýl lodě byl založen roku 1927, na vodu byla spuštěna 8. července 1928 a konečně 13. července 1930 byla uvedena do služby.\n\nHlavní výzbroj po dokončení tvořily čtyři 130mm kanóny v jednodělových věžích. Protiletadlovou výzbroj tvořily dva 40mm kanóny Bofors a čtyři 13,2mm kulomety Hotchkiss. Loď dále nesla dva trojhlavňové 550mm torpédomety. V případě potřeby mohla nést 60 námořních min. Pohonný systém tvořily dvě parní turbíny a tři trojexpanzní kotle. Nejvyšší rychlost dosahovala 33 uzlů.\n\n\"Wicher\" nebyl, na rozdíl od ostatních polských torpédoborců (\"Błyskawica\", \"Grom\" a \"Burza\"), před vypuknutím války evakuován do Velké Británie (operace Peking) a postavil se drtivé přesile německým útočníkům přímo na Baltu. Dne 3. září 1939, třetí den války, byl potopen německými střemhlavými bombardéry v helském přístavu.\n"}
{"id": "860888", "url": "https://cs.wikipedia.org/wiki?curid=860888", "title": "Bageterie Boulevard", "text": "Bageterie Boulevard\n\nBageterie Boulevard [čti: \"Bageterie bulvár\"] je český řetězec provozoven rychlého občerstvení se sídlem v Praze-Hloubětíně. První provozovna byla otevřena v roce 2003 na Vítězném náměstí v pražských Dejvicích. K roku 2017 byla co do počtu provozoven na třetím místě v Česku, hned po KFC a McDonald’s. V současné době pod hlavičkou Bageterie Boulevard fungují franšízní restaurace v Česku, na Slovensku, v Německu a ve Spojených arabských emirátech. \n\nBageterie Boulevard nabízí různé bagety, saláty, polévky a další. Pobočky se nacházejí v blízkosti kancelářských budov a kampusů, nebo v nákupních centrech. Řetězec spadá pod českou firmu Crocodille. \n\nBageterie Boulevard má nyní 47 restaurací především ve střední Evropě, ale také na Středním východě. Do budoucnosti se uvažuje o vstupu na další středoevropský trh (Rakousko, Maďarsko, návrat do Polska), na Střední východ (Omán, Saúdská Arábie, Egypt, Maroko), ale také do Ruska, Číny nebo USA. \n\nV Česku jsou otevřeny tyto provozovny (1.4. 2017):\n\n\n\n"}
{"id": "860889", "url": "https://cs.wikipedia.org/wiki?curid=860889", "title": "Ela", "text": "Ela\n\nEla, Elena, stejně znějící podoby dvou jmen různého původu, především slovenské podoby a anglické varianty původem řeckého j. Helena, tj. \"světlo\", dále i osamostatnělého anglického domáckého tvaru j. Eleanora.\n\n\"Dom. podoby:\" Ela, Elka, Elča, Eli, Elen, Elenice, Eluška ap.\n\n\"Slov., špan., ital\" Elena, \"niz\" Elena, Elina, \"angl\". Ellen Elena, Ellyn, Elli(e), Ella, \"něm\". Elena, Ellen, Elea, Ella, \"maď\". Ella, \"ital\". Ellena, \"dán\". Elena, Elene, Elin, \"švéd\". Elin, Elle, \"rus\". Ellina, Jelena, \"ukr\". Olena, \"lit\". Elé, \"sch\". Elen Elia(na), \"bulh\". Elen(a), \"velš\". Elen, \"nř\". Eleni.\n\nObě podoby dnes oblíbeny.\n\n\n"}
{"id": "860910", "url": "https://cs.wikipedia.org/wiki?curid=860910", "title": "Mercury Rev", "text": "Mercury Rev\n\nMercury Rev je americká alternativní rocková skupina, založená v roce 1989 v Buffalu ve státě New York. Původními členy byli David Baker (zpěv), Jonathan Donahue (zpěv, kytara), Sean „Grasshopper“ Mackowiak (kytara, klarinet), Suzanne Thorpe (flétna), Dave Fridmann (baskytara) a Jimy Chambers (bicí). Do roku 2016 skupina vydala celkem osm studiových alb. V roce 2002 kapela vydala třípísňový singl „“, který kromě stejnojmenné písně, která původně vyšla na albu \"\" v předchozím roce, obsahoval také alternativní verzi skladby „“ z téhož alba a coververzi písně „“ od velšského hudebníka a skladatele Johna Calea.\n\n"}
{"id": "860912", "url": "https://cs.wikipedia.org/wiki?curid=860912", "title": "Life Along the Borderline", "text": "Life Along the Borderline\n\nLife Along the Borderline s podtitulem A Tribute to Nico je hudební festival věnovaný zpěvačce Nico. Pořádá ho John Cale, který se zpěvačkou spolupracoval. Jeho první ročník se konal 11. října 2008 u příležitosti zpěvaččiných nedožitých sedmdesátých narozenin. Konal se v Royal Festival Hall v Londýně a vystoupili zde James Dean Bradfield, Mark Lanegan, Manic Street Preachers, Mark Linkous, The Fiery Furnaces, Guillemots, Nick Franglen, Peter Murphy, Liz Green a Lisa Gerrard.\n\nAkce se opakovala 10. května 2009 v Teatro Communale v italském městě Ferrara. Zde zahráli Mercury Rev, Mark Lanegan, Lisa Gerrard, Peter Murphy, Soap&Skin a Mark Linkous. V roce 2010 koncert proběhl hned dvakrát; poprvé 27. března v polské Wroclawi a podruhé 11. dubna v Římě.\n\nDalší ročník se konal v lednu 2013 v Brooklyn Academy of Music v New Yorku. Vystoupili zde mimo jiné Nick Franglen, Kim Gordon, Mark Lanegan, The Magnetic Fields, Meshell Ndegeocello, Peaches, Joan as Police Woman a Sharon Van Etten.\n\n\n\n\n\n\n\n\n\n\n"}
{"id": "860914", "url": "https://cs.wikipedia.org/wiki?curid=860914", "title": "Twelve Dreams of Dr. Sardonicus", "text": "Twelve Dreams of Dr. Sardonicus\n\nTwelve Dreams of Dr. Sardonicus je čtvrté studiové album americké rockové skupiny Spirit. Jeho nahrávání probíhalo od dubna do října 1970 a jeho producentem byl David Briggs. Album pak vyšlo v listopadu téhož roku u vydavatelství Epic Records. V žebříčku Billboard 200 se album umístilo na 63. místě.\n\n"}
{"id": "860915", "url": "https://cs.wikipedia.org/wiki?curid=860915", "title": "Levý blok (politická strana)", "text": "Levý blok (politická strana)\n\nLevý blok (LB) byla česká politická strana v 90. letech 20. století, která do roku 1996 měla i zastoupení v Poslanecké sněmovně Parlamentu České republiky. Vznikla transformací původní volební koalice Levý blok do reformně postkomunistického politického subjektu.\n\nVe volbách v roce 1992 kandidovala do České národní rady i do Federálního shromáždění koalice Levý blok, do níž se sdružila Komunistická strana Čech a Moravy a další menší levicové subjekty (Demokratická levice ČSFR). Tato koalice získala ve volbách do ČNR 14,05 % hlasů a obdobného výsledku dosáhla i do Federálního shromáždění.\n\nLevý blok jako koalice se ale v průběhu roku 1993 začal rozkládat. Klíčový byl 3. sjezd KSČM konaný v roce 1993, na kterém komunistická strana odmítla změnit svůj název. Reakcí byl odchod reformně orientovaných komunistů do jiných politických subjektů a postupný rozklad společného poslaneckého klubu Levého bloku. Takto vznikla přeregistrací původní Demokratické levice ČSFR Strana demokratické levice a 18. srpna 1993 byl jako politická strana zaregistrován i Levý blok. V ČNR se k ní přidalo 24 poslanců, zatímco stoupenci KSČM si ustavili samostatný poslanecký klub a jejich strana se vyvíjela samostatně.\n\nStrana Levý blok se hlásila ke konceptu demokratického socialismu. První předsedkyní se stala Marie Stiborová. V roce 1995 ji nahradil Jaroslav Ortman. Čestným předsedou byl bývalý reformní komunista z roku 1968 Zdeněk Mlynář. Strana se zúčastnila parlamentních voleb roku 1996, ale získala jen 1,4 % hlasů a nezískala parlamentní zastoupení. Podobný neúspěch přinesly i senátní volby na podzim 1996. V důsledků volební prohry rezignoval Jaroslav Ortman a do čela strany se vrátila dočasně Marie Stiborová. V reakci na volební neúspěchy se strana Levý blok spojila 8. února 1997 s podobně orientovanou Stranou demokratické levice. Sloučený subjekt nesl nejprve název Levý blok – Strana demokratické levice. 13. prosince 1997 pak došlo ke změně názvu na Strana demokratického socialismu. Předsedou nové politické strany se stal Vasil Mohorita.\n\n"}
{"id": "860919", "url": "https://cs.wikipedia.org/wiki?curid=860919", "title": "Smluvní přímus", "text": "Smluvní přímus\n\nSmluvní přímus neboli \"kontraktační povinnost\" označuje právní povinnost uzavřít smlouvu. Nebude-li splněna, lze ji soudně vynutit, resp. nahradit projev vůle k uzavření smlouvy soudním rozhodnutím, případně jinak toho, kdo smlouvu neuzavřel, sankčně postihnout.\n\nTato povinnost může vzniknout jak na základě zákona, tak ji lze dohodnout jinou smlouvou. U zákonného smluvního přímusu jde např. o povinné pojištění odpovědnosti z provozu vozidla, které musí majitel vozidla uzavřít, pokud chce využívat veřejné komunikace. Smluvně založit kontraktační povinnost je možné především uzavřením tzv. smlouvy o smlouvě budoucí.\n"}
{"id": "860922", "url": "https://cs.wikipedia.org/wiki?curid=860922", "title": "Sonny Stitt", "text": "Sonny Stitt\n\nSonny Stitt (2. února 1924 Boston, Massachusetts, USA − 22. července 1982 Washington, D.C., USA) byl americký jazzový saxofonista.\n\nV roce 1960 vydal společné album s Milesem Davisem. Rovněž spolupracoval s dalšími hudebníky, jako jsou Billy Eckstine, Jimmy Jones, Gene Ammons, Hank Jones, Charlie Parker, Dizzy Gillespie, Herb Ellis, Oscar Peterson, Jim Hall, Art Blakey a Milt Jackson. Vydal také řadu alb pod svým jménem.\n"}
{"id": "860926", "url": "https://cs.wikipedia.org/wiki?curid=860926", "title": "Vladimír Bartoš (politik)", "text": "Vladimír Bartoš (politik)\n\nVladimír Bartoš (* 22. srpna 1946) je bývalý český politik, v 90. letech 20. století poslanec Poslanecké sněmovny za ODS, později za Unii svobody.\n\nVe volbách v roce 1996 byl zvolen do poslanecké sněmovny za ODS (volební obvod Jihomoravský kraj). Zasedal ve výboru pro vědu, vzdělání, kulturu, mládež a tělovýchovu. Do ledna 1998 členem poslaneckého klubu ODS, pak přešel do nově vzniklé Unie svobody. V roce 1993 se zmiňuje na postu předsedy Oblastní rady ODS Brno-venkov. Po vzniku Unie svobody patřil mezi její hlavní aktivisty v tomto regionu. Okresní sekretariát US pro Brno-venkov se nacházel v jeho poslanecké kanceláři v Brně. Výraznější politické angažmá ale odmítl a do sněmovny v roce 1998 nekandidoval.\n\nAngažoval se nadále v komunální politice. Již v roce 1996 se uvádí na postu starosty města Rosice. V komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Rosice, v roce 1994 za ODS, pak za Unii svobody. V komunálních volbách roku 2006 kandidoval za US-DEU, ale nebyl zvolen, uspěl v komunálních volbách roku 2010. Profesně se k roku 1998 uvádí jako učitel, k roku 2002 coby jednatel, v roce 2006 jako ředitel firmy a roku 2010 jako poradce.\n\n"}
{"id": "860929", "url": "https://cs.wikipedia.org/wiki?curid=860929", "title": "Na domácí frontě (Star Trek: Stanice Deep Space Nine)", "text": "Na domácí frontě (Star Trek: Stanice Deep Space Nine)\n\n„Na domácí frontě“ (v originále „Homefront“) je v pořadí jedenáctá epizoda čtvrté sezóny seriálu \"\". Ačkoliv se nejedná o dvojdílnou epizodu, na tento díl přímo navazuje epizoda „“.\n\nČerví díra do Gamma kvadrantu se samovolně a často otevírá, což je velení stanice Deep Space Nine podezřelé. Benjamin Sisko vzápětí obdrží zprávu od bezpečnosti Flotily. Při schůzce mezi Federací a Romulany v Antverpách byl spáchán atentát, kterému podlehlo 27 osob včetně tholianského pozorovatele. Nic podobného se na Zemi nestalo již víc jak 100 let. Důvodem, proč byl záznam incidentu poslán na stanici Deep Space Nine je ten, že se těsně před explozí objevil měňavec. Sisko se jako největší odborník na měňavce chystá na Zem a spolu s ním cestují Odo a Jake Sisko. Příjemným zpestřením pobytu na Zemi bude návštěva Josepha Siska, Benjaminova otce, který v New Orleans vlastní restauraci.\n\nPo přistání se Sisko a Odo setkávají s admirálem Leytonem a komandérem Benteenovou. Sisko a Leyton se dobře znají, oba spolu sloužili na USS \"Okinava\", v té době byl Leyton kapitán a Sisko první důstojník. Admirál jmenuje překvapeného Siska výkonným velitelem bezpečnosti Flotily na Zemi. V New Orleans se setkají Ben, Joseph, Jake a později také , který je již kadetem Akademie Hvězdné flotily. Mladý Fereng je trochu nespokojený, protože se k němu ostatní chovají odměřeně. Také by se chtěl stát členem Rudé čety, elitní skupiny, která má zvláštní výcvik. Leyton a Sisko se osobně setkají s prezidentem Jareshem-Inyou, aby mu prezentovali návrhy na obranu před infiltrací Dominionem, které připravili. Prezident to chápe, ale je proti krevním testům a phaserům, jež se na stanici Deep Space Nine osvědčily. Sisko jako důkaz, jak je situace vážná, použije Oda, který se před šokovaným prezidentem přemění z malého kufříku do humanoidní podoby. Argumenty jsou přesvědčivé a Jaresh-Inya opatření schválí, i když má obavy, aby to neznamenalo nástup diktatury. Odo na sebe vezme podobu racka, aby si z výšky prohlédl San Francisco. Při návratu potká Leytona a Benteenovou, ale admirál se chová odtažitě. Odo z něj vycítí nepřátelství a zastoupí mu cestu, ale z Leytona se stane měňavec, odstrčí Oda a v podobě racka uletí. Přijatá bezpečnostní opatření evidentně nejsou účinná, ale Leyton je k jejich dalšímu zpřísnění skeptický, protože prezident Jaresh-Inya podle něj není dostatečně důrazný. Sisko pak musí řešit další problém: činitelé Flotily a jejich příbuzní se musí podrobit krevnímu testu, což odmítá jeho otec splnit a hrozí mu vězení. Benjamin a Joseph se pak pohádají, načež starší Sisko dostane lehký infarkt. Benjaminovi se celá situace přestává líbit.\n\nCelý pozemský systém rozvodu energie vypadne, což ovlivní i nouzové systémy Flotily. Podle Leytona jde o další sabotáž: bez energie nefungují senzory, transportéry, obranná stanoviště, takže Země je bezbranná. S pomocí transportérů lodě USS \"Lakota\" se Sisko, Odo a Leyton přesunou do prezidentovy kanceláře, kde mu Benjamin navrhne vyhlášení výjimečného stavu. Pro invazi měňavců hovoří i fakt, že se červí díra u stanice Deep Space Nine neustále otevírala, což by mohlo signalizovat přesun maskovaných jednotek. Prezident pod tlakem informací nemá jinou možnost a vyhlásí stanné právo.\n"}
{"id": "860931", "url": "https://cs.wikipedia.org/wiki?curid=860931", "title": "Stagiona", "text": "Stagiona\n\nStagiona (z italského , tj. sezóna, roční období) označuje dočasné působení divadelního souboru (operního, muzikálového, činoherního) v divadle, se kterým není organizačně svázán, zpravidla s jednou či s omezeným počtem inscenací. Divadla, která nemají vlastní umělecký soubor, nýbrž využívají střídavě různé externí soubory, se nazývají stagionová divadla nebo též pouze stagiony; divadelním souborům, které nemají stálé působiště a hrají v různých divadlech na základě krátkodobých smluv, se říká stagionové soubory; a tento způsob divadelního provozu se nazývá stagionový provoz nebo stagionový systém.\n\nPojem \"stagiona\" pochází z italské operní divadelní praxe 17.–20. století. Veřejná divadla mohla v barokní době hrát pouze v obdobích, kdy byla divadelní produkce církevně povolena, tj. nikoli v době významných církevních svátků a zejména ne v době adventního a velikonočního postu. Kromě toho letní měsíce s sebou nesly odliv aristokratického publika z měst na venkov a městská veřejná divadla proto přerušovala začátkem léta provoz. Ustálily se tak divadelní sezóny, z nich nejvýznamnější karnevalová neboli svatoštěpánská (\"stagione di carnevale (San Stefano)\") začínala 26. prosince a končila na popeleční středu. Druhá, sezóna Nanebevstoupení Páně (\"stagione di Ascencione\"), později označována jako „letní“ (\"stagione estiva\"), začínala druhý pátek po velikonocích a končila v polovině června. Až později přibyla „podzimní sezóna“ (\"stagione autumnale\") trvající od září do počátku adventu.\n\nTato hrací omezení platila původně i ve zbytku Evropy a v Itálii přetrvala s modifikacemi až do 19. století, přičemž zde stále přetrvávají určité tradice; například nejznámější italské operní divadlo, milánská La Scala, hraje pouze od 7. prosince do léta.\n\nV původním časovém smyslu je italská \"stagiona\" předchůdcem divadelní sezóny. Veřejná divadla však původně neměla stálé soubory, nýbrž divadlo bylo určitému impresáriovi zadáno na jednotlivou „stagionu“. Byli angažováni noví herci, zpěváci a hudebníci a zpravidla i objednány nové opery či hry. Proto se \"stagionou\" rozumí též dočasné, ad hoc sestavení divadelního souboru.\n\nV Evropě se pojem \"stagiony\" rozšířil s působením italských operních společností ve veřejných i dvorských divadlech v 17. a zejména v 18. století. Tyto putující společnosti uzavírali smlouvu s majiteli divadel na vystupování po dobu několika týdnů či měsíců; některé si vytvořily takto stálé okruhy a přijížděly do jednotlivých působišť pravidelně. V českých zemích působily italské společnosti tímto způsobem zejména ve veřejných divadlech v Praze a v Brně.\n\nPůvodní stagionový rytmus s rychlým vznikem a zánikem nebo přesunem uměleckých souborů souvisel s ryze podnikatelským provozováním divadla, kdy je provozovatel k zachování rentability nucen v dobách, kdy klesá zájem obecenstva, divadelní soubor pohotově rozpustit, popřípadě kočovat a zdržovat se na různých místech tak dlouho, dokud není kapacita místního obecenstva vyčerpána. Tento model v podmínkách komerčně zaměřeného divadla v zásadě přetrvává.\n\nAž vnější „mecenášské“ financování divadel, nejprve panovníky a šlechtici a od přelomu 18. a 19. století čím dále častěji veřejnoprávními subjekty, umožnilo vznik stálých divadelních souborů. Protože tak personál, divadelní fundus i provozovací materiál zůstával na místě, značně se tím usnadnilo reprízování hraných kusů i s delšími odstupy. Zatímco v případě \"stagionového divadla\" byla zpravidla hrána jedna inscenace, dokud se zájem publika nevyčerpal, a pak se nasadila další, začala se ve stálých divadlech představení střídat a jednotlivé inscenace se tak podle obliby udržovaly na repertoáru i řadu let; tento způsob provozu se nazývá \"repertoárové divadlo\". Oba způsoby koexistovaly a rozšířily se nerovnoměrně. Ve střední a východní Evropě, charakteristické vysokou veřejnou finanční podporou divadel, se prosadil především repertoárový systém, zatímco v zemích s vyšším podílem soukromého, podnikatelského divadelního provozu (Itálie, Velká Británie, Spojené státy, Španělsko…) zůstal převládajícím modelem stagionový systém. I ve střední Evropě však stagionově působily menší kočovné či ochotnické soubory bez stálé divadelní budovy. V zásadě stagionovým způsobem fungují rovněž divadelní nebo operní festivaly.\n\nCharakeristickým rozdílem mezi repertoárovým a stagionovým divadlem je rozložení představení. Zatímco v případě repertoárového divadla se jednotlivé tituly zpravidla denně střídají, v případě stagionového divadla se hraje zpravidla pouze jedna inscenace, a teprve když její běh skončí, začne se dávat inscenace nová (po přestávce na technickou přípravu a zkoušení). Někdy se rozlišuje vlastní stagionový běh, sestávající z pevně daného počtu představení (5–10; to je typické pro plánování operních inscenací), a běh seriálový neboli \"en suite\", kdy je inscenace hrána v zásadě tak dlouho, dokud o ni má publikum zájem (to je typické pro činohru nebo muzikál).\n\nV posledních desetiletích se i ve střední a východní Evropě šíří namísto repertoárového divadla stagionový systém nebo semistagionový systém (tj. systém kombinující oba přístupy). Důvodem je především jeho menší finanční náročnost, stagionový systém má však i jiné umělecké a provozní výhody.\n\nMezi výhody stagionového provozu patří:\n\nZa nevýhody lze považovat tyto skutečnosti:\n\nSemistagionový provoz (též „blokový“ nebo „projektový“ provoz) je provoz, který v různých variantách kombinuje prvky stagionového a repertoárového divadla. Základem je zejména uspořádání představení do bloků namísto průběžného střídání titulů, což umožňuje využít technickoprovozních výhod stagiony. Rovněž představitelé hlavních rolí či sólisté, režiséři, scénografové, dirigenti apod. jsou zpravidla angažováni na jednotlivé inscenace. Samotné divadlo však funguje trvale jako stálá umělecká instituce, má vlastní technický personál i obecné umělecké řízení (dramaturgii) a často i vlastní kolektivní umělecká tělesa jako orchestr, sbor nebo balet.\n\nPojem „stagionové divadlo“ na Artslexikon.cz\n"}
{"id": "860932", "url": "https://cs.wikipedia.org/wiki?curid=860932", "title": "Drahoslava Bartošková", "text": "Drahoslava Bartošková\n\nDrahoslava Bartošková (* 2. září 1945 Pardubice) je bývalá česká politička, v 90. letech 20. století přednostka Okresního úřadu v Pardubicích, pak poslankyně Poslanecké sněmovny za ODS, později za Unii svobody.\n\nV roce 1990 se uvádí jako nominantka za Občanské fórum na post přednostky Okresního úřadu Pardubice. Předtím působila jako tajemnice Městského národního výboru. Na tento post pak byla jmenována.\nVe volbách v roce 1996 byla zvolena do poslanecké sněmovny za ODS (volební obvod Východočeský kraj). Zasedala ve výboru pro veřejnou správu, regionální rozvoj a životní prostředí, petičním výboru a v letech 1997-1998 i ve výboru ústavněprávním. Do ledna 1998 byla členkou poslaneckého klubu ODS, pak přešla do nově vzniklé Unie svobody.\n\nV sněmovních volbách v roce 1998 kandidovala za Unii svobody, ale na nevolitelném místě a do parlamentu se nedostala. Ještě předtím na jaře 1998 podepsala analýzu \"Jednadvacet záznamů o pravicové havárii\", kterou napsal Milan Uhde, v níž kritizuje i nově vzniklou Unii svobody.\n\n"}
{"id": "860933", "url": "https://cs.wikipedia.org/wiki?curid=860933", "title": "Statistika trhu práce", "text": "Statistika trhu práce\n\nČeský statistický úřad zjišťuje ve Výběrovém šetření pracovních sil (VŠPS) výši a strukturu zaměstnanosti, nezaměstnanosti a podzaměstnanosti v ČR. Zjištěné a zveřejňované výsledky jsou připraveny podle mezinárodních definic a doporučení Mezinárodní organizace práce (ILO). \n\nÚdaje o celkové zaměstnanosti a nezaměstnanosti spolu s údaji o ekonomicky neaktivním obyvatelstvu umožňují kvantifikovat výši a strukturu disponibilní pracovní síly z hlediska současného stavu a možností dalšího vývoje. Propojení širokého okruhu otázek o sociální a demografické charakteristice respondentů a jejich domácností poskytuje množství potřebných informací pro instituce odpovědné za koncepční usměrňování sociální a zaměstnanecké politiky. \n\n"}
{"id": "860934", "url": "https://cs.wikipedia.org/wiki?curid=860934", "title": "Statistika životního prostředí", "text": "Statistika životního prostředí\n\nŽivotní prostředí představuje soubor všech činitelů, se kterými přijde do styku živý subjekt, i podmínek, kterými je obklopen. Statistika z tzv. anorganických složek sleduje vodu (vodovody a kanalizaci) a ovzduší – tj. emise základních znečišťujících látek do ovzduší. Dále sem patří sledování finančních ukazatelů, jako jsou investice na ochranu životního prostředí či investice na nakládání s odpady podle - zdrojů financování. \n\nNe nepodstatným předmětem sledování životního prostředí jsou chráněná území; podle zákona o ochraně přírody a krajiny je rozlišováno 6 kategorií, a to národní parky a chráněné krajinné oblasti – označované jako velkoplošná chráněná území, a národní přírodní rezervace, přírodní rezervace, národní přírodní památky a přírodní památky – označované jako maloplošná chráněná území.\n\n\n"}
{"id": "860935", "url": "https://cs.wikipedia.org/wiki?curid=860935", "title": "Statistika rodinných účtů", "text": "Statistika rodinných účtů\n\nStatistika rodinných účtů (SRÚ) sleduje hospodaření domácností, zjišťuje informace o výši jejich vydání i o výši a struktuře jejich spotřeby. Toto šetření je v podstatě jediným zdrojem informací o vydáních domácností ve vazbě na jejich příjmy. Využití výsledků SRÚ je široké a stejně jako Šetření o životních podmínkách (EU-SILC) slouží jako podklad a zdroj informací pro sociální politiku státu. Zároveň je nezastupitelným zdrojem informací pro instituce, jejichž náplní je sociální a ekonomický výzkum. Výsledky SRU využívají i jiné statistiky Českého statistického úřadu, např. pro cenovou statistiku pramenem informací pro sestavení spotřebního koše při pravidelných revizích indexu spotřebitelských cen. \n\nŠetření je prováděno u souboru cca 3 000 domácností vybraných záměrným kvótním výběrem, což do jisté míry limituje možnosti zobecňování údajů. Složení zpravodajského souboru SRÚ se operativně mění tak, aby aktuálně postihovalo změnu základních atributů domácností (jejich složení, ekonomickou aktivitu, úroveň příjmů apod.). \n\nÚdaje SRÚ se zjišťují metodou průběžných záznamů tak, že vybraná domácnost denně zapisuje veškeré peněžní i naturální příjmy a výdaje za všechny členy domácnosti do „Deníku zpravodajské domácnosti“. S ohledem na snahu snížit zátěž respondentů, vede každá domácnost podrobné zápisy vydání za potraviny a nealkoholické nápoje pouze dva měsíce v roce, v ostatních měsících sděluje pouze celkovou sumu těchto vydání. \n\nJednotlivé výdajové položky jsou od roku 1999 členěny podle Klasifikace individuální spotřeby podle účelu, která byla vytvořena v rámci transformace klasifikační soustavy jako česká verze mezinárodního standardu COICOP (Classification of Individual Consumption by Purpose).\n\n"}
{"id": "860937", "url": "https://cs.wikipedia.org/wiki?curid=860937", "title": "Statistika stavebnictví", "text": "Statistika stavebnictví\n\nStatistika stavebnictví sleduje stav, změny a vývoj českého stavebnictví. Zpracovává data od stavebních podniků a stavebních úřadů. Mezi nejdůležitější sledované ukazatele patří stavební produkce (v členění na pozemní a inženýrské stavitelství), stavební práce, počet vydaných stavebních povolení a jejich orientační hodnota, počet zahájených a dokončených bytů a mnoho dalších. \n\npředstavuje stavební práce prováděné podniky s převažující stavební činností.\n\nStavební práce jsou definovány zejména jako práce na výstavbě, přestavbě, rozšíření, obnově, opravách a údržbě stálých i dočasných budov a staveb. Zahrnují i montážní práce stavebních konstrukcí a hodnotu zabudovaného materiálu a konstrukcí.\n\nJde o činnost, kdy se vytváří nové bytové a nebytové budovy a provádí změny na stávajících.\n\nInženýrské stavitelství zahrnuje výstavbu a změny na dopravních stavbách, telekomunikačních, elektrických a trubních vedeních, stavbách pro průmyslové účely a ostatních inženýrských dílech.\n\n\n"}
{"id": "860938", "url": "https://cs.wikipedia.org/wiki?curid=860938", "title": "Statistika energetiky", "text": "Statistika energetiky\n\nStatistika energetiky sleduje a prezentuje, jaké množství paliv i energií (výroba, těžba) vstupuje do tuzemského palivoenergetického komplexu, co se s nimi děje (transformace) a konečně, kde se spotřebovávají. Statistika energetiky se skládá ze základních pěti zdánlivě jednotlivých, ale ve skutečnosti vzájemně propojených, energetických statistik.\n\n\nKaždá z těchto základních statistik je sestavována na základě bilančního principu, tzn. je sestavena zdrojová část a k ní zároveň příslušná část spotřební.\n\nVyvrcholením energetické statistiky je sestavení celkové energetické bilance státu, do které vstupují všechny výše uvedené energetické statistiky.\n\nData energetické statistiky vstupují do řady dalších oblastí, např. výpočty bilance a inventarizace emisí znečišťujících látek do ovzduší, výpočet emisí skleníkových plynů, národní akční plán ČR energetické účinnosti, národní akční plán ČR pro energii z obnovitelných zdrojů, výpočty pro plnění povinnosti ČR udržovat minimálních zásoby ropy a ropných produktů, státní energetická koncepce atd.\n\n\n"}
{"id": "860940", "url": "https://cs.wikipedia.org/wiki?curid=860940", "title": "Statistika cestovního ruchu", "text": "Statistika cestovního ruchu\n\nStatistika cestovního ruchu se zabývá získáváním, zpracováním, analýzou a interpretací statistických dat z oblasti cestovního ruchu a cestování. Především poskytuje údaje o objemu cestovního ruchu, o jeho charakteristikách, o profilu účastníků cestovního ruchu, výdajích v rámci cestovního ruchu a o přínosech cestovního ruchu pro národní hospodářství.\n\nCestovní ruch je mezinárodně definován jako činnost osob cestujících do míst a pobývajících v místech mimo své obvyklé prostředí po dobu kratší než jeden ucelený rok, za účelem trávení volného času, obchodu a za jinými účely nevztahujícími se k činnosti, za kterou jsou z navštíveného místa odměňováni.\n\nDo oblasti statistiky cestovního ruchu patří rovněž tvorba metodiky statistických zjišťování a jejich zpracování. Zaměřuje se rovněž na zajištění srovnatelnosti statistických informací ve vnitrostátním i mezinárodním měřítku.\n\nZískané výsledky slouží potřebám veřejné správy, soukromé sféry i odborné veřejnosti na národní i regionální úrovni. Jsou důležité pro účely aktivní investiční politiky státu v oblasti cestovního ruchu a také pro podporu podnikání a zaměstnanosti v administrativně nižších územních celcích. Statistika cestovního ruchu je proto jedním z nezbytných podkladů pro rozhodování všech subjektů v oblasti cestovního ruchu. \n\nV České republice koordinaci této statistiky zajišťuje Český statistický úřad. Posláním ČSÚ je zároveň plnit ustanovení evropské legislativy, stejně jako mezinárodní doporučení týkající se statistiky cestovního ruchu, zejména pak Nařízení EU 692/2011 o evropské statistice cestovního ruchu.\n\nČSÚ zjišťuje a poskytuje údaje především v těchto klíčových oblastech:\n\n\n\n"}
{"id": "860941", "url": "https://cs.wikipedia.org/wiki?curid=860941", "title": "Statistika školství a vzdělávání", "text": "Statistika školství a vzdělávání\n\nStatistiky školství a vzdělávání sbírá Ministerstvo školství, mládeže a tělovýchovy České republiky. Český statistický úřad šetří vzdělanost plošně při Sčítání lidu, domů a bytů, které se koná jednou za 10 let. Mimoto ČSÚ se věnuje otázkám školství a vzdělání v rámci ad hoc šetření (modulů), které jsou vždy monotematicky zaměřené (např. vzdělávání dospělých).\n\nStěžejní informace týkající se statistiky školství a vzdělanosti jsou k dispozici ve Statistické ročence školství. Ročenka školství obsahuje:\n\n\n\n"}
{"id": "860942", "url": "https://cs.wikipedia.org/wiki?curid=860942", "title": "Statistika zdravotnictví", "text": "Statistika zdravotnictví\n\nZákladní údaje z oblasti zdravotnictví sbírá Ústav zdravotnických informací a statistiky ČR (ÚZIS ČR). Statistika zveřejňuje odborné údaje z oblasti zdravotnictví (zdravotní stav obyvatelstva, síť a činnost zdravotnických zařízení, počty pracovníků ve zdravotnictví, výkonové i ekonomické ukazatele v oblasti zdravotnictví (v souvislosti s demografickým vývojem i v mezinárodním srovnání (alespoň u některých vybraných ukazatelů).\nPodrobné údaje jsou k dispozici v Zdravotnických ročenkách České republiky, které vydává ÚZIS.\nČeský statistický úřad zjišťuje údaje o pracovní neschopnosti pro nemoc a úraz, vybrané ukazatele finančního hospodaření zdravotních pojišťoven a výdaje na zdravotnictví podle Systému zdravotnických účtů ČR. Údaje o výdajích státního rozpočtu a územních rozpočtů na zdravotnictví vycházejí z údajů, které ČSÚ získává od Ministerstva financí ČR. \n\nSystém zdravotnických účtů je nástrojem, který slouží k souhrnnému vyjádření veškerých výdajů na zdravotnictví v širším slova smyslu. Jeho hlavním znakem je více-rozměrnost členění výdajů na oblast zdravotnictví. Hlavními rozměry jsou: \nTyto tři základní rozměry lze libovolně kombinovat, což umožňuje získat maticově uspořádané tabulky zdravotnických výdajů; tyto výstupy tak poskytují globální pohled na stav a vývoj zdravotnictví.\n\n\n"}
{"id": "860950", "url": "https://cs.wikipedia.org/wiki?curid=860950", "title": "Trestní politika", "text": "Trestní politika\n\nTrestní politika je součást veřejné politiky státu v oblasti trestního práva a kriminality, která směřuje k účinnému potírání zločinnosti, stejně jako k prevenci sociálně patologických jevů. Využívá poznatků příbuzných vědných oborů, především kriminologie, a projevuje se jak v oblasti legislativy, tak v oblasti praxe. Chápat ji lze v užším či v širším slova smyslu.\n\nV užším pojetí jde jen o procesy v rámci trestní justice a hlavními nástroji jsou tak nástroje trestního práva. Podílí se na ni ale i nestátní organizace, např. Bílý kruh bezpečí. Kromě stíhání trestných činů jde také o účinnou kontrolu negativních společenských jevů jako je prostituce, gamblerství, drogová závislost atd.\n\nTrestní politika pojímaná v širším slova smyslu, tzv. \"kriminální politika\", zahrnuje činnost všech institucí, které se, byť okrajově, zabývají sociální kontrolou společensky nebezpečného chování. Jde např. o xenofobní projevy, rasismus, alkoholismus nebo nezdravou rodinnou výchovu. Trestní právo zde nemá zásadní postavení, převažujíci roli hrají různorodé nástroje sociální, finanční nebo ekonomické povahy. \n"}
{"id": "860953", "url": "https://cs.wikipedia.org/wiki?curid=860953", "title": "Heket", "text": "Heket\n\nHeket či Hekit nebo Heget byla staroegyptská bohyně porodu a plodnosti, jež byla popisována jako žába nebo žena s žabí hlavou. V lidové víře byla dobrotivou pomocnicí. \n\nPro starověké Egypťany byla žába symbolem života a plodnosti, neboť se po každoročních záplavách na řece Nilu rodily miliony těchto obojživelníků a vylézaly z úrodných naplavenin, jež přinášely zemi život. Proto byla Heket zobrazována jako žába, žena s hlavou žáby nebo méně často jako žába usazená na konci falu, což výslovně poukazovalo na plodnost.\n\nHeket byla považována za dceru boha Rea. Jakožto bohyně Nilu byla někdy považována za manželku boha Sobeka. Po splynutí Osmera s Devaterem se z ní stala manželka boha vzduchu Šu, otce druhé generace bohů.\nEgypťané připodobňovali těhotenství a porod k záplavám na Nilu, a jelikož Heket byla zejména bohyní záplav v jejich poslední fázi a klíčení zrna, začala být od Střední říše spojována i s posledním fází těhotenství a s porodem. V této funkci byla známa jako „Ta, která urychluje porod“. Porodní báby bývaly často označovány jako služebnice Heketiny a její kněžky samy toto povolání vykonávaly. Ženy nosily během těhotenství amulety s bohyní v podobě žáby sedící na leknínu. Ve funkcii bohyně porodu byla Heket považována za manželku boha Chnuma, který na hrnčířském kruhu tvořil těla nově narozených dětí.\n\nVěřilo se, že Heket vdechla život do těla právě narozeného Hora, syna Eset a Usira. Poté co Horovo zrození začalo být vnímáno jako akt znovuzrození, získala i Heket postavení bohyně znovuzrození. Tak se na jejích amuletech začala objevovat věta: \"„Já jsem znovuzrození“\", takže je používali i první křesťané. Heket začala postupně splývat s dominantní bohyní mýtu, Eset, a stala se jedním z jejích aspektů.\n"}
{"id": "860954", "url": "https://cs.wikipedia.org/wiki?curid=860954", "title": "Hřib Melzerův", "text": "Hřib Melzerův\n\nHřib Melzerův (\"Boletus melzeri\" ) je houba z čeledi hřibovitých, která patří mezi barevné hřiby sekce \"Erythropodes\".\n\nHoubu popsal mykolog Josef Velenovský v roce 1922 na základě nálezů učitele Václava Melzera z roku 1920. Sběry pocházely z jedlového lesa poblíž Čechtic u Ledče. Velenovský uvádí možnou souvislost s druhem \"Boletus rubeolarius\" \n\nKlobouk temně hnědý, sametový.\n\nPóry jsou zbarvené cihlově červeně.\n\nTřeň je téměř celý nachový, nenese síťku.\n\nDužnina v klobouku a nahoře v třeni žlutá, na řezu rychle vínově červená, poté se odbarvuje do šedavě žlutavé. Nikdy nemodrá.\n"}
{"id": "860957", "url": "https://cs.wikipedia.org/wiki?curid=860957", "title": "Stare decisis", "text": "Stare decisis\n\nStare decisis (lat., v překladu „setrvat u rozhodnutého“) je zásada angloamerického právního systému common law, spočívající v tom, že významné soudní rozhodnutí, tzv. precedens, nemůže být libovolně měněno, je nutné se jím při dalším rozhodování v podobných případech řídit. Jejím prostřednictvím se zajišťuje stabilita systému soudcovského práva.\n\nOdchýlení od této zásady je možné jen ve dvou případech:\n"}
{"id": "860965", "url": "https://cs.wikipedia.org/wiki?curid=860965", "title": "Jaroslav ze Šternberka a Hoštejna", "text": "Jaroslav ze Šternberka a Hoštejna\n\nJaroslav ze Šternberka a Hoštejna byl šlechtic, který pocházel z moravské větve rodu Šternberků.\n\nJeho otcem byl Zdeslav starší ze Šternberka. Měl bratry Zdeslava, Štěpána, Albrechta a Matouše a dvě sestry, které se staly jeptiškami. Jaroslav se poprvé uvádí v listinách v roce 1322 spolu se svou matkou a se svými bratry. Když v roce 1347 vdával svoji dceru Markétu za slezského knížete Bolka Kozelského, syna Vladislava Bytomského a druhé manželky Ludgardy Mecklenburské, pojistil jí věno na městečku Šilperku. V roce 1355 držel Jaroslav hrad Hoštejn, který se stal jeho sídlem, a ves Krasíkov, roku 1360 Zábřeh.\n\nJaroslav ze Šternberka se stal důležitým šlechticem, který se pohyboval v blízkosti moravského markraběte a posléze krále a císaře Karla IV. Pravidelně se účastnil zasedání zemských soudů v Brně a Olomouci. Když jeho první manželka Eliška zemřela, oženil se s vdovou Machnou z Bíliny, které roku 1358 zapsal věno na Šilperku. Téhož roku získal Jaroslav statek Dubicko. Naposledy se uvádí 6. dubna 1359, zakrátko poté zemřel. Na jaře roku 1360 již spravovali jeho rozsáhlé majetky synové Zdeněk a Smil.\n\n"}
{"id": "860967", "url": "https://cs.wikipedia.org/wiki?curid=860967", "title": "109 (číslo)", "text": "109 (číslo)\n\nSto devět je přirozené číslo. Následuje po číslu sto osm a předchází číslu sto deset. Řadová číslovka je \"stý devátý\" nebo \"stodevátý\". Římskými číslicemi se zapisuje CIX.\n\nSto devět je\n\n"}
{"id": "860972", "url": "https://cs.wikipedia.org/wiki?curid=860972", "title": "Pacta sunt servanda", "text": "Pacta sunt servanda\n\nPacta sunt servanda (lat., v překladu „smlouvy se mají dodržovat“) je zásada, která symbolizuje podstatu právního institutu smlouvy a celého závazkového práva vůbec. Bez dodržování uzavřených dohod by nemohl existovat obchod i jiné společenské vztahy.\n\nAčkoli se má obecně za to, že jde o zásadu pocházející už z římského práva, její zformulování je ve skutečnosti dílem až středověkých právníků. Tehdy docházelo k utvrzování smluv pomocí přísah, jejich vynutitelnost stála především na morálce a příslušnými soudy k vymáhání smluv tak byly pouze soudy církevní. V teorii byla proto vytvořena tzv. vestiturní teorie, podle které se rozlišovaly dohody (\"pacta\") dvojího typu: \"pacta nuda\" (nahé či nezahalené dohody), které měly povahu pouhých naturálních obligací, a \"pacta vestita\" (oblečené nebo zahalené dohody), které již žalovatelné byly a které byly považovány za obvyklý způsob uzavření smlouvy. V 15. století se navíc prosadila teze, že pokud bylo ke smlouvě připojeno uznání dluhu (\"constitutum debiti proprii\"), bylo možné ji vždy jako tzv. \"pactum geminatum\" (zdvojenou dohodu) soudně vymoci.\n\nVýslovnému uznání této zásady se dostalo v mezinárodním právu, protože čl. 26 Vídeňské úmluvy o smluvním právu jasně stanoví: \"„Každá platná smlouva zavazuje smluvní strany a musí být jimi plněna v dobré víře“\". Od roku 2014 je tato zásada výslovně obsažena i v českém soukromém právu.\n\n"}
{"id": "860983", "url": "https://cs.wikipedia.org/wiki?curid=860983", "title": "Responsorium", "text": "Responsorium\n\nResponsorium (z latinského \"responsum\" - odpověď) představuje v západní (římskokatolické, anglikánské, luteránské) liturgii způsob střídavého zpěvu mezi předzpěvákem (zpravidla kantorem) a obcí (respektive při náročnějších nápěvech scholou). Místo kantora může part předzpěváka převzít sbor resp. schola.\n\nPři mši a v denní modlitbě církve je responsoriální zpěv poměrně meditativního charakteru. Rovněž tak má silný charakter hlásání. K responsoriálnímu zpěvu mše svaté patří graduále a výzva před Evangeliem.\n\nResponsorium vzniklo z \"responsoriálně\" zpívaného žalmu, kdy jednotlivec – žalmista - zpívá žalm verš po verši a shromáždění pokaždé odpovídá krátkým refrénem, zvaným \"responsum\". Takto responsoriálně zpívaný žalm je původní formou odpovědi obce na čtení v denní modlitbě a při mši.\n\nV průběhu dějin liturgie se ovšem responsorium zkracovalo a měnilo, takže dnes stěží poznáme, že se původně jednalo o žalm. Tak se při zvolání před evangeliem vedle aleluja zredukovalo pouze na jediný verš. Také v denní modlitbě se zkrátil na \"responsorium breve\" resp. na versikl, při mši svaté naproti tomu zůstal zachován jako responsoriální žalm.\n\nZ hlediska dějin hudby mají obzvláštní význam responsoria temné jitřní (matutinum) dny smutku na Zelený čtvrtek, Velký pátek a Bílou sobotu, které byly zpracovány mnoha význačnými skladateli jako Giovanni Pierluigi da Palestrina, Orlando di Lasso, Tomás Luis de Victoria, Carlo Gesualdo, Alessandro Scarlatti, Jan Dismas Zelenka, Michael Haydn a mnoho dalších.\n\nPříbuzný, ovšem poněkud odlišný způsob zpěvu je antifonální zpěv. \n"}
{"id": "860984", "url": "https://cs.wikipedia.org/wiki?curid=860984", "title": "Sinus Asperitatis", "text": "Sinus Asperitatis\n\nSinus Asperitatis (česky Záliv bouřlivosti nebo Záliv drsnosti) je plocha měsíčního moře na přivrácené straně Měsíce, která spojuje Mare Tranquillitatis (Moře klidu) ze severu a Mare Nectaris (Moře nektaru) z jihovýchodu. Název vystihuje, že se jedná o nerovnou oblast s průměrem cca 220 km. Na západě a východě ji ohraničuje nepravidelný terén. Střední selenografické souřadnice zálivu jsou 5,4° J a 27,5° V.\n\nV severní části zálivu leží nevelký kráter Torricelli. Na jihu se nachází dvojice velkých kráterů Theophilus a Cyrillus, na hranici s Mare Nectaris leží kráter Mädler.\n\n\n"}
{"id": "860985", "url": "https://cs.wikipedia.org/wiki?curid=860985", "title": "Ius soli", "text": "Ius soli\n\nIus soli (lat., v překladu „právo místa“) je právní zásada, podle které dítě nabývá státní občanství toho státu, na jehož území se narodilo. V Evropě, Africe nebo v Asii není obvyklou, je uznávána převážně na americkém kontinentu. Konkrétně např. pro Spojené státy americké, kde platí, že dochází k fenoménům, kdy neamerické (často mexické) matky ilegálně překročí hranice za účelem toho, aby porodily na území USA a dítě tak získalo americké občanství (tzv. „anchor babies“). Protikladem ius soli je zásada \"ius sanguinis\" („právo krve“).\n\nZásada \"ius soli\" se uplatňuje v České republice jen tehdy, pokud jsou oba rodiče apatridy nebo pokud je dítě mladší tří let nalezeno na českém území a jeho rodiče jsou neznámí.\n"}
{"id": "860987", "url": "https://cs.wikipedia.org/wiki?curid=860987", "title": "Jánské kameny", "text": "Jánské kameny\n\nJánské kameny je název lokality s řadou skalnatých útvarů, pozůstatků čedičové skalní zdi v Lužických horách ve výšce 589 až 604 m n. m. poblíž obce Krompach v severní části okresu Česká Lípa, přímo na hranicích se Saskem.\n\nJánské kameny jsou na katastru \"Krompach\" 675032, v geomorfologickém podcelku Lužických hor Lužický hřbet (podle Demka IVA-2A), podrobnějším okrsku Hvozdský hřbet.\n\nSeverně od Krompachu na česko-německých hranicích jsou Jánské kameny. Na obou stranách hranice zde byly postaveny turistické chaty a také vyhlídky. První horská bouda byla postavena roku 1881 a o rok později u ní vyrostla vyhlídková plošina. Prvním hostinským byl Anton Zipper z Krompachu. Chata byla přestavěna a rozšířena o taneční sál roku 1927. Po válce ji získali mládežníci z NDR, pak byla opuštěna a začala chátrat. Rekonstrukce se dočkala až roku 2001. Na německé straně byla podobná chata postavena roku 1922.\n\nJánské kameny byly v turistické mapě Lužických hor z roku 1985 vyznačeny jako chráněné území, v některých dalších mapách uvedeny takto nejsou. Zachovaly se však i starší zprávy o existenci 700 metrů dlouhé žíle nefelinového živcového čediče, který má tvar přerušované zdi z kamenných sloupů. U jedné z části zdi byl (rok 1996) chátrající objekt někdejší Lužické boudy. Po roce 1990 byl proveden podrobný průzkum této lokality mezi Jánskými kameny a osadou Valy u Krompachu.\n\nLokalitou je vedena Naučná stezka Jánské kameny, která je necelý kilometr dlouhou odbočkou ze žlutě značené turistické trasy od obce Krompach do Saska přes hraniční přechod Krompach / Oybin. Na trase naučné stezky vybudované v roce 2006 jsou čtyři informační tabule věnované Jánských kamenům.\n\n"}
{"id": "860990", "url": "https://cs.wikipedia.org/wiki?curid=860990", "title": "Ius sanguinis", "text": "Ius sanguinis\n\nIus sanguinis (lat., v překladu „právo krve“) je právní zásada, podle které dítě nabývá státní občanství toho státu, jehož státními občany jsou i jeho rodiče, resp. alespoň jeden z nich. Převažuje na území Evropy, Afriky a Asie, naopak na americkém kontinentu uznávána není. Jejím protikladem je zásada \"ius soli\".\n\nTato zásada se uplatňuje také v České republice, \"ius soli\" přichází na řadu jen tehdy, pokud jsou oba rodiče apatridy nebo pokud je dítě mladší tří let nalezeno na českém území a jeho rodiče jsou neznámí.\n"}
{"id": "860999", "url": "https://cs.wikipedia.org/wiki?curid=860999", "title": "Opisthocoelicaudia", "text": "Opisthocoelicaudia\n\nOpisthocoelicaudia (\"duté ocasní obratle\") byl rodem středně velkého sauropodního dinosaura, vědecky popsaného polskou paleontoložkou Marií Magdalenou Borsuk-Białynickou v roce 1977 z území dnešního Mongolska. Fosilie dinosaura byly objeveny v poušti Gobi již roku 1965 a sestávají z nekompletní kostry. Nebyla ovšem objevena zkamenělina krční páteře a lebky. Fosilie pocházejí z vrstev svrchní křídy (stupeň kampán, stáří asi 75 milionů let).\n\nTypový a zatím jediný známý druh tohoto rodu je \"O. skarzynskii\". Některé výzkumy na základě novějšího fosilního materiálu ze souvrství Nemegt však naznačují, že druh \"O. skarzynskii\" je ve skutečnosti nejspíše konspecifický s druhem \"Nemegtosaurus mongoliensis\".\n\nTento sauropod dosahoval délky asi 11,3 až 13 metrů a hmotnosti kolem 8500 kg. Nejvyšší odhady hmotnosti však udávají až 25 388 kilogramů.\n\nStopy po zubech velkého tyranosaurida (nejspíš druhu \"Tarbosaurus bataar\") na pánevních kostech opistocélikaudie nasvědčují, že se tento sauropod mohl stávat jejich kořistí (v tomto případě šlo ale spíše o ohlodávání zdechliny). \"Opisthocoelicaudia\" byl velký čtyřnohý býložravec s masivními končetinami, dlouhým krkem i ocasem a relativně malou hlavou. Žil zřejmě v prostředí bažin nebo vlhkých lesů, které se tehdy ve střední Asii na velkém území rozkládaly. Jeho svalnatý ocas mohl snad sloužit k obraně nebo jako stabilizační podložka při stavění na zadní.\n\nTento sauropod se v průběhu historie objevil také na známkách domovského státu Mongolska a dále státu Guinea. Dříve byl považován za jednoho z mála tehdy známých svrchnokřídových sauropodů, proto byl v literatuře 80. a 90. let 20. století často zmiňovaným taxonem.\n\n\n"}
{"id": "861015", "url": "https://cs.wikipedia.org/wiki?curid=861015", "title": "Tenino", "text": "Tenino\n\nTenino je město v okrese Thurston v americkém státě Washington. V roce 2010 mělo 1 695 obyvatel.\n\nTenino bylo oficiálně začleněno v roce 1906, přestože existovalo jako venkovská obec už zhruba od poloviny 19. století. Původně vzniklo, jelikož osadníky zaujala zdejší otevřená prérie, kterou vytvořily indiánské kmeny kontrolovaným vypalováním lesů za účelem pěstování \"Camassie\", kterou používaly jako krmivo pro svá zvířata. Záznamy ukazují, že původní osídlení se nacházelo v prérii asi jeden kilometr jižně od dnešního města. Obyvatelé pojmenovali v 60. letech 19. století svou první poštu a školu \"Coal Bank\", čímž ukazovali na nedaleké zásoby uhlí. V roce 1872 do města dorazila železnice Northern Pacific Railway, která jej nazvala Tenino, což místní obyvatelé přijali.\n\nKe konci 19. století začaly z oblasti vyvážet velké pískovec těžící společnosti stavební kámen, který byl použit při stavbě několika regionálně významných budov, jako jsou Old Capitol Building a bývalý soud okresu Thurston v Olympii, soud okresu Mason v Sheltonu, Dennyho hala a Observatoř Theodora Jacobsena na University of Washington a Pittockova vila a Pioneer Courthouse v Portlandu. Federální vláda zdejší kámen používala také při stavbě pošt nebo přístavních hrází. Tento průmysl se ale na počátku 20. století dočkal úpadku, když většina stavitelů přešla na beton.\n\nKromě těžby pískovce ve zdejší oblasti fungovala také těžba dřeva a uhlí a dřevozpracující průmysl. Poté, co dřeva ubylo a železnice přešly na naftu v polovině 20. století, i tato průmyslová odvětví ustoupila.\n\nNa nějakou dobu při Velké hospodářské krizi si Tenino získalo národní slávu když po krachu městské banky vydalo vedení města jako provizorní platidlo dřevěné peníze. Většina z nich ale nebyla využita a spíše se stala sběratelským předmětem.\n\nPřed stavbou mezistátní dálnice Interstate 5 bylo město známé jako past pro motoristy, jelikož městem procházela U.S. Route 99, na které na území Tenina platily přísné rychlostní limity. Zdejší policie si navíc dávala na silnici velký pozor.\n\nTenino stále vlastní své původní historické centrum, které je nyní zapsáno v Národním rejstříku historických míst. Přesto se nyní jedná spíše o \"bedroom community\", odkud většina obyvatel dojíždí za prací do Olympie nebo Tacomy.\n\nJiž od poloviny 70. let minulého století využívá Armáda Spojených států amerických geografickou mapu Tenina jako cvičnou pomůcku při studiu čtení map, jelikož se na ní vyskytuje velké množství různých symbolů.\n\nHistorici jsou momentálně velice nejistí ohledně původu názvu města, který se začal používat v 70. letech 19. století. Údajně se jedná o slovo s činuckého jazyka znamenající rozcestí. Právě zde se totiž Kaulicská stezka dělí na větev, která vede k Buddově zátoce v Olympii, a větev, jenž pokračuje k Počátečnímu zálivu v Tacomě.\n\nPříležitostně se objevují názory, že město získalo své jméno po lokomotivě nebo jiném průzkumném železničním zařízení, které bylo označeno čísly 10-9-0 (tedy \"ten-nine-o\"). Jméno města se navíc čte stejně jako tato varianta, ačkoli je to trochu nepřirozené. Místní historik Art Dwelley a bývalý redaktor deníku \"Tenino Independent\" našel v novinách zmínky o městě jako o Teninu už před příchodem železnice.\n\nZáhadě přidává fakt, že Tenino je také označení pro indiánské kmeny vyskytující se ve středoseverním Oregonu. Společnost Oregon Steam Navigation Company navíc mezi lety 1860 a 1876 provozovala na řece Columbii stejnojmenný parník. V Portlandu a Dallasu se pak nacházejí ulice nazvané Tenino Street, zatímco v Los Angeles a Boulderu se nachází ulice Tenino Avenue. Jak jsou ovšem spojeny s městem a jestli vůbec jsou, je však neznámo.\n\nSlovo Tenino se dokonce nachází ve slovníku pidžinového jazyka Chinook Jargon od S.J. McCormicka, ve kterém znamená trhlinu nebo kaňon. Může tedy dost možná pojednávat o nějakém místě v okolí města, například o staré dostavníkové cestě vedoucí do Olympie skrz dlouhé úzké údolí.\n\nV roce 2010 žilo ve městě 1 695 obyvatel, z nichž 91 % tvořili běloši, 1 % Asiaté a necelé 1 % původní obyvatelé. 7 % obyvatelstva bylo hispánského původu.\n"}
{"id": "861022", "url": "https://cs.wikipedia.org/wiki?curid=861022", "title": "Svatá Scholastika", "text": "Svatá Scholastika\n\nSvatá Scholastika (asi 480, Nursie, Itálie – 547, Montecassino, Itálie) je křesťanská světice, patronka benediktinského řádu a sestra svatého Benedikta z Nursie. Je ctěna jako ochránkyně proti dešti a blesku. Její svátek připadá na 10. únor.\n\nSvatá Scholastika se narodila kolem roku 480 v italské Nursii. Už v dětství bylo rozhodnuto, že se stane jeptiškou. Brzy vstoupila do kláštera Roccabotte u Subiaka, východně od Říma. Později přešla do jiného kláštera poblíž Montecassina, kde pobývala až do své smrti. Jednou v roce se setkávala se svým bratrem Benediktem, zakladatelem řádu benediktinů, k duchovním rozhovorům. Při schůzce r. 542 se prý stalo, že prosila bratra, aby zůstal u ní déle a rozmlouval s ní o radostech nebe. Benedikt odmítl. Tu Scholastika ve své beznaději snažně prosila Boha o pomoc. Údajně ji vyslyšel a učinil, že se náhle spustil prudký déšť, takže Benedikt byl nucen zůstat. Dokonce se zdržel u sestry ještě tři dny, a ona třetího dne náhle zemřela. Benedikt prý viděl, jak se její duše vznáší k nebi v podobě holubice.\n\nBenedikt pochoval sestru v hrobě na Montecassinu, který si přichystal pro sebe a v kterém byl též po své smrti 547 pohřben. Řehoř Veliký později napsal: „Tak ani smrt nemohla rozdělit těla těchto dvou, kteří byli duchem vždy v Bohu spojeni.“\n\nSvatá Scholastika je znázorňována jako abatyše v černém řádovém hábitě benediktinek. Často je znázorňována s lilií a křížem v ruce a holubicí, která je jejím atributem. Mezi další její atributy patří berla a kniha. Bývá také znázorňováno setkání Scholastiky a Benedikta.\n\nV České republice je svaté Scholastice zasvěcena kaple v Rajhradicích poblíž Brna.\n\nPo svaté Scholastice je také pojmenováno několik zahraničních institucí, například The College of Saint Scholastica v Minnesotě založená roku 1912 benediktinkami nebo ženská kolej St. Scholastica’s College v Manille, která byla také založena členkami benediktinského řádu.\n\n"}
{"id": "861032", "url": "https://cs.wikipedia.org/wiki?curid=861032", "title": "Kultura Chłopice-Veselé", "text": "Kultura Chłopice-Veselé\n\nKultura Chłopice–Veselé je archeologická kultura konce eneolitu a počátku starší doby bronzové pojmenovaná podle lokalit Chłopice v Malopolsku a Veselé na jihozápadním Slovensku. Vyskytovala se na západní Ukrajině, v jižním Polsku, v Horním Slezsku, na Moravě a jihozápadním Slovensku. Na Moravě a na Slovensku je základem pro vznik nitranské skupiny.\n\nKultura Chłopice–Veselé se vytvořila na sklonku eneolitu na území severně od Karpat v jižním Polsku a na západní Ukrajině. Začala pronikat směrem na jih Moravskou branou a podél levého břehu Moravy až na jihozápadní Slovensko po Dunaj. Další proud šíření vedl přes Malé Karpaty taktéž na jihozápad Slovenska, kde kultura dospěla až po tok Nitry. Slabý proud pronikl na východě přes Karpaty do Košické kotliny. Rozšíření kultury dále zasáhlo oblast Visly v Polsku, severní část horního Slezska a Zakarpatsko.\n\nSídliště této kultury se vyskytují na terasách vodních toků na půdách typu černozem, hnědozem a na nivních půdách.\n\nVýzdoba keramických nádob této kultury, provedená textilní šňůrou, prozrazuje její návaznost na kulturu se šňůrovou keramikou pozdního eneolitu. Tento vliv je patrný zejména v severní části rozšíření. Typologie a technologie nádob jižní části osídlení na Dunaji ukazuje na vlivy kultury se zvoncovitými poháry.\n"}
{"id": "861033", "url": "https://cs.wikipedia.org/wiki?curid=861033", "title": "Kostel svatého Armagila (Ploërmel)", "text": "Kostel svatého Armagila (Ploërmel)\n\nKostel sv. Armagila v Ploërmelu ( \"Église Saint-Armel de Ploërmel\") je římskokatolický kostel v bretaňském Ploërmelu. Byl postaven během 15. století na místě původní římské svatyně a roku 1840 byl zařazen na seznam francouzských památek. V 19. století zde městská rada nechala obnovit zničené náhrobky bretaňských vévodů Jana II. a jeho vnuka Jana III., kteří byli původně pohřbení u karmelitánů a roku 1790 byly jejich hroby poničeny.\n"}
{"id": "861039", "url": "https://cs.wikipedia.org/wiki?curid=861039", "title": "Auguste Charpentier", "text": "Auguste Charpentier\n\nAuguste Charpentier (1813 – 1880) byl francouzský malíř.\nStudoval u Jean Auguste Dominique Ingrese, žáka Jacques-Louis Davida. Je znám jako portrétista řady svých současníků, například spisovatelky George Sand či malíře a archeologa Pierre-Victorien Lottina.\n"}
{"id": "861040", "url": "https://cs.wikipedia.org/wiki?curid=861040", "title": "Kostel svatého Petra (Mussy-sur-Seine)", "text": "Kostel svatého Petra (Mussy-sur-Seine)\n\nKostel sv. Petra (Mussy-sur-Seine) je gotický kostel v obci Mussy-sur-Seine ve francouzském departementu Aube. Byl postaven na přelomu 13. a 14. století a roku 1840 byl zařazen na seznam francouzských památek.\n\nZ počátku 14. století je náhrobek Viléma z Mussy, bailliho z Troyes a jeho choti, řada soch světců a barevné okenní vitráže.\n"}
{"id": "861051", "url": "https://cs.wikipedia.org/wiki?curid=861051", "title": "Bauhaus (hudební skupina)", "text": "Bauhaus (hudební skupina)\n\nBauhaus byla britská post-punková a gothic rocková skupina, založená v roce 1978 v Northamptonu pod názvem Bauhaus 1919. Jejími původními členy byli Peter Murphy (zpěv), Daniel Ash (kytara), Kevin Haskins (bicí) a Chris Barber (baskytara). Barbera záhy po založení nahradil David J. Poprvé se skupina rozpadla po vydání čtyřech studiových alb v roce 1983. Její první reunion proběhl v roce 1998, druhý probíhal v letech 2005–2008, přičemž v posledním roce existence skupina vydala své páté a poslední studiové album. Roku 2018 odehráli Murphy a David J společné turné, při němž hráli písně kapely Bauhaus. V listopadu 2019 kompletní kapela Bauhaus odehrála několik společných vystoupení.\n\n"}
{"id": "861052", "url": "https://cs.wikipedia.org/wiki?curid=861052", "title": "In the Flat Field", "text": "In the Flat Field\n\nIn the Flat Field je první studiové album britské gothic rockové skupiny Bauhaus. Jeho nahrávání probíhalo od června do července 1980 ve studiu Southern Studios v Londýně. Album si produkovala skupina sama a vyšlo v říjnu 1980 u vydavatelství 4AD.\n\n"}
{"id": "861053", "url": "https://cs.wikipedia.org/wiki?curid=861053", "title": "Temné hodinky", "text": "Temné hodinky\n\nJako temné hodinky (\"\") se označovaly (zásadně v jednom celku slavené) matutinum a laudy ve dnech od Zeleného čtvrtka do Bílé soboty. Oficium ve dnech Velikonočního tridua mělo celou řadu zvláštností, které se právě v temných hodinkách koncentrovaly. Liturgická reforma Druhého vatikánského koncilu drtivou většinu těchto zvláštností odstranila, takže v pokoncilní liturgii hodin již temné hodinky v pravém slova smyslu neexistují.\n\nStejně jako při ostatních hodinkách Velikonočního tridua - a na rozdíl od celého zbytku roku - temné hodinky začínaly rovnou první antifonou, bez úvodního verše. Před matutinem se nezpívalo ani \"invitatorium\". Na konci žalmů ani v responsoriích se nezpívalo \"Gloria Patri.\" V laudách se nezpívalo \"capitulum\" ani hymnus.\n\nNejnápadnějším charakteristickým prvkem byl před oltářem umístěný trojhranný svícen s patnácti svícemi. Po každém žalmu (9 v matutinu + 5 v laudách) se jedna zhasla.\n\nJako čtení prvního nokturnu se četly tkzv. \"lamentace\" (podle latinského titulu \"Lamentationes Jeremiae Prophaetae\"), tj. lekce z knihy Pláč. Specifický charakter textu (dlouhá série krátkých úryvkú stereotypně uvozovaných ohlášením hebrejského písmene - zpěvy pláče totiž tvoří alfabetický akrostich) si vyžádal zvláštní nápěvy, odlišné od těch, na které se jinak lekce matutina zpívaly.\n\nResponsoria zpívaná po jednotlivých lekcích temných hodinek (každý den jich bylo celkem devět) rozjímala o Kristově utrpení.\n\nPo posledním žalmu laud zůstala hořet jediná svíce na vrcholu trojhranného svícnu. Šest svící hořících přímo na oltáři bylo postupně zhasnuto během Zachariášova kantika. S poslední z nich se zhasla všechna světla v kostele, který se tak (pokud se temné hodinky slavily v noci) octl v úplné tmě, do níž svítila jen patnáctá svíce (obvykle interpretovaná jako symbol Krista). Tu někdo z přisluhujících vzal a schoval za oltář.\n\nPo závěrečných zpěvech a modlitbách (které tu nejsou podrobně popsány, i s ohledem na to, že v první polovině 20. stol. prošly úpravami) celý chór chvíli dělal rámus (např. dupáním či tlučením okovanými antifonáři o chórové lavice), načež byla patnáctá svíce vynesena z úkrytu a všichni se v tichu (bez obvyklého závěrečného verše) rozešli.\n\nTemné hodinky byly často hudebně zpracovávány. Mnoho význačných skladatelů napsalo liturgické celky na text \"lamentací\". Stejně bohatá je i nabídka zhudebnění responsorií pro tuto příležitost.\n\nTradiční označení se někdy používá i pro modlitbu se čtením a laudy slavené ve Velikonočním triduu podle pokoncilního pořádku. S tím může být spojena snaha zachovat některé z charakteristických prvků tradičních temných hodinek, nejčastěji snad silný symbol postupně zhášených svící.\n\nZnačné oblibě se však i v dnešní době těší starobylá podoba temných hodinek. Modlí se je nejen katoličtí tradicionalisté, ale např. i čeští dominikáni, kteří jinak po zbytek roku oficium slaví podle běžných pokoncilních knih a z větší části v českém jazyce.\n\n"}
{"id": "861054", "url": "https://cs.wikipedia.org/wiki?curid=861054", "title": "FK Lažiště", "text": "FK Lažiště\n\nMyšlenka založení místního fotbalového klubu se v hlavách tehdejších hráčů okolních klubů V. Pecky, V. Prince, Z. Haranta, J. Pěsty a J. Langa zrodila až roku 1971. Roku 1972 bylo na ustavující schůzi rozhodnuto o založení tělovýchovné jednoty s názvem TJ JZD Lažiště za podpory Místního národního výboru a JZD Lažiště. V červenci téhož roku bylo dokončené v Melesíně fotbalové hřiště, které bylo financováno převážně z obecních prostředků a na jehož stavbě se podíleli všichni zakládající členové a zároveň i děvčata místního SSM. Na založení klubu měl lví podíl i tehdejší ředitel ZŠ František Fleischmann ze Šumavských Hoštic, který pomáhal oddílu v jeho začátcích, zejména po organizační stránce.\n\nPředsedou oddílu byl zvolen Ing. Adolf Pavel, předseda místního JZD a do výboru byli zvoleni Maun Pavel - pokladník, Gloga Bronislav - organizační pracovník, Selner František - místopředseda a Vojta Josef - zdravotník.\n\nHráčský kádr pak tvořili Vojta J., Maun, Hůrský, Jiroušek J., Harant St., Lang J., Pecka V., Princ V., Pěsta J. ml., Harant Z., Kolář M., Hasil J., Linha V., Mráz L., Gloga B., Krinedl F.\n\nJeště roku 1972 se oddíl přihlásil do okresní soutěže a odehrál první soutěžní ročník, v němž se umístil na 11. místě. Nutno dodat, že se tehdy mužstvo připravovalo na svá utkání bez trenéra a hráči se museli postarat i o veškerou údržbu hřiště a dresů. Na jaře roku 1973 se funkce trenéra jako první ujal prachatický p. Kukačka a pod jeho vedením v dalších letech úroveň lažišťské kopané stoupala. V letech 1974-1975 hrálo svoji soutěž i mužstvo žáků. Období 1975-1976 mužstvo absolvovalo pod taktovkou nového trenéra p. Sedláka, který měl k dispozici tyto hráče: Kiss, Budský, Fafejta, Sedlák, bratři Kutlákové, Tischler, Kotrouš, Jileček, Krinedl Z., Tisoň, Běle, Pecka, Princ, Harant, Pěsta, Vojta.\n\nV roce 1978 převzal mužstvo krátce V. Kraus, jehož ve funkci nahradil až do roku 1991 domácí hráč Z. Harant. Pod jeho vedením mužstvo dosáhlo prvního výraznějšího úspěchu, kterým byl postup do 1.A třídy v roce 1985. V následujícím ročníku však mužstvo sestoupilo zpět do 1.B třídy a v ročníku 1988/1989 sestoupilo až do okresního přeboru.\n\nV následujícím ročníku 1988/89 se však týmu podařil nevídaný kousek, když ze třiceti mistrovských zápasů neprohrálo ani jediný zápas s celkovým skórem 155:25 a ziskem 60 bodů suverénně postoupilo do 1.B třídy a bylo označeno v tisku jako \"Mužstvo roku\". Kádr tvořili: Kanáloš J., Šísl M., Korytar M., Jiroušek J., Šimák Z., Mráz L., Kouba A., Vojta R., Hodina St., Janoušek M., Hes J., Tischler L., Princ V., Kouba M., Květoň Sl., Šísl J.. Trenér Z. Harant. Následuje opět pro klub nepříliš šťastné období, kdy do klubu přichází p. Havelka, jenž slibuje potřebné finanční prostředky na další rozvoj klubu. Sliby se však brzy rozplývají, mužstvo znovu sestupuje do okresního přeboru, p. Havelka z klubu odchází a klub je zadlužený.\n\nVedoucím mužstva se stává Alexandr Pavelka, k týmu znovu nastupuje jako trenér Zdeněk Harant a do funkce prezidenta klubu je zvolen Ing. Václav Princ. Toto se ukázalo být jako zlomový okamžik pro klub, jelikož se mužstvo v ročníku 1999/2000 vrací zpět do 1.B třídy a s novým trenérem p. Zeleným končí následující sezónu na druhém místě tabulky. Toto umístění mužstvo opakuje i následující soutěžní ročník a zajišťuje si tak postup do 1.A třídy. Mužstva se ujal trenér René Ollé a v průběhu následujících 5 let jej dokázal herně i výsledkově stabilizovat na velmi dobré úrovni. Přichází soutěžní ročník 2006/2007, který je pro lažišťský klub nejúspěšnějším v historii, kdy mužstvo pod vedením p. Libora Žáka postupuje do krajského přeboru. Do pozice trenérů je jmenováno duo Ing. Ján Lachkovič a hrající trenér Jan Pasák, kteří v silné konkurenci dovádí mužstvo na solidní 12. místo, čímž mu zajišťují setrvání i pro následující ročník 2008/2009. V něm se celek umisťuje na posledním sestupovém místě. Hráči však nenechávají nic náhodě a v 1.A třídě opět dominují, čímž si zajišťují opět účast v krajském přeboru.\nV ročníku 2010/2011 se lažišťští umisťují na 12. místě a následující sezonu zakončují na 5. místě (historicky nejlepší umístění). V závěru této sezóny se mužstvo ku příležitosti 40 let od založení klubu střetává s týmem SK Dynamo České Budějovice, při kterém je slavnostně otevřena i nová tribuna. V ročníku 2012/2013 mužstvo v neobvykle vyrovnané tabulce krajského přeboru obsadilo po podzimní části 9. příčku, na konci sezony končí na 13. místě. V ročníku 2013/2014 Lažiště končí na 15. místě a sestupuje zpět do 1.A třídy.\n\n"}
{"id": "861057", "url": "https://cs.wikipedia.org/wiki?curid=861057", "title": "Seznam členů Zastupitelstva hlavního města Prahy", "text": "Seznam členů Zastupitelstva hlavního města Prahy\n\nSeznam členů zastupitelstva hlavního města Prahy 2010–2014\n"}
{"id": "861058", "url": "https://cs.wikipedia.org/wiki?curid=861058", "title": "Go Away White", "text": "Go Away White\n\nGo Away White je páté a poslední studiové album britské gothic rockové skupiny Bauhaus. Jeho nahrávání probíhalo během roku 2006 ve městě Ojai v Kalifornii a vyšlo v březnu 2008 u vydavatelství Bauhaus Music a Cooking Vinyl. Album si skupina produkovala sama. Jde o její první studiové album od roku 1983, kdy vyšlo \"Burning from the Inside\".\n\n"}
{"id": "861062", "url": "https://cs.wikipedia.org/wiki?curid=861062", "title": "Peter Murphy", "text": "Peter Murphy\n\nPeter Murphy může být:\n\n"}
{"id": "861064", "url": "https://cs.wikipedia.org/wiki?curid=861064", "title": "Peter Murphy (hudebník)", "text": "Peter Murphy (hudebník)\n\nPeter John Joseph Murphy (* 11. července 1957 Northampton, Anglie, Spojené království) je britský zpěvák. V roce 1978 spoluzaložil skupinu Bauhaus, se kterou hrál až do jejího rozpadu v roce 1983; účastnil se rovněž jejích reunionů v letech 1998 a 2005-2008. V roce 1984 spolu s Mickem Karnem vystupoval se skupinou Dalis Car. Od roku 1986 vydává sólová alba.\n\n"}
{"id": "861066", "url": "https://cs.wikipedia.org/wiki?curid=861066", "title": "2031", "text": "2031\n\nRok 2031 (MMXXXI) gregoriánského kalendáře začne ve středu 1. ledna a skončí ve středu 31. prosince. V České republice bude mít 251 pracovních dnů a 13 státních a ostatních svátků, z toho 10 jich připadne na mimovíkendové dny. Dle židovského kalendáře nastane přelom roků 5791 a 5792, dle islámského kalendáře 1452 a 1453.\n\n\n\nZde jsou uvedena některá díla, jejichž děj se odehrává (zcela nebo částečně) v roce 2031.\n\n\n\n\n\n\n"}
{"id": "861068", "url": "https://cs.wikipedia.org/wiki?curid=861068", "title": "Mariino evangelium", "text": "Mariino evangelium\n\nMariino evangelium (MEv) se řadí mezi gnostická apokryfní evangelia. Zachovalo se pouze částečně, a to v různých jazycích. Původním jazykem byla řečtina. Vedle řeckých zlomků (Rylandsův papyrus 463 a Papyrus Oxyrhynchus 3525) se zachovalo v koptském překladu (Berlínský gnostický kodex 8502). Toto evangelium je datováno mezi 2. polovinu 2. století a počátek 3. století. Koptský překlad Mariina evangelia byl stejně jako Tajná kniha Janova, Moudrost Ježíše Krista (oba gnostické spisy) a Skutek Petrův (negnostický) objeven při odkoupení Berlínským muzeem v Egyptě (roku 1896).\n\nText Mariina evangelia se dochoval ve třech rukopisech:\n\nMariino evangelium není evangeliem takovým, jaká známe z Nového zákona. Vzhledem k tomu, že se jedná o gnostický text, je zde hlavním tématem spíše duchovní stránka člověka, kdežto hlavním tématem evangelia jako literárního žánru je postava Ježíše Krista (jeho život, smrt, zmrtvýchvstání). Gnostické texty mívají formu výroků vzkříšeného Ježíše nebo rozmluvy s ním. V případě Mariina evangelia se jedná o formu rozhovoru.\n\nDílo je filozoficky laděno, je zde také patrný vliv gnóze. Prvním tématem je látka, která se dá také vykládat jako tělo poutané k nevědomosti, působící hřích, smilstvo. \nV další části je hlavním tématem popis obrazu, který sděluje Marie Magdalena apoštolům. Tímto obrazem je myšleno vidění, které měl Ježíš Kristus. Evangelium rovněž poukazuje na důležitost mysli pro člověka. \nNásledujícím tématem je výstup duše do nebes, přičemž nebesa zde nejsou považována za instanci nejvyšší, nýbrž za místo, kde sídlí mocnosti. Duše na této cestě narazí na mnoho překážek například v podobě živlů a mocností (temnota, žádostivost, nevědomost…). Tyto nástrahy překoná a dojde poznání.\n\nMarie Magdalena je hlavní postavou spisu. Zároveň jako jediná dochází poznání z rozprav vedených s Ježíšem. Při vypravování Ježíšova proroctví apoštolům se Marie dostane do konfliktu s Ondřejem a Petrem. Ti obviňují Marii ze záměny Ježíšových myšlenek. Konflikt urovná Lévi (podle autorů Jana Duse a Petra Pokorného se zřejmě jedná o Matouše) - „Na její obranu vystupuje Lévi (Matouš?)“. Po argumentaci Léviho apoštolové uvěřili a kázali evangelium podle Marie.\n\nTato ukázka předkládá Léviho argumentaci při sporu Marie s Petrem. O tomto konfliktu (Marie a Petra) autoři Dus a Pokorný píší: „Spor Marie s Petrem bývá vykládán jako konfrontace gnostického křesťanství s rodícím se církevním, ‚pravověrným‘, které vedlo k formování církevní organizace.“\n\n\"„Lévi odpověděl a řekl Petrovi: ‚Petře, tys věčně rozzlobený. Nyní tě vidím, kterak se přeš se ženou na způsob protivníků. Jestliže ji Spasitel učinil (toho) hodnou, kdo pak jsi ty, abys ji odmítl? Zajisté ji Spasitel spolehlivě znal. Proto ji miloval více než nás. Spíše se styďme, oblečme dokonalého Člověka a učiňme jej ze sebe tak, jak nám přikázal on, a pojďme kázat evangelium a neklást jiná vymezení, ani jiné zákony mimo to, co řekl Spasitel.‘“\"\n\n\n"}
{"id": "861072", "url": "https://cs.wikipedia.org/wiki?curid=861072", "title": "Dimitri Tikovoi", "text": "Dimitri Tikovoi\n\nDimitri Tikovoi je francouzský diskžokej a hudební producent. Spolupracoval například se skupinou Placebo, se kterou nahrál její album \"Meds\" z roku 2006. V roce 2002 nahrál album \"Positions\" s projektem Trash Palace, na kterém se podíleli například Brian Molko, Asia Argento nebo John Cale. Právě s Calem spolupracoval i v následujícím roce na albech \"5 Tracks\" a \"HoboSapiens\". V roce 2014 byl jedním z producentů alba \"Give My Love to London\" zpěvačky Marianne Faithfull. Během své kariéry spoluipracoval s mnoha dalšími hudebníky, mezi které patří například Ed Harcourt, Peter Kingsbery, Sophie Ellis-Bextor nebo Guesch Patti nebo skupiny The Horrors a The Dykeenies.\n\n\n"}
{"id": "861073", "url": "https://cs.wikipedia.org/wiki?curid=861073", "title": "Theodoretos z Kyrrhu", "text": "Theodoretos z Kyrrhu\n\nTheodoretos z Kyrrhu (řecky Θεοδώρητος Κύρρου; r. 393 – r. 457) byl mnich, jeden z posledních významných představitelů antiochijské teologie 4. a 5. století.\n\nTheodoretos se narodil koncem 4. století v Antiochii. Roku 423 se stal mnichem a byl nucen pod nátlakem přijmout biskupský stolec v Kyrrhu. Byl skvělým pastýřem a stejných kvalit dosahoval i při “doslovném” výkladů Bible, antiochejským způsobem. Jeho hlavní přínos pro teologii spočíval v jeho učení o osobě Ježíše Krista. Na koncilu v Efezu byl Theodoretos sesazen a poslán do vyhnanství. O dva roky později byl na Chalkedonském koncilu, kde odsoudili Nestoria, znovu uveden do svého úřadu.\n\nTheodoretos z Kyrrhu podporoval Nestoria v jeho sporu s Cyrilem Alexandrijským proti němuž směřoval některé svoje spisy, např. Vyvrácení dvanácti Cyrilových anatemat. Nepochopil Cyrilovo učení a domníval se, že podle něj Slovo trpělo ve svém božství, jako Bůh. Tyto Theodoretovy rané spisy byly později odosouzeny na Konstantinopolském koncilu r. 553.\n\nTheodoretos byl plodným autorem a věnoval se psaní apologetických spisů. Sepsal rovněž Církevní dějiny, zachycující období od r. 325 do r. 428.\n\n\"Byl jsem vyučen ve víře v jednoho jednorozeného Pána našeho Ježíše Krista, Boží slovo učiněné člověkem. Znám však rozdíl mezi tělem a božstvím a považuji za rouhače všechny, kdo rozdělují našeho jediného Pána Ježíše Krista ve dva syny – stejně jako ty, kdo se vydávají opačným směrem a nazývají božství a lidství učitele Krista jednou přirozeností. Tyto extrémy jsou navzájem protilehlé a mezi nimi leží cesta evangelijního učení.\" (List 109)\n\n"}
{"id": "861080", "url": "https://cs.wikipedia.org/wiki?curid=861080", "title": "Tortuga", "text": "Tortuga\n\nTortuga (, v haitské kreolštině Latòti) je ostrov v Atlantském oceánu nedaleko od severozápadního pobřeží Hispanioly. Je součástí haitského departementu Nord-Ouest. Na délku měří 37 km, na šířku 8 km, celková rozloha ostrova je 180 km². Tortuga se nazývá proto, že tvar ostrova připomíná želví krunýř.\n\nBěhem 17. století sloužil ostrov jako základna pirátů a bukanýrů, kteří byli aktivní v karibské oblasti. Ostrov byl součástí francouzské kolonie Saint-Domingue. Později na něm bylo založeno protipirátské středisko.\n\nOstrov Tortuga byl použit i jako pirátský ostrov v několika dílech filmové série \"Piráti z Karibiku\". Zde neplatila žádná pravidla a na ostrově byly většinou hostince a hospody, kde alkohol tekl proudem a piráti zde často najímali svoji posádku.\n"}
{"id": "861082", "url": "https://cs.wikipedia.org/wiki?curid=861082", "title": "Vlastimil Bařinka", "text": "Vlastimil Bařinka\n\nVlastimil Bařinka (* 25. května 1958 Uherské Hradiště) je český politik, v 90. letech 20. století poslanec Poslanecké sněmovny za ODS, později za Unii svobody, pak člen hnutí Starostové a nezávislí a starosta Moravských Budějovic.\n\nVystudoval strojní fakultu Vysokého učení technického v Brně. Je ženatý, má dvě děti.\n\nVe volbách v roce 1996 byl zvolen do poslanecké sněmovny za ODS (volební obvod Jihomoravský kraj). Zasedal ve výboru pro veřejnou správu, regionální rozvoj a životní prostředí. Do ledna 1998 byl členem poslaneckého klubu ODS, pak přešel do nově vzniklé Unie svobody. V listopadu 1997 se v médiích objevily informace, že Bařinka zvažuje přestup do formace Sdružení pro republiku - Republikánská strana Československa. Motivem mělo omezit vliv nezávislého poslance Jozefa Wagnera a vyjádřit sympatie k republikánskému poslanci Petru Vrzáňovi. Vedení klubu ODS označilo věc za žert, pronesený za neformálních okolností.\n\nAngažuje se v komunální politice. V komunálních volbách roku 2006 a komunálních volbách roku 2010 byl zvolen do zastupitelstva města Moravské Budějovice jako bezpartijní. Profesně se k roku 2006 uvádí jako manažer, k roku 2010 jako starosta města. Starostou se stal roku 2006, kdy kandidoval za Sdružení občanů Moravských Budějovic.\n\nProvozuje sportovní areál Sportland v obci Litohoř. V roce 2011 se uvádí jako předseda hnutí Starostové a nezávislí v kraji Vysočina. V senátních volbách roku 2012 kandidoval za senátní obvod č. 53 - Třebíč jako bezpartijní kandidát za hnutí Starostové a nezávislí. Získal 13 % hlasů a nepostoupil do 2. kola. V Moravských Budějovicích je často kritizován za svůj přístup k zeleni a financím města.\n\n"}
{"id": "861084", "url": "https://cs.wikipedia.org/wiki?curid=861084", "title": "Hořeček mnohotvarý český", "text": "Hořeček mnohotvarý český\n\nHořeček mnohotvarý český (\"Gentianella praecox\" subsp. \"bohemica\") je kriticky ohrožená modrofialově kvetoucí květina, jediný poddruh hořečku mnohotvarého vyrůstajícího na území České republiky. Je endemitem Českého masivu a subendemitem ČR.\n\nNominátní poddruh hořeček mnohotvarý pravý z našeho území pravděpodobně vymizel. Vyskytoval se na Šumavě, naposled byl jeho výskyt hodnověrně doložen v roce 1914. V současnosti vzácně vyrůstá pouze v Rakousku.\n\nHořeček mnohotvarý český (Skalický) Holub byl popsána v roce 1969 jako druh \"Gentianella bohemica\" Skalický, odlišený od taxonů \"Gentianella germanica\" (Willd.) Börner a \"Gentianella austriaca\" (A. Kerner et J. Kerner) Holub. Typová položka pochází z lokality u městečka Hory Matky Boží (součást obce Velhartice) na Klatovsku, od roku 1990 na uvedeném místě již nebyl spatřen.\n\nPoddruh se prokazatelně vyskytuje pouze v Česku a dále v Německu na 9 lokalitách (Bavorsko), Rakousku na 30 (Horní Rakousy, Dolní Rakousy) a v Polsku na 4.\n\nV Čechách a na Moravě bylo roku 2010 zjištěno 69 lokalit kde vyrůstá. Nejvíce, čtyřicet devět jich je na Šumavě a přilehlém podhůří Novohradských hor, jedenáct na Českomoravské a dvě na Drahanské vrchovině, tři jsou v nižších oblastech Orlických hor a jedna v okolí Broumova, dvě v Krkonoších a jedna izolovaná, avšak rozsáhlá je na Táborsku. V současnosti se nejčastěji nacházejí na stávajících nebo nedávno opuštěných pastvinách či na pravidelně obhospodařovaných loukách.\n\nPodle \"Florabase.cz\" se hořeček mnohotvarý český v ČR vyskytuje:\nPoddruh nevykazuje žádnou přímou vazbu na určitý typ vegetace. Roste zejména na pastvinách, podhorských a horských smilkových loukách (společenstva svazů \"Cynosurion\", \"Violion caninae\", \"Nardion\"); dále roste v některých typech sečených mezofilních a vysýchavých mokřadních luk (společenstva svazů \"Arrhenatherion\", \"Molinion\") a v některých porostech širolistých suchých trávníků a pastvin (společenstva svazů \"Bromion erecti\", \"Koelerio-Phleion phleoidis\"). Vyrůstá také na mnoha narušovaných stanovištích jako jsou okraje lomů, pískoven, polních cest i v lesních lemech. Nejlépe se mu daří na půdě s nedostatkem živin, hlavně dusíku, kde ho tolik neohrožuje konkurence jiných rostlin. Jeho stanoviště se na našem území vyskytují v mezofytiku a oreofytiku, od pahorkatin po horské oblasti do cca 1000 m n. m.\n\nMůže zdárně vyrůstat a množit se pouze v porostech s rozvolněným bylinným pokryvem, v částečně rozrušeném drnu. Přímo mu škodí mulčování starého lučního porostu nebo seč bez odstranění pokosené biomasy, tam nemají jeho semena šanci zapadnout do půdy a vyklíčit. Míra tolerance k zastínění a k zapojení okolního porostu stoupá s ontogenezi, v silně zastíněných místech však rostliny nedosáhnou reprodukční fáze.\n\nDvouletá bylina, hemikryptofyt, s lodyhou dorůstající do výše 10 až 50 cm. V prvém roce vyrůstá pouze sterilní přízemní růžice úzce obvejčitých až kopisťovitých listů, až 4,5 cm dlouhých. Druhým rokem z růžice roste přímá, často již od spodu vrcholičnatě větvená lodyha s běžně 6 až 12 články přibližně stejně dlouhými. Z uzlin vyrůstají kopinaté lodyžní listy a z jejich paždí štíhlé stopkaté květy.\n\nKvětenství je bohatý víceramenný vrcholík s 5četnými, výjimečně i 4četnými květy. Kališní lístky jsou delší než korunní trubka, zářezy mezi jeho cípy jsou proměnlivého tvaru, od ostrého \"V\" do širokého \"U\". Válcovitě nálevkovitá koruna má lístky světle modrofialové barvy. Rostliny vykvétají od poloviny srpna do poloviny října, někdy i dříve. Květy jsou opylovány blanokřídlým i dvoukřídlým hmyzem, případně je možná i autogamie při které se ale vyvine méně semen.\n\nJe velice proměnlivý poddruh, jeho velikost, počet květů i doba kvetení je velmi závislá na stanovišti i klimatických podmínkách. Průměrný počet květů se u jedné rostliny pohybuje od 5 do 45, byl pozorován jedinec s 360 květy. Ze semeníku se vyvine tobolka obvykle s 55 až 95 semeny která dozrávají od konce srpna do poloviny listopadu. Ploidie je obdobná jako u ostatních středoevropských hořečků 2n = 36.\n\nU taxonu, hlavně u mladších rostlin, je prokázána endotrofní mykorhiza. Podrobnější informace o jejím vlivu na klíčení a růst nejsou známy.\n\nHořeček mnohotvarý český se rozmnožuje pouze semeny, vegetativní rozmnožování není u tohoto poddruhu známo. Semena částečně vypadávají během podzimu, zbytek po rozpadnutí tobolek v zimě nebo na jaře. Semena musí projít stratifikaci v půdě, klíčí nejčastěji v dubnu, někdy i později. Část semen nevyklíčí hned prvým rokem, ale vytvoří v půdě semennou banku; jejich klíčivost je několik let. Množství úspěšně vyklíčených taktéž závisí na dostatku vlhkosti i vhodných stanovišť s ne zcela zapojeným drnem.\n\nBěhem prvého vegetačního roku vyrostou přízemní růžice do průměru asi 4 cm a jsou složeny nejčastěji ze 4 až 8 listů. Před příchodem zimy růžice zatahují a zimu přežívají jako hemikryptofyt, v přízemních pupenech. Na jaře dalšího roku vyraší nové růžice často již se zřetelnými internodiemi které se postupně prodlužují v lodyhu a ta se dále větví. V době kvetení růžice usychá.\n\nTento poddruh má sklony ke křížení, jsou známi kříženci s hořečkem drsným Sturmovým, hořečkem nahořklým a hořečkem ladním. Kříženci si do svého vzhledu obvykle zakomponují znaky po obou svých rodičích, jsou intermediální morfotypy. Tato spontánní hybridizace nepředstavuje pro ochranu poddruhu vážné nebezpečí.\n\nHořeček mnohotvarý český zmizel v posledních létech z mnoha tradičních lokalit a tento trend se jen s obtížemi daří mírnit. Největší úbytek nastal s ukončením hospodaření na horských loukách nebo se špatným způsobem obhospodařování. Vytratil se z míst která byla kdysi pravidelně spásána nebo kosena a v současnosti jsou zarostlá hustou vegetací, náletovými rostlinami nebo jsou zalesněna či eutrofizována. Přes různá administrativní opatření je v ČR pouhých 38 lokalit alespoň nějakým způsoben územně chráněno, zbylých 31 je bez ochrany.\n\nByl vyhláškou MŽP ČR č. 395/92 Sb. zařazen mezi zvláště chráněné druhy v kategorii kriticky ohrožené a v \"Černém a červeném seznamu cévnatých rostlin ČR z roku 2000\" patří rovněž do kategorie kriticky ohrožených taxonů (C1). Je též uveden v Červené knize ČR a SR (Čeřovský et al. 1999) a byl začleněn do přílohy II směrnice Rady Evropského společenství č. 92/43/EHS. Byl vypracován Záchranný program jehož cílem je zastavit snižování velikosti populací a zvýšit početní stavy rostlin na vybraných lokalitách.\n\n"}
{"id": "861092", "url": "https://cs.wikipedia.org/wiki?curid=861092", "title": "Amelia Andersdotter", "text": "Amelia Andersdotter\n\nAmelia Andersdotter, přechýleně \"Amelia Andersdotterová\" (* 30. srpna 1987 Enköping, Švédsko) je švédská politička a od roku 2009 poslankyně Evropského parlamentu za Pirátskou stranu.\n\nNarodila se 30. srpna 1987 poblíž Uppsaly jako první ze tří dětí novinářky Lotty Lilleové a učitele Anderse Lundquista. Vystudovala gymnázium v Uppsale a poté studovala matematiku, fyziku, španělštinu a obchodní právo na Lundské univerzitě, nicméně než stihla školu dokončit, byla zvolena poslankyní.\n\nŽila v různých částech Evropy, např. v Lundu, Uppsale, Bukurešti a Gentu. V současnosti žije v Bruselu.\n\nK Pirátské straně se přidala krátce po jejím vzniku v roce 2006. Mezi červnem 2007 a březnem 2010 byla mezinárodní koordinátorkou pro Ung Pirat, stranické mládežnické křídlo. V roce 2009 byla umístěna na druhé místo kandidátky Pirátské strany pro volby do Evropského parlamentu. I když Pirátská strana získala ve volbách v souladu s Niceskou smlouvou pouze jedno křeslo, podle Lisabonské smlouvy, která vešla v platnost v prosinci toho roku, získala i druhé. Obtíže s ratifikačním procesem Lisabonské smlouvy způsobily, že druhý mandát vznikl až v prosinci 2011. Nyní je nejmladším poslancem Evropského parlamentu.\n\nOd svého zvolení se zaměřuje na informační politiku. Je členkou parlamentního výboru pro průmysl, výzkum a energetiku (ITRE) a náhradní členkou výboru pro mezinárodní obchod (INTA) a výboru pro rozpočtovou politiku (CONT). Je také členkou parlamentní delegace pro vztahy s Korejským poloostrovem a náhradní členkou delegace pro vztahy s Andským společenstvím.\n\n"}
{"id": "861093", "url": "https://cs.wikipedia.org/wiki?curid=861093", "title": "Jeřáb sudetský", "text": "Jeřáb sudetský\n\nJeřáb sudetský (\"Sorbus sudetica\") je keř vyrůstající obvykle do výše 50 až 200 cm nebo stromek až 300 cm vysoký, květenství je chocholičnatá lata, malvice červená, 10-13 mm v průměru, endokarp chrupavčitý, kvete v červnu až červenci, krkonošský endemit, kriticky ohrožený druh rodu jeřáb.\n\nTento druh (neoendemit) vznikl po poslední době ledové (asi před 12 až 22 tisíci léty) a udržel se na nikdy nezaledněných hřebenech Krkonoš jako ustálený plodný kříženec, endemická mikrospecie rodu jeřáb. Jeho rodičovské druhy jeřáb muk (\"Sorbus aria\") a jeřáb mišpulka (\"Sorbus chamaemespilus\") dnes již v Krkonoších nerostou. Je to tetraploidní druh který se může rozmnožovat pohlavně (semeny) i klonálně (hřížením), příležitostně se může množit i apomikticky. Je nejstarší známý krkonošský endemit, popsal ho v roce 1834 botanik Ignaz Friedrich Tausch pod názvem \"Pyrus sudetica\".\n\nTato krkonošská endemická dřevina vyrůstá v počtu cca 145 jedinců na několika izolovaných lokalitách na české straně a v menším počtu i na polské. Roste na svazích karů a v lavinových drahách chráněných před silnými větry, obvykle na chudých a plytkých půdách, v supramontálním až subalpínském stupni v rozmezí 1000 až 1350 m n. m.. Nesnáší konkurenci smrků ani kosodřeviny, ty které rostou v trvalém stínu nekvetou a téměř nerostou na svazích situovaných na severovýchod.\n\nJeřáb sudetský se vyskytuje ve dvou vzrůstových formách, jako pozůstatek po svých rodičích, jeřáb mišpulka je poléhavý keř se šavlovitými větvemi a jeřáb muk zase strom dosahující výšky 6 až 12 m.\n\nKeřovitá forma je typická svými zahnutými větvemi a je dále plasticky přizpůsobena místu růstu. Klasický keřovitý tvar mají keře rostoucí na nezastíněných svazích o sklonu menším než 30°. Šavlovitě prohnuté, a to jen mírně, jsou pouze větve ve spodní části keře. Dorůstají do výšky 1,6 m až 2 m a síla větví u báze je okolo 3 cm. Plazivý lavinový tvar mají většinou keře rostoucí na strmějších svazích v lavinových drahách, kde váha sněhové pokrývky a pohyb sněhu stlačuje větve po spádu téměř k povrchu půdy. Tyto výrazně prohnuté větve jsou přibližně dlouhé 0,8 až 1,2 m a jejich průměr u báze je 4 až 5 cm. Méně častý plazivý stínový tvar mají keře vyrostlé v místech, kde dochází k silnému zastínění konkurenční dřevinou. Tehdy se keř skládá jen z jediné holé větve, plazící se za sluncem ven ze zastíněného prostoru. Větev může být dlouhá i 5 m a mít v průměru 3,5 cm, rozvětvuje se a olisťuje až mimo stín.\n\nVyskytuje se poměrně řídce a jen u jedinců vyrůstajících ze spár zvětralé skaly o sklonu asi 40°. Mají kmínek o průměru 7 až 11 cm, dorůstají do výšky 2 až 3 m a v 1 až 1,5 metru vytvářejí bohatě olistěnou korunu. Je předpoklad, že vzniklý kmínek je vlastně větev unikající před stínem svislým směrem a v místě opuštění stínu se větev rozvětví a olistí. Vyskytují se mimo lavinových drah a míst s velkým množstvím ležícího sněhu.\n\nNa větvích s hladkou hnědošedou kůrou vyrůstají ze špičatých, vejcovitě kuželovitých pupenů střídavě jednoduché, celokrajné listy s řapíky dlouhými 15 až 18 mm. Jejich obvejčité nebo obvejčitě eliptické čepele dlouhé 6 až 10 cm jsou po okraji nepravidelně zubaté a u báze často celokrajné. Na lícní straně jsou lysé a tmavě zelené, na spodní chlupaté a šedě stříbrné, mívají 7 až 9 párů postranních žilek.\n\nDrobné narůžovělé pětičetné květy jsou v počtu 15 až 20 sdruženy do chocholičnaté laty která mívá v průměru okolo 5 cm. Je udáván nejvyšší počet 150 květenství na jedné rostlině. Vytrvalé, běloplstnaté kališní lístky bývají špičaté, v době květu jsou vzpřímené. Vzpřímené korunní lístky jsou široce vejčité a mají barvu růžově červenou. Z polospodního semeníku vyrůstají dvě, zřídka tři čnělky zakončené plochými bliznami. Kvetou od června do srpna.\n\nPlody jsou široce elipsoidní až kulovité, tmavě červené lesklé malvice se zaschlým vytrvalým kalichem. Mívají v průměru 10 až 13 mm a zralé mají příjemnou chuť, dozraje jich zhruba pětina z počtu květů. Každá obsahuje 1 až 2 semena kapkovitého tvaru s mandlovou chutí. Malvice slouží jako potrava ptákům (drozdovití, sýkorovití, pěnkavovití) i hlodavcům. Mnohé zůstávají na větvích dlouho do zimy, dokonce i do jara.\n\nGenerativní rozmnožování semeny je možné, dochází k němu jen zřídka. Průměrná klíčivost semen je udávána různě, od 14 do 70 %. Nejčastější se rozmnožují vegetativním hřížením. Při něm zakořeňují metr i více dlouhé plazící se větve, tak vznikají mnohdy polykormony. Někdy mateřská větev po zakořenění na více místech odumře, propojení se přeruší a vzniknou jedinci rostoucí samostatně. Na šikmých svazích se keře nejčastěji rozrůstají po spádnici. Roční přírůstek větve dobře osluněného keře může být až 40 cm. Přestože semena mnohdy v přírodě vyklíčí, mladé semenáčky se objevují jen sporadicky, obvykle v prvé zimě vymrzají.\n\nJeřáb sudetský je ohrožen hlavně svým malým počtem jedinců kterých v české přírodě roste jen okolo 145. Přestože vyrůstá v Krkonošském národním parku kde je zajištěna péče o ně i případná reintrodukce a jejich počet je po desetiletí zhruba stabilní, je vzhledem k extrémní vzácnosti v \"Černém a červeném seznamu cévnatých rostlin ČR roku 2000\" zařazen mezi kriticky ohrožené druhy (C1b), do stejné kategorie je zařazen i vyhláškou MŽP ČR č. 395/92 Sb. (§1).\n\nVe starší české i cizí současné taxonomii je uváděn název \"Sorbus sudetica\" (Tausch) Fritsch. Podle je rod nativní ve střední a jihozápadní Evropě a podle a roste v Pyrenejích.\n\n"}
{"id": "861097", "url": "https://cs.wikipedia.org/wiki?curid=861097", "title": "Ježíšovy zázraky", "text": "Ježíšovy zázraky\n\nSynoptická evangelia a Janovo evangelium pojednávají o zázracích konaných Ježíšem, mimořádných činech, které jeho současníci neuměli vysvětlit. Šlo o uzdravování psychicky (exorcismus na posedlém) a fyzicky nemocných, přivedení mrtvých k životu, zázraky přinášející trest (prokletí fíkovníku) i zázraky v podobě daru (rozmnožení chleba a vína), zachraňující zákroky (utišení přírodních sil) a zázračná zjevení (Ježíšovo proměnění).\n\nJežíš byl Žid a i jeho hnutí bylo jeho přívrženci i protivníky zpočátku hodnoceno jako židovská sekta. K oddělení došlo až událostmi roku 70.\nŽidovství na přelomu letopočtu charakterizovaly ještě dva motivy, jež hrály nosnou roli v hnutí kolem Ježíše. Prvním motivem bylo očekávání Mesiáše. Výraz „Mesiáš“ (řecky „Christos“) se stal jeho stálým přídomkem, od něhož se odvozuje i název „křesťanství“ (Poprvé se nazvali \"kristovci\" ve Skutcích apoštolů). V tísnivé době politického útlaku očekávali Židé, s odvoláním na prorocké texty ve svatých Písmech, že přijde mocný panovník, pokojný a spravedlivý král, jenž lidu přinese blaho. Nebylo jasné, zda půjde o postavu pozemskou či nebeskou. \n\nZázrakem se rozumí mimořádná událost připisovaná Božímu jednání. Zásah, jímž Bůh odpovídá na prosby věřících. V evangeliích jsou Ježíšovy zázraky chápány jako znamení potvrzující příchod Božího království, ve smyslu starozákonních předpovědí. Mezi těmito zázraky se vyskytují četná uzdravení. V křesťanské tradici se užívají k podepření apoštolského svědectví o Ježíšově božství..\n\n\nEvangelijní vyprávění obsahují mnoho příkladů uzdravení. Udravení je kladeno do souvislosti s vírou nebo odpuštěním hříchů. Ježíšovo uzdravení od démonů nebo od nemoci či postižení mají podobný účinek jako jeho stolování a společenství s hříšníky a lidmi na pokraji společnosti.\n\n\n"}
{"id": "861100", "url": "https://cs.wikipedia.org/wiki?curid=861100", "title": "École des hautes études en sciences sociales", "text": "École des hautes études en sciences sociales\n\nÉcole des hautes études en sciences sociales [\"ékol deotzétyd an sians sosial\"] (EHESS) je vysoká škola společenských věd v Paříži, kterou roku 1947 založil historik Lucien Febvre. Patří mezi tzv. \"grands établissements\" a podporuje zejména interdisciplinární spolupráci široké řady oborů. Se školou souvisí \"Maison des sciences de l'homme\" (Dům věd o člověku) a řada výzkumných center v několika francouzských městech.\n\nŠkola vznikla s podporou Fordovy nadace jako VI. sekce \"École pratique des hautes études\" (EPHE), věnovaná společenským vědám. Prvním ředitelem se stal historik Lucien Febvre, kterého roku 1956 vystřídal Fernand Braudel, od roku 1972 Jacques Le Goff. Roku 1970 byla založena \"Maison des sciences de l'homme\" a roku 1975 se sekce administrativně oddělila takže vznikla samostatná EHESS. Presidentem byl od roku 1977 Francois Furet. Roku 2011 musela škola opustit svoji budovu na \"Boulevardu Raspail\" 54 a po dobu rekonstrukce sídlí ve 13. obvodu, v blízkosti \"Francouzské národní knihovny\".\n\nŠkola poskytuje magisterské a doktorské vzdělání několika tisícům studentů, má bohatě rozvinutou mezinárodní spolupráci a podává významný vědecký výkon.\n\n"}
{"id": "861101", "url": "https://cs.wikipedia.org/wiki?curid=861101", "title": "Suma proti pohanům", "text": "Suma proti pohanům\n\nSuma proti pohanům (latinsky \"Summa contra Gentiles\") je encyklopedická teologická příručka pro misionáře působící mezi židy a muslimy. Jejím autorem je sv. Tomáš Akvinský. Byla napsána jako filozofická obhajoba křesťanské církve. Vznik tohoto díla je datován do roku 1264, avšak moderní studie jej zařazují spíše ke konci autorova života mezi léta 1270–1273. Suma proti pohanům je řazena do teologických syntéz Akvinského díla a je namířena k muslimům a pohanům.\n\nV díle Suma proti pohanům není použita, jak by se dalo předpokládat, klasická scholastická metoda výkladu pomocí překonávání protikladných argumentů. Spis obsahuje souvislý text, který je členěný\ndo kapitol rozdílného rozsahu. Dělí se na 4 knihy. V knihách I.–III. se Akvinský věnuje teologickým tématům, jež jsou uchopitelná pouhým rozumem, a ve IV. knize rozebírá teologii opírající se o Boží zjevení.\n\nAkvinský zde uvažuje, co dokáže lidský rozum říci o Boží existenci. Boží existence je pro lidi přirozená, protože o ní slýchají od útlého věku. I přesto ale Akvinský potřebuje najít o její existenci důkaz. Své důkazy staví na Aristotelově \"Fyzice\" a následně dokazuje různé pravdy o boží přirozenosti: Bůh je věčný, neměnný, nehmotný a prostý jakékoliv složenosti.\n\nKniha se zabývá charakteristickými vlastnostmi Boha vůči zemi a rovněž jeho všemohoucností. Také je zde rozebráno, do jaké míry je jeho všemohoucnost omezená (nemůže například vrátit čas). Akvinský byl přesvědčen, že Bůh nestvořil svět z ničeho hmotného a že vznik světa se neodehrával v čase. V této knize se také věnuje nadpřirozeným bytostem, jako jsou duše a andělé. Andělé jsou podle něj svobodné formy života, nevázající se na hmotné tělo. Oproti tomu duše jsou s tělem propojeny.\n\nZde se Akvinský zamýšlí nad otázkami dobra a zla. Nejvyšší mocností dobra je podle něj Bůh, avšak zlo svou nejvyšší mocnost nemá, protože zlo samo o sobě nemá příčinu. Veškeré jsoucno však existuje díky Bohu a zapadá sem i zlo. Člověk pozná spokojenost, až když do svého srdce vpustí Boha. Akvinský dochází k závěru, že na člověka působí vesmírná tělesa. Magii si vysvětluje jako vliv zlých zavržených andělů. Rovněž popisuje zákon, který nás nutí milovat a ctít Boha a všechno kolem nás. Také se zabývá tématy, jako jsou například hřích, potraty a chudoba z vlastního rozhodnutí.\n\nV této knize Akvinský rozebírá poznání Boží trojice. V další části této knihy Akvinský tvrdí, že na sebe Bůh vzal podobu Ježíše Krista, aby mohl sestoupit na tento svět, a v poslední části rozebírá křesťanské svátosti a vzkříšení.\nNěkteří lidé považovali za zbytečné rozdělení mezi lidskými a Božskými pravdami. Akvinský se obhajoval tím, že tak učinil jen proto, aby jeho nauku lidé lépe poznali, a také tvrdil, že ve skutečnosti existuje jen jedna pravda a to ta Boží.\n\n\n"}
{"id": "861103", "url": "https://cs.wikipedia.org/wiki?curid=861103", "title": "Křesťanství v Irsku", "text": "Křesťanství v Irsku\n\nKřesťanství v Irsku se vyvíjelo odlišně od křesťanství v pevninské Evropě. Irský ostrov byl nedotčen římskou kolonizací v prvních stoletích našeho letopočtu, takže se zde křesťanství objevilo zřejmě až při útěku křesťanů z Británie po pádu Římské říše a následných nájezdech Sasů a Jutů. Nejznámějším misionářem, jenž se v pátém století zasloužil o christianizaci, je svatý Patrik, který se stal patronem ostrova. Protože irská církev neměla příliš živé spojení s pevninskou, vyvinula se u ní některá specifika, která v západní části Evropy neměla obdoby.\n\nDnes je Římskokatolická církev největší náboženskou denominací jak v Irsku, kde se k ní hlásí 84,2 % populace, tak v Severním Irsku, kde se k ní hlásí 41 % populace, při součtu věřících všech protestantských odnoží je však většinovým náboženstvím v Severním Irsku protestanství.\n\nChristianizace Irska probíhala zhruba mezi čtvrtým a sedmým stoletím, kdy také byla ve formálním smyslu završena. Prvním biskupem Irů byl Palladius, vyslaný roku 431 papežem Celestinem I. Diecézní organizace církve známá především z kontinentu však v zemi s mnoha kmenovými společnostmi bez většího počtu měst zapouštěla kořeny jen pomalu. Mnišství v podobě slučující v jednotlivých klášterních domech spirituální i organizační autonomii se zde však už od raných dob křesťanství vedlo dobře. Nejznámějším misionářem, jenž se v pátém století zasloužil o christianizaci, je svatý Patrik, který se stal i patronem ostrova, avšak již před jeho příchodem působili na území Irska křesťanští misionáři.\n\nNejdůležitějším vedlejším produktem christianizace byl vznik gramotné elity, velké kláštery začaly zakládat školy, knihovny a knižní dílny, kde v latině i irštině vznikala mezi jinými díla biblické exegeze, církevního a společenského práva, historie a poezie. Právě díky iniciativě této elity se do dnešních dob dochovaly příběhy z předkřesťanského Irska. Z Irska rovněž pocházel nejvýznamnější myslitel karolinské renesance, filosof a teolog Jan Scotus Eriugena, který působil ve Francii na dvoře Karla Holého.\n\nV době Vikingů potkal Irsko podobný osud jako zbytek Britského souostroví: drancování klášterů, odvážení cenností a zakládání vikinských osad, z nichž se časem stala města, jedním z nichž je například Dublin. Po porážce Vikingů a před dobytím Irska v roce 1169 panoval poslední „zlatý věk“ irské nezávislosti. „Svatý Malachiáš, který jako legát znovu navázal těsné irské spojení s papežstvím, dohlížel na vytvoření čtyř biskupství: v Armaghu, Cashelu, Dublinu a Tuamu. Nová generace diecézních škol vynikala v irské a latinské výuce.“ Byl zaveden nový cisterciácký řád v klášterech v Mellifontu (Louht) a Boyle (Roscommon).\n\nV čele klášterní sítě zvané \"paruchie\" stál opat, o jehož pozici se dlouho věřilo, že se těšila větším pravomocem než pozice biskupa. Tento pohled je však poslední dobou zpochybňován. Největší církevní centra představovaly kláštery založené v Kildare, Corku, Clonmacnoise, Glendalough a na ostrově Iona, rovněž však vznikalo velké množství odlehlých pousteven. Výjimečný byl pak v šestém století klášter sv. Brigity v Kildare, který sloužil jak mužům, tak ženám, přičemž obě komunity zachovávaly stejná řeholní pravidla a vedli je společně opat-biskup s abatyší.\n\nDuchovní keltské církve sloužili liturgie v národním jazyce a datum Velikonoc stanovovali podle sv. apoštola a evangelisty Jana, tedy podobně jako východní pravoslavná církev. Naprostou raritou pak byla soukromá zpověď, kterou provozovali mniši v klášterech. Jinde v Evropě se praktikovalo pouze veřejné vyznání hříchů. Tuto praxi však později římská církev převzala a udržuje ji dodnes.Zvláštností křesťanské církve v Irsku byla absence soch a obrazů. Tyto prvky nahrazovaly obrovské kamenné kříže, které se stavěly poblíž kostelů zhruba mezi sedmým a desátým stoletím. U některých klášterů se stavěly vysoké okrouhlé věže, o jejichž účelu dodnes nic přesně nevíme.\n\nPevnou součástí mnišství v Irsku byl odchod do pusté krajiny, kde se mniši stávali poustevníky. K tomuto účelu si nejčastěji vybírali ostrovy, jichž je zvláště kolem skotského pobřeží velké množství. Tento způsob byl převzat z Egypta, kde mniši odcházeli do pouště. V Irsku k tomuto způsobu života patřily i misie a zakládání klášterů. Nejznámějším misionářem pocházejícím z Irska byl svatý Kolumba. Nejznámější je pravděpodobně iroskotská misie, jejímž záměrem byla christianizace Británie, mniši z Irska však cestovali také na kontinent, zvláště do Galie, odkud se pak někteří vypravili až do Jeruzaléma.\n\nNejznámějším irským svatým je bez pochyby svatý Patrik, pocházející z křesťanské rodiny ze západního pobřeží Británie. Po svém odvlečení do irského otroctví a úspěšném útěku zpět do Británie, se podle svého slibu navrátil do Irska, kde začal kázat křesťanskou víru. Dalšími svatými, tentokrát pocházejícími přímo z Irského ostrova, jsou Columa Cilla, známý jako svatý Kolumba nebo také Kolumbán Starší, považovaný za prvního misionáře iroskotské misie, a svatý Kolumbán, který působil jako misionář na evropské pevnině. Nejznámější irskou světicí je pravděpodobně svatá Brigita, u jejíhož kultu vědci předpokládají možnost splynutí s kultem irské bohyně Brigid.\n\nIrská církevní reforma ve 12. století stmelila spojení s Římem, inaugurace nezávislého metropolity Irska v Dublinu roku 1152 však vyprovokovala arcibiskupa z Canterbury k protestu u papeže a k rozšíření buly \"Laudabiliter\". Prvním držitelem metropolitního stolce a zároveň posledním irského původu byl opat Lorcan ua Tuathail, anglicky Laurence O'Toole (1128-1180).\n\nBěhem anglické reformace dublinský parlament převzal reformační změny stanovené parlamentem v Anglii, ty byly však ve velkém rozsahu porušovány. to bylo také příčinou rozvratu mezi Británií, která přijala protestantismus, a Irskem, které zůstalo z většiny katolické. Královna Marie nakrátko vrátila Anglii i Irsko ke katolicismu, v roce 1560 však Alžbětin zákon zavedl anglikánskou bohoslužbu zároveň s Knihou modliteb v angličtině a latině. Zřízení protestantské akademie na Trinity College v Dublinu pro výuku anglikánských duchovních zpozdilo Desmondovo povstání (1579-1583) až do roku 1592. Na politiku „osídlování“, kterou bylo systematické vykořeňování domorodé irské populace ve prospěch přicházejících anglických kolonistů, dohlížel lord místodržitel Radcliffe, který verboval hlavně anglické katolické kolonisty. V letech 1571-1573 došlo ke dvěma pokusům zřídit protestanskou kolonii v Ulsteru, ani jeden pokus se však nezdařil. Až po úspěšném potlačení povstání rodiny O'Neillů v Ulsteru a jejich exilu známém jako „útěk earlů“ v roce 1607 se podařilo úspěšně založit v Irsku protestantskou kolonii řízenou Angličany a provozovanou Skoty.\n\nPresbyteriánská kolonie v Ulsteru semkla gaelské Iry a zesílila jejich spojení s Římem, jehož „irská misie“ neměla nouzi o nové zájemce. Irští duchovní se učili na kontinentě a dlouho prázdné stolce byly zaplňovány novými katolickými biskupy. Františkáni a další náboženské řády zakládaly nové domy, aby tak nahradily kláštery zrušené za Jindřichovy vlády.\n\nRoku 1641 vypuklo v Ulsteru povstání, které se rozšířilo po celé zemi. Povstalci, kteří o sobě prohlašovali, že jednají ve jménu krále Karla I. proti anglickému parlamentu, vytvořili tzv. \"Irskou katolickou konfederaci\" \"(Irish Catholic Confederation)\" se sídlem v Kilkenny. Roku 1649  se Oliver Cromwell vylodil v Irsku a do roku 1652 Konfederaci krutě potlačil. Následky porážky byly pro katolíky zničující. Jestliže před rokem 1641 vlastnili (s výjimkou již dříve konfiskovaného Ulsteru) většinu půdy v zemi, nyní jim byla z velké části odebrána a přidělena protestantům. Je třeba podotknout, že se změnili pouze majitelé panství, v tomto období již nedocházelo k masivní kolonizaci. Po restauraci monarchie byly za Karla II. prováděny restituce, týkaly se však jen menší části půdy. Irsko tak zůstalo od této doby převážně v rukou protestantských statkářů.\n\nZákon o zapuzení z roku 1697 formálně zakázal katolické hierarchii působit v Irsku a tím i otevírat kostely a kaple a účastnit se mnohých úřadů, jenž byly založeny na přísaze popírající například transsubstancizaci chleba a vína při svatém přijímání. V roce 1702 zákon o znovunabytí navrátil restituovanou půdu zpět protestantským statkářům a zákony z let 1704 a 1709 zakazovaly katolíkům kupovat nebo na dobu delší než 31 let si pronajímat půdu, značná část irských statkářů tak kvůli ochraně svého majetku přestoupila k protestantismu. Po nástupu hanoverské dynastie se však konání katolických pobožností a výstavba katolických kostelů netrestaly, dokud se katolíci drželi dál od úřadů, politiky nebo se nesnažili obstarat si vlastní půdu.\n\nZprávy o Francouzské revoluci dopomohly k vzestupu radikální společnosti Irská jednota (\"United Irishmen\") čerpající aktivní členy mezi presbyteriány v Belfastu a anglikány a katolíky v Dublinu. Vedl ji dublinský protestant Theobald Wolfe Tone (1763- 1798) jehož záměrem bylo spojeným úsilím celého irského národa všech náboženských přesvědčení skoncovat s britskou nadvládou. Spolupracoval s Katolickým výborem (\"Catholic Convention\"), který v roce 1792 požadoval ukončit platnost výše zmíněných trestních zákonů. Ústupky se však na britské vládě vymoci nepodařilo, přesvědčily ji však, aby skoncovala s veškerou autonomií Irska a násilně jej začlenila do britského státu.\n\nAnglicko-irská smlouva z roku 1921 ustanovovala šest ulsterských hrabství jako součást spojeného království a zbylých šestadvacet hrabství vytvořilo Irský svobodný stát se statutem dominia, jaký měla například Kanada. Celé dvacáté století však vedla tajná společnost irských republikánů válku za své nenaplněné ideály o osvobození Severního Irska, které bylo od začátku projektováno jako protestantská rezervace, a během boje se stoupenci Svobodného státu přijala název Irská republikánská armáda (IRA). V náboženských záležitostech však byl ulsterský protestantismus rozdělen mezi odloučené episkopalisty z irské církve a fundamentalističtější svobodné presbyteriány. Despotický politický režim, v němž se protestantským politikům dostalo demokratického mandátu, militarizoval novými protestanty policii, ospravedlňoval „společenskou i ekonomickou politiku záměrně marginalizující katolíky a přimhuřoval oči nad aktivitami neskrývaně sektářských společností a gangů“. O bojích proti protestantské vládě v Severním Irsku, které pokračují více méně až do současnosti, se více dočtete v článku Konflikt v Severním Irsku.\n\nV devadesátých letech ztratila římskokatolická církev kvůli několika skandálům v Irsku svou oblibu, tu se jim podařilo obnovit v roce 2001, kdy byly v okázalém průvodu po celém Irském ostrově nošeny ostatky svaté Terezie z Lisieux. Obrovský zájem, který toto procesí v Irech vyvolalo, tak zpochybnil domněnku, že je Irsko postkřesťanskou společností. V letech 2004-2011 byly zveřejněny zprávy o pohlavním zneužívání dětí katolickými duchovními, které církev zatajovala.\n\nŘímsko-katolická církev zůstává v Irsku nejpočetnější denominací.\n\n\n"}
{"id": "861105", "url": "https://cs.wikipedia.org/wiki?curid=861105", "title": "Pronásledování křesťanů za vlády císaře Nerona", "text": "Pronásledování křesťanů za vlády císaře Nerona\n\nPronásledování křesťanů za vlády císaře Nerona je událost následující požár Říma v roce 64, kterou popsal kolem r. 115 římský historik Tacitus ve svých \"Letopisech\". Tento text výrazně ovlivnil křesťanskou tradici, která s ním spojila smrt apoštolů Petra a Pavla, v moderní době jej zpopularizoval Nobelovou cenou oceněný román Henryka Sienkiewicze \"Quo vadis\".\n\nV roce 64 n. l. došlo ke vzniku velkého požáru, který během svého 6denního trvání zasáhl 10 ze 14 římských městských obvodů. Nero se údajně během požáru obveseloval recitací svých básní o dobytí Tróje za doprovodu lyry. Podle dějepisce Tacita (55 – 120 n. l.) založil požár záměrně sám Nero v rámci vize uplatnit své velkolepé představy v oblasti architektury. Pravděpodobně se jedná o fikci související se zakládáním protiohňů. Z požáru byli obviněni křesťané a byli v souvislosti s tímto incidentem pronásledováni. Na troskách Nero nechal vystavět Zlatý palác (Domus aurea) s 35 m vysokou bronzovou sochou sebe sama. Na témže místě bylo v roce 70 pod vedením císaře Vespasiana budováno Koloseum. Nero udal jako viníky velkého požáru křesťany proto, aby on sám nebyl z tohoto činu lidem obviňován a také proto, že křesťané pro něj byli \"lidé, žijící neřestným životem.\" – Ale ani lidskou pomocí, ani štědrými císařovými dary ani usmiřováním bohů se nedala zahladit zlá pověst, že požár byl založen na rozkaz. Aby tedy potlačil tu pověst, nastrčil Nero jako viníky a potrestal nejvybranějšími tresty ty, jež lid pro neřestný život nenáviděl a nazýval Chrestiani. Původce tohoto jména Kristus byl za vlády Tiberiovy prokurátorem Pontiem Pilatem popraven.\" \n\nPočet křesťanů v Římě v období Neronovy vlády nebyl nijak vysoký. Jednalo se o přibližně tři tisíce věřících. Problém mezi křesťany a ostatními římskými obyvateli spočíval mimo jiné také v řešení otázky, koho uctívat. Křesťané, vzhledem ke své víře, neuctívali císaře jako hlavní a nejvyšší objekt jejich kultu. Za svou hlavní ikonu považovali Ježíše Krista. Odlišnost od zbytku obyvatel zapříčinila vzrůstající řevnivost mezi křesťany a ostatními Římany.\n\nBěhem pronásledování křesťanů byly zajaty desítky lidí bez ohledu na věk, pohlaví, nebo příslušnost k sociální třídě. Docházelo k jejich likvidaci v cirku. K tomuto účelu byly využívány buď šelmy, nebo vojáci. Tacitus popisuje vraždění křesťanů následovně: \"A ještě když umírali, tropili si z nich posměch tak, že jsouce pokryti kožemi divokých zvířat, byli rváni od psů a tak hynuli, nebo byli přibiti na kříže nebo určeni plamenům a když se setmělo, páleni k nočnímu osvětlení.\" Křesťané dané aktivity bojkotovali modlitbou. Tacitus kruté zacházení s odsouzenými křesťany popisuje takto: \"Proto třebaže šlo o viníky, zasluhujících nejhorších trestů, vzmáhala se útrpnost s nimi, protože byli utráceni ne ve veřejném zájmu, nýbrž pro ukrutnost jediného člověka.\" Mezi zajatými byli i Petr a Pavel. Petr se údajně pokusil utéci, ale své morální dilema vyřešil a vrátil se pro smrt ukřižováním hlavou dolů (prohlásil, že není hoden být ukřižován jako Kristus, proto byl ukřižován hlavou dolů). Pavel, jakožto římský občan, byl sťat.\n\nNa místě, kde byli pohřbeni, vznikly svatostánky a Petr symbolicky získal vedoucí pozici v církvi. Za císaře Decia, který ustanovil jednotné římské náboženství, se křesťané scházeli v podzemí. Císař Valerianus v tomto nedokázal křesťanům zabránit, taktéž ani Diocletianus či Julianus.\n\nKřesťanství bylo oficiálně povoleno milánským ediktem v roce 313 zásluhou Konstantina Velikého a dekretem císaře Theodosia z 8. listopadu 392 se stalo jediným povoleným římským náboženstvím.\n\nV důsledku zvýšení daní dochází k nárůstu napětí v provinciích a legie se bouří. Nero se nechává slyšet, že je zastaví zpěvem. Senátem je prohlášen za nepřítele lidu a očekává potupnou smrt. Opuštěn pretoriánskou gardou spáchá Nero sebevraždu. Je spálen a uložen v rodinném mauzoleu v Římě.\n\nV knize Rané křesťanství autor Ian Hazlett popisuje názory autorů Publia Gaia Cornelia Tacita a Gaia Suetonia Tranquillia, které se v oblasti pronásledování křesťanů liší. – \"Tacitus jasně věřil, že křesťané jsou, pokud jde o obvinění ze založení požáru Říma, nevinní.\" \"Pokud jde o Suetonia, ten zahrnuje mezi neutrální či chvályhodné Neronovy činy, že byli \"popravováni křesťané, druh to lidí propadlých nové a škodlivé pověře\".\" Podle knihy Suetonia dokonce sami Římané věděli, že požár založil Nero. - \"Neušetřil však ani lidu a budov hlavního města. Když kdosi v obecné rozprávce citoval řecký verš: \"Nechť po mé smrti zem se s ohněm promísí.\" Opravil ho: \"Ne, již za mého života!\" A přesně se podle toho zachoval. Jako by ho byla totiž urážela ohyzdnost starých budov i úzké a křivolaké uličky, dal zapálit Řím tak veřejně, že se mnozí bývalí konzulové, kteří přistihli na svém majetku jeho komorníky s loučemi a koudelí, neodvážili na ně sáhnout. Šest dní a sedm nocí zuřila ta pohroma.\" \n\n\n"}
{"id": "861106", "url": "https://cs.wikipedia.org/wiki?curid=861106", "title": "Dětské křížové výpravy", "text": "Dětské křížové výpravy\n\nDětské křížové výpravy je označení lidových poutí roku 1212 do Svaté země, které měly za cíl po vzoru rytířských výprav osvobození Jeruzaléma od nadvlády muslimů. Dělily se na německý a francouzský proud pod vedením mladých pastýřů Mikuláše a Štěpána a dopadly neúspěchem, svého cíle nedosáhly a většina účastníků zemřela po cestě v Evropě nebo byla prodána do otroctví.\n\nNázev výprav pochází od označení účastníků latinským slovem \"\", které dle novějších názorů znamenalo \"děti Boží\", tedy chudý lid, a nikoli nedospělé děti. Také další součásti tradičního příběhu o dětských výpravách mají mytický ráz bez opory ve spolehlivých historických pramenech.\n\nVýpravy vychází z dobových nálad, touze po osvobození Božího hrobu a chiliastických očekávání. Odezva u lidových vrstev nebyla ojedinělá, objevila se už po vyhlášení první křížové výpravy v podobě lidové kruciáty roku 1096, další tzv. pastýřské křížové výpravy vznikly v letech 1251 a 1320.\n\nPokud se křížové výpravy dětí opravdu odehrály, tak příčin vzniku mohlo být hned několik. Z náboženského pohledu se prý dětem zjevil anděl (někde uváděno, že prý samotný Ježíš) a nakázal jim, aby šly do Svaté země. Podle některých tvrzení výpravy neorganizovaly děti, ale zfanatizovaní křesťanští duchovní či překupníci s otroky.\n\nZcela jiným a pravděpodobnějším důvodem mohla být špatná hospodářská situace rodin s více dětmi. Tou dobou měly klimatické podmínky v Evropě neblahý vliv na hospodářství. Hlad a vidina lepšího života možná děti povzbudily k daleké cestě. Je ovšem možné, že děti byly vyhnány rodiči.\n\nPodle dobových kronik na jaře roku 1212 desetiletý pastýř Mikuláš tvrdil, že se mu zjevil anděl a sdělil mu, aby se vydal do Jeruzaléma. Do města, jež Bůh vydá neposkvrněným. Zvěst o tomto proroctví se šířila Německem ohromnou rychlostí a brzy se v okolí Kolína nad Rýnem shlukovaly davy dětí. Mikuláš měl mít podle popisu na hrudi vyšito řecké písmeno tau, jež bylo v té době často používáno místo kříže. Byl prý také obdařen skvělým řečnickým nadáním a říkal dětem to, co chtěly slyšet. Uvádí se, že se s ním na výpravu v dubnu 1212 vydalo 5 000 dětí a další 2 000 se připojily na cestě. Jiné zdroje uvádí, že dětí bylo 20 000 až 50 000. Věková kategorie byla v rozmezí sedmi až patnácti let. Mikulášova armáda putovala přes Basilej, Ženevu a Alpy až do Janova. Pochod většina dětí nepřežila. Uvádí se, že koncem srpna do Janova dorazilo zhruba 2 000 dětí, jiné zdroje uvádějí 7 000. Nejkritičtější úsek cesty byl bezpochyby přechod přes Alpy, kde většina bosých dětí v letním oblečení umrzla, nebo se zřítila z útesů. Když konečně děti dorazily do Janovského přístavu, čekaly, že se podle Mikulášova proroctví moře rozestoupí jako před Mojžíšem a ony budou moci dojít až do Svaté země. Nestalo se tak. Mikuláš se tedy rozhodl děti přivést do Pisy a Říma s prosbou o pomoc od samotného papeže. Některé děti však už dále jít nechtěly a zůstaly v Janově, kde jejich potomci údajně žijí dodnes. Papež Inocenc III. prý děti přijal, vyslechl, daroval jim nějaké peníze a poslal je zpátky domů pod pohrůžkou exkomunikace z křesťanské církve. Děti hlavu církve poslechly a vydaly se na zpáteční cestu. Domů jich dorazilo jen několik. Mikuláš pravděpodobně zahynul při zpáteční cestě někde v Alpách. Po návratu zbytku výpravy rozhořčení rodiče mrtvých dětí potřebovali někoho označit za viníka. Jako obětní beránek jim posloužil Nicholasův otec, kterého oběsili.\n\nTéhož roku v červnu podle kronik zažila Francie stejný příběh. Tentokrát byl podle všeho hlavním hrdinou dvanáctiletý Štěpán z Cloyes. Tímto vzniká spor tehdejších německých a francouzských kronikářů o prvenství dětské výpravy. Výprava vedená Štěpánem měla putovat Francií zhruba v povodí řeky Rhôny až do přístavu Marseille a čítala kolem 30 000 dětí, avšak do cíle dorazila jen necelá třetina. I tato výprava měla velké ztráty na životech, ale většina dětí se spíše vrátila domů a zbývající zůstaly v okolních vesnicích. I podle Štěpánova tvrzení se mělo moře rozestoupit avšak přes veškeré modlitby se tak nestalo. Štěpán tedy po několikadenním přemlouvání v přístavu nakonec zajistil lodě, které by děti do Jeruzaléma přivezly. Ve skutečnosti však narazil jen na překupníky s otroky, kteří část dětí prodali do Tunisu a Egypta. Druhá část dětí zahynula při ztroskotání lodě nedaleko Sardinie.\n\nOba velké pochody měly ve skutečnosti proběhnout, ale nemělo se jednat o pochody dětí. Nedávný výzkum naznačuje, že kronikáři 13. století špatně pochopili význam latinského slova „pueri“, což v překladu znamená „chlapci“ nebo také „děti“. V minulosti tak ale také bývali slangově označováni vandráci a zkrachovalí rolníci, a tak pravděpodobně už 30 let po této události došlo k chybě v překladu. O dalších několik desítek let později už nikdo nepoznal, co se slovíčkem „pueri“ vlastně myslí. Giovanni Miccoli v roce 1961 poprvé upozornil na nesrovnalosti ve výpovědích \"klasických\" pramenů. Jeho argumentaci v roce 1977 plně rozvinul Peter Raedts. Tento badatel dokázal, že kronikáři, kteří nebyli očitými svědky výpravy, si chybně vyložili pojem \"pueri\" (lat. chlapci) jako \"děti\". Raedts doložil, že termínem \"pueri\" byli v době výpravy označováni poddaní z nejchudších vrstev. Moderní studie rovněž tvrdí, že tehdejší špatná ekonomická situace donutila některé obyvatele prodat svoje pozemky a přestěhovat se jinam. Migrovat měly až stovky rodin. Myšlenka dětské křížové výpravy však zůstává hluboce zakořeněna v historii.\n\nJako první se dětskými křížovými výpravami zabývali Francouz G. de Janssens a Němec R. Röhricht. Analyzovali zdroje, ale nezabývali se příběhem. Americký historik Dana Carleton Munro provedl nejlepší analýzu zdrojů a byl první, kdo uvedl přesvědčivou a střídmou úvahu legend o dětských křížových výpravách. Německý psychiatr Justus Hecker předložil originální výklad křížové výpravy. Byla to polemika o „nemocné náboženské přecitlivělosti“. P. Alphandery poprvé zveřejnil svou představu o výpravách roku 1916 v článku, který byl roku 1959 publikován v knižní podobě. Křížovou výpravu viděl jako středověký kult neviňátek. Své myšlenky však zakládal na nedůvěryhodných zdrojích. Adolf Waas viděl dětskou křížovou výpravu jako projev rytířské zbožnosti a jako protest proti velebení svaté války. Hans Eberhard Mayer rozvíjel Alphaderyho myšlenku neviňátek a tvrdil, že děti byly vybrány Bohem, protože ony byly ti nejchudší. Giovanni Miccoli byl první, kdo přišel s myšlenkou, že děti v dětských křížových výpravách nehrály moc velkou roli. Jeho tvrzení podkopalo všechny minulé výklady. Analýza Petera Raedtsa z roku 1977 je považována za nejlepší zdroj ohledně otázek týkajících se dětských křížových výprav. Jeho jazyková a sociální analýza naznačuje, že křižáci z roku 1212 nebyly děti, ale chudí lidé na okraji venkovské společnosti, kteří byli nadchnuti ideálem kultu apoštolské chudoby. Věřili, že po neúspěchu ozbrojených křížových výprav Bůh usoudil, že co před tím nezvládly zbraně, zvládnou oni jakožto vyvolení.\n\nLetopis Jindřicha Heimburského z konce 13. století se k roku 1212 zmiňuje, že \"Multitudo infancium ab hereticis traditur Saracenis\" (tedy, že bylo odevzdáno množství od kacířů Saracénům).\n\n\n"}
{"id": "861113", "url": "https://cs.wikipedia.org/wiki?curid=861113", "title": "100% No Modern Talking", "text": "100% No Modern Talking\n\n100% No Modern Talking je první EP australského electro housového dua Knife Party. Bylo vydáno 12. prosince 2011 zdarma ke stažení pro fanoušky na Facebooku a SoundCloudu. Také bylo možné si jej koupit na BeatPortu a iTunes. Z počátku mělo album obsahovat singl \"Back to the Z-List\", ale ten byl později nahrazen singlem \"Destroy Them with Lazers\", protože se už skupině přestal líbit. Název alba naráží na skutečnost, že se v albu nevyskytují žádné \"mluvící zvuky\", typcké pro současné dubstepové skladby.\n"}
{"id": "861116", "url": "https://cs.wikipedia.org/wiki?curid=861116", "title": "Kybernetika druhého řádu", "text": "Kybernetika druhého řádu\n\nKybernetika druhého řádu je termín označující kybernetiku pro kybernetiku. Termín poprvé použil Gordon Pask, který je kybernetikem 2. řádu. \nKybernetika druhého řádu zkoumá stavbu kybernetických systémů s uvědoměním si, že je součástí systému. Nikdy tedy nevidí, to jak systém pracuje zvenku, protože není schopna se odprosit. Když badatelé pozorují systém, ovlivňují ho, a zároveň jsou jím ovlivňováni.\n\nMezi kybernetiky 2 řádu patří \n"}
{"id": "861117", "url": "https://cs.wikipedia.org/wiki?curid=861117", "title": "Uzové", "text": "Uzové\n\nUzové nebo Oghuzové ( a \"Uzlar\", \"Ονξοι\", \"Ouzoi\", singulár: Ouzo, \"Торкы\" a varianty jiných jazycích: \"Ghuzz\", \"Guozz\", \"Kuz\", \"Oğuz\", \"Okuz\", \"Ouz\", \"Uğuz\" a Uz) byli historickou, raně-středověkou, středoasijskou kmenovou konfederaci turkitů, jejichž jedna část začala od 10. století kočovat v Evropských stepích.\n\nV 9. století Uz'ové z aralských stepí, ve spojenectví s Chazary, vytlačili Pečeněhy z oblasti řek Emba a Ural dále na západ. Zatímco Uzská část Seldžuků přijala islám, a později, v 11. století vstoupila do Persie kde založila Velkou Seldžuckou říši, ve stejné době jiná část Uzů, (vytvořena z více elementů v Oguzském jabgulugu), vyznávající tengrismus, svrhnula nadvládu Pečeněhů v ruských stepích. V 10. století ve spojenectví s kyjevským knížetem Svjatoslavem I. porazily Chazary a Volžské Bulhary, což zvýšilo politickou moc Oguzského státu. Pod tlakem Kypčaků, větve Kimäků, z území mezi Obem a Irtyšem tito Uz'ové pronikli až k dolnímu Dunaji, překročili ho a vtrhli na Balkán, kde byli buď rozdrceni, nebo zasaženi epidemií moru, přičemž přeživší buď uprchli, nebo se přidali k byzantské císařské armádě jako žoldnéři (1065). Část Uz'ů, která se v 11.–12. století odstěhovala z Byzance nazpátek do pontských stepí, spolu s ostatními kočovnými skupinami nese pojmenování „Černé klobouky“, ( „Karakalpaki“, „Чёрнии клобуки“).\n\nPradomovinou několika kmenových svazů, které se seskupili do konfederace středověkých Og-uz'ů nazývaných také Uz'ové, byla oblast v dnešním Mongolsku a Ruské Burjatské autonomní oblasti u povodí řeky Selengy v okolí jižní části Bajkalu. Pravděpodobně měli souvislost s čínskými kmeny na východě. Uz'ové byli součástí říše Asijkých Hunů, Turkuckých kaganátů, Ujgurského kaganátu. Pozdější informace o osudu Og-uz'ů v jejich rodné zemi nejsou dostatečné, ale je jisté že přesídlily západním směrem. Členové domorodého svazu Og-uz'ů přesídlily ve velkém množství z Orchonské oblasti do okolí Talasu a poté k Syrdarji.\n\nDialekt Og-uz'ů se oddělil od východoturkického dialektu v době před 9. stoletím a do jedenáctého století jazyk Og-uz'ů ze Syrdarje se liší od východoturkických jazyků v lexikonu a výslovnosti.\n\nV seznamech Mahmúda Kašgarského (Mahmud al-Kāshgharī, 11 století) a zdrojích Rašíd al-Din Hamadaniho (14 století) byl \"Og-uz\" později také turkický výraz pro „kmen“. Og-uz'ští Turci se tradičně dělí na dvě hlavní skupiny: Bozok'y – \"Sivé šípy\" a Üčok'y – \"Tři šípy\".\n\n\nPřechod slova Oguz v Uz se vysvětluje na základě osobitých zákonů turecké fonetiky. Podrobnou i když chronologicky dost zmatenou informaci o těchto pohybech podává byzantský císař Konstantin VII. (Porfyrogennetos). Právě v období jeho panování totiž vstupují Oguzové po poprvé do zorného pole byzantských autorů, kteří je většinou označovaly názvem \"Ονξοι\", tedy \"Uz\"-ové. A protože se na území východní a střední Evropy střetáváme v toponymickém materiálu právě s tímto etnonymem, tato větev Og-uz'ů je nazývána právě takhle. Dodnes, například mnozí Turkméni, potomkové Oguzů, nazývají bájného předka svého národa Uz-chán, místo Oguz-chán.\n\nV roce 950 zavedli „Oguzský jabguluk“ čili „Oguzské knížectví“, jež vytrvalo do roku 1040. Tvořily ho kmeny kočovné, polokočovné i částečně usedlé. Uzové obývali step v oblasti řek Sarysu, Torgaj a Emba, na východě až k severním břehům jezera Balchaš. Kočovné kmeny Syrdarských Kangarů byli nucené se připojit k Uzům.\nTéměř ve stejném čase migrace Uzů do Malé Asie, začalo stehování druhé větve Uzů na západ za Volhu, směrem do oblasti východní a jihovýchodní Evropy. Po roce 893, když sámánovský emír Ismail ibn Ahmed podnikl velký vpád na území blíž nespecifikovaných Turků, kterého důsledkem byla řetězová reakce vyúsťující do velkého stehování národů na středoasijských a východoevropských stepích, se Uzové dostali k Volze. Ve spojenectví s Chazary následně zaútočili na sousední pečenežské kmeny, kočující mezi Uralem a Volhou. Do ruských dějin se poprvé zapsali v roce 965, kdy se zúčastnily na výpravě kyjevského knížete Svjatoslava I. (Barys) (972, vzdoroval christianizaci Rusi a opovrhoval veškerým náboženstvím) proti svým bývalým spojencům Chazarům, které porazily a definitivně zlomily jejich moc (Ibn Miskawaih, Ibn al-Athír). Pravděpodobně, výměnou za slíbené území pontské části východoevropských stepí, (Ukrajinské pastviny, jež stály na místě důležité obchodní cesty vedoucí ze severu na jih), se jako spojenci knížete Vladimíra I. (980-1015) (Svjatoslavův syn), o 23 let později dohodly a zase porazily Volžské Bulhary.\n\nPodle Marwazího se tlak okolních sousedů silněl stále víc. Zejména když se spojily kmeny Kypčaků s Kuny, kteří se sem přistehovaly z Dálného východu. Uzové jim už nebyli schopný odolávat, a tak se odstěhovaly za řeku Volhu odkud znovu vyhnaly Pečeněhy. Uzové se však na novém území nezdržely dlouho, tisknouc před sebou Pečeněhy táhly dále na západ. V roce 1055 dosáhly Dněpru, jež se ohrožená ruská knížata dala dohromady a v roce 1060 pod vedením kyjevského knížete Izjaslava a jeho bratrů Svjatoslava a Vsevoloda (synové Jaroslava Moudrého) zvítězily. Torki, jak nazývaly Uzy ruské letopisy, byli zahnáni na útek. Situaci jim zkomplikovalo taky řádění epidemie, hladomoru a krutá zima, při které tisíce z nich padli za oběť těmto nepříznivým okolnostem.\n\nByzantinci se s Uzy do přímého kontaktu dostaly poprvé na přelomu let 1064-1065, kdy překročily dolní Dunaj. Jakousi jejich základnou se stal kraj jižního pobřeží Dunaje. Odtud vycházely a plenily od jednoho konce po druhý celou oblast Balkánského poloostrova a Uherska. Pustošení nabylo takových rozměrů, že podle některých svědků prý místní obyvatelé uvažovaly o svém vystěhování. Zhrozený císař Konstantín Dukas se s nimi prozatím neodvážil střetnout v otevřeném boji. Nedošlo k němu ani později. V 11. - 12. století totiž přinesly panovníkovi zprávu, prý jedna část Uzů se stáhla nazpátek za severní líni Dunaje do pontských stepí. Spolu s ostatními kočovnými skupinami byla organizována do pohraničních strážních oddílů zvaných „Černé klobouky“, ( „Karakalpak“, „Чёрнии клобуки“), kteří bojovali jako pohraniční stráže v službě Kyjevského a Perejaslavského knížectví. S těma, který zůstaly, skoncovaly Bulhaři a Pečeněhové. Podle Michaelose Attaliatese, tak jako předtím v ruských stepích, velkou roli při zdecimování Uzů sehrála studená zima, nakažlivé nemoci a hladomor. Tato poslední rána jim způsobila největší ztráty na životech. Za její oběť padly i ti, kteří se vracely za Dunaj, a jen málo z nich se před ní zachránilo. Takto zdecimovaný Uzové poté vešli do služeb Byzantského císaře, kde však rychle splynuly z okolními etniky. Totéž se stalo i s těmi co se přes Dunaj vrátili nazpátek, jež se dostali do služeb ruských knížat.\n\nPodle Matouše z Edessy, je pozoruhodné, že velké množství Uzů sloužících v Byzantské armádě zahynulo v bitvě u Malazgirtu (1071), kterou zvedli právě s jejich vlastníma soukmenovci seldžuckými Turky obrozujícími říši z opačné strany. Obě skupiny tedy střetl rozdílný osud, zatímco jedny se rozplynuli v různorodé mase etnik Byzantské říše, Uherska a Kyjevské Rusi, druhým štěstěna přála mnohem víc, ustavili vlastní říši, která se stala významným mocenským elementem v přední Asi a úhlavním nepřítelem Byzance.\n\nZ celé řady loupeživých vpádů do Uherska, se v 11. století na několika z nich, vedle Pečeněhů, zúčastnili právě Uzové. Domácí kroniky je sice konkrétně nevzpomínají, ale buď používají termíny Bessi, Bisseni tedy Pečeněhové nebo Cuni, což je termín který se původně v maďarštině vztahoval na všechny etnika tureckého původu. Předpoklad, že se na vícerých vpádech Pečeněhů podíleli taky Uzové, dovoluje právě původní široký významový rozsah tohoto druhého pojmu. Jde zejména o vpád do Sedmihradska z roku 1068 a porážku při vrchu Kerléš ( Kerlés Chiraleș) na západ od sedmihradského města Bistrița. Známá Ladislavská legenda (Kumánská), se váže právě k této události a nemůže být spájená s Kumány, kteří se v prostoru Evropy objevili až v polovině sedmdesátých let, nýbrž jenom s Pečeněhy nebo s Uzy.\n\nDalší vpád Uzů do Uherska se odehrál v souvislosti s úsilím krále Šalamouna o znovuzískání trůnu, který ztratil v souboji se svým bratrancem Ladislavem. Podle pramenů se se žádostí o ozbrojenou pomoc uchýlil ke \"„Kúnům“\", výsledkem čeho byl v roce 1085 jejich společný vpád do Uherska. Podle Byzantských pramenů se po porážce v roce 1087 toto Šalamounové \"„kúnské“\" vojsko obrátilo proti Byzanci, kde ho však postihl stejný osud. Tenhle důležitý údaj říká, kdo to vlastně tehdy se Šalamounem (Σολομών) do Uher vpadl: popři menším počtu Dáků (Δακες), čili Uhrů, zmiňuje Skýty (Σκύθαι), což bylo byzantské označení převážně Pečeněhů a Sauromaty, tedy Sarmáty (Σαυρμάται) jež byl byzantský název pro občasné pojmenování Uzů.\n\nPřítomnost tureckých Uzů se dotkla i zdejšího slovenského území, ačkoli ne v takové míře, jako tomu bylo v ostatních krajích východní Evropy, či už v jihoruských stepích nebo na Balkáně. Významněji do osudů Slovenska ale taky celé střední a jihovýchodní Evropy zasáhla expanze osmanských Turků pocházejících stejně jako Uzové z etnika Og-uz'ů.\n\nNa území bývalého Uherska nacházíme toponyma svědčící o přítomnosti Uzů, v podobě místních názvů a osobních jmen:\n\nKořeny jednoho z nejznámějších šarišských rodů - rodu Tekule, mají stejný etnický a sociální původ, který je nutno hledat v řadách místních pohraničních strážců. Tito pohraniční strážcové se zde usadily v průběhu 11. - 12. století. Podle svědectví listinných dokumentů tato rozvětvená rodina, prostřednictvím královských donací, v druhé polovině 13. století získala majetkové akvizice v Šariši. Už samotné jméno rodu, podle jeho zakladatele, je turecké a za stejné lze považovat taky další, které nosili jeho členové v 13. - 14. století (Ite, Itemer, Budun, Akuš).\n\n\n\n"}
{"id": "861126", "url": "https://cs.wikipedia.org/wiki?curid=861126", "title": "Seznam členů Senátu Parlamentu České republiky (2012–2014)", "text": "Seznam členů Senátu Parlamentu České republiky (2012–2014)\n\nToto je seznam členů Senátu Parlamentu České republiky v 9. dvouletém volebním období 2012–2014 zahájeném 20. října 2012 po skončených volbách do jedné třetiny horní komory.\n\nNa ustavující schůzi 21. listopadu 2012 složilo 27 zvolených senátorů slib, který přečetl nejmladší zvolený člen horní komory Tomio Okamura. Následovala volba vedení na funkční období 2012–2014.\n\n\nJiří Čunek nebyl na ustavující schůzi zvolen v žádném ze dvou kol (29 ze 77 v prvním, 31 ze 77 ve druhém /chybělo 8 hlasů/). Klub pro obnovu demokracie – KDU-ČSL a nezávislí to označil za porušení předchozí dohody a do vedení horní komory nominoval 5. prosince 2012 Miluši Horskou, která uspěla.\n\n\n"}
{"id": "861129", "url": "https://cs.wikipedia.org/wiki?curid=861129", "title": "Wolfgang Wesener", "text": "Wolfgang Wesener\n\nWolfgang Wesener (nar. 1960, Kolín nad Rýnem, Německo) je německý portrétní fotograf.\n\nVěnuje se portrétní fotografii. Zachytil tváře významných osobností, mezi nimiž byli například Andy Warhol, Grace Jonesová, Michael Schumacher, Dennis Oppenheim, Miuccii Pradaová, Susan Sontagová nebo Sergia Pinninfarin.\n\nWesener často fotografuje v ateliéru a vystačí si většinou pouze s jedním světlem, což sám zdůvodňuje:\n\n\n"}
{"id": "861134", "url": "https://cs.wikipedia.org/wiki?curid=861134", "title": "Sběratelský obor", "text": "Sběratelský obor\n\nSběratelský obor je vyhraněná oblast zájmů sběratelů. I tyto obory mají svá specifická označení podle druhu předmětů ve sbírce, tedy obor sběratelů poštovních známek se nazývá filatelie či u zápalkových nálepek filumenie. Sběratelských oborů je velmi mnoho, protože mnoho je i předmětů, které se dají sbírat, uskupovat do sbírek.\n\nJen v pražském Klubu sběratelů kuriozit je evidováno přes 200 netradičních sběratelských oborů. Sběratelé tzv. tradičních oborů jsou organizováni v řadě jiných klubů po celém světě, někdy se sdružují do celých svazů (nejznámější je filatelistický). Naproti tomu mnohé další obory jsou natolik specifické, že svou organizační základnu nemají. \n\n\nNejvětší sbírky v České republice v roce 2018: Krajánek František (226 137), Knopek Eda (186 444), Tolar Jaroslav (114 939), Blažek Rudolf ing. (83 239), Janouškovec Petr (79 613), Tománek Petr (58 071), Šimák Roman (54 700), Matějka Václav (29 105), Zelenka Vladimír ( 3 354), Fiala Jaromír (2 977)\n\nPořadí největších sbírek čepelkových obalů v České republice v roce 2017: Neubauer František (46 800), Šimeček Jan (20 300), Makovec Jan (16 578), Rolčík Jakub (8 700), Klenovec René (8 600), Skopal Jan (5 850), Němec Vladimír (5 600), Krákora Josef (5 550), Budiš Milan (5 504), Kunz Karel (5 000).\n\nV České republice se sběratelství čajových oborů věnuje kolem 150 sběratelů (r. 2018).\n\nNejúspěšnější sběratelé k 1.1.2018 v České republice: Jandová Jana (59 000), Šimůnková Lenka (51 500), Loužilová Katka (49 080), Nosálová Lucie (47 200), Švitorková Katka (46 000), Benešová Irena (45 200), Horák Václav (40 200), Vosková Stanislava (40 100), Lukášková Eva (39 658), Ulrich Jiří (38 537).\nNejvětší sbírky v České republice (r. 2018): p. Krámský (182 000), p. Mihál (135 000), p. Lněnička (100 000), p. Hrošek (65 000), p. Miklová (35 000), p. Osvald (28 000), p. Náhlíková (23 500), p. Pelant (21 000), p. Stabroth (20 000), p. Kumštar (13 200).\n\nnejvětší sbírka v České republice (r. 2018): p. Pešák 151 075 ks\n\nnejvětší sbírka v České republice (r. 2018): p. Pešák 99 420 ks\n\nV České republice se sběratelství kartičkových kalendáříků věnuje okolo 72 sběratelů (r. 2018) většinou ženy. Největší sbírky v České republice (r. 2018): Lubomír Zamazal (500 000), Zdena Smetanová (184 520), Lubomír Kouřim (122 000), Oldřich Zatloukal (105 000), Miloš Zelený (97 000), Věra Homolková (95 000), Klára Drlíková (93 820), Monika Petráková (90 000), Alena Zimmermannová (88 740), Vladimír Němec (78 000), Ivana Šťastná (76 000), Stanislav Kubík (70 000), Petra Zuzková (60 000), Dušan Bajza (55 000), Štěpán Kamil (52 000), Lenka Líkařová (50 000), Marie Šenková (46 000), Milena Ježková (40 000), Eva Máchová (40 000),Otto Ondr (39 500).\n\nV České republice sbírá Kinder kolem 28 osob (r. 2018). Pořadí největších sbírek: Svobodová T. (14 096), Klímová (11 900), Svobodová K. (9 000), Vávrová (5 000), Švehla (4 400), Hlavatá (3 910), Knobloch (3 500), Baru (3 000), Hron (3 000), Crhánová (2 000).\n\nV České republice se věnuje tomuto sběratelskému oboru kolem 66 sběratelů v roce 2018. Největší sbírky: Wokoun (12 256), Kodrle (7 956), Berger (7 105), Staněk (6 137), Popelka (5 500), Řehula (5 418), Kocourek (5 347), Tomíček (4 947), Sládek (4 300), Chrz (4075).\n\nNejvětší sbírky papírových ubrousků v České republice (r. 2018): Beranová Hana (63 950), Šedová Alena (45 570), Houdková Helena (45 000), Holubová Eva (30 000), Okáčová Helena (23 400), Jandová Jana (22 000), Vnoučková Helena (20 680), Milenovská Marie (9 000), Holubová Pavla (6 000), Česalová Hana (5 300), Švehla Bedřich (1 420), Urbanová Lenka (700), Tvrdková Marie (500), Peclinovská Jana (300).\n\nV České republice patří tento sběratelský obor mezi první tři největší (počty z roku 2018):\n\nHonzejk Václav (316 000), Langner Petr (281 000), Kožuch Oldřich (150 000), Engelthaler Ladislav (95 253), Klenovec René (95 000), Prokůpek Jaroslav (95 000)\n\nValenta Michal (39 000), Zmidloch Jan (27 793), Nahodil Petr (21 200)\n\nSteiner Vladimír (5 165), Zmidloch Jan (1 411), Novák Radim (1 200)\n\nŠtěrba Jaroslav (115 000), Švehla Bedřich (50 670), Linhart Vladimír (47 252), Ševčík Zdeněk (12 420), Cífka Vlastimil (11 500)\n\nDrvola Jiří (8 932), Štěrba Jaroslav (3 500), Kekrt Miroslav (1 200)\n\nKovář Petr (21 000), Cífka Vlastimil (15 000), Švehla Bedřich (14 600)\n\nCífka Vlastimil (3 400), Masař Ludvík (1 800)\n\nCífka Vlastimil (11 770), Rose Milan (5 100), Dušek Soběslav (3 638), Vach Jiří (2 974), Nahodil Petr (1 200)\n\nSteiner Vladimír (558), Menšík Vladimír (370), Kekrt Miroslav (30)\n\nMenšík Vladimír (2 219), Pazourek Vladimír (2 100), Dambrosca Rick (1 042)\n\nLinhart Vladimír (2 411), Steiner Vladimír (1 766), Vrábel Ondřej (660)\n\nZatloukal Oldřich (5 600), Cífka Vlastimil (4 260), Nahodil Petr (3 943)\n\nKopecký Milan (1 900), Ondráček Jaroslav (1 648), Douša Václav (1 310)\n\nLinhart Vladimír (2 000), Zmidloch Jan (1 768), Erzigoj Evžen (1 000)\n\nSlanina Petr (1 650), Cífka Vlastimil (1 137), Švehla Bedřich (615)\n\nPořadí největších sbírek pohlednic v České republice (r. 2018): Houšková Daniela (220 800 ks), Houdková Helena (147 000 ks), Přibáň Václav (145 540 ks), Švehla Bedřich ing. (138 000 ks), Beneš Petr (135 000 ks), Fiedler Pavel ing. (130 000 ks), Kopp Petr (122 000 ks), Kohout Jan (120 000 ks), Prášil Petr Mgr. (98 500 ks), Myšková Jarmila (95 460 ks).\n\nnejvětší sbírka (r. 2018): Fiedler Pavel ing. 130 000 ks\n\nnejvětší sbírka (r. 2018): Houšková Daniela 112 300 ks\n\nnejvětší sbírka (r. 2018): Maděra Tomáš 10 000 ks\n\nnejvětší sbírka (r. 2018): Houšková Daniela 37 700 ks\n\nnejvětší sbírka (r. 2018): Okáčová Helena 34 700 ks\n\nnejvětší sbírka (r. 2018): Braunštejnová V. 21 100 ks\n\n\n"}
{"id": "861136", "url": "https://cs.wikipedia.org/wiki?curid=861136", "title": "Sinus Concordiae", "text": "Sinus Concordiae\n\nSinus Concordiae (česky Záliv svornosti nebo Záliv souzvuku) je měsíční záliv, který se nachází na východní straně Mare Tranquillitatis (Moře klidu) na přivrácené straně Měsíce. Na sever od něj se rozkládá plocha zvaná Palus Somni (Bažina spánku), jižní hranici tvoří oblast nepravidelného terénu s rozrušeným kráterem da Vinci. Západně od zálivu v Moři klidu se táhne cca 210 km dlouhá brázda Rima Cauchy. Střední selenografické souřadnice zálivu jsou 11,0° S a 42,5° V.\n\n\n"}
{"id": "861139", "url": "https://cs.wikipedia.org/wiki?curid=861139", "title": "Love and Rockets", "text": "Love and Rockets\n\nLove and Rockets byla britská alternativní rocková skupina, založená v roce 1985 dřívějšími členy skupiny Bauhaus; zpěvákem a kytaristou Danielem Ashem, baskytaristou Davidem J a jeho bratrem, bubeníkem Kevinem Haskinsem. Skupina vydala celkem sedm studiových alb a v roce 1999 se rozpadla. V letech 2007-2009 byla obnovena, ale žádné nové album nevydala.\n\n"}
{"id": "861142", "url": "https://cs.wikipedia.org/wiki?curid=861142", "title": "Tygr kaspický", "text": "Tygr kaspický\n\nTygr kaspický (též tygr turanský nebo tygr perský; trinomickým jménem \"Panthera tigris virgata\") je vyhynulý poddruh tygra. Jednalo se o třetí největší poddruh této kočkovité šelmy. Žil v oblasti mezi Černým mořem a západní Čínou. Byl tak intenzivně loven lidmi, že nejpozději v 70. letech 20. století došlo k jeho vyhubení. Tygr kaspický již nežije ani v zajetí. V současnosti se uvažuje o jeho znovuvyšlechtění na základě DNA tygra ussurijského, který je jeho nejbližší příbuzný. Někteří vědci jsou dokonce toho názoru, že tygr kaspický a ussurijský jsou tentýž poddruh tygra.\n\nTygr kaspický byl třetím největším poddruhem tygra. Byl poněkud menší než tygr ussurijský a indický. Samci dosahovali délky 270–295 cm, samice obvykle mezi 240–260 cm. Hmotnost se pohybovala u samců v rozmezí 170–240 kg, u samic 85–135 kg. Délka lebky se u samců pohybovala okolo 31–37 cm, u samic obvykle 26–30 cm.\n\nSrst kaspického tygra měla jasnější barvu než u ostatních poddruhů. Pruhy byly užší. Zimní srst byla podstatně delší než letní (podobně jako u ussurijského tygra), na břiše a spodní části krku mohla vytvářet až jakousi hřívu.\n\nTygr kaspický žil ve střední a středozápadní Asii v pásu od východního pobřeží Černého moře po čínskou Tarimskou pánev. Byl rozšířen především v údolích řek, např. Atrek, Sumbar, Amudarja a Syrdarja, při jižním pobřeží Kaspického moře (proto \"tygr kaspický\"), v Malém Kavkazu, při pobřeží Aralského a Balchašského jezera a na jihozápadním okraji Altaje.\n\nTygr kaspický byl rozsáhle migrujícím lovcem. Jeho hlavní kořistí byla především divoká prasata a různé druhy jelenů. Příležitostně se dokázal zmocnit i mnoha jiných druhů kořisti, počínaje šakaly, přes divoké koně a sajgy a konče divokými druhy koz. Především v zimě tygři napadali i psy a jiná domácí zvířata.\nTygra kaspického začalo ubývat od druhé poloviny 19. století v souvislosti s ruskou kolonizací středoasijské oblasti. Šlo o poměrně rychlý proces. Tygři byli nemilosrdně loveni \"sportovními\" a vojenskými skupinami střelců. Ruská armáda byla rozsáhle využívána k likvidaci predátorů. Až do 1. světové války bylo zabíjeno okolo 100 tygrů ročně. Navíc došlo k značnému úbytku jeho přirozeného prostředí, jehož větší část byla využita na zakládání bavlníkových plantáží. Zároveň tygrům rychle ubyla i jejich nejoblíbenější kořist - divoká prasata a jeleni (lov, nemoci, ničení prostředí atd.).\n\nVýsledkem kombinace těchto faktorů bylo, že nejpozději začátkem 70. let 20. století byl poddruh oficiálně vyhuben, s tím že poslední kusy mohly na odlehlých místech přežívat až do 80. let. V jednotlivých zemích mizel postupně. V Iráku ho lidé vyhladili již v roce 1887, v oblasti Kavkazu v roce 1922, rovněž ve 20. letech 20. století je vyhuben v Tarimské pánvi. V Kazachstánu jsou poslední zprávy o divoce žijících zvířatech z roku 1948, v Turkmenistánu byl poslední tygr uloven roku 1954, v Íránu spatřili posledního jedince v roce 1958. V oblasti pohoří Ťan-šan mizejí poslední kusy v 60. letech 20. století. V údolí řeky Amudarji, poblíže Aralského jezera, existují poslední nepotvrzená pozorování z roku 1968. V údolí Pyzandh na pomezí Turkmenistánu, Uzbekistánu a Afghánistánu poslední jedinci přežívali zřejmě až do začátku 70. let. Poslední volně žijící kusy zřejmě zastřelili Turci v 70. nebo dokonce v 80. letech 20. století.\n\nV roce 1938 byla v Tádžikistánu utvořena přírodní rezervace Tigrovaja Balka. Nacházela se na dolním toku řeky Vachš u hranic s Afghánistánem. Poslední tygři byli v této rezervaci spatřeni v roce 1958. Od roku 1947 byl tygr chráněn zákonem na území celého SSSR. V Íránu byli tygři chráněni od roku 1957, za zastřelení hrozila značná pokuta. Žádné z těchto opatření ale tuto šelmu nezachránilo.\n\nPoté, co nejnovější výzkumy zjistily, že tygr ussurijský je velmi blízce spřízněn s tygrem kaspickým, začaly diskuze o možnosti jejich návratu. Předpokládá se, že tygr kaspický byl dokonce jen regionální formou tygra ussurijského, k oddělení jejich populace došlo teprve před asi 100 lety. Plánuje se vysadit populaci zhruba 100 kusů tygra ussurijského v deltě Amudarji na území o velikosti asi 5000 km². Problémem je, že takovéto území dosud není k dispozici a navíc není k dispozici ani takový počet zvířat na vysazení.\n\n\n"}
{"id": "861143", "url": "https://cs.wikipedia.org/wiki?curid=861143", "title": "The Rapture (album)", "text": "The Rapture (album)\n\nThe Rapture je jedenácté a poslední studiové album britské alternativní rockové skupiny Siouxsie and the Banshees. Jeho nahrávání probíhalo v letech 1993-1994 a o produkci se staral John Cale a skupina sama. Album pak vyšlo v lednu 1995 u vydavatelství Polydor Records (UK) a Geffen Records (US).\n\nSkupina původně začala album nahrávat sama a strávila tak rok bez většího úspěchu. Zpěvačka Siouxsie Sioux později přišla s nápadem kontaktovat Calea. Baskytarista Steven Severin později řekl, že byl s výsledkem sice spokojený, ale lepší by bylo, kdyby album nahrávali od začátku s Calem.\n\n"}
{"id": "861147", "url": "https://cs.wikipedia.org/wiki?curid=861147", "title": "Ósumi (souostroví)", "text": "Ósumi (souostroví)\n\nSouostroví Ósumi ( [Ósumi-šotó]) je skupina ostrovů na hranici mezi Východočínským mořem a Filipínským mořem, která je v rámci prefektury Kagošima součástí Japonska.\n\nSouostroví tvoří nejsevernější část souostroví Rjúkjú a od Kjúšú je vzdáleno asi 60 km. Ostrovy jsou vulkanického původu a je zde několik činných sopek. Nejvyšším bodem je \"Mijanouradake\" na Jakušimě s výškou 1 935 m.\n\nJaponská geografie řadí Ósumi spolu se souostrovími Amami a Tokara do souostroví Sacunan.\nFlóra je na ostrovech subtropická. Téměř neporušená se zachovala na Jakušimě, a proto byla zapsána do seznamu světového dědictví UNESCO. Fauna není na ostrovech nijak výjimečná; přes některé introdukované druhy je nejvíce zachována na Jakešimě.\n\nKlima na ostrovech je oceánické, subtropické. Průměrná roční teplota vzduchu je 19 °C.\nObdobí tajfunů nastává koncem léta a na podzim.\n\nVětšina obyvatel (asi 33 tis.) žije na ostrově Tanegašimě a z nich zhruba polovina ve městě Nišinoomote.\n\nSouostroví Ósumi je součástí prefektury Kagošima a spadá pod tři okresy:\nPřehled ostrovů dává následující tabulka.\nHlavním zdrojem obživy na ostrovech býval rybolov a zemědělství, které si dodnes udrželo svůj význam v místní ekonomice. V současnosti se pěstuje především rýže (ve dvou sklizních), sladké brambory, banány, tabák, mandarinky, hrách; na menších ostrovech prosperuje dobytkářství. Od 70. let 20. století nabývá význam má domácí turistika, která je navázána na zdejší přírodu a kosmodrom.\n\nPřestože se v minulosti na Tanegašimě těžila železná ruda, nejsou tyto zdroje pro nerentabilitu využívány. Ze stejného důvodu se netěží ani zdejší ropa, jejíž výskyt byl prokázán. Z průmyslu je významné zpracování mořských ryb a krevet. V r. 1968 bylo zde uvedeno do provozu kosmické centrum Tanegašima, které má pro tento ostrov mimořádný hospodářský význam.\n\nOstrovy jsou propojeny trajekty. Na ostrovech Tanegašima a Jakušima jsou letiště místního významu.\n\nNa Tanegašimě jsou známky lidské přítomnosti, doložené vykopávkami \"Jokomine\" poblíž města Minamitane, které se datují do doby před 30 tisíci let. Jedná se o jeden z mála menších ostrovů, které lidstvo osídlilo v paleolitu. Byly zde nalezeny podobné mikrolity jako na jižním cípu Kjúšú. Stejnou vazbu vykazují i nálezy keramiky z období Džómon. Další nálezy se vážou k období Jajoi, které se zde vyznačuje nálezy výrobků z barevných schránek měkkýšů, které se používaly jako platidlo. K tomuto období patří vykopávky \"Hirota\".\n\nPrvní zmínka o Jakušimě je v čínské kronice o dynastii Suej, kde je popsána jako \"země zlého barbara\". Podle záznamů v kronice \"Šoku Nihongi\" jsou k r. 702 Tanegašima s Jakušimou uvedeny jako součást provincie Tane, a proto se usuzuje, že ostrovy byly pod japonskou kontrolou již v 8. století. V r. 753 se na Jakušimě zastavil během své cesty čínský mnich Ťian-čen. V r. 824 byla provincie Tane zrušena o ostrovy se staly součástí provincie Ósumi.\n\nV r. 1185 se na ostrovech usídlili příslušníci \"klanu Taira\", kteří byli posláni do vyhnanství z Kjóta. Přinesli s sebou znalosti zpracování železa, jehož ložiska se nacházejí na Tanegašimě, a rozvinuli zde výrobu ocelových zbraní. Počátkem 13. století na ostrovech vzniklo \"panství Tanegašima\", které se později, v období Sengoku stalo vazalem \"panství Sacuma\". V r. 1543 sem na čínské džunce připluli portugalští mořeplavci, kteří místnímu pánu \"Tokitakovi Tanegašimovi\" prodali dvě arkebuzy. Podle nich nechal svými zbrojíři zdokonalit primitivní střelné zbraně dosud užívané v Japonsku přidáním doutnákového zámku. Modernizované zbraně se velmi rychle uplatnily, přesto jejich použití neodvrátilo ztrátu Jakešimy, která se v r. 1595 dostala pod přímou kontrolu klanu Šimazu, tehdy vládnoucího v panství Sacuma.\n\nPřes izolaci Japonska, zavedenou v období Edo, přistál v r. 1708 na Jakušimě italský jezuitský misionář Giovanni Battista Sidotti, ale byl záhy deportován do Eda. V období Meidži byla mimo jiné zestátněna většina lesů, což vedlo k dlouhodobému sporu mezi vládou a obyvateli Jakušimy.\n\nV průběhu dějin se na ostrovech podepsala zdejší vulkanická činnost. Nejhorší následky mezi novějšími katastrofami měla erupce na ostrově Kučinoerabu 4. prosince 1933, která způsobila 8 úmrtí a 26 zranění.\n\n"}
{"id": "861152", "url": "https://cs.wikipedia.org/wiki?curid=861152", "title": "Vetëvendosje!", "text": "Vetëvendosje!\n\nVetëvendosje! (v češtině doslova sebeurčení!) je kosovskoalbánská politická strana a hnutí. Staví se velmi kriticky k účasti mezinárodních institucí, které zajišťují současný status Kosova (OSN, EUa další) Evropskou misi EULEX považuje např. za koloniální správu Kosova. Hnutí vzniklo v roce 2004 na protest proti Rezoluce Rady bezpečnosti OSN č. 1244. Přestože přivítalo vznik nezávislého kosovského státu v únoru 2008, stále odmítá pokračující vyjednávání mezi kosovskou vládou a Srbskem. Sloganem hnutí se stalo heslo \"Jo Negociata - Vetëvendosje!\" (Nevyjednávat – Sebeurčení!). Politicky se neorientuje ani na levou, ani na pravou stranu. Jeho dlouholetým předsedou je Albin Kurti.\n\n"}
{"id": "861160", "url": "https://cs.wikipedia.org/wiki?curid=861160", "title": "John Giorno", "text": "John Giorno\n\nJohn Giorno (4. prosince 1936 New York City, New York, USA – 11. října 2019) byl americký básník a hudebník. V roce 1958 vystudoval Columbia University. V roce 1963 byl hlavním útvarem ve filmu \"Sleep\" Andyho Warhola. Jako hudebník se podílel například na albu \"Like a Girl I Want You to Keep Coming\" z roku 1989. Rovněž vydal společné album s Glennem Branca s názvem \"Who You Staring At?\".\n\nV roce 2011 hrál v jedné z dvou verzí viodeklipu ke skladbě „We All Go Back to Where We Belong“ skupiny R.E.M.\n"}
{"id": "861161", "url": "https://cs.wikipedia.org/wiki?curid=861161", "title": "Separátní mír", "text": "Separátní mír\n\nSeparátní mír (lat. \"separatum\" – oddělený, samostatný) je sjednání míru pouze mezi některými účastníky války, například bez ohledu na spojence. Po uzavření separátního míru následuje dohoda, které je označována jako mírová smlouva.\n\nNapříklad během první světové války se po smrti císaře Františka Josefa I. a nástupu Karla I. na trůn pokoušelo Rakousko-Uhersko navzdory Německu marně uzavřít separátní mír se spojeneckými mocnostmi, naopak bolševické Rusko po revoluci takový mír uzavřelo, ačkoliv boje na západě ještě několik měsíců pokračovaly. Za druhé světové války v roce 1941 chtěl německý ministr a Hitlerův zástupce Rudolf Hess jednat o separátním míru s Velkou Británií.\n"}
{"id": "861168", "url": "https://cs.wikipedia.org/wiki?curid=861168", "title": "Domácí násilí", "text": "Domácí násilí\n\nDomácí násilí je násilí mezi sobě blízkými osobami, které žijí ve společné domácnosti. Jedná se o vztah, kdy jedna osoba (násilník) získává nad druhou osobou (obětí) moc, přičemž intenzita násilí se časem stupňuje. Podstatné je, že k němu dochází zásadně v soukromí a je tak těžké je zvenčí rozpoznat, pokud se jeho oběť sama nerozhodne je řešit s pomocí ostatních, ať už policie nebo některých z nestátních organizací, které se na pomoc obětem domácího násilí zaměřují.\n\nDomácí násilí může mít formu:\nVšechny formy násilí lze rozdělit na aktivní a pasivní (viz. pasivní agrese), přičemž aktivní je obecně čin vedoucí k cíli, pasivní je nečinnost vedoucí k cíli (mlčení, ignorování, neposkytnutí pomoci, neposkytnutí financí atd.)\n\nV tomto kontextu je použit termín „verbální“ násilí namísto \"psychický\". Termín \"psychické\" je zde používán pro psychické utrpení, což mají za důsledek v různé míře všechny formy násilí. Jedná se zde ale pouze o formální výměnu slova.\n\nCyklus domácího násilí se dá rozdělit na 4 fáze:\nV případě, že oběť svému násilnému partnerovi uvěří, že se to již nebude opakovat, dochází postupem času k přesunu ze čtvrté fáze do první fáze. Čím častěji se ale cyklus opakuje, tím silnější je brutalita útoků, a zároveň se fáze násilí rozšiřuje na úkor fáze pokání/líbánek.\n\nUvedený model je samozřejmě zjednodušující, není nutné procházet přesně těmito fázemi, jak je popsáno. Často se postupně přidávají i jiné formy násilí, jako sociální či ekonomické. Psychické týrání většinou postupně sílí, ve zmíněných fázích \"pokání a líbánek\" krátkodobě odezní, tyto fáze ale nemusí nastat vždy.\n\nTéměř zpravidla se v důsledku domácího násilí u oběti projeví tzv. syndrom týrané osoby. Projevy, které spadají pod tento syndrom, se dají rozdělit do několika kategorií:\n\nPodoby sebezničujících zvládacích strategií při dlouhodobě trvajícím týrání:\n\nDne 1. 1. 2007 nabyl v ČR účinnosti zákon č. 135/2006 Sb., kterým se změnily některé zákony v oblasti ochrany před domácím násilím. Tímto zákonem Česká republika postoupila z represe a kriminalizace domácího násilí k jeho prevenci. Zákon se zabývá třemi hlavními myšlenkami:\n\nPrioritou je včasná reakce, která zabrání opakování incidentů a zároveň i eskalaci násilí v konkrétním případě. Stát označuje za domácí násilí již jeho počáteční stádia, ve kterých se ještě nejedná o trestný čin. Policie České republiky radí, se pro případ dalšího útoku chránit a to například shromážděním důležitých telefonní čísel (např. přátelé, policie, intervenční centra), informováním rodiny, přátel či sousedů, kteří by v případě potřeby mohli pomoci (např. poskytnutí úkrytu), zajištěním možné únikové cesty (např. nenechat se zavřít v místnosti bez jakékoliv únikové cesty), domluvením se se sousedy na znamení, které vyšlete v případě ohrožení a vytvořením bezpečnostních zavazadel pro případ nenadálého odchodu z obydlí.\n\nPolicie ČR má povinnost chránit oběti domácího násilí, tzn., že policie má za úkol nejen vyšetřování trestného činu nebo přestupku, ale i ochranu ohrožené osoby. Zkoumají stupeň ohrožení oběti a podle vyhodnocení rizika přijímá adekvátní opatření.\n\nZákon č. 273/2008 Sb. o Policii České republiky, konkrétně v Hlavě VII. Vykázání (§ 44 – § 47) opravňuje policisty k vykázání násilné osoby. \"„Vykázání je postaveno v zákoně tak, že pokud lze na základě zajištěných skutečností, zejména s ohledem na předcházející útoky, důvodně předpokládat, že se osoba dopustí nebezpečného útoku proti životu, zdraví nebo svobodě nebo zvlášť závažného útoku proti lidské důstojnosti, je policista oprávněn vykázat tuto osobu z bytu či domu společně obývaného s útokem ohroženým jedincem, jakož i z bezprostředního okolí společného obydlí.“\" Nejde zde pouze o vyšetřování trestného činu či přestupku, ale hlavně o ochranu ohrožené osoby a zastavení dalšího domácího násilí. \"\"Policista je vždy povinen přijmout oznámení incidentu se znaky domácího násilí a zajistit provedení všech nezbytných úkonů.\"\" Policie ČR má konkrétní postupy při řešení domácího násilí. Nejdříve vyhodnotí přítomnost znaků domácího násilí tzn., opakovanost a stupňování. Zjišťuje informace od oznamovatele a prozkoumává informační systémy, zda už se v domácnosti něco takového neřešilo. Dále zkoumá aktuální situaci na místě (intenzitu útoku, jeho průběh, míru rizika dalšího útoku, posuzuje nebezpečnost násilné osoby a riziko eskalace). Dojde-li policista k závěru, že se jedná o domácí násilí, je nutné přijmout adekvátní opatření: vykázání; zajištění násilné osoby na dobu nejdéle 24 hodin od okamžiku omezení osobní svobody; umístění násilné osoby; která je pod vlivem alkoholu nebo návykové látky, do záchytné stanice; zadržení násilné osoby, která je podezřelá ze spáchání trestného činu; zajištění převozu ohrožené osoby do bezpečí (azylové domy, přátelé, příbuzní).\n\nZákon č. 135/2006 Sb. propojuje tři různé složky:\n\n"}
{"id": "861169", "url": "https://cs.wikipedia.org/wiki?curid=861169", "title": "Vladimír Cisár", "text": "Vladimír Cisár\n\nVladimír Cisár (* 10. listopadu 1955) je český regionální historik a politik, v letech 1996 až 2002 poslanec Poslanecké sněmovny PČR za ČSSD, v letech 2009 až 2019 člen Rady ČTK.\n\nVe volbách v roce 1996 byl zvolen do poslanecké sněmovny za ČSSD (volební obvod Jihomoravský kraj). Mandát obhájil ve volbách v roce 1998. Zasedal v letech 1996-1998 v petičním výboru a v období let 1996-2002 ve výboru pro vědu, vzdělání, kulturu, mládež a tělovýchovu.\n\nAngažuje se v komunální politice. V komunálních volbách roku 1994 byl zvolen do zastupitelstva města Bystřice nad Pernštejnem za ČSSD. Kandidoval i v komunálních volbách roku 1998, ale nebyl zvolen. Opětovně do tamního zastupitelstva pronikl v komunálních volbách roku 2002 a mandát obhájil v komunálních volbách roku 2006 a komunálních volbách roku 2010. Profesně se k roku 2002 uvádí jako historik a archeolog, k roku 2006 a 2010 jako ředitel městského muzea.\n\nV roce 2007 neuspěl při kandidatuře do Rady Ústavu pro studium totalitních režimů. V roce 2009 ovšem uspěl s kandidaturou do Rady ČTK, pozici zastával do května 2019.\n\n"}
{"id": "861170", "url": "https://cs.wikipedia.org/wiki?curid=861170", "title": "Sinus Medii", "text": "Sinus Medii\n\nSinus Medii (česky Záliv středu) je malé měsíční moře, které získalo jméno díky své poloze v průsečíku měsíčního rovníku a nultého poledníku. Viděno ze Země, tento záliv je situován ve středu přivrácené strany Měsíce a je tedy nejblíže Zemi. Z tohoto zálivu je Země vidět v zenitu, ačkoliv se její poloha může mírně měnit vlivem librace. Sinus Medii zabírá plochu cca 52 000 km².\n\nNa sever od zálivu Sinus Medii se rozkládá Mare Vaporum (Moře par) a západně Mare Insularum (Moře ostrovů). Východní část zálivu je protkána sítí brázd. Nejvýchodněji se táhne 220 km dlouhá Rima Ariadaeus, která pokračuje až k okraji Mare Tranquillitatis. Na severovýchodě se nachází brázda Rima Hyginus a poblíž kráteru Triesnecker leží soustava brázd Rimae Triesnecker. Severní hranice je tvořena pahorkatinou, které dominuje dvojice kráterů Pallas a Murchison. Více severovýchodněji se nachází kráter Ukert. Kráter Chladni leží poblíž Murchisonu.\n\nDalší vrchovina se nachází na jižní a jihovýchodní hranici, kde lze najít několik zatopených kráterů. Od západu jsou to postupně Flammarion, Oppolzer, Réaumur a Seeliger. Brázdy Rima Flammarion (80 km) a Rima Oppolzer (110 km) se táhnou poblíž kráterů, po kterých byly pojmenovány. Nedaleko leží kráter Rhaeticus.\n\nV západní části zálivu leží malé krátery Bruce a Blagg. Poblíž západního okraje jsou zatopené krátery Schröter a Sömmering (mezi nimi se táhne 40 km brázda Rima Schröter. Střední selenografické souřadnice zálivu jsou 1,6° S a 1,0° V.\n\nAnglický astronom William Gilbert byl prvním, kdo záliv pojmenoval Insula Medilunaria (Ostrov ve středu Měsíce). Dnešnímu názvu se více přiblížil nizozemský astronom Michael van Langren, který jej pojmenoval Sinus Medius ve své mapě z roku 1645. Johannes Hevelius užil název Mare Adriaticum (Jadranské moře) ve své mapě z roku 1647. Italský astronom Giovanni Battista Riccioli jej ve své mapě z roku 1651 nazval Sinus Aestuum (Záliv veder).\n\nAmerická sonda Surveyor 4 dopadla a sonda Surveyor 6 přistála v zálivu Sinus Medii západo-jihozápadně od kráteru Bruce.\n\n\n\n"}
{"id": "861171", "url": "https://cs.wikipedia.org/wiki?curid=861171", "title": "Sukcese (právo)", "text": "Sukcese (právo)\n\nSukcese je právní nástupnictví, při kterém určitý subjekt vstupuje do pozice subjektu jiného. Podle toho, zda jsou přebíraná práva či povinnosti omezena, nebo jde o všechna práva a povinnosti právního předchůdce, se rozlišuje mezi sukcesí singulární a univerzální. Pokud k tomu dojde v průběhu soudního řízení, soud posoudí, zda a s kým v řízení pokračovat.\n\nPři \"singulární sukcesi\" právní nástupce vstupuje jen do jednoho určitého práva či povinnosti, případně více, jež jsou však přesně vymezena. Dochází k tomu při převzetí závazku, tedy postoupení pohledávky (cese) či převzetí dluhu, případně též u dědického odkazu a u prodeje obchodního závodu (viz rozhodnutí NSS 4 As 72/2012-52).\n\n\"Univerzální sukcese\" naopak spočívá v převzetí všech práv a povinností právního předchůdce. Je tomu tak především v případě dědění, také ovšem při splynutí nebo sloučení právnických osob.\n"}
{"id": "861183", "url": "https://cs.wikipedia.org/wiki?curid=861183", "title": "Virgin Trains", "text": "Virgin Trains\n\nVirgin Trains byl provozovatel drážní dopravy ve Spojeném království, kde v letech 1997–2019 provozoval rychlíky na trati West Coast Main Line propojující Londýn, Birmingham, Manchester, Liverpool, Edinburgh a Glasgow. Jádrem jeho vozového parku je 56 souprav řady 390 (elektrické soupravy typu pendolino vyrobené firmou Alstom), kromě nich má zejména 20 dieselelektrických souprav řady 221.\n\nSpolečnost Virgin Trains je z 51 % majetkem Virgin Group a z 49 % majetkem Stagecoach Group.\n\n"}
{"id": "861184", "url": "https://cs.wikipedia.org/wiki?curid=861184", "title": "Adelaide United FC", "text": "Adelaide United FC\n\nAdelaide United FC je australský fotbalový klub, pochází z města Adelaide. Nachází se v Jižní Austrálii a je zároveň jediným zástupcem v A-League z tohoto státu. Patří mezi nejúspěšnější kluby v této lize. Své domácí zápasy hraje na Hindmarsh Stadium. Klub byl založen v roce 2003, aby nahradil tým Adelaide City v bývalé National Soccer League (NLS). Adelaide United zvítězilo v základní části během zahajovací sezóně 2005–2006 A-League s náskokem 7 bodů na ostatní mužstva, soutěž dokončilo na 3. místě. \"Reds\" byli ve finále v sezóně 2006–07 a 2008–09, ale nepodařilo se jim ani jednou zvítězit.\n\nSezóna 2009–10 byla pro klub katastrofou, špatná forma mužstva se podepsala na tom, že tým skončil na posledním místě základní části, což bylo vůbec poprvé od založení klubu. Od roku 2012, je Adelaide jediný klub z A-League, který se kvalifikoval celkem čtyřikrát do Ligy mistrů AFC a dokázal postoupit ze skupiny třikrát, což dělá z tohoto týmu jednoho z nejúspěšnějších australských fotbalových klubů v Asii. \nAdelaide United patří rekord pro největší vítězství v A-League a také nejvíce branek v jednom zápase. Adelaide porazilo North Queensland Fury 8–1 na Hindmarsh Stadium 21. ledna 2011 před 10 829 fanoušky. Poprvé se také podařilo dvěma hráči vstřelit hattrick v jediném zápase, hattrick vstřelil hráč Marcos Flores a Sergio van Dijk.\n\nV srpnu 2003 Adelaide City opustilo Národní fotbalovou ligu (NSL), odcházející Adelaide nemělo ligovou účast poprvé od založení soutěže v roce 1977. Reakcí na tuto událost byl založen klub Adelaide United v září 2003, tým byl složen během pár týdnů většinou ze zbytků hráčského kádru Adelaide City. 17. října 2003 Adelaide United vyhrálo svůj první ligový zápas, proti týmu Brisbane Strikers 1-0 před více než 16 000 diváky. Po strhující sezóně zahrnující sedmi zápasovou sérii bez porážky v listopadu a prosinci 2003, Adelaide United dosáhlo úvodního finále ligy, kde prohrálo s týmem Perth Glory. NSL skončila náhle během sezóny 2003–2004, řízena Australskou fotbalovou asociací, která zrušila ligu v přípravě na start profesionální Hyundai A-League. Nová liga začala o necelých 12 měsíců později 26. srpna 2005.\n\nAdelaide United bylo vyhlášeno jedním z osmi klubů, které soutěžily v historicky první sezóně A-League a je společně s Perth Glory a Newcastle Jets jedinými třemi kluby, které přežily z poslední sezóny Národní fotbalové ligy (NSL). United se začalo připravovat dříve než většina ostatních klubů a v únoru 2005 oznámilo jména hráčů ze dvou třetin celkem 20členného kádru.\nKlub se zaměřil na přivedení několika hráčů z Jižní Austrálie, kteří se narodili v Adelaide, například Angelo Costanzo, Travis Dodd a Lucas Pantelis, kteří dříve hráli za Adelaide City v NSL. Shengqing Qu byl přiveden v březnu 2005 z čínského klubu Shanghai Shenhua jako drahá posila (na základě rozhodnutí, dovolující každému klubu jednoho hráče, který je zaplacen nad rámec platového stropu).\n\nAurelio Vidmar oznámil své rozhodnutí jít do fotbalové penze dříve než A-League vůbec začala. Byl nahrazen před pátým kolem útočníkem Fernandem z Brazílie, bývalým \"hráčem roku\" ve staré NSL. Příchodem do Adelaide se sešel s bývalým trenérem Johnem Kosminou, který ho představil australským divákům u Brisbane Strikers.\nAdelaide United má vztahy s americkým klubem Miami FC, který je jeho sesterský klub a odehráli spolu řadu přátelských utkání, angažovali jejich hráče Diega. Tým rovněž angažoval brazilskou legendu Romária na 5 zápasů jako hostování během listopadu/prosince 2006.\nAdelaide United postoupilo do finále po penaltovém vítězství 4-3 (1-1 prodl.) nad Newcastle Jets. Adelaide United následně hrálo 18. února 2007 ve finále proti Melbourne Victory na stadionu Telstra Dome kde prohrálo 0-6, když mužstvo odehrálo většinu zápasu pouze v 10 hráčích, poté, co byl kapitán Ross Aloisi vyloučen po druhé žluté kartě. Po finále následoval kontroverzní rozhovor, Ross Aloisi byl zbaven kapitánské pásky Adelaide United, opustil klub a poté přestoupil do mužstva Wellingtonu Phoenix.\nVe funkci kapitána byl nahrazen 22. února 2007 Angelem Costanzou. Ve stejnou dobu bylo také oznámeno, že trenér John Kosmina bude propuštěn. Hodně se o tom spekulovalo, jestli Kosmina rezignuje na svou funkci ve čtvrtek po finále. Asistent hlavního trenéra Aurelio Vidmar byl jmenován dočasným hlavním trenérem. 22. října 2007 bývalý trenér Adelaide United John Kosmina převzal roli hlavního trenéra v týmu Sydney FC.\nSezóna 2006–07 také nabídla brazilského hráče Romária, který se ke klubu připojil na pěti zápasové hostování.\n\nPro tuto sezónu Adelaide posílilo o bývalého australského reprezentanta Paula Agostina, fotbalistu z Pobřeží slonoviny Jonase Salleyho a bývalého juniorského reprezentanta do 23 let Kristiana Sarkiese. Rovněž podepsali İsyana Erdogana z týmu Proston Lions. Jedním z úspěšných příběhů sezóny bylo angažování bývalého hráče z týmu Flamengo FC, Cássia, který přišel zdarma z brazilského klubu. Cássio, který přestoupil z klubu Santa Cruz FC ve kterém získal klubové ocenění ve své první sezóně. Shaun Ontong a Matthew Mullen z AIS byli také podepsáni aby doplnili defenzívu po odchodu Reese, Dommela a Gouldina.\nSezóna 2007–2008 byla pro Adelaide špatnou, spousta hráčů se během sezóny zranila. Zranění ukončila naděje na finále a zároveň se poprvé Adelaide nedostalo mezi dva nejlepší týmy v A-League.\n"}
{"id": "861186", "url": "https://cs.wikipedia.org/wiki?curid=861186", "title": "Kaduční řízení", "text": "Kaduční řízení\n\nKaduční řízení je proces, kterým dochází k vyloučení společníka ze společnosti s ručením omezeným nebo upisovatele z akciové společnosti, jestliže je v prodlení se splacením svého vkladu nebo své příplatkové povinnosti nebo, v případě akciové společnosti, se splácením emisního kursu akcií. Dříve byl upraven v § 113 a 177 obchodního zákoníku, od roku 2014 jej upravují ustanovení § 151 a 345 zákona o obchodních korporacích.\n\nKaždý společník společnosti s ručením omezeným je povinen splatit svůj vklad nejpozději do 5 let od vzniku společnosti, případně od převzetí závazku ke zvýšení dosavadního vkladu. Pokud tak neučiní, vzniká mu povinnost uhradit navíc ještě úrok z prodlení ve výši dvojnásobku sazby stanovené nařízením vlády č. 351/2013 Sb., ledaže společenská smlouva určuje tento úrok v jiné výši, a společnost jej pod pohrůžkou vyloučení vyzve, aby svým povinnostem dostál. Pokud ani tehdy svůj vklad včas neuhradí, může jej valná hromada ze společnosti vyloučit, přičemž jeho obchodní podíl přejde na společnost. Stejné důsledky má podle § 165 zákona o obchodních korporacích i neuhrazení příplatku mimo základní kapitál.\n"}
{"id": "861187", "url": "https://cs.wikipedia.org/wiki?curid=861187", "title": "Boletus", "text": "Boletus\n\nBoletus znamená v češtině hřib. V rámci mykologické nomenklatury nabývá dvou významů:\n"}
{"id": "861188", "url": "https://cs.wikipedia.org/wiki?curid=861188", "title": "Cerhovka", "text": "Cerhovka\n\nCerhovka je pravostranný přítok řeky Doubravy v okrese Havlíčkův Brod v Kraji Vysočina. Délka jejího toku činí 8,8 km. Plocha povodí měří 24,8 km².\n\nCerhovka pramení východně od Horního Studence v nadmořské výšce okolo 560 m. Na horním toku teče západním směrem, protéká Horním Studencem a Novým Studencem, pod nímž ji zprava posiluje potok přitékající od Hudče. Pod tímto soutokem Cerhovka protéká Podmoklany, pod nimiž se její tok obrací na severozápad. V tomto úseku potok protéká při severním okraji přírodní rezervace Mokřadlo a o něco níže po proudu napájí rybník, který se nazývá \"Lhotka\". Pod hrází rybníka přijímá zprava potok přitékájící od Sloupna. Dále proudí regulovaným korytem při severovýchodním okraji Bezděkova. Odtud směřuje tok potoka na západ k Libici nad Doubravou, jihovýchodně od níž se vlévá do řeky Doubravy na jejím 63,2 říčním kilometru v nadmořské výšce okolo 415 m.\n\nV okolí přírodní rezervace Mokřadlo je potok využíván jako chovný. Je zde nasazován plůdek pstruha potočního. V roce 1992 zde bylo vysazeno 600 kusů střevle potoční.\n"}
{"id": "861189", "url": "https://cs.wikipedia.org/wiki?curid=861189", "title": "Jiří Černota", "text": "Jiří Černota\n\nJiří Černota (* 25. dubna 1948) je bývalý český politik, v 90. letech 20. století poslanec Poslanecké sněmovny za ODS, později za Unii svobody.\n\nVe volbách v roce 1996 kandidoval do poslanecké sněmovny za ODS (volební obvod Severomoravský kraj). Nebyl ale zvolen. Do sněmovny nastoupil až dodatečně v prosinci 1997 jako náhradník poté, co kvůli aféře s financování ODS rezignoval na poslanecký mandát Libor Novák. Byl členem výboru pro veřejnou správu, regionální rozvoj a životní prostředí a rozpočtového výboru. Po nástupu do sněmovny zasedl do poslaneckého klubu ODS, ale krátce poté v lednu 1998 přešel do nově vzniklé Unie svobody.\n\nPodílel se pak na budování struktur Unie svobody v regionu. Krajským koordinátorem Unie svobody byla jeho asistentka Gabriela Dreslerová a sídlem kontaktního sekretariátu US Ostravě byla Černotova poslanecká kancelář. V primárkách Unie svobody pro sněmovní volby 1998 ovšem skončil v kraji až na nevolitelném 15. místě.\n\nAngažoval se v komunální politice. V roce 1996 se uvádí jako zástupce starosty městského obvodu Ostrava-Lhotka a předseda klubu ODS v zastupitelstvu města Ostravy. V komunálních volbách roku 1994 a komunálních volbách roku 1998 byl zvolen do zastupitelstva města Ostrava, v roce 1994 za ODS, roku 1998 za Unii svobody. Ve volbách roku 1998 byl neúspěšným kandidátem Unie svobody na post primátora Ostravy. Do tamního zastupitelstva pak kandidoval neúspěšně i v komunálních volbách roku 2002 a komunálních volbách roku 2006 za US-DEU. Profesně se uvádí jako projektant a vysokoškolský pedagog.\n\nV roce 1999 byl zvolen předsedou dozorčí rady podniku Severomoravská energetika.\n\nZávodně se od roku 1960 věnuje judu. V roce 2011 na Mistrovství České republiky v kategorii veteráni muži do 81 kg získal 1. místo.\n\n"}
{"id": "861191", "url": "https://cs.wikipedia.org/wiki?curid=861191", "title": "Maďarsko na Letních olympijských hrách 1968", "text": "Maďarsko na Letních olympijských hrách 1968\n\nMaďarsko na Letních olympijských hrách v roce 1968 reprezentovala výprava 167 sportovců (135 mužů a 32 žen) v 15 sportech.\n\n"}
{"id": "861193", "url": "https://cs.wikipedia.org/wiki?curid=861193", "title": "Klamavá reklama", "text": "Klamavá reklama\n\nKlamavá reklama je nekalosoutěžní jednání související s podnikáním nebo povoláním, které vyvolá nebo je schopné vyvolat klamnou představu o nabízených výrobcích či službách, a tím může ovlivnit hospodářské chování účastníků hospodářské soutěže. Upravena je v § 2977 občanského zákoníku.\n\nReklama může spočívat jak mluveném či psaném projevu, také vyobrazením, fotografií nebo standardně přes různá masmédia. Není přitom podstatné, zda jde o údaje pravdivé či nikoli, rozhodující je, zda vzhledem ke všem okolnostem mohou ostatní uvést v omyl. Klamavou reklamou nicméně není obvyklé reklamní přehánění, které průměrný spotřebitel snadno odhalí. \n"}
{"id": "861197", "url": "https://cs.wikipedia.org/wiki?curid=861197", "title": "Chladni (kráter)", "text": "Chladni (kráter)\n\nChladni je malý měsíční impaktní kráter nacházející se na přivrácené straně Měsíce poblíž nultého poledníku v Sinus Medii (Záliv středu). Má průměr 13,6 km, pojmenován je podle německého fyzika Ernsta Chladniho, který v roce 1794 jako první poukázal, že meteority jsou kosmického původu.\n\nSeverozápadně od něj leží dvojice rozrušených kráterů Murchison a Pallas, východně kráter Triesnecker.\n\n"}
{"id": "861198", "url": "https://cs.wikipedia.org/wiki?curid=861198", "title": "Srovnávací reklama", "text": "Srovnávací reklama\n\nSrovnávací reklama je jakákoli reklama, která přímo nebo nepřímo označuje jiného soutěžitele nebo jeho zboží či službu. Za určitých podmínek je přípustná, v opačném případě jde o nekalosoutěžní jednání. Upravena je v ustanovení § 2980 občanského zákoníku.\n\nPřípustná je jen tehdy, pokud:\n"}
{"id": "861200", "url": "https://cs.wikipedia.org/wiki?curid=861200", "title": "Zlehčování", "text": "Zlehčování\n\nZlehčování je nekalosoutěžní jednání, spočívající v rozšiřování takových údajů o poměrech, výkonech nebo výrobku jiného účastníka hospodářské soutěže, které jsou schopny mu přivodit újmu. Upraveno je v ustanovení § 2984 občanského zákoníku.\n\nJde především o šíření nepravdivých údajů, zlehčováním je ale i šíření pravdivých údajů, pokud jsou schopny újmu způsobit. Výslovně je však připuštěna tzv. \"oprávněná obrana\", kdy soutěžitel může zlehčovat poměry, výrobky nebo výkony jiného, jestliže tak činí pravdivými údaji a jestliže k tomu byl jeho jednáním donucen.\n\n"}
{"id": "861203", "url": "https://cs.wikipedia.org/wiki?curid=861203", "title": "Murchison (kráter)", "text": "Murchison (kráter)\n\nMurchison je měsíční kráter se značně porušeným okrajovým valem nacházející se na přivrácené straně Měsíce na okraji Sinus Medii (Záliv středu). Má průměr 58 km, pojmenován je podle skotského geologa Rodericka Murchisona. Leží poblíž rovníku, kráterem navíc prochází měsíční nultý poledník, tzn. pro pozorovatele z tohoto místa by se Země nacházela přesně v zenitu (příp. mírně vychýlená vlivem librace).\n\nZápadně od něj se jej okrajem dotýká další rozrušený Pallas. Jihovýchodně leží kráter Chladni a severovýchodně kráter Ukert.\n\n"}
{"id": "861206", "url": "https://cs.wikipedia.org/wiki?curid=861206", "title": "Akatizie", "text": "Akatizie\n\nAkatizie či akathizie, ze starořeckého καθίζειν – \"kathízein\" – \"sedět\", je syndrom projevující se nepříjemnými pocity vnitřního neklidu a neschopností chvíli posedět bez nutnosti se neustále pohybovat. Říká se jí též syndrom neklidných nohou. Často bývá způsobena vedlejším účinkem léků. Příčinou může být i Parkinsonova nemoc. Jedná se o druh hyperkineze.\n\nTento termín zavedl v roce 1901 český neurolog profesor Ladislav Haškovec.\n"}
{"id": "861211", "url": "https://cs.wikipedia.org/wiki?curid=861211", "title": "Pallas (kráter)", "text": "Pallas (kráter)\n\nPallas je měsíční kráter s narušeným okrajovým valem nacházející se na přivrácené straně Měsíce na okraji Sinus Medii (Záliv středu). Má průměr 50 km, pojmenován je podle německého zoologa a botanika Petera Simona Pallase.\n\nVýchodně od něj se jej okrajem dotýká další rozrušený Murchison. Severozápadně leží kráter Bode.\n"}
{"id": "861212", "url": "https://cs.wikipedia.org/wiki?curid=861212", "title": "Huw Lloyd-Langton", "text": "Huw Lloyd-Langton\n\nHuw Lloyd-Langton (6. února 1951 Londýn, Anglie − 6. prosince 2012) byl britský kytarista a zpěvák. V letech 1969–1971 a 1979–1988 byl členem skupiny Hawkwind. Rovněž působil ve skupinách Widowmaker (1975–1977), The Meads of Asphodel (2000–2007) a Lloyd-Langton Group. V roce 2012 hrál jako host na albu Hawkwind s názvem \"Onward\". Zemřel po dlouholetém boji s rakovinou.\n"}
{"id": "861213", "url": "https://cs.wikipedia.org/wiki?curid=861213", "title": "Emmanuel III. Delly", "text": "Emmanuel III. Delly\n\nMar Emanuel Karim III. Delly, také Emmanuel III. Delly (27. září 1927 Tel Keppe – 8. dubna 2014, San Diego) byl irácký katolický kněz, patriarcha Chaldejské katolické církve, kardinál.\nVystudoval teologii na Papežské univerzitě Urbanianum a kanonické právo na Papežské lateránské univerzitě. Kněžské svěcení přijal 21. prosince 1952. V roce 1960 se vrátil do Bagdádu a stal se sekretářem patriarchy.\nV prosinci 1962 byl jmenován biskupem, biskupské svěcení přijal 19. dubna 1963. Nejdříve jako expert, později jako biskup se účastnil Druhého vatikánského koncilu. V květnu 1967 se stal arcibiskupem Kaškaru, současně se stal sufragánem chaldejského patriarchy Babylonu.\nByl konzultorem komise pro revizi Kodexu kanonického práva východních církví a komise pro vztahy s islámem při Sekretariátu pro nevěřící (dnešní Papežské rady pro mezináboženský dialog). Na začátku prosince 2003, kdy už osm měsíců trvala válka v Iráku, svolal papež Jan Pavel II. synod biskupů Chaldejské katolické církve, který 3. prosince 2003 zvolil Emmanuela III. Delly patriarchou Babylonu. Ve stejný den papež tuto volbu potvrdil. O dva roky později, v prosinci 2005, předsedal mimořádnému synodu biskupů Chaldejské katolické církve, který se konal v Římě a věnoval se budoucnosti křesťanů v Iráku. \nDne 17. října 2007 byla oznámena jeho kardinálská nominace, kardinálské insignie mu předal papež Benedikt XVI. při konzistoři 24. listopadu téhož roku. Na stolec patriarchy rezignoval 19. prosince 2012, z důvodu vysokého věku; bylo mu více než 85 let. Zemřel 8. dubna 2014 v San Diegu ve věku 86 let.\n\n\n"}
{"id": "861215", "url": "https://cs.wikipedia.org/wiki?curid=861215", "title": "Roman Češka", "text": "Roman Češka\n\nRoman Češka (* 29. ledna 1964 Plzeň) je bývalý český politik, v 90. letech 20. století předseda výkonného výboru Fondu národního majetku a poslanec Poslanecké sněmovny za ODA.\n\nVystudoval gymnázium v Plzni a pak Vysokou školu ekonomickou v Praze. Následně\nještě po dva roky studoval obor psychologie a pedagogika na Univerzitě Karlově, ale po sametové revoluci už tuto druhou školu nedokončil. Pracoval v Ekonomickém ústavu Československé akademie věd. Roku 1990 nastoupil na nově zřízené ministerstvo privatizace jako poradce ministra Tomáše Ježka. Po volbách v roce 1992 se stal náměstkem ministra privatizace. V červnu 1994 vystřídal Tomáše Ježka po jeho odvolání na postu předsedy výkonného výboru Fondu národního majetku, kde působil do roku 1998.\n\nVe volbách v roce 1996 byl zvolen do poslanecké sněmovny za ODA (volební obvod Jihočeský kraj). Byl členem hospodářského výboru sněmovny. Na poslanecký mandát rezignoval v listopadu 1997. Důvodem rezignace byl souběh poslanecké funkce a postu v čele FNM. Ve sněmovně ho nahradil Miroslav Leština.\n\nV roce 1997 se zapojil do debat okolo dalšího směřování ODA. V polovině února 1997 vyzval otevřeným dopisem celé vedení strany k demisi. V září 1997 pak oznámil, že na následující celostátní konferenci strany dá svou funkci s dispozici.\n\nV roce 1999 založil společně se svou manželkou a několika dalšími podnikateli konzultantskou firmu Value Added.\n\nK říjnu 2018 působí v funkci ekonoma Arcibiskupství pražského. Jak uvedl pro Radiožurnál, jeho úkolem je, aby katolická církev přežila současnou dobu, odluku od státu. Výše restitucí majetků církví podle něj není nadsazená, nejde ani o vymyšlené nebo přehnané číslo, naopak existuje několik problematických bodů, které jsou v neprospěch církví. \n\n"}
{"id": "861217", "url": "https://cs.wikipedia.org/wiki?curid=861217", "title": "Maďarsko na Letních olympijských hrách 1964", "text": "Maďarsko na Letních olympijských hrách 1964\n\nMaďarsko na Letních olympijských hrách v roce 1964 reprezentovala výprava 182 sportovců (150 mužů a 32 žen) v 17 sportech.\n\n"}
{"id": "861218", "url": "https://cs.wikipedia.org/wiki?curid=861218", "title": "Cal Tjader", "text": "Cal Tjader\n\nCal Tjader (16. července 1925 St. Louis, Missouri, USA − 5. května 1982 Manila, Filipíny) byl americký jazzový hudebník, hrající převážně na vibrafon, ale i na jiné nástroje, například na bicí, tympány, bonga nebo konga, ale i klavír. V roce 1980 za své album \"La Onda Va Bien\" získal cenu Grammy. V letech 1943-1946 působil v Armádě Spojených států amerických.\n"}
{"id": "861220", "url": "https://cs.wikipedia.org/wiki?curid=861220", "title": "Hermannova smrt", "text": "Hermannova smrt\n\nHermannova smrt (někdy se objevuje i pojmenování Herrmannova) je označení pomníčku v Jizerských horách, který je umístěn v řídkém smrkovém lese na východním úpatí balvany posetého vrchu poblíž chaty Hubertka, východně od obce Lázně Libverda. Ve vzdálenosti asi 50 metrů od místa je vedena turistická trasa spojující Hubertku s Bílým Potokem. Na pomníku je vytesán nápis\n\nPomník byl postaven na památku řezníka Heinricha Hermanna z blízké obce Lázně Libverda, který zde byl (snad nešťastnou náhodou) ve věku 46 let smrtelně postřelen 9. listopadu 1905 (dle některých zdrojů již 1904) při lovu.\n"}
{"id": "861223", "url": "https://cs.wikipedia.org/wiki?curid=861223", "title": "Bode (kráter)", "text": "Bode (kráter)\n\nBode je malý měsíční kráter nacházející se na přivrácené straně Měsíce nedaleko Sinus Medii (Záliv středu). Má průměr 18,6 km, pojmenován je podle německého astronoma Johanna Elerta Bodeho.\n\nJihovýchodně od něj leží dvojice rozrušených kráterů Murchison a Pallas. Severozápadně se nachází soustava brázd Rimae Bode.\n"}
{"id": "861225", "url": "https://cs.wikipedia.org/wiki?curid=861225", "title": "Rostislav Čevela (politik)", "text": "Rostislav Čevela (politik)\n\nRostislav Čevela (* 2. března 1953 Přerov) je český státní úředník a politik, v 90. letech 20. století a počátkem 21. století poslanec Poslanecké sněmovny za ČSSD, pak náměstek ministryně zdravotnictví.\n\nPůsobil jako zubní laborant, internista a posudkový lékař. Vystudoval Lékařskou fakultu Univerzity Karlovy v Hradci Králové a Vysokou školu aplikovaného práva v Praze.\n\nV roce 1993 se uvádí jako okresní předseda ČSSD na Trutnovsku. Ve volbách v roce 1996 byl zvolen do poslanecké sněmovny za ČSSD (volební obvod Východočeský kraj). Mandát obhájil ve volbách v roce 1998. Zasedal ve výboru pro sociální politiku a zdravotnictví.\n\nV roce 1999 se jeho jméno objevilo mezi uvažovanými nástupci ministra zdravotnictví Ivana Davida. Funkci ale nakonec nezískal. Po odchodu ze sněmovny se v roce 2002 stal náměstkem ministryně zdravotnictví Marie Součkové. Z postu ho Součková odvolala v roce 2003 poté, co vydal kritizovaný pokyn nemocnicím v Praze nepřijímat do léčení pacienty ze Středočeského kraje.\n\nAngažoval se v komunální politice. V komunálních volbách roku 1994 a komunálních volbách roku 1998 byl zvolen do zastupitelstva města Trutnov za ČSSD. Kandidoval i v komunálních volbách roku 2010, ale nebyl zvolen. Profesně se k roku 1998 uvádí jako místostarosta, k roku 2010 jako ředitel odboru posudkových služeb MPSV.\n\n"}
{"id": "861226", "url": "https://cs.wikipedia.org/wiki?curid=861226", "title": "Rostislav Čevela", "text": "Rostislav Čevela\n\nJméno a příjmení Rostislav Čevela má více nositelů:\n\n"}
{"id": "861229", "url": "https://cs.wikipedia.org/wiki?curid=861229", "title": "Tuhnice", "text": "Tuhnice\n\nTuhnice (dříve \"Donice\") je městská čtvrť Karlových Varů na pravém břehu Ohře.\n\n\"Tuhnice\" je také název katastrálního území o rozloze 1,35 ha. \nV katastrálním území Tuhnice leží čtyři základní sídelní jednotky Karlových Varů:\n\nNejstarší archeologické nálezy z Tuhnic pocházejí z doby bronzové. Roku 1883 byly při hromadném nálezu objeveny bronzové předměty. Podle původního názvu osady Tonitz, později Donitz se předpokládá, že prvními obyvateli byli Slované.\n\nV 16. století byla vesnice lénem hradu Loket. Nejstarší z trojice listin, v nichž se vyskytuje název budoucích Tuhnic, je kupní smlouva z 12. prosince 1553, kdy město Karlovy Vary koupilo vesnici Tuhnice od Kryštofa z Gendorfu. Podle jiného dokumentu odkoupilo město Karlovy Vary roku 1493 dvě louky v Tuhnicích od \"Hanse Rubendunsta\". Třetí listinou z 11. dubna 1564 bylo povoleno vystavět v Tuhnicích městský hospodářský dvůr. Ve vsi existovala zřejmě v 15. století tvrz, zmíněná v kronice z roku 1582. Císař Rudolf II. změnil loketské lenní statky, včetně Tuhnic, na svobodné, dědičné statky. Ve farním archivu kostela svatého Urbana jsou Tuhnice zmíněny v 16. století. Tuhnice neměly vlastní hřbitov a pohřbívalo se na hřbitově u tohoto kostela. \nProtože Karlovy Vary byly za třicetileté války osvobozeny od povinnosti ubytovávat vojáky, odnášely to Tuhnice a další karlovarské periferie, které byly drancovány a pleněny. Rovněž za napoleonských válek prošlo Tuhnicemi mnoho vojsk. Tábořili zde vojáci ruských, pruských a rakouských armád. \nPřed získáním samostatnosti řídili Tuhnice karlovarští rychtáři. Roku 1794 byla zahájena výstavba Nových Tuhnic a vesnice se tak protáhla směrem k Doubí.\n\nVýstavba lázeňských objektů potřebovala stavební materiál, zejména cihly. Proto byla v Tuhnicích postavena už před rokem 1819 cihelna. Využívala jíly z lokality pod lesem. Vytěžený prostor byl později zavezen rašelinou, používanou k procedurám v lázních. \n\nTuhnice získaly samostatnost na základě zákona o obcích ze 17. března 1849. Koncem 19. století byla v meandru Ohře vybudována vodárna, elektrárna a plynárna. Roku 1898 byla uvedena do provozu železniční trať do Mariánských Lázní, která rozdělila Tuhnice na dvě části. Zároveň poskytla nová železnice zaměstnání pro mnoho lidí, kteří pracovali ve zdejším depu a výtopně. Vedle toho bylo v Tuhnicích sídlo i Karlovarské omnibusové společnosti, vlastnící velké autodílny a garáže.\n\nPo roce 1920 zažádaly Tuhnice o připojení ke Karlovým Varům. Karlovy Vary měly o připojení zájem kvůli volným stavebním parcelám v Tuhnicích. Karlovarští zastupitelé proto 11. června 1927 návrh schválili. Teprve po pěti měsících udělila zemská správa souhlas a 1. ledna 1928 byly Tuhnice definitivně připojeny ke Karlovým Varům. V Tuhnicích si začali stavět své rodinné domy významné karlovarské rodiny. Mezi nejhonosnější patří vila Nürburg, kterou vlastnila rodina Theodora Puppa, spolumajitele hotelu Pupp.\n\nV Tuhnicích byla většina obyvatel německé národnosti. Až do roku 1937 bylo soužití Čechů a Němců v Tuhnicích bezproblémové. Pak se vztahy obou národností prudce zhoršily, přibývalo konfliktů. V důsledku postoupení Sudet po Mnichovské dohodě museli Češi v říjnu 1938 odejít. Územní reorganizací 1. července 1939 připojením okolních obcí vznikly tzv. \"Velké Karlovy Vary\" s celkovým počtem 54 900 obyvatel.\n\nKoncem druhé světové války se Tuhnice změnily v trosky. Dne 19. dubna 1945 došlo k náletu na Karlovy Vary. Bylo nasazeno 87 amerických bombardérů B 17, které shodily 170 tun trhavých a 60 tun zápalných bomb. Jedním ze strategických cílů bylo lokomotivní depo s dílnami v Tuhnicích. Přesně dvě minuty po poledni začaly z výšky 5200 metrů padat první bomby a po sedmi minutách dopadly poslední. Výsledek znamenal pro Tuhnice pohromu. Depo a dílny, včetně lokomotiv, byly naprosto zničeny, v blízké plynárně zasáhly bomby jeden ze tří plynojemů. Zcela zničeno bylo 56 domů, mnoho dalších poškozeno.\nPo náletu zde zůstal kráter vedle kráteru. Tato část Tuhnic po stržení trosek zcela zmizela z mapy. Následné demolice zbytků domů se prováděly odstřelem. Místní Němci se museli až do odsunu podílet na odklízení trosek.\n\nPřipomínkou vybombardovaného železničního depa je mohutná vrba, která zde pravděpodobně rostla už okolo roku 1898, kdy se depo stavělo. K vrbě byla v roce 2018 umístěna informační tabule, která popisuje historii místa a osud stromu.\n\nZničena byla pseudogotická kaple Nanebevzetí Panny Marie, postavená v letech 1888–1891, v níž se každou neděli sloužily bohoslužby. Její trosky stály až do počátku 50. let 20. století, kdy byla kaple nakonec stržena.\nNa místě vybombardované části Tuhnic bylo postaveno sídliště zvané \"Krymská\". Koncem 50. let 20. století byl v Tuhnicích postaven stadion Závodu míru, v současnosti (2019) zdevastovaný. Nedaleko od stadionu byl v roce 2009 vybudován multifunkční komplex KV Arena (v roce 2018 přejmenovaný na Realistic arena), v roce 2012 přibyl objekt krytého bazénové centra.\nZ geomorfologického hlediska leží Tuhnice v geomorfologickém celku Sokolovská pánev, malá částečně zalesněná část území na jihu ve Slavkovském lese. Severním okrajem území protéká Ohře, na které byl při ohybu řeky vybudován Tuhnický jez.\nTuhnicemi prochází železniční trať Karlovy Vary – Mariánské Lázně. Nachází se zde zavěšený silniční most přes Ohři, spojující Tuhnice a Rybáře s napojením na průtah Karlovými Vary a návazně na dálnici D6. Další silniční most přes Ohři spojuje Tuhnice s Dvory.\n\n"}
{"id": "861231", "url": "https://cs.wikipedia.org/wiki?curid=861231", "title": "Hřib šumavský", "text": "Hřib šumavský\n\nHřib šumavský (\"Boletus gabretae\" ) je velmi vzácná houba z čeledi hřibovitých. Patří mezi barevné a modrající hřiby sekce \"Luridi\" rodu \"Boletus\". Předpokládá se, že je jedlý.\n\nHřib šumavský objevil a popsal český mykolog Albert Pilát. Dvě plodnice našel 22. srpna 1967 ve smrkovém lese u Horské Kvildy (Šumava) nad Hamerským potokem ve výšce kolem 1050 m n. m. Tento holotyp je dosud jediným doloženým sběrem na území České republiky. Později byl hřib šumavský v okolí Horské Kvildy nalezen ještě jednou - tento sběr však nebyl doložen.\n\nKlobouk dosahuje 50 - 60 milimetrů, nejprve polokulovitý, poté klenutý. Povrch je sírově až prvosenkově žlutý, na osvětlených místech se slabým hnědavým odstínem.\n\nRourky i póry jsou prvosenkově žluté.\n\nTřeň dosahuje délky 60 - 100 milimetrů, šířky 25 - 40 milimetrů, je hlízovitě břichatý až kyjovitý, ztloustlý, nikdy válcovitý. Na bázi u mladých plodnic kořenovitě ztenčený, u starších zaoblený. Povrch kryje síťka, která je ve spodní části výraznější, v horní velmi jemná, patrná pod lupou.\n\nDužnina má sytě žluté zbarvení, na řezu se rychle zelenomodře zbarvuje. Chuť má nenápadnou, vůni slabou, příjemnou.\n\nVýtrusy jsou podlouhle elipsovité, hladké, medově žlutohnědé. Dosahují 12 – 15 × 5,5 – 6 μm.\n\nJde o mimořádně vzácný druh, který je v rámci České republiky znám z jediného stanoviště. Je zařazen v Červeném seznamu hub České republiky jako druh zřejmě vyhynulý (?EX).\n\n\nHřib Šumavský má prakticky totožné znaky jako xanthoidní forma koloděje – hřib koloděj prvosenkový. Od toho se odlišuje výskytem na jiném stanovišti.\n\n"}
{"id": "861233", "url": "https://cs.wikipedia.org/wiki?curid=861233", "title": "Bruce (kráter)", "text": "Bruce (kráter)\n\nBruce je malý měsíční impaktní kráter nacházející se na přivrácené straně Měsíce poblíž nultého poledníku v Sinus Medii (Záliv středu). Má průměr 13,6 km, pojmenován je podle americké patronky astronomie Catherine Wolfe Bruce. Z tohoto kráteru je Země vidět v zenitu, ačkoliv se její poloha může mírně měnit kvůli libraci.\n\nVýchodně od Bruce leží malý Blagg.\n\nAmerická sonda Surveyor 4 dopadla a sonda Surveyor 6 přistála v zálivu Sinus Medii západo-jihozápadně od kráteru Bruce.\n\n"}
{"id": "861235", "url": "https://cs.wikipedia.org/wiki?curid=861235", "title": "Triesnecker (kráter)", "text": "Triesnecker (kráter)\n\nTriesnecker je výrazný měsíční impaktní kráter s centrálními pahorky nacházející se na přivrácené straně Měsíce v Sinus Medii (Záliv středu). Má průměr 26 km, pojmenován je podle rakouského matematika a astronoma Franze de Paula Triesneckera.\n\nZápadně od kráteru Triesnecker leží malý kráter Chladni, východně se nachází soustava brázd Rimae Triesnecker.\n\nV okolí kráteru se nachází síť sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "861237", "url": "https://cs.wikipedia.org/wiki?curid=861237", "title": "Incidenční spor", "text": "Incidenční spor\n\nZa incidenční spor považuje právní teorie soudní spor, který je potřeba rozhodnout pro potřebu jiného řízení, které samo pro řešení sporů není způsobilé.\nS incidenčními spory ve smyslu této definice se lze setkat např. ve vykonávacím řízení, v řízení o pozůstalosti – o spor o dědické právo (§ 170 z.ř.s.) nebo v řízení o úschovách o nahrazení projevu vůle účastníka, jenž odepřel souhlas s vydáním předmětu úschovy (§ 299 z.ř.s.). \nInsolvenční zákon z roku 2006 zavedl vlastní legální definici incidenčních sporů jako „spory vyvolané insolvenčním řízením, o kterých tak stanoví tento zákon, projednávané v rámci insolvenčního řízení“. \nV současné právní praxi je pojem incidenční spor užíván téměř výhradně pro označení sporu v insolvenčním řízení. \n\nIncidenční spor v rámci insolvenčního řízení se zahajuje podáním návrhu, který má povahu žaloby, a rozhoduje v něm stejný insolvenční soud, který vede i dané insolvenční řízení. O věci samé se rozhoduje rozsudkem, schválení smíru je však usnesením. Podstatná část právní úpravy incidenčních sporů je obsažena v § 159–164 insolvenčního zákona, podpůrně se využívá občanský soudní řád.\n\nZa incidenční spory považuje insolvenční zákon spory:\n\n\nV exekučním řízení mohou vzniknout např. spory impugnační nebo opoziční. \"Impugnačními spory\" se rozumí spory o zastavení výkonu rozhodnutí (exekuce) dle ustanovení § 268 odst. 1 o.s.ř., zejména pak z důvodu uvedeného pod písm. h), tzn. že výkon rozhodnutí je nepřípustný, protože je tu jiný důvod, pro který rozhodnutí nelze vykonat. Jako \"spory opoziční\" se označují spory o zastavení výkonu rozhodnutí pro zánik práva (§ 268 odst. 1 písm. g) o.s.ř.).\n"}
{"id": "861239", "url": "https://cs.wikipedia.org/wiki?curid=861239", "title": "Milan Ekert", "text": "Milan Ekert\n\nMilan Ekert (* 2. března 1965 Plzeň) je bývalý český politik, v letech 1996 až 2006 poslanec Poslanecké sněmovny PČR za ČSSD. V letech 2014 až 2018 byl velvyslancem ČR v Bělorusku, od roku 2018 zastává stejnou funkci v Ázerbájdžánu.\n\nVystudoval vysokou školu zemědělskou a pak pracoval jako technik, agronom a projektant.\n\nVe volbách v roce 1996 byl zvolen do poslanecké sněmovny za ČSSD (volební obvod Západočeský kraj). Mandát obhájil ve volbách v roce 1998 a volbách v roce 2002. V letech 1996-1998 zasedal v zemědělském výboru, v letech 1998-2006 ve výboru pro evropskou integraci a v období let 1998-2002 navíc ve výboru rozpočtovém. V letech 2000-2003 působil jako místopředseda poslaneckého klubu ČSSD.\n\nV roce 2004 krátce, do voleb do Evropského parlamentu, zasedal jako kooptovaný poslanec EP, než se mandátu ujali řádně zvolení poslanci za Českou republiku. Ve volbách do EP v roce 2004 kandidoval za ČSSD, ale nebyl zvolen.\n\nAngažoval se v komunální politice. V komunálních volbách roku 1998 neúspěšně kandidoval do zastupitelstva města Klatovy za ČSSD. Zvolen byl v komunálních volbách roku 2002 a komunálních volbách roku 2006. Profesně se k roku 2006 uvádí jako tajemník náměstka ministra.\n\nV roce 2010 se Milan Ekert uvádí jako tiskový atašé českého velvyslanectví v Kyjevě. V letech 2014 až 2018 působil jako velvyslanec v Bělorusku. Od září 2018 působí jako mimořádný a zplnomocněný velvyslanec ČR v Ázerbájdžánu.\n\n"}
{"id": "861240", "url": "https://cs.wikipedia.org/wiki?curid=861240", "title": "Krásná hora (Benešovská pahorkatina)", "text": "Krásná hora (Benešovská pahorkatina)\n\nKrásná hora je vrch v Benešovské pahorkatině. Na hustě zalesněném vrcholu se nalézají rozvaliny lovecké chaty neznámého stáří.\n"}
{"id": "861241", "url": "https://cs.wikipedia.org/wiki?curid=861241", "title": "Tanglewilde-Thompson Place", "text": "Tanglewilde-Thompson Place\n\nTanglewilde-Thompson Place je obec v okrese Thurston v americkém státě Washington. Jedná se o předměstí města Lacey, v roce 2010 zde žilo 5 892 obyvatel. Obec obsluhuje střední škola River Ridge High School. 61 % obyvatelstva obce tvoří běloši, 8 % Asiaté a 6 % Afro-Američané. 15 % obyvatelstva bylo hispánského původu.\n"}
{"id": "861242", "url": "https://cs.wikipedia.org/wiki?curid=861242", "title": "Jistota (rozcestník)", "text": "Jistota (rozcestník)\n\nJistota je nepochybování o něčem. Konkrétně může jít o:\n\n\n\n\n"}
{"id": "861243", "url": "https://cs.wikipedia.org/wiki?curid=861243", "title": "Rimae Triesnecker", "text": "Rimae Triesnecker\n\nRimae Triesnecker je bohatá soustava měsíčních brázd nacházející se na přivrácené straně Měsíce v Sinus Medii (Záliv středu) poblíž kráteru Triesnecker, podle něhož získala své jméno. Je pozorovatelná i malými dalekohledy ze Země, od severu k jihu měří cca 200 km. Jsou to mělká údolí s plochými dny, jejich šířka se pohybuje v rozmezí 1–2 km.\n\nSeverovýchodně od soustavy se táhne brázda Rima Hyginus, jižně leží kráter Rhaeticus. Kráter Triesnecker se nachází západně od brázd.\n\n\n"}
{"id": "861244", "url": "https://cs.wikipedia.org/wiki?curid=861244", "title": "Kľak (Muráňská planina)", "text": "Kľak (Muráňská planina)\n\nKľak (1409 m n. m.) je nejvyšší hora Muráňské planiny. Nachází se v centrální části pohoří asi 9 km jižně od Heľpy a 7 km severozápadně od Muráně v okrese Revúca (Banskobystrický kraj, kousek od vrcholu probíhá hranice s okresem Brezno). Vrchol je pokrytý vzrostlým lesem a omezený výhled poskytují pouze malé louky na okraji vrcholové plošiny. Celý masív je součástí Národního parku Muráňská planina.\n\nNa vrchol hory nevede žádná turistická trasa, pouze po jihovýchodním úbočí prochází červeně značená Rudná magistrála.\n\n"}
{"id": "861246", "url": "https://cs.wikipedia.org/wiki?curid=861246", "title": "Jistota (zajištění závazků)", "text": "Jistota (zajištění závazků)\n\nJistota je v podstatě věc, kterou dlužník poskytne věřiteli jako záruku toho, že mu dluh skutečně splatí. Právně je jistota upravena v ustanoveních § 2012–2017 občanského zákoníku, které stanoví, jak by měl dlužník splnit svou povinnost splatit dluh a poskytnout zároveň věřiteli jistotu (kauci, zástavu) v jeho prospěch.\n\nJistotu lze poskytnout buď finanční zárukou nebo ručitelem, kdy se jedná o osobu, která ručí vhodným majetkem a může být žalována v tuzemsku. Smluvní strany se mohou domluvit i jinak, například když se třetí osoba zaváže, že dlužník svůj dluh splní, nebo dá-li někdo věřiteli \"majetkovou jistotu\" (dříve označována jako \"vadium\"). U majetkové jistoty se jedná o věc, která je předána věřiteli jako záruka (jistota), že dluh bude splněn. Pokud je dluh včas a řádně splněn, právo na majetek přechází zpět na dlužníka, nebo na osobu, která majetkovou jistotu poskytla. Jedná se tu o zajišťovací převod práva – převod práva na věřitele s rozvazovací podmínkou, když je dluh splacen.\n\nDle advokáta Roberta Němce poskytuje věřitelům vyšší stupeň právní jistoty určitý způsob zajištění, což dává předpoklad, že dlužník bude řádně splácet a své závazky vůči věřiteli splní včas.\n\nObčanský zákoník podle § 2012 občanského zákoníku určuje, jak odvrátit případné problémy od dlužníka i věřitele pomocí pravidel, která stanoví povinnost dát jistotu, formou zřízení zástavního práva.\n\nPokud dlužník nemůže zřídit zástavní právo, může využít možnosti ručitele. Jedná se o osobu, která má vhodný majetek a může být žalována v tuzemsku, může být tedy právně dostižitelná. Důležité je prokázat u ručitele jeho „vhodnost majetku“. Musí se zohlednit výše jeho dluhů, a jestli tato osoba navrhovaná jako ručitel bude schopná zajištěný dluh uhradit. Čistá hodnota dlužníkova majetku je vždy snížena o výši jeho dluhů.\n\nHodnota věci jako jistoty by neměla být vyšší, než kolik činí dvě třetiny obvyklé ceny. O hodnotě ceny jistoty pojednává § 2013 občanského zákoníku. Jedná se v tomto případě o tzv. kauci. Občanský zákoník stanoví, do jaké míry může určitá majetková hodnota sloužit jako kauce. Poskytnutá věc zajišťuje dluh jen do výše dvou třetin obvyklé ceny na místo ceny odhadní. Jako jistotu není nikdo povinen přijmout stavební pozemky a nemovité věci, sloužící k podnikatelským účelům.\n\nZa způsobilou jistotu lze považovat například stavební pozemek či nemovitou věc, cenné papíry i vklady v bankách, spořitelních a úvěrních družstvech. Způsobilá, nebo jinak řečená dostatečná jistota je upravena v § 2014 občanského zákoníku.\n\nStavební pozemek nebo nemovitá věc sloužící pro podnikání jsou dostatečnou jistotou pouze do poloviny obvyklé ceny. Právo stavby je jistotou do výše poloviny obvyklé ceny pouze tehdy, pokud bude úplata ujednaná jako stavební plat splacená nejdéle pět let před zánikem práva stavby.\n\nCenné papíry, které zajišťují bezpečný výnos, jsou dostatečnou jistotou do tří čtvrtin obvyklé ceny. Zde došlo v občanském zákoníku k zásadní změně. Až do roku 2014 byly podle § 557 občanského zákoníku z roku 1964 byly státní cenné papíry způsobilou jistotou „do celé své výše“.\n\nVklady v bankách, spořitelních a úvěrních družstvech jsou přijatelnou jistotou pouze do výše pojištění. Oproti § 557 občanského zákoníku z roku 1964 také došlo k zásadní změně, tehdy byly vklady v bankách a spořitelnách způsobilou jistotou „do celé své výše“.\n\nÚroky z peněžitého dluhu zajišťuje jistota nejvýše do výše zákonné úrokové sazby. Neplatí to však tehdy, když byl ten, kdo jistotu dává, před poskytnutím jistoty seznámen s tím, jaké úroky věřitel a dlužník ujednali. V tomto případě tedy záleží na tom, zda třetí osoba poskytující jistotu ví, co bylo mezi věřitelem a dlužníkem ohledně úroků dohodnuto. Občanský zákoník ukládá povinnost, aby osoba, která poskytuje jistotu, byla s dohodou týkající se úroků seznámena. Jistota zajišťuje úroky z peněžitého dluhu do výše zákonné sazby pouze tehdy, pokud osoba, která jistotu poskytla, nebyla seznámena s tím, jak se věřitel a dlužník na úrocích dohodli a zároveň se jedná o třetí osobu odlišnou od dlužníka. Pokud tato osoba s ujednáním o úrocích byla seznámena, nebo jistotu poskytl dlužník, jistota zahrnuje i úroky z peněžitého dluhu, na kterých se věřitel i dlužník domluvili. Osoba, poskytující jistotu, se může s ujednáním o úrocích seznámit jakýmkoliv způsobem. Forma seznámení se s tímto ujednáním není nijak předepsaná.\n\nPokud je jako jistota úročený dluh, jsou zajištěny i ty úroky, které dosud nebyly připsány. Úroky jsou podle § 513 občanského zákoníku součástí pohledávky. Jsou plněny především úroky, na nichž se obě strany (věřitel, dlužník) dohodly. Pokud nebyla výše úroků ujednána, dlužník je povinen platit úroky ve výši stanovené právním předpisem (§ 1802 občanského zákoníku). Jestliže úroky nestanoví ani právní předpis, dlužník je povinen platit úroky, které jsou obvyklé u úvěrů poskytovaných bankami v místě bydliště, nebo v místě jeho sídla. Důležitý je zde i § 1797 občanského zákoníku, jenž se týká lichvy. Úroky spojené s jistotou jsou uvedeny v § 2015 občanského zákoníku.\n\nZakládá-li se jistota různých věřitelů na různých právech k téže věci, uspokojí se v rozsahu těchto práv a v pořadí podle vzniku zajištění postupně. V první skupině jsou věřitelé zajištěni věcným právem zapsaným ve veřejném seznamu nebo rejstříku zástav a ve druhé skupině jsou věřitelé zajištěni věcným právem nezapsaným ve veřejném seznamu nebo v rejstříku zástav. Poté se ve třetí skupině uspokojí věřitelé, kteří jsou zajištěni závazkovým právem.\n\nToto pravidlo určuje vzájemné pořadí zajištěných věřitelů. Může se stát, že jedna osoba ručí za dluhy více dlužníků nebo k jedné a téže věci je zřízeno více zástavních práv. Jedna věc může sloužit k zajištění více různých pohledávek, zároveň může jít o pohledávky více různých věřitelů. Pro stejný dluh je možné zastavit více různých věcí, více dluhů může být zajištěno zástavním právem ke stejné věci.\n\n§ 981 občanského zákoníku stanoví že: „Je-li do veřejného seznamu zapsáno věcné právo k cizí věci, má přednost před věcným právem, které není z veřejného seznamu zjevné.“ Občanský zákoník v některých ustanoveních stanoví zvláštní pravidla zajišťovacích práv, jako může být například § 1398 občanského zákoníku – zadržovací právo. Obecná ustanovení § 2012–2017 občanského zákoníku o jistotě neupravují otázku smluvní úpravy pořadí. Pokud vznikne na jedné zástavě více zástavních práv, mohou si věřitelé jejich pořadí ujednat v písemné formě. Situacemi více věřitelů k téže věci se zabývá § 2016 občanského zákoníku.\n\nPokud jistota ztratí na ceně do takové míry, že je zajištění nedostatečné, může věřitel žádat od dlužníka, aby zajištění okamžitě doplnil. Jestliže tak dlužník neučiní, stane se splatnou ta část pohledávky, která není zajištěná. Majetková jistota může z nejrůznějších důvodů ztratit na ceně, například při živelní katastrofě. V tomto případě už nezajišťuje celý dluh, někdy dokonce jen jeho malou část. Věřitel má tedy právo žádat o doplnění zajištění. Jedná se tedy o povinnost dát věřiteli nebo v jeho prospěch kauci zřízením zástavního práva, nebo lze využít ručení. Dluh je možné přiměřeně zajistit i zajišťovacím převodem práva nebo dohodou o srážkách ze mzdy nebo z jiných příjmů.\n\nDále se § 2017 občanského zákoníku zaměřuje i na případy, kdy věřitel použije část jistoty k uspokojení části zajištěných dluhů. Hodnota zbývající jistoty pak však již nepostačuje k zajištění výše zbývajících zajištěných dluhů. Platí, že jejich limitem je insolvenční právo.\n\n\n"}
{"id": "861247", "url": "https://cs.wikipedia.org/wiki?curid=861247", "title": "Rima Hyginus", "text": "Rima Hyginus\n\nRima Hyginus je měsíční brázda nacházející se na přivrácené straně Měsíce v severní části Sinus Medii (Záliv středu), která protíná kráter Hyginus, podle něhož získala své jméno. Kráter Hyginus ji rozděluje na dva nestejně dlouhé úseky. Je to jeden z nejneobvyklejších měsíčních útvarů, toto mělké údolí široké cca 2-3 km a hluboké max. několik set metrů tvořené místy řadou malých kráterů se táhne od severozápadu k jihovýchodu. Měří cca 220 km. \n\nJihozápadně od brázdy Rima Hyginus se nachází soustava Rimae Triesnecker, jihovýchodně leží větší kráter Agrippa, východně od okraje brázdy malý kráter Silberschlag. Tímto směrem (východním) také pokračuje brázda Rima Ariadaeus.\n\n\n"}
{"id": "861251", "url": "https://cs.wikipedia.org/wiki?curid=861251", "title": "Lars Onsager", "text": "Lars Onsager\n\nLars Onsager (27. listopadu 1903 Kristiania, Norsko − 5. října 1976 Coral Gables, Florida, USA) byl norský fyzikální chemik. V roce 1925 vystudoval Norský technický institut a o tři roky později se přestěhoval do Spojených států amerických, kde pracoval na Johns Hopkins University. Vystudoval Yaleovu univerzitu. V roce 1958 získal Lorentzovu medaili a v roce 1968 Nobelovu cenu za chemii.\n"}
{"id": "861255", "url": "https://cs.wikipedia.org/wiki?curid=861255", "title": "Kolaudace", "text": "Kolaudace\n\nKolaudace je úřední postup, který musí proběhnout před tím, než začne být užívána určitá právě dokončená stavba. Téměř všechny dokončené stavby lze totiž začít užívat pouze buď na základě oznámení stavebnímu úřadu, nebo na základě jeho vyhovění žádosti o vydání tzv. \"kolaudačního souhlasu\". \n\nKolaudační souhlas pak platí pro ty stavby, jejíž vlastnosti nemůže uživatel ovlivnit, jako je např. nemocnice, škola, věznice nebo stavba dopravní infrastruktury. Také změny staveb, které byly prohlášeny kulturní památkou, vyžadují kolaudační souhlas. Kolaudaci provede stavební úřad formou závěrečné kontrolní prohlídky stavby (pokud je k žádosti připojen odborný posudek autorizovaného inspektora, lze od této prohlídky upustit), na jejímž základě vyhodnotí, zda existují závady bránící bezpečnému užívání stavby. V negativním případě vydá kolaudační souhlas, v pozitivním rozhodne o zákazu užívání stavby.\n"}
{"id": "861258", "url": "https://cs.wikipedia.org/wiki?curid=861258", "title": "Alex Thomas", "text": "Alex Thomas\n\nAlex Thomas (* 10. října 1977 Lutterworth) je anglický bubeník. V devadesátých letech působil ve skupině Groop Dogdrill. V letech 1997-1999 byl členem skupiny Bolt Thrower, s níž nahrál album \"Mercenary\" z roku 1998. Později spolupracoval s francouzskou elektronickou skupinou Air a hudebníkem Squarepusherem. V letech 2012 až 2013 byl členem doprovodné skupiny velšského hudebníka Johna Calea. Mimo ně spolupracoval s britskou písničkářkou Bat for Lashes, se kterou nahrál album \"Two Suns\" z roku 2009. Později působil v kapele zpěvačky Anny Calvi. Počínaje rokem 2016 je členem doommetalové kapely With the Dead, s níž následujícího roku nahrál její druhé album \"Love from With the Dead\". V roce 2003 rovněž vydal jedno vlastní album \"Two Rooms (Full of Insects)\" pod pseudonymem Earl Shilton.\n\n\n"}
{"id": "861259", "url": "https://cs.wikipedia.org/wiki?curid=861259", "title": "Edmund Casimir Szoka", "text": "Edmund Casimir Szoka\n\nEdmund Casimir kardinál Szoka (14. září 1927, Grand Rapids − 20. srpna 2014, Novi) byl americký římskokatolický kněz, arcibiskup Detroitu a předseda Papežské komise pro vatikánský stát, kardinál.\n\nPochází z rodiny polských emigrantů. Studoval v několika seminářích v USA a také na Papežské univerzitě Urbaniana v Římě (v letech 1957 až 1959). Kněžské svěcení přijal 5. června 1954. Působil jako kaplan a sekretář biskupa diecéze Saginaw, byl rovněž vojenským kaplanem na letecké základně. Po návratu z Říma se stal generálním vikářem a kancléřem diecéze Marquette.\nV červnu 1971 ho papež Pavel VI. jmenoval biskupem diecéze Gaylord, biskupské svěcení mu udělil kardinál John Dearden 20. července téhož roku. Dne 21. března 1981 přešel na arcibiskupský stolec arcidiecéze Detroit. V červnu 1988 ho papež Jan Pavel II. jmenoval kardinálem.\n\nOd ledna 1990 přešel do Vatikánu, stal se předsedou Prefektury ekonomických záležitostí Apoštolského stolce. V souvislosti s tímto jmenováním rezignoval na funkci arcibiskupa Detroitu. Jeho nástupcem se stal Adam Joseph Maida. Od října 1997 zastával funkci předsedy Papežské komise pro vatikánský stát. Byl zároveň předsedou tzv. governatorátu, tj. vlády městského státu Vatikán. Po dovršení kanonického věku ho v červnu 2006 vystřídal Giovanni Lajolo.\n\nZemřel 20. srpna 2014.\n\n"}
{"id": "861260", "url": "https://cs.wikipedia.org/wiki?curid=861260", "title": "Vtáčnik (hora)", "text": "Vtáčnik (hora)\n\nVtáčnik (1346 m n. m.) je výrazná skalnatá hora v hlavním hřebeni stejnojmenného pohoří. Nachází se asi 17 km jižně od Prievidze a 18 km východně od Partizánskeho na hranici Trenčínského a Banskobystrického kraje (okresy Prievidza a Žarnovica). Horu pokrývá smíšený les. Samotný vrchol je částečně odlesněný a umožňuje výhledy na Štiavnické, Kremnické a Strážovské vrchy, na Velkou a Malou Fatru a Žiarskou a Hornonitranskou kotlinu.\n\n\nVtáčnik je národní přírodní rezervace v oblasti Ponitří. Nachází se v katastrálním území obcí Lehota pod Vtáčnikom, Kľak a Kamenec pod Vtáčnikom v okrese Žarnovica a okrese Prievidza v Banskobystrickém kraji a Trenčínském kraji. Území bylo vyhlášeno v roce 1950 a naposledy novelizováno v roce 1993. Současná rozloha chráněného území je 245,62 ha. Předmětem ochrany jsou typické vrcholové společenstva bučin vystavené extrémním klimatickým poměrům. Podobné společenstva jsou i v jiných pohořích, kde však vznikly převážně odstraněním výše položených společenstev smrčin a kosodřevin.\n\n"}
{"id": "861262", "url": "https://cs.wikipedia.org/wiki?curid=861262", "title": "Rima Ariadaeus", "text": "Rima Ariadaeus\n\nRima Ariadaeus je měsíční brázda nacházející se na přivrácené straně Měsíce, která se táhne od severní části Sinus Medii (Záliv středu) k západnímu okraji Mare Tranquillitatis (Moře klidu). Podle blízkého kráteru Ariadaeus (leží na východním konci brázdy) získala své jméno. Je to de facto široké údolí (šířka 3-5 km) s plochým dnem, měří cca 220 km.\n\nZápadně od brázdy Rima Ariadaeus se nachází Rima Hyginus, se kterou je spojena úzkou brázdou. Jižně od brázdy Rima Ariadaeus leží celá řada kráterů, např. Silberschlag, Whewell, Cayley nebo de Morgan a jejich satelitní krátery.\n\n\n"}
{"id": "861265", "url": "https://cs.wikipedia.org/wiki?curid=861265", "title": "Rimae Boscovich", "text": "Rimae Boscovich\n\nRimae Boscovich je soustava měsíčních brázd nacházejících se v kráteru Boscovich s rozrušenými okrajovými valy na přivrácené straně Měsíce. Podle něj je síť brázd o délce cca 40 km pojmenována. Střední selenografické souřadnice jsou 9,9° S, 11,3° V.\n\n\n"}
{"id": "861266", "url": "https://cs.wikipedia.org/wiki?curid=861266", "title": "Koncentrace (procesní právo)", "text": "Koncentrace (procesní právo)\n\nKoncentrace v procesním právu označuje nutnost provést určité úkony do zákonem stanoveného časového okamžiku (koncentrovat je), jinak k nim už nebude brán zřetel. Uplatnění této \"koncentrační zásady\" lze nalézt především v civilním procesu. \n\nPlatí to např. u směnečného nebo šekového platebního rozkazu, kde je podle § 175 občanského soudního řádu potřeba do tří dnů od doručení podat námitky spolu s odůvodněním, proč je platební rozkaz odmítán. Později uplatněné důvody již soud zkoumat nebude.\n\nV klasickém nalézacím řízení je pak dle § 118b občanského soudního řádu potřeba uvést všechny skutečnosti rozhodné pro posouzení věci a označit všechny důkazy k jejich prokázání do skončení přípravného jednání, respektive do skončení prvního jednání ve věci. Později označené důkazy a uvedené skutečnosti už mohou být podkladem soudního rozhodnutí jen tehdy, jestliže např. nemohly být dříve nezaviněně realizovány. O tom však musí být účastník řízení vždy poučen.\n"}
{"id": "861271", "url": "https://cs.wikipedia.org/wiki?curid=861271", "title": "Židovský hřbitov v Kolíně", "text": "Židovský hřbitov v Kolíně\n\nŽidovský hřbitov v Kolíně může být:\n\n"}
{"id": "861272", "url": "https://cs.wikipedia.org/wiki?curid=861272", "title": "Seidensticker", "text": "Seidensticker\n\nSeidensticker je největší evropský výrobce košil se sídlem v německém Bielefeldu. Jedná se o rodinnou firmu. Bratranci Gerd Oliver a Frank Walter Seidensticker vedou společnost už ve třetí generaci.\n\nWalter Seidensticker založil tuto společnost v roce 1919 ve věku 23 let v německém Bielefeldu-Brackwede. S vypůjčenými 5000 zlatými markami Goldmark nastartoval v domě svých rodičů svou první produkci košil. Jako první začal Walter Seidensticker od roku 1924 využívat pro svou produkci výrobních pásů. Otevřel továrny v Bielefeldu a na jiných místech v Německu. Následovalo otevření dalších vlastních výroben v Evropě. Dnes vlastní síť výroben konfekce především na dálném východě. Firma Seidensticker vyváží své výrobky do 87 zemí světa.\n\nTato společnost se významně podílela na prodeji a oblíbenosti košil na německém trhu. V roce 1957 zavedl Seidensticker na německý trh svou vůbec první košili z lehce žehlivého materiálu „TOPLIN“. Ta se také stala jeho první značkovou košilí. 1959/61 byl poprvé zpracován materiál „Splendesto“, který byl nežehlivý. 1968 se rozvinuly nežehlivé materiály a přibyla značka „Diolen Star“, která měla jako symbol našitou černou růži. V letech 1989, 1999 a 2004 bylo dosaženo dalších zlepšení kvality bavlny v kolekci Splendesto. V roce 2010 vyrobila firma Seidensticker svou 800miliontou košili v historii svého trvání.\n\nZnačka výrobce košil Seidensticker se rozvinula na skupinu Seidensticker. K ní patří čtyři vlastní značky a sedm licencí, jako Camel active. Velkou část obratu tvoří prodej košil. Vedle toho vyrábí tato firma také dámské blůzy. V roce 2004 obdržela společnost za příkladné vedení značky od „Superbrands Deutschland“, což je německá pobočka organizace Organisation The Brand Council, titul „Superbrand“ v kategorii „móda/doplňky“. Výrobky Seidensticker lze zakoupit v Německu v obchodech HOS – Home of Shirt, anebo téměř ve všech outletových centrech v Evropě. V České republice jsou obchody Seidensticker v outletovém centru Freeport v Hatích, anebo ve Fashion Aréně v Praze. Firma je členem programu VFI, který garantuje, že všechny výrobky jsou produkovány za sociálně férových podmínek, to znamená, že dodržuje předpisy o pracovní době, zdravotním a sociálním pojištění. Podmínky při produkci košil např.ve Vietnamu kontrolují přímo pracovníci německé centrály, kteří jsou na místě. \n\n\n\n"}
{"id": "861273", "url": "https://cs.wikipedia.org/wiki?curid=861273", "title": "Zdeněk ze Šternberka a Zábřehu", "text": "Zdeněk ze Šternberka a Zábřehu\n\nZdeněk ze Šternberka a Zábřehu byl šlechtic, který pocházel z moravské větve rodu Šternberků. \n\nJeho otcem byl otcem byl Jaroslav ze Šternberka a Hoštejna. Zdeněk se poprvé uvádí v listinách krátce po smrti svého otce v roce 1360 spolu se svým bratrem Smilem. Rodový majetek nejprve bratři drželi spolu, ale roku 1373 došlo k rozdělení majetku. Zdeněk dostal Zábřeh, jeho bratr Hoštejn. Téhož roku pojistil Zdeněk své ženě Kateřině z Meissau věno na Dubicku. V roce 1378 Zdeněk zemřel. Zanechal po sobě syna Štěpána, který zemřel mlád a bezdětný v roce 1392, takže zábřežské panství připadlo jako odúmrť moravskému markraběti Joštovi, který je v roce 1397 postoupil Petrovi z Kravař a Plumlova \n\n"}
{"id": "861275", "url": "https://cs.wikipedia.org/wiki?curid=861275", "title": "Rima Flammarion", "text": "Rima Flammarion\n\nRima Flammarion je měsíční brázda nacházející se na přivrácené straně Měsíce poblíž rovníku a zasahující do severní části kráteru Flammarion, podle něhož získala své jméno. Měří cca 80 km. Střední selenografické souřadnice jsou 2,4° J, 4,7° Z. Severně od brázdy Rima Flammarion se nachází měsíční plocha zvaná Sinus Medii (Záliv středu).\n\n\n"}
{"id": "861277", "url": "https://cs.wikipedia.org/wiki?curid=861277", "title": "Kolace", "text": "Kolace\n\nKolace označuje započtení na dědický podíl. Účelem tohoto institutu je spravedlivé rozdělení hodnot, které dědici od zůstavitele získávají nebo již získali. Upraveno je v § 1662–1664 občanského zákoníku.\n\nPředmětem kolace je to, co dědic od zůstavitele za poslední tři roky před jeho smrtí bezplatně obdržel, tedy ty věci, které mu zůstavitel daroval (případně co mu bez ohledu na čas dal do života či uhradil-li jeho dluhy). Výjimkou jsou ale obvyklá darování, k těm se nepřihlíží, kolace se vztahuje jen na výjimečné dary typu nemovitých věcí. Započtení navíc není automatické, jak u dědění ze zákona, tak v případě závěti k němu dojde jen tehdy, pokud k tomu dal zůstavitel přímo v závěti nebo v podobné formě výslovný příkaz. I když to ale nepřikázal, může soud rozhodnout o započtení tehdy, pokud by byl nepominutelný dědic neodůvodněně znevýhodněn. „Odůvodněnost“ znevýhodnění se zkoumá v každém konkrétním případě zvlášť a je jen na úvaze soudu, zda k započtení jakožto kompenzaci nespravedlivého znevýhodnění nakonec přistoupí. Zpravidla by však měl vzít v potaz důvody obdarování, důsledky pro obdarovaného, okolnosti, které darování provázely, či míru zvýhodnění. Choval-li se např. nepominutelný dědic vůči zůstaviteli dlouhodobě v rozporu s dobrými mravy, mohl jej zůstavitel naopak znevýhodnit tím, že významnou část svého majetku ještě před smrtí daroval jinému, a kolace by v takovém případě nebyla opodstatněná.\n\nProvádí se tak, že se hodnota započítávaného daru přičte k čisté hodnotě dědictví, ze součtu se vypočtou jednotlivé hypotetické dědické podíly a u obdarovaného se z jeho podílu odečte hodnota daru. Pokud by hodnota započítávaného daru byla vyšší, než takto vypočtený podíl, nemusí sice do dědictví nic vracet, ale sám také nedědí.\n"}
{"id": "861278", "url": "https://cs.wikipedia.org/wiki?curid=861278", "title": "Kozí chrbát (Starohorské vrchy)", "text": "Kozí chrbát (Starohorské vrchy)\n\nKozí chrbát (1330 m n. m.) je nejvyšší hora Starohorských vrchů. Nachází se nad vsí Moštenica na hranici Banskobystrického a Žilinského kraje (okresy Banská Bystrica a Ružomberok) na území Národního parku Nízké Tatry. Hora je na západě oddělena sedlem Hadlanka od vrcholu Hadliarka (1211 m) a na východě pak Hiadeľským sedlem od masivu Prašivé (1652 m) v Nízkých Tatrách. Severní svahy spadají do boční větve Korytnické doliny k břehům Barborinského potoka, jižní svahy spadají k osadě \"Kyslá\" v Uhliarské dolině. Holý vrchol umožňuje výhled na Zvolenskou kotlinu a Horní Pohroní.\n\n\n"}
{"id": "861279", "url": "https://cs.wikipedia.org/wiki?curid=861279", "title": "Eni", "text": "Eni\n\nEni je nadnárodní ropná společnost se sídlem v Itálii. Patří mezi největší soukromé ropné společnosti na světě. Společnost podniká v 85 státech světa. Společnost se zabývá hlavně těžbou ropy a zemního plynu, ale také zpracováním a distribucí ropných produktů nebo výrobou elektrické energie.\n\nSpolečnost těžila v roce 2011 ropu a zemní plyn zejména na pevnině a v pobřežních vodách Egypta (14,9% produkce), Itálie (11,8%), Nigérie (10,1%), Norska (8,3%), Libye (7,1%), Konga (6,8%) a Kazachstánu (6,7%). V České republice působí hlavně prostřednictvím dceřiné společnosti Eni Česká republika,s.r.o., která zde provozuje více nez 100 čerpacích stanic pod značkou Agip. Eni také vlastí 32,4% podíl ve společnosti Česká rafinérská.\n\nSpolečnost vznikla v roce 1953 jako státní společnost Ente Nazionale Idrocarburi. V letech 1995 - 2001 byla společnost zprivatizována (od té doby již používá jako firmu pouze Eni). Akcie společnosti jsou obchodovány na Milánské burze a New York Stock Exchange. Největším akcionářem je k 31.12.2011 s 26,4% podílem italská polostátní banka Cassa Depositi e Prestiti, 9,6% drží samotná společnost Eni a 3,9% podíl pak italské ministerstvo financí.\n"}
{"id": "861280", "url": "https://cs.wikipedia.org/wiki?curid=861280", "title": "Rima Réaumur", "text": "Rima Réaumur\n\nRima Réaumur je měsíční brázda nacházející se na přivrácené straně Měsíce poblíž rovníku a táhnoucí se mezi kráterem Réaumur (z východu, podle něj získala své jméno) a malým kráterem Seeliger z jihozápadu. Měří cca 45 km. Střední selenografické souřadnice jsou 2,8° J, 2,5° V. Severozápadně od brázdy Rima Réaumur se nachází další brázda Rima Oppolzer a za ní měsíční plocha zvaná Sinus Medii (Záliv středu). Jihovýchodně leží rozsáhlý značně rozrušený kráter Hipparchus.\n\n\n"}
{"id": "861282", "url": "https://cs.wikipedia.org/wiki?curid=861282", "title": "Smil ze Šternberka a Zábřehu", "text": "Smil ze Šternberka a Zábřehu\n\nSmil ze Šternberka a Zábřehu byl šlechtic, který pocházel z moravské větve rodu Šternberků. \n\nJeho otcem byl Jaroslav ze Šternberka a Hoštejna. Smil se poprvé uvádí v listinách krátce po smrti svého otce v roce 1360 spolu se svým bratrem Zdeňkem. Rodový majetek nejprve bratři drželi spolu, ale roku 1373 došlo k jeho rozdělení. Smil dostal Hoštejn, jeho bratr Zábřeh. I přesto se Smil i nadále tituloval s přízviskem \"\"ze Zábřehu.\"\" \n\nSmil byl dobrodružné povahy a roku 1373 se vydal na válečnou výpravu s císařem Karlem do Braniborska. Po smrti svého bratra Zdeňka v roce 1378 dělal poručníka jeho nezletilému synovi Štěpánovi. V moravských markraběcích válkách se přidal na stranu Prokopa a na svém hradu Hoštejně udržoval početnou skupinu ozbrojenců. \n\nJeho vojenská dobrodružství ho patrně finančně vyčerpala a Smil postoupil své hoštejnské panství roku 1398 svým bratrancům z lukovské větve Zdeňkovi a Ješkovi ze Šternberka. Sám si zajistil alespoň bydlení na Hoštejně, kde 23. října 1398 sepsal svoji poslední vůli. Krátce nato zemřel bez potomků. \n\n\n"}
{"id": "861285", "url": "https://cs.wikipedia.org/wiki?curid=861285", "title": "Hrotnatka", "text": "Hrotnatka\n\nHrotnatka může být:\n"}
{"id": "861286", "url": "https://cs.wikipedia.org/wiki?curid=861286", "title": "Maďarsko na Letních olympijských hrách 1960", "text": "Maďarsko na Letních olympijských hrách 1960\n\nMaďarsko na Letních olympijských hrách v roce 1960 reprezentovala výprava 184 sportovců (157 mužů a 27 žen) v 17 sportech.\n\n"}
{"id": "861287", "url": "https://cs.wikipedia.org/wiki?curid=861287", "title": "Hnědák", "text": "Hnědák\n\nHnědák může být:\n"}
{"id": "861289", "url": "https://cs.wikipedia.org/wiki?curid=861289", "title": "Rima Oppolzer", "text": "Rima Oppolzer\n\nRima Oppolzer je měsíční brázda nacházející se na přivrácené straně Měsíce poblíž rovníku a táhnoucí se od kráteru Flammarion T na západě přes jižní část kráteru Oppolzer a severní část kráteru Réaumur dále na východ až k nepravidelnému terénu západně od kráteru Rhaeticus. V kráteru Oppolzer (podle něj získala své jméno) překračuje nultý poledník. Její délka je přibližně 110 km. Severně od brázdy Rima Oppolzer se nachází měsíční plocha zvaná Sinus Medii (Záliv středu). Jihovýchodně leží menší brázda Rima Réaumur, západně pak Rima Flammarion.\n\n\n"}
{"id": "861290", "url": "https://cs.wikipedia.org/wiki?curid=861290", "title": "Konvalidace", "text": "Konvalidace\n\nKonvalidace je právní pojem označující zhojení vady právního jednání, které by bylo díky ní jinak neplatné. Speciálně se pak používá v případě neplatnosti manželství, jestliže do doby, než soud manželství za neplatné prohlásí, odpadnou zákonné překážky jeho platnosti. Tím se manželství stane automaticky platným, tzv. „konvaliduje“. \n\nObecně může ke konvalidaci manželství dojít podle § 682 občanského zákoníku v těchto případech:\nZvláště pak podle § 683 občanského zákoníku platí, že manželství nelze prohlásit za neplatné, pokud jej uzavře nezletilý ve věku 16–18 let bez povolení soudu nebo osoba, která má v této oblasti omezenou svéprávnost, a jestliže bylo počato dítě, které se narodí živé (\"nasciturus\"). Narození dítěte je totiž považováno za zásadní důvod pro zachování existence manželství, které zaručuje ochranu rodinnému životu.\n"}
{"id": "861291", "url": "https://cs.wikipedia.org/wiki?curid=861291", "title": "Nesezdané soužití", "text": "Nesezdané soužití\n\nNesezdané soužití (kohabitace) je dlouhodobější faktické soužití muže a ženy bez církevního či civilního sňatku, tvořící životní společenství. Předpokládá společné bydlení, pohlavní styk a alespoň do jisté míry společné hospodaření. Důvody pro koexistenci v takovém společenství jsou různé, může mezi ně patřit porozvodová nedůvěra k institutu manželství, může jít o jakýsi předstupeň před uzavřením manželství nebo alternativu k tradičnímu manželství.\n\nNesezdaná soužití mají větší pravděpodobnost rozpadu než manželství.\n\nZákon č. 89/2012 Sb., občanský zákoník, obecně nesezdané soužití nijak neupravuje. To však neznamená, že s ním zákoník na některých místech nepočítá, nesezdané soužití je zavedeným institutem rodinného práva.\n\nZ této definice nám vyplývají určité znaky tohoto institutu, a to:\nS modifikací práv a povinností účastníků nesezdaného soužití (dále druha a družky) se lze dále setkat v jistých předpisech práva sociálního zabezpečení, konkrétně v zákoně o nemocenském pojištění zaměstnanců, podle něhož se dva lidé žijící ve společné domácnosti jako druh a družka považují za rodinné příslušníky v případě nároku na finanční příspěvky nemocenského pojištění, jestliže nejsou podle tohoto zákona případně podle jiných právních předpisů sami pojištěni.\n\nDruh a družka patří mezi společně posuzované osoby v zákoně o státní sociální podpoře nebo také v zákoně o životním minimu. Aby mohli být druh a družka v rámci výše uvedených zákonů pokládáni za rodinné příslušníky, rodinu a společně posuzované osoby, musí vyhovovat následujícím předpokladům:\nDůsledkem toho, že jsou partneři ve společné domácnosti bráni jako společně posuzované osoby, je, že se sčítá příjem obou těchto osob a započítává se do společného příjmu domácnosti (rodiny), a tím je méně pravděpodobné, že by mohli splnit podmínky nároku na finanční podporu.\n\nNesezdané soužití je v posledních desetiletích v západních zemích stále častější záležitostí. Předpovědi odborníků na podíl sezdaných párů se různí. Přibývá totiž párů žijících spolu v nesezdaném soužití a zvolna se mění i povaha jeho charakteru.\n\nJeště v 80. letech 20. století platila v České republice pro založení rodiny následující posloupnost kroků: seznámení, sexuální styk, početí dítěte (často mimovolné) – a když pár zjistil, že čeká dítě, vesměs následoval sňatek. Tradiční představa, že pokud dívka otěhotní, legitimizuje se narození dítěte sňatkem, byla velmi silná. Více než 90% dětí se rodilo v manželství. Celá polovina prvních dětí párů se ale rodila do 8 měsíců po sňatku, byla tedy počata za svobodna. Nesezdané soužití bylo, jak dokazovala vysoká sňatečnost, většinou chápáno jako manželství na zkoušku. Na počátku 80. let nebylo ničím neobvyklým, že už před sňatkem spolu bydlela asi třetina snoubenců. Průměrné nesezdané soužití trvalo asi rok a vedlo vesměs ke sňatku. Zvláště běžnou se stala tato forma svazku mezi studenty. Většina těchto studentských párů si ponechává oddělené finance.\n\nCharakter nesezdaného soužití se od počátku 90. let postupně měnil. Potřeba legitimizovat početí dítěte sňatkem slábla, podíl těhotných nevěst poklesl za posledních 10 let o více než polovinu. Nesezdané soužití začalo být veřejností všeobecně přijímáno. Ve výzkumech odpovídaly tři čtvrtiny dotázaných z populace od 18 do 65 let, že je rozumné, aby spolu lidé, kteří se chtějí brát, nejprve bydleli. Osm z deseti mladých lidí do 30 let soudilo, že je v pořádku, když spolu dva lidé žijí, i když neplánují sňatek.\n\nV současné době má manželství u Čechů stále ještě vysoký status. Výzkumy veřejného mínění opakovaně ukazují, že většina mladé generace pokládá život v manželství za nejsprávnější formu rodiny. I když nemůžeme předpokládat, že by sňatky odkládané v 90. letech do vyššího věku přivodily návrat k bývalé extrémně vysoké míře sňatečnosti, dá se očekávat, že podstatný podíl mužů i žen z této generace aspoň jednou sňatek uzavře. Předpověď je tu velmi nejistá, ale stále ještě zůstávají předpoklady, že život v manželství bude součástí životní zkušenosti pro více než dvě třetiny, možná i čtyři pětiny dnešní mladé generace. V některých evropských zemích má kohabitace dlouhou tradici – zejména na venkově, kde bývala legitimní záležitostí. Platilo to například v severní Evropě, kde se i dnes vyskytuje nejčastěji. Často se setkáváme i s tím, že nesezdaní partneři získávají právní status „druha“ či „družky“. To jim umožňuje, aby v případě rozchodu požehnali majetkové vyrovnání nebo placení výživného. \n\nČeský sociolog Jan Jandourek ve své knize Slovník sociologických pojmů: 610 hesel uvádí, že důvody pro vstup do společného soužití jsou různé. Rovněž také uvádí, že nesezdané soužití nemusí být nutně odmítnutím sňatku a obecně manželství jako instituce, jak například tvrdí Evelyn Sullerotová ve své knize Krize rodiny, neboť se často jedná o jakýsi předvoj manželství kupříkladu při snaze otestovat společné bydlení nebo pro stabilizaci finanční situace před vstupem do svazku.\n\nDalšími důvody pro kohabitaci může být také nemožnost uzavřít řádný sňatek z náboženských či právních příčin.\n\nPodle sociologů by rodina měla zajišťovat jak reprodukci fyzickou, tak sociální. Proto by měla být trvalejší institucí. To platí i ve vyspělých společnostech, kde je relativní blahobyt a kde je vytvořena záchytná sociální podpora ze strany státu – proto je preferováno manželství. Nerozpadá se tak často jako nesezdané soužití.\n\nZ tohoto důvodu ale lidé právě nesezdané soužití volí – aby se mohli snadněji rozejít. Nesezdané soužití podle Sullerotové (1998) není odložením sňatku, ale jeho odmítnutím. Lidé se snaží tvrdit, že jde o obdobu manželství, ve skutečnosti jde o nový jev. Volba nesezdaného soužití je způsobena individualizmem.\n\nGiddens ve své knize sociologie uvádí, že tzv. kohabitace se stala běžnou formou především mezi studenty, s tím že pro část z nich je to jen experimentální stadium před vstupem do manželství. Nemusí to být ovšem plánované, nýbrž uzavření manželství vyplyne ze vztahu samotného. Většina mladých lidí považuje kohabitaci za 'manželství na zkoušku'.\n\nPodle výzkumu Českého statistického úřadu z roku 2011 se počet nesezdaných partnerství liší podle velikosti měst a regionů. Nejvíce se takových párů vyskytuje v městech nad 100 tisíc obyvatel (Praha), dále v Karlovarském a Ústeckém kraji. Naopak nejméně jich bylo zjištěno v obcích pod 200 obyvatel, co se týče krajů, tam to byl kraj Vysočina a Zlínský.\n\nOsoby v nesezdaném soužití lze hodnotit například na základě jejich nejvyššího dosaženého vzdělání či náboženském vyznání, věku, a nebo zdali někdy už byli v manželském sňatku.\n\nNejčastěji v nesezdaném partnerství žijí lidé s vysokoškolským vzděláním, nejméně pak ti se základním vzděláním. Také více osob bez náboženského vyznání sdílí nesezdanou společnou domácnost než ti s vyznáním. Co se týče věku, pak je to právě skupina osob mezi 25 a 39 lety, kteří volí soužití bez svatebních slibů.\n\n"}
{"id": "861294", "url": "https://cs.wikipedia.org/wiki?curid=861294", "title": "Seznam členů Zastupitelstva Jihomoravského kraje (volby 2012)", "text": "Seznam členů Zastupitelstva Jihomoravského kraje (volby 2012)\n\nSeznam osob zvolených do Zastupitelstva Jihomoravského kraje v roce 2012.\n\nUstavující zasedání Zastupitelstva Jihomoravského kraje ve volebním období 2012 - 2016 se konalo 23. listopadu 2012. S účinností od 1. října 2015 se členem zastupitelstva stal Martin Prokeš, který nahradil dosavadního člena klubu KDU-ČSL Františka Havíře.\n"}
{"id": "861295", "url": "https://cs.wikipedia.org/wiki?curid=861295", "title": "Černoušek", "text": "Černoušek\n\nČernoušek může být:\n"}
{"id": "861298", "url": "https://cs.wikipedia.org/wiki?curid=861298", "title": "Michaela Králiková", "text": "Michaela Králiková\n\nMichaela Králiková (* 1985) je slovenská kuchařka, finalistka pořadu \"MasterChef\"..\n\nV první sérii kulinářské talentové show MasterChef vysílané společně TV Nova a TV Markíza v roce 2012 se Michaela Králiková probojovala z tisícky amatérských kuchařů a kuchařek do výběru nejlepších 20. Ve finále soutěže vysílané 7. 12. 2012, které sledovalo v Česku více než 760 tis. diváků, se umístila na druhém místě.\n\n"}
{"id": "861299", "url": "https://cs.wikipedia.org/wiki?curid=861299", "title": "Rimae Alphonsus", "text": "Rimae Alphonsus\n\nRimae Alphonsus je soustava měsíčních brázd nacházející se ve východní části kráteru Alphonsus (podle něhož získala své jméno) poblíž nultého poledníku na přivrácené straně Měsíce. Střední selenografické souřadnice jsou 13,4° J, 1,9° Z. Blízko brázd na dně kráteru dopadla v roce 1965 americká sonda Ranger 9.\n\n\n"}
{"id": "861300", "url": "https://cs.wikipedia.org/wiki?curid=861300", "title": "Ondřej Bobola", "text": "Ondřej Bobola\n\nOndřej Bobola (pol.: Andrzej Bobola, 1591, Strachocina, Polsko – 16. května 1657, Ivanava, dnes Bělorusko) byl polský jezuitský kněz, misionář a mučedník. Dnes je jedním z patronů Polska a Litvy.\n\nPůvod svatého Ondřeje Boboly nebyl znám až do poloviny 20. století. Dnes je známo, že pocházel z českého rytířského rodu usazeného v Sandoměřském vojvodství v Malopolsku. Narodil se pravděpodobně v roce 1591 ve vesnici Strachocina. Jako člen nižší šlechtické rodiny a syn zbožného otce studoval teologii a filosofii. V roce 1611, ve svých 19 letech, vstoupil v litevském Vilniusu do jezuitského řádu. Byl vysvěcen na kněze, působil jako kazatel a zpovědník v tamním chrámu sv. Kazimíra. Byl vedoucím tzv. Mariánské družiny v letech 1622–1634, tj. náboženského seskupení studentů nebo venkovských obyvatel při jezuitské koleji.\n\nRoku 1633 byl jmenován představeným řádového domu v Bobrujsku v minském kraji. Zde se zasloužil péčí o nemocné morem, když v tomto období epidemie vypukla jako následek bídy tzv. smolenské války. V tomto konfliktu se Rusko snažilo získat zpět území od Republiky obou národů, bylo však poraženo. Ondřej Bobola poté působil jako misionář v okolí Pinska, snažil se zde o navrácení katolické víry do mnohých vesnic. Za to byl nenáviděn hlavně představiteli pravoslavné církve, vysloužil si přezdívku „dušechvat“ nebo „svůdce duší“. Také dnes je v pravoslaví jeho kult vnímán spíše negativně. Později spojené oddíly kozáků a Tatarů využily oslabení Polska pod náporem švédské invaze v letech 1655–1657 a pořádaly nájezdy do pohraničních oblastí.\n\nRoku 1656 bylo podepsáno příměří Polska se Švédskem a Ruskem, hordy kozáků vedené Bohdanem Chmelnickým se vracely přes běloruské Polesí za Dněpr. Cestou plenili vesnice. A když se dozvěděli o horlivém jezuitovi na misii, rozhodli se ho najít. Ondřej Bobola se to dozvěděl 16. května 1657 ve vsi Paradylno, když zde sloužil mši. Pokusil se uprchnout, ale byl dostižen a zajat kozáky. Nejprve ho zbičovali a poté odvlekli ke svému setníkovi do vesnice Janov (později město Ivanava). Zde ho dále mučili, přišel o jedno oko a několik zubů. Pálili ho pochodněmi a odřízli mu kůži z hlavy a prstů (zhanobení kněžského svěcení), vytrhli mu jazyk, uřezali nos a uši. Nakonec ho hodili na smetiště, kde mu velitel kozáků zasadil smrtelnou ránu do hlavy.\n\nSymbolem jednoty západní a východní církve se stal až po smrti. Obyvateli Ivanavy byl řádně pohřben, rakev s ostatky byla vydána jezuitům v Pinohu. V roce 1808 byly shledány jeho ostatky neporušené a byly přeneseny do Polocka, tehdejšího sídla generála jezuitů Bílé Rusi, kde je uložili do skleněné rakve.\n\nV roce 1853 jej blahořečil Pius IX. (zpoždění kvůli dočasnému zrušení řádu 1773). Roku 1922 jeho tělo zabavili vojáci Rudé armády pro přírodovědecké muzeum v Moskvě. V roce 1924 bylo vyžádáno zpět papežem Piem XI. prostřednictvím dvou členů papežské komise. Tělo Ondřeje Boboly bylo pohřbeno v římském kostele Il Gesu u oltáře sv. Františka Xaverského. Kanonizace se konala v Římě 17. dubna 1938 během pontifikátu Pia XI. Poté byly svaté ostatky slavnostně přivezeny do Polska a pohřbeny ve Varšavě v jemu zasvěceném kostele pod hlavním oltářem. Od roku 1988 se ostatky nachází v nově zbudované svatyni ve Varšavě.\n\nOd 16. května 2002 je svatým patronem Polska a také patronem varšavské arcidiecéze. V českém církevním kalendáři je mu zasvěcen 21. květen, v jiných zemích je to 16. květen – výročí jeho umučení. V Polsku, Litvě, ale i jinde ve světě jsou mu zasvěceny desítky kostelů. Existuje polské sesterské společenství Misijní sestry svatého Ondřeje Boboly. Bývá zobrazován jako jezuita v černém kněžském šatu, obvykle s poutnickou holí v ruce a křížem za pasem. Méně častá jsou zobrazení s motivy umučení.\n\n\n\n"}
{"id": "861301", "url": "https://cs.wikipedia.org/wiki?curid=861301", "title": "Chlupáček", "text": "Chlupáček\n\nChlupáček může být:\n"}
{"id": "861304", "url": "https://cs.wikipedia.org/wiki?curid=861304", "title": "Timex Sinclair 2050", "text": "Timex Sinclair 2050\n\nTimex Sinclair 2050 je modem k počítačům Timex Sinclair 1000/1500 a Timex Sinclair 2068. Nicméně dříve než došlo k jeho výrobě, společnost Timex Sinclair se stáhla z počítačového trhu, takže modem byl nakonec vyráběn společností Westridge Communications pod názvem Westridge 2050. Pouze malá série modemů je označena logem Timex Sinclair 2050.\n\nTimex Sinclair 2050 nemá ekvivalentní protějšek vyráběný společností Sinclair Research.\n\nSpolečně s modemem byla dodávána kazeta s ovladači, jak pro Timex Sinclair 1000/1500, tak pro Timex Sinclair 2068.\n\nProtože modem byl pomalý, řada uživatelů si ho upravila na sériový port, ke kterému bylo možné připojit rychlejší modem a i další sériová zařízení.\n\n\n"}
{"id": "861321", "url": "https://cs.wikipedia.org/wiki?curid=861321", "title": "Nockalmstrasse", "text": "Nockalmstrasse\n\nNockalmstrasse je zpoplatněná vysokohorská silnice v Rakousku, ve spolkové zemi Korutany. Spojuje obce Innerkrems a Ebene Reichenau. Nejvyšším místem je průsmyk Eisentalhöhe (2 040 m n. m.).\n\nV roce 1971 bylo rozhodnuto Korutanskou zemskou vládou o stavbě Nockalmské silnice. Silnice měla jednak spojit rozestavěnou Tauernskou dálnici (A 10) s údolím Liesertal a také zlepšit spojení regionu Nockberge s centrální části spolkové země. Předpokládalo se také, že dojde k rozšíření turismu do oblasti Nockberge a tím měla silnice napomoci rozvoji lesnictví a hospodaření na horských pastvinách. Dokončena byla v roce 1981.\n\nSilnice je dlouhá 35 km a je na ní celkem 52 ostrých zatáček, maximální stoupání je 12 %. Od městečka Innerkrems stoupá z 1 500 m n. m. až do svého nejvyššího bodu, kterým je průsmyk Eisentalhöhe s nadmořskou výškou 2 049 m n. m. a pak sestupuje do výšky 1 095 m n. m. v Ebene Reichenau.\n\nKaždá zatáčka je označena cedulí obsahující slovo „Reidn“, což je výraz pro ostrou zatáčku v korutanském nářečí, pořadové číslo zatáčky, její název a nadmořskou výšku. Od roku 2006 jsou pojmenovány jednotlivé zatáčky podle místních rostlin a jsou uvedeny rovněž v korutanském nářečí.\n\nSilnice je určena pro pěší, cyklisty, motorkáře, osobní automobily a autobusy. Zakázán je vjezd vozidlům s obytným přívěsem. Silnice je otevřena pouze od května do října a je zpoplatněná, přičemž cena zahrnuje nejen samotný průjezd, ale i letáček s informacemi a bezplatné parkování. Tarify jsou stanoveny vždy na kalendářní rok a najdete je zde.\n\nJedno z prvních parkovišť jen 3 km od Innerkremsu je dobrým východištěm pro turisty. Je zde umístěno několik informačních tabulí věnovaných historii těžby železné rudy v Innerkremsu a okolí, doplněná exponáty různých druhů rud. Pro děti je určen „Netopýří dům“, což je interaktivní výstavka věnovaná netopýrům a jejich životu.\n\nV prvním patře se nachází výstava s názvem „V říši svišťů“, která je věnována těmto alpským hlodavcům a dalším zvířatům žijícím v této krajině.\n\nMuzeum hospodaření na horských pastvinách přibližuje návštěvníkům práci a život našich předků. V obchodě lze koupit místní zemědělské výrobky.\n\nJedná se o nejvyšší bod nockalmské silnice a proto je zde umístěna vyhlídková plošina se třemi panoramatickými tabulemi, na kterých jsou označeny nejvýznačnější viditelné vrcholy.\n\nStarobylé lázně, které nabízejí dodnes původní lázeňské metody. Pramenitá voda z Karlquelle se přivádí do dřevěných van a s pomocí rozžhavených kamenů se ohřívá asi na 40 °C. Vana je zakrytá a lázeňskému hostu z ní kouká jen hlava.\n\nFarmářský trh nabízí místní lahůdky. Za nejvýše položenou chatou se nachází „Zvon přání“.\n\nKolem malebného jezírka vede naučná stezka „Alpská živočišná společenství“, která na mnoha informačních tabulích přibližuje alpské rostliny a živočichy.\n\n"}
{"id": "861322", "url": "https://cs.wikipedia.org/wiki?curid=861322", "title": "Rimae Bode", "text": "Rimae Bode\n\nRimae Bode je soustava měsíčních brázd nacházející se severozápadně od kráteru Bode (podle něhož získala své jméno) na přivrácené straně Měsíce. Střední selenografické souřadnice jsou 9,5° S, 3,2° Z. Brázdy se stáčí kolem satelitních kráterů Bode B a Bode D.\n\n\n"}
{"id": "861323", "url": "https://cs.wikipedia.org/wiki?curid=861323", "title": "Albrecht ze Šternberka na Úsově a Bzenci", "text": "Albrecht ze Šternberka na Úsově a Bzenci\n\nAlbrecht ze Šternberka na Úsově a Bzenci byl šlechtic, který pocházel z moravské větve rodu Šternberků. \n\nJeho otcem byl Zdeslav starší ze Šternberka. Měl bratry Zdeslava ml., Štěpána, Jaroslava a Matouše a dvě sestry, které se staly jeptiškami. První písemná zmínka po roce 1317, kdy Albrecht po panu Zdeslavovi držel Pravčice u Kroměříže, je nejasná. První bezpečná zpráva pochází z roku 1332, kdy byl Albrecht uveden jménem spolu s matkou a bratry. Roku 1344 získal se svou manželkou Eliškou papežské rozhřešení. V roce 1335 se účastnil se svým bratrem Jaroslavem tažení do Slezska. Spolu s ním pak získal do zástavy panství Úsov. Rozsah Albrechtova majetku není znám, stejně jako dohody, které měl se svým bratrem Jaroslavem. Kolem roku 1360 držel Albrecht královský hrad Bzenec, patrně ho měl jako zástavu. Zemřel roku 1347 nebo 1348. Zanechal syny Viléma a Aleše a několik dcer, z nichž známe pouze Skonku. \n\n"}
{"id": "861326", "url": "https://cs.wikipedia.org/wiki?curid=861326", "title": "Flattus", "text": "Flattus\n\nFlattus je česká rocková kapela, hrající crossover, tedy směs převážně rocku, hardcoru, popu a folku. Těžištěm tvorby ale zůstává moderní rock. Kapela pochází z Prahy, kde působí už od roku 1995. Její složení se od počátku několikrát výrazně proměnilo. Nyní kapela vystupuje jako čtveřice Jiří Hašek (zpěv, akustická kytara), Tomáš Jun (kytara), Jakub Troníček (bicí) a Adam Sázavský (baskytara).\n\nNázev kapely vznikl z latinského Flatus (mj. vítr). Protože ale v České republice již existovala kapela stejného jména, která jej ale má registrované, přidáním druhého \"t\" se situace vyřešila.\n\nPočátky kapely sahají do června roku 1995, kdy Vladimír Jáchym (zpěv, kytara) zakládá Flattus společně s Karlem Bláhou (baskytara) a Robertem Keilem (bicí). V následujícím roce Flattus odehráli první koncerty, ale po osobních neshodách přicházejí také první personální změny. Karla Bláhu, který přestupuje do kapely Chirurgia nahrazuje Honza \"Poky\" Pokorný, Roberta Keila Jakub Troníček, který zůstává v kapele dodnes a je tak nejdéle hrajícím členem Flattus. Od května je v kapele navíc zpěvák Petr Sedláček, ještě ten samý rok jej ale nahrazuje Šárka Troníčková. V prosinci potom kapela natáčí první demo.\n\nV následujícím roce (1997) Šárka odchází, a zpěvákem se opět na krátko stává kytarista Vladimír Jáchym. Po rozlučkovém koncertě v ruzyňské Deltě Šárku střídá Petra Kovačíková. Honzu Pokorného střídá na baskytaru Michal Mečl. Na konci roku Flatus mění jméno na Flattus, kvůli stejnojmenné kapele z Kolína, která má svůj název registrovaný.\n\nV roce 1998 Petra Kovačíková nejprve odchází nanečisto, poté se ale vrátí. V říjnu potom odchází definitivně, to už ale po založení kapela Flám, kde s ní na baskytaru hraje Michal Mečl.\n\nPo odchodu Petry se tedy opět chopí mikrofonu Vladimír Jáchym (již potřetí), coby zpívající kytarista. Celý rok 1999 kapela intenzivně shání zpěváka, mezitím také odchází Michal Mečl, který pokračuje s Petrou Kovačíkovou ve skupině Flám. Až v prosinci se za něj podaří nalézt odpovídající náhradu, a to Dana Pražáka. S Michalem kapela ještě stačila natočit druhé demo.\n\nV únoru roku 2000 za mikrofon nastupuje Lukáš Straka, který ale ještě v létě z kapely odchází. Mezitím si Dan Pražák na tři měsíce \"odskočil\" do Indie, místo něj na basu hraje Martin Puškař (ex-Worm's). V srpnu potom Flattus v ruzyňské zkušebně za pomoci Lukáše Martínka natáčí singl \"Měsíc/Co mi chceš\". První z těchto skladeb se pouští na Radiu 1 v pořadu Hard music Live.\n\nZačátkem následujícího roku (2001) kapela jede celorepublikové turné \"Kola se roztáčej a jedou 2001\", které končí na festivalu Noc plná hvězd 2001 v Třinci. Během léta potom kapela natáčí na Deltě debutové album Cizí známí. To vychází v říjnu a následující rok bylo dokonce nominováno na cenu Anděl 2001 v kategorii Hard´n´heavy. O Flattus a nové desce se začíná více mluvit, vycházejí články, recenze a rozhovor v časopise Big Beng!, skladba Oheň, na kterou vzniknul také videoklip, se objevuje na prvním místě v hitparádě pořadu Hard Music na Radiu 1, kde je kapela také hostem. Oheň se hraje také na radiu Kiss 98 FM a internetovém radiu Metal. Recenze i rozhovory s kapelou se objevují stále častěji, např. v časopise Rock & Pop, internetovém serveru MusicServer.cz nebo v deníku Právo. V létě roku 2002 se kapela také objevuje na větších letních festivalech (např. Noc plná Hvězd či Benátská noc), řada koncertů je pak pod hlavičkou turné \"Cizí známí Tour\".\n\nNa prvním koncertě v roce 2003 hraje s kapelou místo Dana \"Dáduly\" zkušený Tomáš Uhlík. V březnu potom Flattus začíná připravovat nový materiál. Singl / EP Prach. Materiál se natáčí na Deltě, za mixpultem je Lukáš Martínek a skladby otextoval Jan Martínek (bubeník 1st Choice, Povětroň, Scram!, Alice in Chains Tribute Praha, ex-Lokomotiva Planet ad.), který s kapelou nespolupracuje naposledy. EP obsahuje skladby Prach, Bez nás dvou a Paranoia. Vznikají také nové promofotografie v ateliéru Ondřeje Němce. Vycházejí také další články a recenze v časopisech Rock & Pop, Rockshock a na serveru MusicServer.cz.\n\nV následujícím roce (2004) hraje na některých koncertech kvůli nedostatku času místo Dana na basu Jan Stříbrný. Zároveň kapela pracuje na nových skladbách a shání nového zpěváka. Také vznikl nový videoklip ke skladbě Bez nás dvou, jehož podkladem jsou koncertní záběry z festivalu Boodstock. Na tom kterém Flattus vystoupili tři roky za sebou. Také se v tomto roce vrátili na festival Noc plná hvězd. Koncerty z roku 2004 jsou pro změnu pod hlavičkou \"Prach tour\". V listopadu kapela konečně nachází nového charismatického zpěváka Jiřího Haška (také Mayday, Reserve), který je v kapele dodnes. Předvánoční koncerty ve společnosti Krucipüsk absolvuje kapela ale ještě v původním složení.\n\nRok 2005 je pro kapelu celkem důležitý – vychází nové album, nastupuje nový zpěvák a baskytarista a kapela jede větší turné.\n\nHned v lednu Flattus odehrávají v černošickém klubu Kino první koncert s novým zpěvákem. Na baskytaru zde hraje Jarda Michal (Czech Faith No More). Následně Flattus ve studiu Svárov natáčejí novou desku, která se jmenuje stejně jako kapela. Ke skladbě Nebezpečná potom natáčejí v klubu Delta záběry pro videoklip. Basové party k nové desce nahrává v březnu, odděleně, v domácím studiu Lukáše Martínka Marek Haruštiak (Krucipüsk). V dubnu potom deska vychází, kromě 9 skladeb obsahuje bonusovou – akustická verze Prokletá. Navíc i CD-ROM s videoklipem ke skladbě Nebezpečná, a videodokumentem z natáčení desky. Zároveň startuje turné Flattus 2005. Na něm již hraje (původně jako záskok) také nový baskytarista Daniel Matulík (Reserve, ad.). V květnu nové CD křtí v pražském klubu Rock Café slavný (nejen) bubeník Štěpán Smetáček (ex-Arakain, Vitacit, Wanastowi Vjecy, Miloš Dodo Doležal, Lucie, Krausberry, N.O.D, Druhá tráva, Lenka Dusilová, Janek Ledecký, Žentour ad.), ačkoliv měl desku původně křtít Tomáš Hájíček. Z dalších úspěchů tohoto roku lze jmenovat několik koncertů jako support Krucipüsku, vystoupení na festivalech Barvy léta, Vostrov, 3. místo v soutěži Broumovská kytara, další recenze, reportáže a články (Rock & Pop, Musiczone, Report, Musicserver.cz). Na vánočním koncertě potom hrají poprvé hit Cvok, první skladbu z připravované desky.\n\nRok 2006 je ve znamení letních festivalů (mj. Rock na Valníku, Basinfire Fest, Noc plná hvězd, Barvy léta, Severní Vítr – díky vítězství v soutěži Rock Kalich, Rock na Vlaníku) a skládání materiálu pro novou desku. Na jaře ale ještě Flattus odehrávají v klubu Delta výroční koncert k 10 letům kapely. Na podzim potom nové skladby začínají také hrát na koncertech. V roce 2006 také vzniká video v klubu Kain k hitu Cvok, který se objeví na albu až následující rok.\n\nRok 2007 je pro Flattus další zásadní – odchází poslední zakládající člen Vladimír Jáchym a kapela vydává třetí album Za stěnou.\n\nVláďa odchází hned v lednu, v únoru potom probíhá rozlučkový koncert symbolicky v klubu Delta. Poté, zatímco kapela shání nového kytaristu, na koncertech zaskakuje Martin Mrázek ze spřátelených 1st Choice. Ten s Flattus také nahrává v červnu ve studiu Svárov novou desku. Zpěvy se poté dotáčejí ve studiu Ygloo. Mezitím Flattus zaznamenají několik dalších úspěchů – mj. brněnské finále soutěže Nová krev společně s kapelou X-Left To Die, semifinále soutěže Česká rocková liga, soutěž Jack Daniel Music. V létě kapela vystupuje mj. na festivalu Basinfire Fest, kam se propracovala právě výhrou v základním kole soutěže Česká rocková liga. Za kompilaci Česká rocková liga 2007 obdrží kapela následně platinovou desku. Ze záběrů z festivalu je následně sestříhán videoklip ke skladbě Talkshow. Na festivalu v Postřižíně na koupališti potom s Flattus odehrává svůj první koncert Tomáš Jun, nový kytarista kapely. V říjnu potom konečně vychází nová deska Za Stěnou, zároveň startuje stejnojmenné podzimní turné. Album je kromě kvalitní hudby zajímavé z hlediska způsobu prodeje. Jako jedna z prvních kapel u nás Flattus v tomto případě přistoupili na prodej za cenu, kterou si určí sám kupující. Ve světě tímto prosluli zejména Radiohead. S novým albem opět přichází spousta rozhovorů, recenzi a článků a soutěží (např. Andělská dvacítka, deník Právo, Rockmag.cz, musicserver.cz, i-kultura.cz, Whiplash...). Křest nového alba potom probíhá 20.11. v klubu Rock Café, s účastí hostů (Honza Martínek, Martin Mrázek (oba 1st Choice), Žántí (Matahari)). Na konci roku také probíhá několik \"unplugged\" koncertů kapely, na nichž své skladby kapela výrazně přearanžovala.\n\nNa začátku roku 2008 oznamuje Dan svůj odchod z Flattus, ale několik koncertů s nimi ještě odehrává a kapela intenzivně shání náhradu. Rozhovor s kapelou vychází v únorovém čísle časopisu Rock & Pop. Také vzniká v režii Michala Skořepy (zpěv – The Fuse, Stroy, Alice in Chains Tribute, představitel Ježíše v Jesus Christ Superstar, ex-1st Choice..) videoklip ke skladbě Timeout. V tomto profesionálně vypadajícím klipu hraje na baskytaru ještě Dan, a kapela slaví velký úspěch – 1. místo v Pomeranči na ČT, klip měsíce ve Výtahu na TV Óčko. Singl Timeout se také objevuje na prestižní kompilaci Fresh Energy časopisu Report a dostává se i do různých pořadů a rádií. V dubnu si Dan ještě stačí zlomit ruku, a několik koncertů za něj zaskakuje Adam Sázavský (Broken Brain). Poté se ale Dan do kapely opět vrací. 12. 6. probíhá v klubu Futurum křest nového klipu. V létě se Flattus objevují mj. na festivalech Rock na Valníku a zejména na Benátské noci, kde sklízí obrovský potlesk. Vychází také rozhovor na RockMag.cz a Flattus se objevují v TV Rockparádě. Také odehrávají několik unplugged vystoupení.\n\nZačátkem následujícího roku (2009) Flattus absolvují miniturné ve společnosti kapel Proximity a Sebastien. Nejvýznamnější změnou v tomto roce je složení – místo Dana definitivně na místo baskytaristy nastupuje Adam Sázavský, hrající zároveň v pražské indie-rockové kapele Broken Brain. První koncert v novém složení kapela odehrává 8.10. v pražském klubu Futurum. Na koncertech Flattus se také často objevují hosté, např. Martin \"Mrazík\" Mrázek (1st Choice), Marie Zicháčková (4signs) nebo Jan Martínek (1st Choice, Povětroň, Scram!, Vibrathörr a další), zejména v akustických setech, kterých opět několik odehrávají. A to už ne jen před Vánoci, ale i na některých letních festivalech.\n\nV únoru roku 2010 nastupuje kapela do studia Svárov kde nahrává EP \"V přítmí\". Nahrávku produkuje Štěpán Smetáček, známý (nejen) bubeník Arakainu, Lucie, Krausberry, Anety Langerové a mnoha dalších. Jako hosté se na tomto maxisinglu kromě něj objevují také Marie Zicháčková, Lukáš Martínek, Lucie Šimková a Michal Skořepa. EP je koncepční, první částí zamýšlené trilogie, a jako bonus CD-ROM části obsahuje povídku která příběh \"vysvětluje\". Autorem textů i povídky je Jan Martínek. Ke skladbě I_love_You Flattus natáčejí videoklip – první část v červnu, druhou v září. Hlavní role ztvárnil Michal Skořepa, zároveň režisér, a Eva Burešová, mj. finalistka soutěže ČeskoSlovensko má talent. Křest a premiéra videoklipu probíhá 1. prosince ve Futuru, za spoluúčasti mnoha hostů (např. Olda Krejčoves, Štěpán Smetáček). Také se dostává do hitparády Alternativa TV. Nejen na letních festivalech (tento rok např. OTRock fest, Severní vítr) kapela stále častěji vystupuje akusticky, vyvrcholením je v prosinci ve zkušebně nahrávání alba \"Unplugged\" – druhé části trilogie. Křest alba probíhá 27.12. v Malostranské Besedě v Praze.\n\nRok 2011 je především ve znamení koncertování a úspěšných soutěží. Zkraje roku se Flattus objevují s novým albem a klipem např. v Rockparádě Fajn Rock Music, Public TV, recenze se objevuje mj. na rockblock.cz, dále rozhovor na serveru kultura21.cz nebo Medailon a Výtah na TV Óčko. V této soutěži končí nakonec 3. CD \"Unplugged\" potom vychází v dubnu 2011 a hosty jsou Marie Zicháčková (zpěv), Sash (klavír), Honza Zeman (cello) a David Kadlec (pozoun). V květnu vystupují akusticky na festivalu Mezi ploty, kde přehrávají celou desku \"V přítmí\", navíc je součástí vystoupení autorské čtení povídky. Největší událostí je ale soutěž YouTube fest, kde se Flattus dostávají do finále a v červnu jej pak vyhrávají. Vítězství mezi 600 dalšími videoklipy potom znamená velké koncertování pod hlavičkou YouTube Festu – nejprve po festivalech, kde kapela slaví velký úspěch. Jedná se zejména o Jam Rock, Prague City Festival, OTRock, Sázavafest a Freefest. Kromě toho také Flattus vystupují s akustickým setem na Hanspaulka fest a zavítají do Balcony TV. V listopadu kapela natáčí singl \"Znamení\", který si produkuje sama; o mix se ve studiu Svárov stará Lukáš Martínek. Singl vychází jen digitálně, a pokřtěný je 13.12. v Paláci Akropolis, na koncertě v rámci zimního Český YouTube fest – FLATTUS Tour.\n\nNa jaře roku 2012 Flattus nahrávají nové EP \"Hoříš\", které kapele produkuje René Rypar (ex-Support Lesbiens, Eleison). 28. května je EP pokřtěno na koncertě v klubu Roxy. Před Flattus vystoupila i kapela 1st Choice, a jako host se na koncertě objevila i Eva Burešová, René Rypar (oba hostují i na EP) a Marie Zicháčková (4 Signs). Samotné EP potom vychází 4. června 2012. K titulní skladbě \"Hoříš\" na podzim vzniká videoklip, s Evou Burešovou v hlavní roli. 10. prosince je videoklip symbolicky pokřtěn a představen, opět v klubu Roxy. Eva a videoklip se dokonce dostal do bulváru, a tak se o kapele dozvěděla další skupina lidí. Videoklip oficiálně vychází 12. prosince, a do konce roku 2015 jej na Youtube zhlédlo více než 35 000 diváků.\n\nRok 2013, resp. březen a duben je ve znamení zatím asi největšího turné Flattus - společně s kapelami Škwor a Harlej a The Snuff. Kapela odehrála 13 koncertů ve velkých městech po celé ČR a celé turné ji přineslo mimo jiné další skupinu fanoušků. S tour přišla i nová image (pruhovaná trička). Klip ke skladbě \"Kyrie Eleison\", který vychází v září, se nahrál na turné. Na jaře také vychází kompilace dvou EP (\"Hoříš\", \"V přítmí\") s bonusem - třemi akustickými verzemi skladeb \"Hoříš\", \"Paralelní svět\" a \"Mimo dav\". CD vychází pod názvem \"Collection 2013\", a na bonusových skladbách hostují Marie Zicháčková a Jan Zemen (cello). Flattus se opět dostanou do hitparád a soutěží (Fajn Rock TV, Spark Fresh Blood). Během léta se kapela objevuje nejen na festivalech (Rock'n'Beer Fest, Broumovská kytara, Sunday Music Jam, Všichni na střelák), ale také několikrát znovu po boku kapely Škwor. Koncert k vyhlášení soutěže Spark Fresh Blood probíhá 5. listopadu v klubu Rock Café. Na konci roku (20. prosince) Flattus jako tradičně vystupují na vánočním akustickém koncertě v klubu U Staré paní.\n\nV roce 2014 se úspěšné turné s kapelou Škwor opakuje - tentokrát obě kapely doplňují D.N.A.. 12 koncertů probíhá na jaře (únor až duben), jeden potom ještě v říjnu. Na začátku roku ale kapela také vydává výzvu, kdy fanoušci mohou přispět na chod kapely, za odměnu od kapely dostanou CD, nebo např. \"den s Flattus\". V létě kapela tradičně absolvuje několik festivalů (Open Air Music Fest Přeštěnice, Keltská noc, Open air (Žofín patří všem generacím), Sunday Music Jam). Ze soutěží jmenujme např. Mercedes Benz Live Space. V létě také natáčí Flattus novou skladbu \"Jane\", během jarní tour k ní také vzniká videoklip. Na podzim odehraje kapela ještě koncert s 1st Choice a tradiční Vánoční unplugged.\n\n\n\n\n\n\n"}
{"id": "861328", "url": "https://cs.wikipedia.org/wiki?curid=861328", "title": "Švédské hokejové hry 2001 (únor)", "text": "Švédské hokejové hry 2001 (únor)\n\nHokejový turnaj byl odehrán od 6.2.2001 - do 11.2.2001 v Stockholmu. Utkání Česká republika - Rusko bylo odehráno v Pardubicích. Tohoto turnaje se zúčastnila i Kanada.\n\n Rusko - Česko 2:1 (0:0, 1:0, 1:1)\n\n6. února 2001 - Pardubice\nBranky : 31:06 Prokopjev, 52:01 Golc \nBranky : 47:57 Petr Čajánek.\nRozhodčí: Andersson (SWE) - Blümel, Pouzar (CZE)\nVyloučení: 6:6 (1:0) navíc Vlasák (CZE) na 10 min.\nDiváků: 8 105\n\nČesko: Salfický - Tesařík, Štěpánek, Marušák, Zábranský, P. Kadlec, Nikolov, Pilař, Srdínko - Paroulek, Dopita,Moravec - Vostřák, Čajánek, Hübl - Kratěna, Piroš, Vlasák - Kotalík, Burger, Brabenec.\n\nRusko: Tarasov - Jefstajev, Orechovskij, Petročinin, Varlamov, Bykov, Ždan, Krasotkin, Kuchtinov - Guljavcev,Prokopjev, Karpov - Gusmanov, Razin, Golc - D. Kvartalnov, Dacjuk, S. Zolotov - Sušinskij, Kozněv, Zatonskij.\n\n6. února 2001 - Stockholm\nBranky : 4:21 Anderson \nBranky : 33:22 Jönsson, 35:44 Artursson, 38:00 Molin, 39:15 Jönsson, 57:51 Renberg \nRozhodčí: Savolainen (FIN) - Lingren, Svensson (SWE)\nVyloučení: 5:7 (0:1)\nDiváků: 9 564\n\n7. února 2001 - Stockholm\nBranky : 12:52 Hentunen, 48:28 Hentunen, 64:24 Kiprusoff \nBranky : 1:22 Pavel Vostřák, 7:06 David Moravec\nRozhodčí: Öberg - M., P. Claesson (SWE)\nVyloučení: 3:4 (0:0)\nDiváků: 2 431\n\nČesko: Hudáček - Tesařík, Štěpánek, Marušák, P. Kadlec, Pilař, Srdínko - Moravec, Dopita, Vlasák - Vostřák, Čajánek, Hübl - Kotalík, Piroš, Brabenec - Melenovský, Burger, Paroulek.\n\nFinsko: Nurminen - Nikko, Tuulola, Koivisto, Järventie, Mäntylä, Grönvall, Petriläinen, Kiprusoff - Varis, Helminen, Viitakoski - Hentunen, Pärssinen, Kapanen - Hassinen, Ojanen, Vertala - Virta, Lius, Hagman.\n\n8. února 2001 - Stockholm\nBranky : 2:00 Vertala, 23:11 Pärssinen, 23:59 Hagman, 33:28 Hagman, 37:28 Viitakoski, 39:00 Grönvall \nBranky : 15:41 Walser, 17:13 Walser, 39:47 Norris.\nRozhodčí: Lärking - M., P. Cleasson (SWE)\nVyloučení: 6:8 (1:1, 2:0) navíc Giroux (CAN)\nDiváků: 1 478\n\n8. února 2001 - Stockholm\nBranky : 10:55 Tjärnqvist, 21:06 Ahlström \nBranky : 29:21 Varlamov \nRozhodčí: Savolainen (FIN) - Ulriksson, Ljungqvist (SWE)\nVyloučení: 8:7 (0:1)\nDiváků: 9 321\n\n9. února 2001 - Stockholm\nBranky : 39. David Moravec\nBranky : 30. Marois, 40. Norris, ???? \nRozhodčí: T. Andersson - J. Norrman, J. Karlsson\nVyloučení: 6:7 (0:1)\n\nČesko: Hudáček - Tesařík, Štěpánek, Pilař, Srdínko, Nikolov, Marušák - Moravec, Dopita, Vlasák, Vostřák, Čajánek, Hübl, Kotalík, Piroš, Brabenec, Kratěna, Menenovský (21. Paroulek), Burger.\n\nKanada: Draper - Plavsic, Walser, Severyn, Bouchard, Anderson, Faloon, Bouchard - Savoia, Purdie, Bohonos, Roy, Parks, Banham, Hlushko, Tomlinson, Fata, Norris, Faust, Marois.\n\n10. února 2001 - Stockholm\nBranky : 39:31 Zatonskij \nBranky : 17:13 Kapanen, 37:30 Hassinen, 40:38 Helminen, 49:01 Pärssinen \nRozhodčí: Šindler (CZE) - Ulriksson, Ljungqvist (SWE)\nVyloučení: 10:6 (0:1, 0:1) navíc Varlamov (RUS) na ?\nDiváků: 6 398\n\n10. února 2001 - Stockholm\nBranky : 23. Kamil Brabenec, 56. Pavel Vostřák \nBranky : 20. A. Johansson\nRozhodčí: Johnsen (NOR) - Karlsson, Lindgren (SWE)\nVyloučení: 10:11 (0:1)\nDiváků: 13 850\n\nČesko: Salfický - Tesařík, Štěpánek, Kadlec, Nikolov, Pilař, Srdínko - Moravec, Dopita, Vlasák - Vostřák, Čajánek, Hübl - Kotalík, Piroš, Brabenec - Kratěna, Burger, Paroulek.\n\nŠvédsko: Hadelöv - Olausson, Rohlin, Nord, Andersson, Olsson, D. Tjärnqvist, Artursson, Tallinder - A. Johansson, Jönsson, Renberg - Ahlström, Mathias Johansson, Huselius - M. Tjärnqvist, Mikael Johansson, Molin - Wernblom, Ottosson, Salomonsson.\n\n11. února 2001 - Stockholm\nBranky : 3. Ždan, 15. Golc, 41. Sušinskij, 47. Ždan\nBranky : 18. Purdie, 30. Parks, 32. Parks, 39. Bouchard, 50. Parks, 57. Marois\nRozhodčí: Lahti - Ljungqvist, Ulriksson (SWE)\nVyloučení: 5:11 (2:1)\nDiváků: 4 021\n\nRusko: Čistov (41. Tarasov) - Jestafjev, Orechovskij, Petročinin, Varlamov, Krasotkin, Kuchtinov, Bykov, Ždan, - Guljavcev, Prokopjev, Karpov - Gusmanov, Razin, Golc - Sušinskij, Kozněv, Zatonskij - Bojčenko, Dacjuk, Zolotov.\n\nKanada: Muzzati - Bouchard, Severyn, Giroux, Anderson, Walser, Plavsic - Hlushko, Tomlinson, Fata - Roy, Parks, Banham - Marois, Faust, Falloon - Savoia, Purdie, Bohonos.\n\n11. února 2001 - Stockholm\nBranky : 4. Mathias Johansson, 25. A. Johansson \nBranky : 12. Koivisto\nRozhodčí: Šindler (CZE) - Lindgren, Norrman (SWE)\nVyloučení: 5:4 (0:1) navíc Lius a Koivisto (FIN) 10 min.\nDiváků: 13 850\n\nŠvédsko: M. Tellqvist - Olausson, Rohlin, Nord, Andersson, Olsson, D. Tjärnqvist, Artursson, Tallinder - A. Johansson, Jönsson, Renberg - Ahlström, Mathias Johansson, Huselius - Mikael Johansson, Ottoson, Molin - M. Tjärnqvist, Salomonsson, Wernblom.\n\nFinsko: Myllys - Nikko, Tuulola, Koivisto, Järventie, Mäntylä, Grönvall, Petriläinen, Marko Kiprussof - Varis, Helminen, Viitakoski - Hassinen, Ojanen, Vertala - Virta, Lius, Hagman - Hentunen, Kapanen.\n"}
{"id": "861329", "url": "https://cs.wikipedia.org/wiki?curid=861329", "title": "Švédské hokejové hry 2001 (listopad)", "text": "Švédské hokejové hry 2001 (listopad)\n\nHokejový turnaj byl odehrán od 6.11.2001 - do 11.11.2001 v Stockholmu. Utkání Finsko - Česká republika bylo odehráno v Helsinkách. Tohoto turnaje se zúčastnila i Kanada.\n\n Švédsko - Kanada 7:4 (3:0, 4:2, 0:2)\n\n6. listopadu 2001 - Stockholm\nBranky : 3:51 Jönsson, 10:42 Rhodin, 18:54 Mathias Johansson, 33:44 Sundin R., 34:24 Weinhandl, 36:05 Nord, 38:45 Johnson \nBranky : 28:48 Miner, 29:50 Joseph, 40:28 McLlwain, 55:22 Young.\nRozhodčí: Pakaslahti (FIN) - Karlsson, Svensson (SWE)\nVyloučení: 5:8 (4:0, 1:1)\nDiváků: 8 212\n\nŠvédsko: Hadelöv - Nord, T. Johansson, Juhlin, Popovic, Sundin, Magnus Johansson, Hedin, Rhodin - Hakanson, Falk, Mikael Johansson - Jönsson, Davidsson, Mathias Johansson - Johnson, Zetterberg, Weinhandl - Ottosson, Witehall, Burström.\n\nKanada: Ram - Sheptak, Joseph, Henry, Schlegel, Simonton, Miner, Cooper, Dupont - Tomlinson, Alston, Hlushko - Stapleton, Yake, Brousseau - McLlwain, Hinz, Young - Maneluk, Parks, Banham.\n\n6. listopadu 2001 - Stockholm\nBranky : 4:59 Pavel Rosa, 5:19 Petr Leška, 7:58 Pavel Rosa, 10:03 Petr Čajánek, 35:48 Jaroslav Hlinka, 37:17 Zdeněk Sedlák, 46:26 David Nosek.\nBranky : 4:59 Pavel Rosa, 5:19 Petr Leška, 7:58 Pavel Rosa, 10:03 Petr Čajánek, 35:48 Jaroslav Hlinka, 37:17 Zdeněk Sedlák, 46:26 David Nosek.\nRozhodčí: Lärking (SWE) - Bruun, Hirvi (FIN)\nVyloučení: 3:3 (1:2)\nDiváků: 7 725\n\nFinsko: Sulander - Luoma, Laitinen, Petriläinen, Grönvall, Sulku, Tuulola, Alanko, Vallin - Alatalo, Helminen, Peltonen - Hassinen, Ojanen, Miettinen - Törmänen, Aalto, Viitakoski - Somervuori, Sahlstedt, Rintanen.\n\nČesko: Trvaj - M. Sýkora, Kučera, Nosek, Gureň, Židlický, Nikolov, Marušák, Philipp - Vůjtek, J. Hlinka, M. Procházka - Ujčík, Čajánek, Vlasák - Rosa, Kucharčík, Sedlák - Balaštík, Leška, Brabenec.\n\n7. listopadu 2001 - Stockholm\nBranky : 14:25 Prokopjev, 14:40 Prokopjev, penalty: Karpov \nBranky : 36:03 Banham, 52:28 Tomlinson\nRozhodčí: Pakaslahti (FIN) - Ljungqvist, Svensson (SWE)\nVyloučení: 7:11\nDiváků: 2 519\n\nRusko: Podomackij - Skopincev, Vyšedkevič, Bykov, Rjabykin, Jerofejev, Orechovskij, Žukov, Gorochov - Gogolev, Zinovjev, Klevakin - Karpov, Prokopjev, Zatonskij - Jepančincev, Razin, Golc - Antipov, Kozněv, But.\n\nKanada: Draper - Simonton, Miner, Cooper, Joseph, Henry, Schlegel, Sheptak, Dupont - Maneluk, Parks, Banham - Tomlinson, Yake, Hlushko - Convery, Hinz, Young - McLlwain, Stapleton, Alston.\n\n8. listopadu 2001 - Stockholm\nBranky : 7:57 Grönvall, 11:28 Miettinen, 34:40 Luoma, 56:15 Viitakoski \nBranky : 10:52 Rjabikin, 45:29 Gorochov\nRozhodčí: Andersson - Karlberg, Takula (SWE)\nVyloučení: 8:5 (1:1)\nDiváků: 814\n\nFinsko: Norrena - Luoma, Laitinen, Petriläinen, Grönvall, Sulku, Tuulola, Vallin, Nummelin - Aalto A., Alatalo, Hassinen, Helminen, Miettinen, Miettinen, Ojanen, Peltonen, Rintanen, Sahlstedt, Somervuori, Törmänen, Viitakoski.\n\nRusko: Tortunov - Bykov, Gorochov, Jerofjejev, Orechovskij, Rjabikin, Skopincev, Žukov, Vyšedkevič - Antipov, But, Fjodorov, Gogolev, Golc, Jepančincev, Karpov, Klevakin, Koznev, Prokopjev, Zatonskij, Zinovjev.\n\n8. listopadu 2001 - Stockholm\nBranky : 34:39 Vladimír Vůjtek, 63:02 Tomáš Vlasák \nBranky : 34:39 Vladimír Vůjtek, 63:02 Tomáš Vlasák \nRozhodčí: Pakaslahti (FIN) - Norrman, Svensson (SWE)\nVyloučení: 1:3 (0:0)\nDiváků: 9 207\n\nŠvédsko: Liv - Hedin, Johansson Magnus & Thomas & Mikael &, Mathias, Juhlin, Nord, Popovic, Rhodin, Burström, Davidsson, Falk, Häkanson, Jonsson, Jönsson, Ottoson, Sundin R., Weinhandl, Witehall, Zetterberg.\n\nČesko: Svoboda - Gureň, Židlický, Kučera F., Marušák, Nikolov, Nosek, Philipp, Sýkora M. - Vůjtek, Hlinka J., Procházka M. - Ujčík, Čajánek, Vlasák - Rosa, Kucharčík, Sedlák - Balštík, Leška, Branda.\n\n9. listopadu 2001 - Stockholm\nBranky : 11:38 Viktor Ujčík, 29:44 Vladimír Vůjtek, 59:49 Daniel Branda \nBranky : 35:16 Parks \nRozhodčí: Ryhed - Norrman, Ulriksson (SWE)\nVyloučení: 10:11 (3:1) navíc Joseph (CAN) to end\nDiváků: 2 856\n\nČesko: Svoboda A. - Sýkora M., Kučera F., Nosek, Gureň, Židlický, Nikolov, Marušák, Philipp - Branda, Hlinka J., Procházka M. - Ujčík, Čajánek, Vlasák - Rosa, Kucharčík, Sedlák - Balaštík, Leška, Brabenec.\n\nKanada: Ram - Schlegel, Henrym Miner, Simonton, Dupont, Sheptak, Joseph, D. Cooper - Hlushko, Yake, Tomlinson - Banham, Parks, Maneluk - Audet, Alston, McLlwain - J. Young, Hinz, Convery.\n\n10. listopadu 2001 - Stockholm\nBranky : 25:36 Hlushko, 35:56 Alston, 38:51 McLlwain \nBranky : 3:22 Hassinen, 3:58 Laitinen, 41:33 Miettinen, 43:13 Sahlstedt\nRozhodčí: Andersson - Karlsson, Takula (SWE)\nVyloučení: 7:5 (3:1, 0:1)\nDiváků: 4 499\n\nKanada: Draoer - Cooper, Dupont, Henry, Joseph, Miner, Schlegel, Simonton - Alston, Audet, Banham, Brousseau, Convery, Hinz, Hlushko, Maneluk, McLlwain, Parks, Stapleton, Tomlinson, Young.\n\nFinsko: Sulander - Grönvall, Laitinen, Luoma, Nummelin, Petrilainen, Sulku, Tuulola, Vallin - Aalto, Alatalo, Hassinen, Helminen, Miettinen, Ojanen, Peltonen, Rintanen, Sahlstedt, Somervuori, Törmänen, Viitakoski.\n\n10. listopadu 2001 - Stockholm\nBranky : 48:56 Zatonskij \nBranky : 38:32 Johnsson , rsn.Weinhandl\nRozhodčí: Šindler (CZE) - Ljungqvist, Ulriksson (SWE)\nVyloučení: 10:4 (0:1) navíc Skopincev 10min.\nDiváků: 12 043\n\nRusko: Podomatskij - Bykov, Gorochov, Jerofjejev, Orechovskij, Rjabikin, Skopincev, Žukov, Vyšedkevič - Antipov, But, Gogolev, Golc, Jepančincev, Karpov, Klevakin, Kozněv, Prokopjev, Razin, Zatonskij, Zinovjev.\n\nŠvédsko: Liv - Hedin, Johansson Magnus & Thomas, Juhlin, Nord, Popovic, Rhodin - Burström, Davidsson, Falk, Häkansson, Johansson Mikael & Mathias, Johnsson, Jönsson, Ottoson, Sundin R., Weinhandl, Witehall, Zetterberg.\n\n11. listopadu 2001 - Stockholm\nBranky : 28:50 David Nosek, 59:52 Michal Sýkora\nBranky : 1:44 Golc, 38:26 Razin, 47:55 Zatonskij\nRozhodčí: Lärking - Karlberg, Ljungqvist (SWE)\nVyloučení: 9:7 (1:0)\nDiváků: 3 884\n\nČesko: Svoboda A. - Sýkora M., Kučera F., Nosek, Gureň, Židlický, Nikolov, Marušák, Philipp - Branda, Hlinka J., Procházka M. - Ujčík, Čajánek, Vlasák - Rosa, Kucharčík, Sedlák - Balaštík, Leška, Brabenec.\n\nRusko: Podomatskij - Bykov D., Rjabykin, Žukov, Gorochov, Skopince, Vyšedkevič, Jerofejev, Orechovskij - Karpov, Prokopjev, Zatonskij - Antipov, Koznev, But - Jepančincev, Razin, Golc - Gogolev, Fjodorov J., Zinovjev.\n\n11. listopadu 2001 - Stockholm\nBranky : 1:26 Zetterberg, 50:21 Zetterberg, 21:55 Zetterberg, 28:58 Zetterberg, 51:52 Burström \nBranky : Alatalo, 36:09 Grönvall\nRozhodčí: Šindler - Karlsson, Svensson\nVyloučení: 5:5 (1:0)\nDiváků: 13 550\n\nŠvédsko: Liv - Hedin, Johansson Magnus & Thomas, Juhlin, Nord, Popovic, Rhodin - Burström, Davidsson, Falk, Häkansson, Johansson Mikael & Mathias, Johnsson, Jönsson, Ottoson, Sundin R., Weinhandl, Witehall, Zetterberg.\n\nFinsko: Norrena - Grönvall, Laitinen, Luoma, Nummelin, Petrilainen, Sulku, Tuulola, Vallin - Aalto, Alatalo, Hassinen, Helminen, Miettinen, Ojanen, Peltonen, Rintanen, Sahlstedt, Somervuori, Törmänen, Viitakoski.\n"}
{"id": "861334", "url": "https://cs.wikipedia.org/wiki?curid=861334", "title": "Nový Hollywood", "text": "Nový Hollywood\n\nNový Hollywood, také nazývaný \"„post-klasický Hollywood“\", případně \"„Americká nová vlna“\" označuje období americké kinematografie, zhruba mezi pozdními 60. lety (\"Bonnie a Clyde\") a ranými 80. lety (\"Nebeská brána\"), kdy se zde stala prominentní nová generace mladých filmařů. Tito tvůrci Nového Hollywoodu změnili nejen typ natáčených filmů, ale také jejich produkci a marketing, obecně tedy způsob, jakým studia přistupovala k výrobě a uvádění hraných filmů.\n\nFilmy, které novovlnní tvůrci natáčeli, byly produktem studiového systému, stejně tak individualističtí režiséři nebyli nezávislými filmaři, nýbrž pracovali pod hollywoodskými studii, přesto vnesli do amerického filmu osobité témata a styly, čímž radikálně změnili studiovou tradici, kterou ustanovila dřívější generace filmových tvůrců mezi 20. a 50. lety, tedy období, které se zpětně označuje jako klasický Hollywood.\n\nSoudní spory s majoritními hollywoodskými studii na konci 40. let, stejně jako postupný nástup televize, vážně oslabily tradiční studiový systém. Hollywoodská studia na tyto nepříznivé vlivy reagovala zintenzivněním spektakulárních kvalit svých filmů, aby se jim navrátilo ubývající publikum, a tím i ziskovost. Mnohem častěji než dosud byl užíván barevný systém Technicolor, dále širokoúhlý formát Cinemascope, do kin byly zavedeny stereo reproduktory, stejně tak byly natáčeny 3D filmy. Tyto všechny inovace byly tedy zavedeny do americké kinematografie proto, aby se do kin navrátilo ubývající publikum, avšak obecně tyto snahy nebyly z finančního hlediska efektní a výrazně nezvýšily profit hollywoodským studiím. Roku 1957 označil časopis Life předešlých deset let jako „strašlivou dekádou“ pro Hollywood. V 50. a 60. letech byly v amerických kinech dominantní muzikály, historické eposy a další filmy, efektivně využívajících velkých pláten a stereofonního zvuku, nicméně ubývání diváků v kinech pokračovalo a v polovině 60. let vykazovala kina alarmující nízká čísla návštěvnosti. \n\nV 60. letech, kdy poválečná generace pomalu dospívá, „starý“ Hollywood rychle ztrácí peníze, představitelé studií jsou nejistí jak reagovat na radikální změny v demografickém složení publika. Výrazná změna byla v tom, že většinové publikum hollywoodských filmů se změnilo ze středoškolsky vzdělaných lidí ve středních letech v polovině 60. let k výrazně mladším, vysokoškolsky vzdělaným divákům. V polovině 70. let bylo 76% pravidelných návštěvníků kin mladší než 30 let a více než polovina z nich byli vysokoškolsky vzdělaní lidé. Toto publikum mělo spíše než americké filmy v oblibě evropské „umělecké“ snímky, stejně tak jako díla japonské kinematografie. Zoufalství vrcholných představitelů studií během tohoto ekonomického poklesu, podpořené několika nákladnými filmovými propadáky, vedlo majoritní studia k tomu, aby umožnila větší produkční kontrolu mladým kreativním režisérům a producentům. \n\nTedy, z důvodu snahy o nalákání početné divácké obce zahraničních filmů, studia najala hostující mladé filmaře (mnoho z nich začínalo u Rogera Cormana) a dovolila jim natáčet netradiční filmy s relativně malým vměšováním samotného studia do produkce. Toto najímání mladých inovativních tvůrců, společně se zhroucením Produkčního kódu v roce 1966 a zavedením nového ratingového systému v roce 1968, obecně připravilo půdu pro Nový Hollywood.\n\nNová generace mladých hollywoodských filmařů, vzešlá přímo z filmových škol, měla studiím pomoci navrátit mladé publikum, které studia rapidně ztrácela. Tato skupina mladých filmařů změnila producenty řízený hollywoodský systém minulosti a natáčela filmy, které byly plné radosti, násilí, energie, sexu i zápalu pro umělecké hodnoty samotného filmu.\n\nDe facto nejviditelnější změna, kterou novohollywoodští filmaři vnesli do poetiky amerického filmu, byl příklon k realismu. To umožnil zejména technologický průlom, kdy pomocí zdokonalených lehkých kamer bylo možno mnohem snadněji natáčet v exteriérech. Když se natáčení přímo na lokacích stalo levnější (nebylo třeba stavět kulisy), mladí filmaři rychle nalezli zálibu v převážně exteriérovém natáčení, čímž zesílili efekt realismu a pohroužení se do těchto filmů, zvláště ve srovnání s umělostí mizanscény prostředí předchozích muzikálů a jiných studiových spektáklů. Dalším významným stylistickým faktorem filmů Nového Hollywoodu bylo kreativní užití střihu a zvuku. \n\nKromě realismu filmy Nového Hollywoodu často obsahovaly kontroverzní politická témata, používaly rockovou hudbu a tematizovaly sexuální svobodu, což přesně odpovídalo představám studií o kontra-kultuře, jejímž zobrazováním chtěla přilákat mladé publikum. Mnoho významných novohollywoodských figur navíc otevřeně přiznalo užívání drog jako například LSD a marihuany.\n\nMožná nejvýznamnějším filmem pro nastupující generaci Nového Hollywoodu byl snímek \"Bonnie a Clyde\" (1967). Film, který produkoval Warren Beatty, jenž si zahrál i hlavní roli, se zapsal do filmové historie kombinací násilí, sexu i humoru, stejně tak téma odpadlého mládí bylo přitažlivé pro mladé publikum. \n\nSnímek, který explicitně portrétuje násilí a nejednoznačnost v nahlížení na tradiční morální hodnoty, navíc v tehdejší době se šokujícím závěrem, rozdělil kritiky. Zatímco jedni kritizovali násilí ve filmu a jeho možný negativní vliv a dopad na obecenstvo, druzí oceňovali umělecké stylistické provedení a tematizování násilí jakožto jednoho ze základních charakterových rysů člověka. V prosinci roku 1967 otiskl časopis Time oslavný článek o tomto filmu, psalo se o tzv. „americké nové vlně“. Tento vlivný článek, který napsal Stefan Kanfer, označoval snímek \"Bonnie a Clyde\" za revoluční a přelomový film, který znejasňuje žánrové ukotvení a nedbá zavedených a osvědčených aspektů vyprávění, stejně jako motivací postav, a že tedy snímek signalizuje nový styl, nový trend v americkém filmu. Tento článek, stejně jako pozitivní hodnocení od mnohých kritiků, umožnil filmu znovu-uvedení v kinech a zajistil tak jeho značný komerční úspěch. Enormní vliv tohoto filmu je důležitý pro pochopení celého následujícího období Nového Hollywoodu.\n\nTento počáteční úspěch vydláždil cestu pro to, aby studia nakonec přenechala téměř veškerou tvůrčí kontrolu inovativním a progresivním mladým filmařům. V polovině 70. let velmi osobité a udivující filmy jako například \"Psí odpoledne\" (1975), \"Čínská čtvrť\" (1974), nebo \"Taxikář\" (1976) zaznamenaly enormní kritický i komerční úspěch. Tento úspěch prominentních filmařů Nového Hollywoodu vedl u většiny z nich k čím dál více a více extravagantním a přehnaným požadavkům, jednak vůči studiím a jednak vůči divákům.\n\nV retrospektivě snímky \"Čelisti\" (1975) a \"Star Wars\" (1977) zřetelně naznačovaly začátek konce éry Nového Hollywoodu. Se svým bezprecedentním finančním úspěchem blockbustery Stevena Spielberga a George Lucase změnily paradigma Hollywoodské továrny na sny. Tyto filmy daly studiím návod, jak opět vydělávat peníze ve změněném kulturním a obchodním prostředí. Mnohem větší důraz Hollywoodských studií na tzv. merchandising (např. napojení na hračkářství) než dosud, pronikání do dalších médií (např. pravidelné vydávání soundtracků) a rozvoj sequelů, tj. pokračování filmů a vytváření úspěšných sérií, to všechno umožnilo studiím opětovně vydělávat na filmech. \n\nKdyž si vrcholní představitelé globálních korporací uvědomili, jak moc peněz lze potenciálně vydělat na výrobě filmů, tak tyto globální společnosti začaly postupně skupovat hollywoodská studia. Korporátní mentalita těchto společností, která se vnesla do amerického filmového průmyslu, vytlačila idiosynkratické filmy odvážných filmařů, zatímco posílila výrobu ideologicky méně konfliktních a finančně méně riskantnějších filmů. Konečná demise Nového Hollywoodu přišla po řadě finančních propadáků, které mnoho kritiků označovalo jako sebestředné a excesivní snímky. Významní tvůrci se totiž těšili bezprecedentní umělecké kontrole svých filmů a téměř neomezenému rozpočtu, ale takové finanční propadáky jako například \"New York, New York\" (1977), nebo \"Nebeská brána\" (1980) způsobily, že studia opětovně zvýšila svojí kontrolu nad produkcí.\n\nVýstřednosti tvůrců Nového Hollywoodu kulminovaly ve dvě naprosté finanční katastrofy, jimiž byly filmy \"Nebeská brána\" (1980) Michaela Cimina a \"One from the Heart\" (1982) Francise Forda Coppoly. Poté, co se astronomicky překročil rozpočet kvůli přehnaným požadavkům režiséra, snímek \"Nebeská brána\", jehož celá produkce přišla na 44 miliónů USD, vydělal v pokladnách kin pouze 3,5 miliónu USD. Tato finanční ztráta byla pro studio United Artists tak obrovská, že přivedla studio k bankrotu, načež společnost koupilo MGM. Režisér filmu Michael Cimino natočil další film až po dlouhých pěti letech. Coppola na tom byl po úspěchu filmu \"Apocalypsa\" (1979) finančně dobře, veškerý kapitál vydělaný na tomto filmu dal do své filmové společnosti American Zoetrope. Tehdy vsadil všechno na svůj další velký projekt \"One from the Heart\", film však posléze utržil v kinech pouhých 636 tisíc USD, nepatrný zlomek produkčních nákladů v hodnotě 26 miliónů USD. Film se udržel v kinech pouhý týden a téměř přivedl k bankrotu jak Coppolu, tak jeho začínající studio. Po této finanční katastrofě se filmu začalo vtipně přezdívat \"„One Through the Heart“\". \n\nTyto dva zářivé příklady, společně s dalšími finančními propadáky, nakonec vedly k tomu, že invenční a riskantní strategie postoupení veškeré kontroly nad filmovými projekty režisérům skončila, stejně tak jako éra Nového Hollywoodu.\n"}
{"id": "861338", "url": "https://cs.wikipedia.org/wiki?curid=861338", "title": "Karel Černý (malíř)", "text": "Karel Černý (malíř)\n\nKarel Černý (19. února 1910 Brno – 18. října 1960 Praha) byl český malíř, kreslíř, grafik a ilustrátor. Ve 40. letech 20. století byl oceňován Jindřichem Chalupeckým jako jeden z nejtalentovanějších malířů své generace.\n\nVyučil se mechanikem (1929), při zaměstnání navštěvoval kurs kreslení a malování na večerní dělnické škole. Od dětství velmi rád kreslil a maloval. Matka, kterou velmi miloval, měla pro tuto jeho zálibu pochopení a podporovala ji. Z vděčnosti často připojoval k signaturám svých děl písmeno Š, což je začátek jejího dívčího jména (Šíchová). Velmi toužil studovat na Akademii výtvarných umění. Proto prý postával před vchodem do školy se svými kresbami tak dlouho, až upoutaly pozornost Jakuba Obrovského, který Černého přijal hned do 2. ročníku. Na AVU studoval v letech 1933 až 1938, kdy absolvoval u J. Obrovského.\n\nV začátcích tvorby byl Karel Černý ovlivněn především Preislerovou melancholií, objevuje se tu celoživotní pocit osobního osamění, mající kořeny v trvalém postižení páteře, které ovlivnilo jeho fyzický vzhled (byl hrbatý),i tvrdých životních zkušeností. Kreslil perem, tuší, uhlem i barevnými křídami, jeho osobitá barevnost odpovídá životnímu pocitu, převládá fialová, modrá, zelená, šedá, černá a hnědá. V obrazech je patrný i vliv expresionismu, jeho malba je silně pastózní (sám si míchal barvy z práškových pigmentů). Maloval zásadně podle modelu, krajiny podle kreseb a skic, pořízených na místě. K některým námětům se často vracel – přelidněné bary a zahradní restaurace, milenci, krajina jižních Čech, řeka s parníkem. V roce 1939 namaloval obraz Zmrtvýchvstání pro kapli v obci Koryta (okres Mnichovo Hradiště). Obrazy z období 2. světové války a nacistické okupace odrážejí tísnivou atmosféru doby (Naříkající ženy, Oplakávání).\n\n1946 – 49 jezdil každý rok do Francie, okouzlila ho nejen Paříž, ale i francouzská krajina a především moře. Barvy jeho obrazů se projasnily, objevují se nové náměty. Po návratu maloval zátiší, poučená kubismem, a noční krajiny, zachycující opět pocity osamění. Znovu se do Francie podíval až v roce 1957. Roku 1940 vstoupil do SVU Mánes, nebyl však členem žádné moderní umělecké skupiny, což vyplývalo z jeho povahy a také z charakteru práce; jeho umění bylo zcela osobité a těžko zařaditelné do dobových tendencí a proudů. Měl 28 samostatných výstav. První skupinové výstavy se zúčastnil v Paříži v roce 1946 v galerii La Böethie, od té doby byl svými díly zastoupen na všech významných výstavách doma (SVU Mánes, přehlídky čs. výtvarného umění) i v zahraničí – v Sao Paolu (1957), Bienale v Benátkách (1958), Expo 58 v Bruselu(1958), Helsinkách (1959), Bukurešti a Budapešti (1962), Moskvě (1966), Berlíně (1969) a Düsseldorfu (1990). Jeho obrazy jsou v Národní galerii v Praze, Moravské galerii v Brně a ve většině oblastních i krajských galerií. Karel Černý byl velmi osamělý, skromný člověk. Zemřel náhle na zápal plic. Jeho obrazy na prestižních aukcích dosahují ceny i několik milionů korun. \n\n\n\n\n"}
{"id": "861340", "url": "https://cs.wikipedia.org/wiki?curid=861340", "title": "Maďarsko na Letních olympijských hrách 1956", "text": "Maďarsko na Letních olympijských hrách 1956\n\nMaďarsko na Letních olympijských hrách v roce 1956 reprezentovala výprava 108 sportovců (88 mužů a 20 žen) v 12 sportech.\n\n"}
{"id": "861341", "url": "https://cs.wikipedia.org/wiki?curid=861341", "title": "Karel Černý", "text": "Karel Černý\n\nKarel Černý může být:\n\n"}
{"id": "861343", "url": "https://cs.wikipedia.org/wiki?curid=861343", "title": "Appendiculati", "text": "Appendiculati\n\nAppendiculati Konrad & Maubl. ex Lannoy & Estadès, česky) žluté hřiby, žlutohřiby, zlatohřiby či lidově žluťáky, jsou sekcí rodu hřib (\"Boletus\"). Vyznačují se velkými boletoidními plodnicemi, žlutou dužninou a příjemnými senzorickými vlastnostmi (chuť, vůně). Řadí se k tzv. barevným hřibům.\n\n) česká označení se objevují spíše ve starší literatuře a jsou poměrně nejednotná – aktuální mykologické publikace zpravidla uvádějí pouze odborný (latinský) název.\n\nPlodnice jsou boletoidního tvaru.\n\nPóry okrouhlé, drobné (menší než 1 milimetr), v mládí s hustým porostem cheilocystid, které zprvu vytvářejí souvislou vrstvu (pod lupou má vzhled jako jinovatka). Samotné póry jsou proto patrné až u středně vzrostlých plodnic.\n\nRourky mají stěny od mládí žluté.\n\nTřeň je žlutý či nažloutlý, mohou se objevovat i růžové zóny, povrch kryje síťka, která však může být vyvinuta jen ve svrchní části.\n\nDužnina je rovněž žlutá nebo žlutavá, nikdy hořké chuti.\n\nNásledující seznam není kompletní, obsahuje především středoevropské druhy a dále jim podobné taxony, které se vyskytují v Severní Americe.\nHřiby sekce \"Appendiculati\" se vyskytují na severní polokouli. V Evropě se vyskytují druhy hřib královský, přívěskatý, růžovník, Fechtnerův a horský. Hřib hnědorůžový (\"Boletus speciosus\") známý z USA byl původně ztotožňován s evropským hřibem růžovníkem, ale pozdější výzkum potvrdil, že jde o dva oddělené druhy (ve starší literatuře jsou z těchto důvodů názvy obou uváděny jako synonyma). V USA se dále vyskytují druhy královský a zlatonohý.\n\n"}
{"id": "861345", "url": "https://cs.wikipedia.org/wiki?curid=861345", "title": "Třtinový plátek", "text": "Třtinový plátek\n\nTřtinový plátek je nezbytná součást jazýčkových nástrojů (klarinet, saxofon). Rozkmitáním vytváří základní zvuk. Výrobci hudebních nástrojů zkoušeli různé materiály, až nakonec přešli výhradně na plátky ze třtiny (dobře se zpracovává).\n"}
{"id": "861346", "url": "https://cs.wikipedia.org/wiki?curid=861346", "title": "Persona (maska)", "text": "Persona (maska)\n\nPersona (řecky προσῶπον prosópón, latinsky persona) je maska, která se používala v divadle ve starověkém Řecku a jiných civilizacích, popř. při různých rituálech u různých kmenů a etnik.\n\nPersony ve starořeckém divadle měly velmi výrazné rysy, podle kterých diváci mohli z dálky vidět a posuzovat vlastnosti dané postavy mající danou personu. Persony propůjčovaly charakter hercům, kteří v nich hráli; persona – nikoli herec – byl hlavní faktor určující tento charakter. Starořecké persony měly vždy otvor pro ústa, skrze který herci mluvili. Např. podle Alana Wattse tyto otvory v maskách mohly zesilovat akustický účinek a doslech herce (primitivní předchůdce megafonu) Hlas herců „znějící přes“ tyto masky (lat. per – přes, sonis – zvuky) jim dal jejich název.\n\n"}
{"id": "861350", "url": "https://cs.wikipedia.org/wiki?curid=861350", "title": "Sacunan", "text": "Sacunan\n\nSacunan ( [Sacunan-šotó]) je souostroví, které tvoří severní část souostroví Rjúkjú. Patří k Japonsku, kde celé administrativně spadá do prefektury Kagošima\n\nJde o útvar definovaný především japonskou geografií z důvodu sladění pojmů politických a fyzických. Dělí se dále na tři souostroví:\n\nPřestože Sacunan znamená jih provincie Sacuma, patřilo do ní jen souostroví Tokara a některé ostrovy na severozápadě. Souostroví Ósumi v severovýchodní části patřilo do \"provincie Tane\" po krátké období v 8. a 9. století a potom bylo spojeno do provincie Ósumi. Amami byly součástí království Rjúkjú, ačkoli od období Edo byly ovládány \"panstvím Sacuma\".\n\nV r. 1879 byla na Amami zřízena \"provincie Óšima\" a ostrovy Tokara byly do ní začleněny v r. 1897. Po porážce Japonska v druhé světové válce se dostala provincie Óšima do americké správy. Podle čl. 3 sanfranciské smlouvy patřily tyto ostrovy k územím, která měla být se souhlasem OSN převedena do správy USA. Ostrovy byly navráceny Japonsku postupně - v r. 1952 Tokara a Amami 25. prosince 1953. Od r. 1973 je celé souostroví součástí provincie Kagošima.\n"}
{"id": "861351", "url": "https://cs.wikipedia.org/wiki?curid=861351", "title": "Seznam představitelů Kyjova", "text": "Seznam představitelů Kyjova\n\nSeznam představitelů Kyjova je chronologický seznam kyjovských primátorů (1548–1786), purkmistrů (1786–1850), starostů (1850–1945 a od roku 1990) a předsedů Městského národního výboru (1945–1990). \n\n\n\n\n\n\n"}
{"id": "861352", "url": "https://cs.wikipedia.org/wiki?curid=861352", "title": "Rima Cauchy", "text": "Rima Cauchy\n\nRima Cauchy je široká měsíční brázda nacházející se poblíž kráteru Cauchy (podle něhož získala své jméno) v Mare Tranquillitatis (Moře klidu) na přivrácené straně Měsíce. Táhne se ze severozápadu na jihovýchod, jižněji se souběžně táhne zlom Rupes Cauchy. Oba tyto útvary (brázda a zlom) vypadají při pohledu shora jako dvě větve hyperboly. Kráter Cauchy se nachází mezi brázdou a zlomem. Brázda Rima Cauchy má celkovou délku cca 210 km, přísně vzato je tvořena ze dvou na sebe navazujících částí. Severovýchodně leží měsíční záliv Sinus Concordiae (Záliv svornosti).\n\n\n"}
{"id": "861353", "url": "https://cs.wikipedia.org/wiki?curid=861353", "title": "Carl Frederic Aagaard", "text": "Carl Frederic Aagaard\n\nCarl Frederic Aagaard (29. ledna 1833, Odense – 2. listopadu 1895, Kodaň) byl dánský malíř.\n\nV 19 letech vstoupil jako student na Královskou dánskou akademii umění v Kodani a byl žákem krajináře Petera Christiana Skoovgaarda (1817–1875), který na něj měl velký vliv. Spolu se svým bratrem Johanem Peterem (1818–1879) se věnoval dřevorytinám a leptům. Později byl asistentem dekorativního malíře Georga Christiana Hilkera (1807–1875). V roce 1857 svá díla poprvé vystavoval a získal cenu Jense Neuhausena. V letech 1869 a 1870 podnikl studijní cestu po Švýcarsku a později po Itálii (1875/1876). Přivezl si odtud velké množství skic, které přetvořil do olejomaleb. Roku 1874 byl zvolen členem Královské akademie a o pět let později mu byl udělen řád Danneborg. V roce 1892 se stal profesorem.\n\n"}
{"id": "861354", "url": "https://cs.wikipedia.org/wiki?curid=861354", "title": "Ludvík z Toulouse", "text": "Ludvík z Toulouse\n\nLudvík z Toulouse (, , únor 1274 Brignoles – 19. srpna 1297) je světec z dynastie Anjouvců.\n\nNarodil se jako druhorozený syn budoucího neapolského krále Karla II. a uherské princezny Marie, dcery krále Štěpána V. V čase Ludvíkova narození pobývala rodina v provensálském hrabství a jeho otec se téhož roku v bitvě u Neapole dostal do zajetí aragonského admirála Rogera z Laurie. Po mnoha vyjednáváních byl propuštěn v říjnu 1288 a donucen ke slibu, že nebude používat titul sicilského krále a předal tři ze svých synů včetně Ludvíka jako rukojmí aragonskému králi.\n\nChlapci byli v Barceloně svěřeni do péče vychovatele z františkánského řádu, který jim měl poskytnout odpovídající vzdělání. Roku 1295 byl Ludvík s bratry na základě smlouvy z Anagni propuštěn ze zajetí a po smrti staršího bratra Karla se měl stát následníkem trůnu. Vzdal se nároku ve prospěch mladšího bratra Roberta a namísto koruny vstoupil do františkánského řádu a přijal slib chudoby, čistoty a poslušnosti. 5. února 1297 byl vysvěcen biskupem v Toulouse. Zemřel v důsledku nemoci v srpnu 1297 při cestě do Říma, kde se měl zúčastnit kanonizace svého prastrýce. Roku 1317 byl papežem Janem XXII. také kanonizován.\n\n"}
{"id": "861357", "url": "https://cs.wikipedia.org/wiki?curid=861357", "title": "Rupes Cauchy", "text": "Rupes Cauchy\n\nRupes Cauchy je měsíční zlom nacházející se poblíž kráteru Cauchy (podle něhož získal své jméno) v Mare Tranquillitatis (Moře klidu) na přivrácené straně Měsíce. Táhne se ze severozápadu na jihovýchod, severněji se souběžně táhne brázda Rima Cauchy. Kráter Cauchy se nachází mezi brázdou a zlomem. Rupes Cauchy má délku cca 120 km. Severovýchodní stěna zlomu při východu Slunce vrhá výrazný stín.\n\n\n"}
{"id": "861360", "url": "https://cs.wikipedia.org/wiki?curid=861360", "title": "Klášter svatého Martina v Laonu", "text": "Klášter svatého Martina v Laonu\n\nKlášter svatého Martina v Laonu ( \"Abbaye Saint-Martin de Laon\") je bývalý premonstrátský klášter v pikardském městě Laonu.\n\nKlášter byl založen roku 1124 místním biskupem Bartolomějem z Juru a sv. Norbertem z Xantenu a osazen kanovníky z Prémontré. Společně s opatstvími Cuissy a Floreffe patří mezi starší řádové domy.\n\nKonvent byl rozpuštěn za francouzské revoluce. Kostel sv. Martina slouží jako farní kostel. Po revoluci zde byly umístěny dva středověké náhrobky – rytíř a abatyše z cisterciáckého kláštera, jež má být pravděpodobně Johana Flanderská, vdova po Enguerrandovi IV. z Coucy.\n"}
{"id": "861366", "url": "https://cs.wikipedia.org/wiki?curid=861366", "title": "Dr. House (1. řada)", "text": "Dr. House (1. řada)\n\nPrvní řada televizního seriálu Dr. House měla v USA premiéru 16. listopadu 2004. Televize Fox ji vysílala do 24. května 2005. Seriál sleduje příběhy Dr. Gregoryho House a jeho týmu při řešení lékařských případů.\n\n\n\nJennifer Stone, Peter Graves, Carmen Electra, Robin Tunney, Kevin Zegers, Faith Prince, Elizabeth Mitchell, Sonya Eddy, Dominic Purcell, Roxanne Hart, Kurt Fuller, Shirley Knight, Mike Starr, Brandy, Leslie Hope, Scott Foley, Nestor Carbonell, Patrick Bauchau, Sarah Clarke, Joe Morton, Marin Hinkle, Michael A. Goorjian, Eddie McClintock, Sam Trammel Skye McCole Bartusiak, John Cho, Andrew Keegan, Daryl Sabara, a Currie Graham.\n\n<onlyinclude></onlyinclude>\n"}
{"id": "861369", "url": "https://cs.wikipedia.org/wiki?curid=861369", "title": "Směs pěti koření", "text": "Směs pěti koření\n\nSměs pěti koření pochází z Číny, patří k velice výrazným a aromatickým směsím vhodným na dochucení masa a drůbeže. \n\nObsahuje badyán, fagaru (sečuánský pepř), fenykl, mletou skořici a hřebíček, někdy je místo fagary jiný druh pepře.\n\nSměs je používána v jihovýchodní Asii (jižní Čína, Vietnam) k okořenění různých druhů masa a drůbeže (např. sečuánská kachna). Je doplňována i jinými druhy koření, tvoří však základ. Poměr jednotlivých koření není stálý, je rozdílný podle krajových zvyklostí. \n\nTaké Francouzi dodávají na trh směsi z různých druhů koření a je mezi nimi jak Provensálské koření, tak Směs pěti koření z oblasti Provence. Jedná se o velmi ostrou směsici různých druhů koření a papriček piri-piri. \n\n"}
{"id": "861370", "url": "https://cs.wikipedia.org/wiki?curid=861370", "title": "Monstra vs. Vetřelci", "text": "Monstra vs. Vetřelci\n\nMonstra vs Vetřelci (v anglickém originále Monsters vs. Aliens) je americký animovaný film studia DreamWorks Animation.\n\nNevěsta Susan Murphyová (Reese Witherspoon) je zasažena meteoritem v den její svatby reportérem předpovědi počasí Derekem Dietlem (Paul Rudd). Meteorit ji vystavil látce quantonium, Následně naroste do ohromné výšky a to ji rozhodí ještě o něco víc. Poté byla převezena do tajného zařízení pro monstra kde dostane jméno Enormika.\n\n \n\nDalší hlasy: Jan Kalous, Helena Brabcová, Libor Terš, Jolana Smyčková, Nikola Votočková, Radka Malá, Ivan Jiřík & Petra Jindrová \n"}
{"id": "861372", "url": "https://cs.wikipedia.org/wiki?curid=861372", "title": "José Asenjo Sedano", "text": "José Asenjo Sedano\n\nJosé Asenjo Sedano (12. dubna 1930, Guadix, Granada – 12. srpna 2009, Almería) byl španělský novinář, spisovatel a právník.\n\nStudoval žurnalistiku v Madridu a právo v Grenadě. Za dílo \"Conversación sobre la guerra\" získal v roce 1977 Nadalovu cen a byl překládán do francouzštiny a němčiny. Spolupracoval s ABC v Seville a \"Idealem\" v Granadě. Byl členem Instituto de Estudios Almerienses.\n\n\n"}
{"id": "861374", "url": "https://cs.wikipedia.org/wiki?curid=861374", "title": "Rupes Recta", "text": "Rupes Recta\n\nRupes Recta (česky Přímý zlom) je měsíční zlom nacházející se poblíž kráteru Birt ležícího v Mare Nubium (Moře oblaků) na přivrácené straně Měsíce. Je to nejznámější zlom na Měsíci, dříve se nazýval též „Straight Wall“ (Přímá stěna) nebo Val Beta. Je to oblíbený cíl pro amatérské astronomy, jeho střední selenografické souřadnice jsou 21,7° J, 7,7° Z. Táhne se od malého kráteru Thebit D u mysu Promontorium Taenarium přibližně 110 km na jiho-jihovýchod. Souběžně s ním se na západě táhne kratší brázda Rima Birt. Mezi touto brázdou a zlomem leží kráter Birt (od zlomu západně).\n\nKdyž jej Slunce osvětluje pod šikmým úhlem, Rupes Recta vrhá široký stín, který působí dojmem, že se jedná o strmý sráz. Zlom je však široký 2-3 km a vysoký cca 240-300 metrů, tudíž se nejedná o příkrý sráz (jak to vypadá při pohledu na něj), ale o mírný svah se sklonem asi 7°. Při východu Slunce vrhá zlom široký stín dobře patrný i malým dalekohledem, při západu září jako tenká bílá čára.\n\nVelký kráter Thebit se nachází východně od zlomu.\n\n\n"}
{"id": "861380", "url": "https://cs.wikipedia.org/wiki?curid=861380", "title": "Skradin", "text": "Skradin\n\nSkradin je malé město v Šibenicko-kninské župě v Chorvatsku. Nachází se v blízkosti řeky Krka u Národního parku Krka, 17 km od Šibeniku. K roku 2011 zde žilo 3 823 obyvatel.\n\nNa území dnešního města se ve starověku existovalo ilyrské sídlo \"Scardona\". Nacházelo se na hranicích mezi kmenem Dalmátů a liburnskými kmeny. Sídlo bylo hlavním městem Liburnů. V době římské se stalo administrativním a vojenským centrem regionu. Během období stěhování národů byla \"Scardona\" zničena.\n\nV 9. století se zde usídlil slovanský kmen Chorvatů. Své jméno město Skradin získalo v 10. století. Ve středověku se město stalo jedním ze sídel významného rodu Šubićů. Mezi lety 1522 a 1684 bylo město součástí Osmanské říše, poté, do roku 1794, ovládala Skradin Benátská republika. Později bylo okupováno Napoleonem (První Francouzské císařství), ještě později se stalo součástí Rakouska-Uherska.\n"}
{"id": "861385", "url": "https://cs.wikipedia.org/wiki?curid=861385", "title": "Vavřinec Fójcik", "text": "Vavřinec Fójcik\n\nVavřinec Fójcik (* 29. listopadu 1959) je český politik a menšinový aktivista, v 90. letech 20. století poslanec Poslanecké sněmovny za ODS, později za KDU-ČSL, předseda Rady Poláků v ČR.\n\nV roce 1982 dostudoval Vysokou školu dopravní v Žilině (obor Provoz a ekonomika železniční dopravy). Je ženatý, s manželkou Danutou má dvě dětí Tadka a Natálku. V domovském Těrlicku se věnoval fotbalovému mužstvu. Podle údajů k roku 2010 pracuje u Českých drah a řídí provoz v sedmi železničních stanicích. Od 90. let 20. století se angažoval v politice a v aktivitách polské národnostní menšiny. V roce 1997 se uvádí jako předseda Rady Poláků v ČR. Post obhájil na sjezdu této organizace v roce 1998.\n\nVe volbách v roce 1996 byl zvolen do poslanecké sněmovny za ODS (volební obvod Severomoravský kraj). Byl místopředsedou petičního výboru. Do dubna 1998 byl členem poslaneckého klubu ODS, pak přešel do klubu KDU-ČSL. Rozhodnutí o přestupu do klubu lidové strany komentoval následovně: „\"Jsem věřící člověk a mám názory spíše vzdálenější tomu liberalismu, který se prosazoval v ODS\".“ Zároveň ohlásil, že v dohledné době se stane přímo členem KDU-ČSL.\n\nAngažuje se v komunální politice. V komunálních volbách roku 1990 byl zvolen starostou obce Těrlicko. Starostenský post obhájil za ODS i v komunálních volbách roku 1994 a zastával ho až do svého nástupu do parlamentu v roce 1996. V komunálních volbách roku 1998 byl zvolen coby bezpartijní do zastupitelstva obce Těrlicko. V komunálních volbách roku 2002 kandidoval, ale nebyl zvolen. Opětovně se do zastupitelstva dostal v komunálních volbách roku 2006 a komunálních volbách roku 2010. Roku 2002 a 2010 kandidoval coby bezpartijní, roku 2006 jako člen Strany zelených. Profesně se uvádí jako inženýr železniční dopravy a přednosta železniční stanice.\n\nV senátních volbách roku 2002 kandidoval za senátní obvod č. 75 - Karviná jako bezpartijní kandidát za formaci Cesta změny. Získal ale jen 5 % hlasů a nepostoupil do 2. kola. V krajských volbách v roce 2008 neúspěšně kandidoval za Stranu zelených do krajského zastupitelstva Moravskoslezského kraje.\n\n"}
{"id": "861386", "url": "https://cs.wikipedia.org/wiki?curid=861386", "title": "Maďarsko na Letních olympijských hrách 1952", "text": "Maďarsko na Letních olympijských hrách 1952\n\nMaďarsko na Letních olympijských hrách v roce 1952 reprezentovala výprava 189 sportovců (162 mužů a 27 žen) v 15 sportech.\n\n"}
{"id": "861396", "url": "https://cs.wikipedia.org/wiki?curid=861396", "title": "Michal Frankl", "text": "Michal Frankl\n\nMichal Frankl (* 13. prosince 1963) je bývalý český politik, v 90. letech 20. století poslanec Poslanecké sněmovny za ODS, pak náměstek ministra financí a informatiky.\n\nUž v roce 1993 se angažoval ve vedení ODS v Brně a byl aktérem sporů mezi frakcemi ODS v tomto městě. Ve volbách v roce 1996 byl zvolen do poslanecké sněmovny za ODS (volební obvod Jihomoravský kraj). Byl členem zahraničního výboru sněmovny. Na poslanecký mandát rezignoval v srpnu 1997. V letech 1997-1998 pak působil jako náměstek ministra financí Ivana Pilipa. K 1. srpnu 1998 ho z této pozice odvolal nový ministr Ivo Svoboda. Od roku 2002 byl náměstkem Vladimíra Mlynáře na ministerstvu informatiky (hlavní koordinátor zákona o elektronických komunikacích) a pracoval i v pozici vlivného radního Českého telekomunikačního úřadu. Od roku 1998 přešel z ODS do Unie svobody. Z Unie svobody vystoupil na jaře 2002 poté, co se rozpadla Čtyřkoalice.\n\nV roce 2009 se stal poradcem premiéra Jana Fischera. V této funkci byl například hlavním vládním vyjednavačem s farmářkou Ludmilou Havránkovou, jejíž pozemky bránily dostavbě dálnice D 11. Po konci vlády Jana Fischera nastoupil do soukromého sektoru a v roce 2011 se uvádí jako daňový poradce, člen Komory daňových poradců České republiky. V mládí studoval na VŠE v Praze (obor automatizované systémy řízení), ale kvůli podnikání školu nedokončil. V roce 2011 absolvoval fakultu práva Janka Jesenského ve Sládkovičovu na Slovensku.\n\nV komunálních volbách roku 1994 neúspěšně za ODS kandidoval do zastupitelstva Brna a městské části Brno-Černovice.\n\nV lednu 2014 se stal členem představenstva Telefónica Czech Republic, a.s., později přejmenované na O2 Czech Republic a.s. Po rozdělení k 1. 6. 2015 přešel do České telekomunikační infrastruktury, a.s., (Cetin) kde je jeden ze tří členů představenstva.\n\n"}
{"id": "861397", "url": "https://cs.wikipedia.org/wiki?curid=861397", "title": "Rima Birt", "text": "Rima Birt\n\nRima Birt je měsíční brázda nacházející se poblíž kráteru Birt ležícího v Mare Nubium (Moře oblaků) na přivrácené straně Měsíce. Spojuje dva malé satelitní krátery Birt E a Birt F, je dlouhá přibližně 50 km a široká 1,5 km. Její střední selenografické souřadnice jsou 21,4° J, 9,3° Z. \n\nSouběžně s ní se na východě táhne výrazný zlom Rupes Recta. Mezi touto brázdou a zlomem leží kráter Birt (od brázdy východně). Západně od Rima Birt se nachází kráter Nicollet, jiho-jihozápadně pak malý kráter Lippershey. Severovýchodním směrem leží mys Promontorium Taenarium.\n\n\n"}
{"id": "861402", "url": "https://cs.wikipedia.org/wiki?curid=861402", "title": "Jana Gavlasová", "text": "Jana Gavlasová\n\nJana Gavlasová (* 29. září 1951) je česká politička, v 90. letech 20. století poslankyně Poslanecké sněmovny za ČSSD, v letech 2002 až 2004 vedoucí Úřadu vlády České republiky za premiéra Vladimíra Špidly.\n\nVe volbách v roce 1996 byla zvolena do poslanecké sněmovny za ČSSD (volební obvod Severomoravský kraj). Ve sněmovně setrvala do voleb v roce 1998. Zasedala ve výboru pro sociální politiku a zdravotnictví. V roce 1997 patřila ke skupině poslanců, která navrhla registrované partnerství v Česku.\n\nV roce 2000 se uvádí jako poradkyně vicepremiéra Vladimíra Špidly a uvažovalo se o ní jako o ředitelce kanceláře ministra Bohumila Fišera. V roce 2002 se o ni mluvilo jako o možné vedoucí Úřadu vlády České republiky poté, co nastoupila vláda Vladimíra Špidly. Na tento post pak skutečně v červenci 2002 nastoupila. Funkci zastávala po celou dobu působení vlády Vladimíra Špidly.\n\nAngažuje se v komunální politice. V komunálních volbách roku 1994 a komunálních volbách roku 1998 byla zvolena do zastupitelstva obce Dolní Lutyně, v roce 1994 jako bezpartijní, ve všech následných volbách již jako členka ČSSD. Kandidovala i v komunálních volbách roku 2002, ale nebyla zvolena. Opětovně se do zastupitelstva dostala v komunálních volbách roku 2006. Profesně se uvádí jako lékařka.\n\n"}
{"id": "861403", "url": "https://cs.wikipedia.org/wiki?curid=861403", "title": "Rimae Pitatus", "text": "Rimae Pitatus\n\nRimae Pitatus je soustava měsíčních brázd nacházejících se v zatopeném kráteru Pitatus na jižním okraji Mare Nubium (Moře oblaků) na přivrácené straně Měsíce. Podle kráteru je síť brázd o délce cca 100 km pojmenována. Střední selenografické souřadnice jsou 29,8° J, 13,6° Z. \n\nZápadně leží kráter Hesiodus, od něhož se táhne dále na západ stejnojmenná brázda Rima Hesiodus.\n\n\n"}
{"id": "861404", "url": "https://cs.wikipedia.org/wiki?curid=861404", "title": "Potosí (rozcestník)", "text": "Potosí (rozcestník)\n\nVýraz Potosí má ve svém pojmenování několik území, měst či hor. Nejvýznamnější z nich jsou:\n"}
{"id": "861407", "url": "https://cs.wikipedia.org/wiki?curid=861407", "title": "Rimae Gassendi", "text": "Rimae Gassendi\n\nRimae Gassendi je soustava měsíčních brázd nacházejících se ve výrazném kráteru Gassendi na severozápadním okraji Mare Humorum (Moře vláhy) na přivrácené straně Měsíce. Podle kráteru je síť brázd pojmenována. Střední selenografické souřadnice jsou 17,5° J, 39,9° Z. \n\n\n"}
{"id": "861408", "url": "https://cs.wikipedia.org/wiki?curid=861408", "title": "Boston Harbor (Washington)", "text": "Boston Harbor (Washington)\n\nBoston Harbor je nezačleněná obec v okrese Thurston v americkém státě Washington. Založena byla roku 1917 realitním makléřem ze Seattlu, C. B. Hillmanem, který věřil že se jedná o skvělé místo pro vzkvétající průmysl, které bude navíc přístupno Komáří flotile plující po Pugetově zálivu. V obci se nachází maják Dofflemyer Point Light z roku 1934, který je zapsán na národním rejstříku historických míst.\n\nObec se nachází při pobřeží, kde se setkává Pickeringova úžina s Dana Passage, některé okrajové části se nachází při pobřeží Buddovy zátoky. Rozléhá se přibližně mezi Doverským mysem a Dofflemyerovým mysem, který je označen betonovým majákem, jenž není přístupný po souši. Původně se jednalo o venkovskou obec, nyní se ale transformovala do předměstí Olympie, kde většina jejích obyvatel pracuje. Atraktivní je především díky lokalitám při pobřeží, přístavišti a četným parkům.\n"}
{"id": "861409", "url": "https://cs.wikipedia.org/wiki?curid=861409", "title": "Peckoviny", "text": "Peckoviny\n\nPeckoviny je souhrnný název pro skupinu ovocných dřevin, jde o ovocnářské rozdělení dřevin, kterou lze nejblíže vztahovat k botanickému rozdělení podle plodu. Je založeno na poznání, že jedlý plod v podmínkách Střední Evropy historicky často pěstované skupiny ovocných dřevin obsahuje velkou pevnou strukturu uvnitř, pecku a dobře dokáže zprostředkovat tuto informaci.\n\nNěkteří ovocnáři dělí dále odborně peckoviny podle barvy slupky, obvykle na červené peckoviny a modré peckoviny. Do modrých peckovin jsou řazeny i druhy a odrůdy slivoně s červenou nebo žlutou slupkou a do červených i některé slivoně s jinou (žlutou, bělavou) barvou slupky. Toto rozdělení peckovin na červené a modré bývá používáno spíše vzácně a spíše zahrádkáři. V praxi je používáno spíše botanické taxonomické označení.\n\nDělení je nejčastěji používáno spíše k zjednodušenému vyjádření pro zobecnění společných vlastností některých pěstovaných druhů dřevin (nároky na řez, statistika sklizně, apod). Dalšími takovými skupinami jsou jádroviny a bobuloviny (také někdy označené souhrnně jako drobné ovoce), skořápkoviny. V zemědělství jsou takovými skupinami například obilniny a okopaniny. Takové zjednodušení může být někdy užitečné, jindy by ale mohlo zkreslovat skutečnosti, nebo může být dokonce zcela zavádějící, protože vlastnosti i do skupin zahrnutých druhů jsou mnoha ohledech docela specifické.\n\nDo peckovin patří: višeň, slivoň, třešeň, meruňka, broskvoň a mandloň. Podobné rozdělení je v Evropě používáno například v němčině, kde je pro tyto druhy používán název \"steinobst\".\n\nPlodem peckovin je peckovice. Do peckovin ovšem není například řazen ořešák královský, kokosová palma, ani černý bez jejichž plodem je rovněž peckovice, ani maliník, ačkoliv jeho souplodí tvoří rovněž peckovice. Z uvedeného vyplývá, že všechny druhy ovoce plodících peckovice nelze řadit do peckovin.\n\n"}
{"id": "861412", "url": "https://cs.wikipedia.org/wiki?curid=861412", "title": "Rima Hansteen", "text": "Rima Hansteen\n\nRima Hansteen je nevýrazná měsíční brázda nacházející se na přivrácené straně Měsíce poblíž západního okraje kráteru Hansteen (podle něj získala své jméno) v oceánu Oceanus Procellarum (Oceán bouří). Je dlouhá cca 25 km. Střední selenografické souřadnice jsou 12,1° J, 53,0° Z. Jižně od brázdy Rima Hansteen začíná síť brázd Rimae Zupus, jihovýchodním směrem leží kráter Billy.\n\n\n"}
{"id": "861414", "url": "https://cs.wikipedia.org/wiki?curid=861414", "title": "Kyj Herkulův", "text": "Kyj Herkulův\n\nKyj Herkulův (\"Clavariadelphus pistillaris\") je vzácná houba s plodnicemi kyjovitého tvaru z čeledi kyjovitých.\n\nPlodnice je asi 5–20 cm vysoká. V mládí je válcovitá či útle kyjovitá, záhy se však zřetelně kyjovitě rozšiřuje tak, že na bázi je úzká a v horní části nejširší. Její povrch je zejména ve stáří vrásčitý a důlkatý, nejdříve žlutý, žlutookrový a u starších plodnic okrově hnědý, občas s hnědofialovými tóny. Vrchol plodnice je vyboulený a zaoblený či tupě zahrocený.\n\nJejí dužnina má bělavou barvu, po poranění se může zbarvovat trochu do lila, její vůně je nevýrazná, chuť nahořklá. \n\nVýtrusy jsou elipsoidní, bezbarvé, velké 10–13 × 5–7 μm, výtrusný prach má nažloutlou barvu.\n\nRoste spíše vzácně od srpna do listopadu hlavně ve vápencových oblastech v listnatých lesích, hlavně pod buky a duby.\n\nBývá uváděn jako jedlý, pro nahořklou chuť dužniny je však méně chutný. Navíc se jedná o vzácný druh houby. Někteří autoři jej považují za nejedlého.\n\n"}
{"id": "861427", "url": "https://cs.wikipedia.org/wiki?curid=861427", "title": "Chameleon dvoupruhý", "text": "Chameleon dvoupruhý\n\nChameleon dvoupruhý (\"Trioceros bitaeniatus\") je menší druh chameleona žijící v horských oblastech východní Afriky. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nJe to ještěr s velkou hlavou, která nese nízkou konvexní přilbu bez límcových laloků, tělo je bočně zploštělé a ocas dlouhý a ovíjivý. Jako všichni chameleoni má i chameleon dvoupruhý oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Na bocích těla se táhnou dva rovnoběžné pruhy tvořené zhrublými šupinami, na hřbetě má dvouřadý, vysoký hřeben tvořený šupinami kuželovitými, výrazný je též hřeben hrdelní. Samci jsou štíhlejší než samice, obě pohlaví dorůstají maximálně 17–20 cm délky. V klidu jsou samci tyrkysově zelení, samice trávově zelené. Na bocích mají obě pohlaví tmavší kresbu tvořenou trojúhelníkovitými černozelenými skvrnami, které mají základnu hřbetním směrem a vrchol směřující k břichu ještěra.\n\nAreál chameleona dvoupruhého ve východní Africe zahrnuje Keňu, Ugandu, Tanzanii, Etiopii a Somálsko. Tento druh obývá hory až do nadmořské výšky 3000 m n. m., vyskytuje se na okrajích lesa a v křovinách. Aktivní je během dne, kdy vyhledává potravu, hmyz, který uchvacuje lepkavým jazykem. Žije samotářským způsobem. Je ovoviviparní, samice klade 10-25 vajec, ze kterých se záhy klubou mláďata.\n\nTento druh chameleona je vhodný k držení v páru v teráriu o rozměrech aspoň 40x50x70 cm. Terárium musí být dobře větrané, síťové či tvořené hmyzím pletivem, možný je také chov volně v místnosti. Terárium by mělo být hustě osázeno rostlinami, jako je filodendron, bilgergie či břečťan, nutností je každodenní rosení a pravidelné slunění nebo ozařování horským sluncem. Denní teplota pro chov se pohybuje mezi 20-25 °C, v noci je nižší, mezi 17-20 °C. V zajetí se chameleon dvoupruhý krmí především cvrčky vhodné velikosti, dále přijímá zavíječe, sarančata, šváby, pavouky, mouchy a jiný přiměřeně velký hmyz. Krmení je potřeba doplňovat vitamíny A, D a E a drcenými vaječnými skořápkami.\n\n"}
{"id": "861428", "url": "https://cs.wikipedia.org/wiki?curid=861428", "title": "Antonín Norbert Vlasák", "text": "Antonín Norbert Vlasák\n\nAntonín Norbert Vlasák (10. ledna 1812 Vlašim – 7. prosince 1901 tamtéž) byl český katolický kněz, spisovatel a národní buditel na Podblanicku, proslulý zejména jako autor historických a místopisných studií. Po roce 1836 založil a vedl pamětní knihu vlašimského děkanství, roku 1840 zorganizoval otevření veřejné knihovny ve Vlašimi. V letech 1844-86 působil jako farář v Hrádku nad Blanicí. Zveřejňoval množství místopisných, genealogických, archeologických a heraldických spisů v časopisech (\"Památky archeologické\", \"Lumír\", \"Časopis katolického duchovenstva\"), v Riegrově \"Slovníku naučném\" i samostatných publikacích (zejména edice \"Bibliotéka místních dějepisův pro školu a dům\"). Byl oceňován pro obsáhlou vědeckou činnost i zásluhy o povznesení české kultury na Podblanicku.\n\nNarodil se 10. ledna 1812 ve Vlašimi. S rodiči se roku 1816 přestěhoval do Prčice, kde chodil na obecnou školu. V roce 1822 byl přijat jako vokalista do Strahovského kláštera. Roku 1824 vstoupil na malostranské gymnázium, o šest let později na filosofii a nakonec roku 1833 do arcibiskupského semináře. Na kněze byl vysvěcen 7. srpna 1836.\n\nV listopadu 1836 se stal kaplanem ve Vlašimi. Zde se zapojil do veřejného života. Pro děkana Antonína Wendera založil pamětní knihu, kterou podle tehdy vydaného nařízení nejvyššího purkrabího Karla Chotka muselo vést každé děkanství. Zpracoval do ní i materiály, které mu zpřístupnil kníže Aueršperk ve svém rodovém archivu. Roku 1840 založil ve Vlašimi s podporou vrchního Františka Braunera, aktuára V. Škvora i samotného knížete Aueršperka veřejně přístupnou školní knihovnu s cílem šířit mezi místní obyvatelstvo kvalitní literaturu.\n\nV lednu 1844 se stal duchovním správcem (farářem) v Hrádku nad Blanicí. Ve volném čase se věnoval církevnímu místopisu, genealogii, archeologii a heraldice. Navštěvoval města a vesnice v čáslavském a táborském kraji, popisoval jejich památky, studoval topografickou literaturu. Vedl pamětní knihu obce Domašín. Byl rovněž veřejně činný. Po roce 1848 se zapojil do vytváření obecní samosprávy a do roku 1855 působil jako první starosta obcí Hrádek a Ctiboř. Od roku 1865 zasedal ve vlašimském okresním zastupitelstvu. 23 let působil jako předseda volební komise pro říšskou radu a český sněm. Publikační činnost jej přivedla do odborných společností — stal se dopisujícím členem sboru Českého musea pro vědecké vzdělání české řeči a literatury, členem Umělecké besedy, spolku pro statistiku polního a lesního hospodářství aj.\n\nRoku 1881 se stal sekretářem vlašimského vikariátu arcibiskupské konsistoře a o pět let později arcibiskupským notářem.\n\nZemřel 7. prosince 1901 ve Vlašimi. Pohřben byl nejprve na starém hřbitově, později byly jeho ostatky přemístěny do kostelní krypty.\n\nV letech 1844-1870 byl jedním z nejpilnějších přispěvatelů do českých časopisů v oboru místopisu, zvláště církevního, archeologie, genealogie a heraldiky. Z jeho článků můžeme jmenovat např.:\n\nPo roce 1873 byl redaktorem edice \"Bibliotéka místních dějepisů\", pro kterou napsal některé knihy (např. úvodní \"Okres votický\").\n\nKnižně vyšly např.:\n\nVlasák byl během života i po smrti oceňovaný za zásluhy o povznesení kultury na Vlašimsku. Prováděl osvětovou činnost, probouzel lásku k jazyku i národu. Shromáždil obsáhlý topografický materiál.\n\nZískal čestné občanství ve Vlašimi a Domašíně.\n\nNa jeho rodném domě na Žižkově náměstí ve Vlašimi je umístěna pamětní deska. Jeho jméno nese i místní vlastivědný spolek.\n\n\n\n"}
{"id": "861434", "url": "https://cs.wikipedia.org/wiki?curid=861434", "title": "Láska s výstrahou", "text": "Láska s výstrahou\n\nLáska s výstrahou, v originále Two Weeks Notice, je americký film, romantická komedie z roku 2002, s Hugh Grantem a Sandrou Bullockovou v hlavních rolích. Režisérem snímku byl Marc Lawrence. Film byl komerčně velmi úspěšný, při rozpočtu 60 milionů dolarů vydělal celosvětově 199 043 242 dolarů.\n\n"}
{"id": "861436", "url": "https://cs.wikipedia.org/wiki?curid=861436", "title": "Diskreční pravomoc", "text": "Diskreční pravomoc\n\nDiskreční pravomoc, neboli správní uvážení, je oprávnění správních orgánů určitou věc samostatně posoudit a rozhodnout o ní. V rámci tohoto uvážení mají relativně volný prostor, nejsou v takových případech vázáni zákonem k jediné možné alternativě. Je to důsledek toho, že právní norma kvůli určité právní skutečnosti nestanoví jen jeden konkrétní následek. V textech právních předpisů bývá tato pravomoc označena např. slovem „může“, případně je správnímu orgánu nabídnuto několik příkladmých možností k rozhodnutí.\n\nSprávní orgán ale nemá možnost zcela neomezené volby, nemůže ve svém rozhodování postupovat libovolně nebo nahodile. Český správní řád ve svém § 2 odst. 4 k tomu výslovně stanoví:\n"}
{"id": "861438", "url": "https://cs.wikipedia.org/wiki?curid=861438", "title": "Lubomír Kaválek", "text": "Lubomír Kaválek\n\nLubomír Kaválek (* 9. srpna 1943) je československý a americký šachista.\n\nVystudoval Vysokou školu dopravní v Žilině. V letech 1962 a 1968 zvítězil v mistrovství republiky v šachu. Když v roce 1962 poprvé vyhrál šachové mistrovství Československa, bylo mu pouze 19 let a byl nejmladším šachistou, který kdy národní mistrovství vyhrál. V roce 1965 získal v Helsinkách titul mezinárodního velmistra.\n\nV roce 1968, v době sovětské invaze, byl na turnaji v Polsku, odkud utekl do SRN. Andrew Soltis o něm napsal, že byl největší ztrátou, kterou kdy československý šach utrpěl.\n\nV roce 1970 emigroval do USA, cestou do USA se zúčastnil mezinárodního turnaje v Caracasu, kde první polovinu turnaje odehrál pod československou vlajkou a druhou pod hlavičkou USA, i když měl ještě občanství Československa. Jako vůbec první na světě odehrál turnaj za dva státy.\n\nV USA studoval slavistiku a krátce pracoval pro Hlas Ameriky. V sedmdesátých a osmdesátých letech patřil stabilně do první desítky světových šachistů, pravidelně vyhrával americká mistrovství (1972, 1973, 1978) a na šachových olympiádách dovedl americký tým k zisku jedné zlaté a pěti bronzových medailí. V roce 2001 byl uveden do Světové síně šachové slávy. Jako sekundant pomohl Bobbymu Fischerovi k titulu mistra světa v roce 1972, byl trenérem Angličana Nigela Shorta. O šachách napsal pět knih, mezi lety 1986 a 2010 psal pravidelné šachové sloupky pro deník \"Washington Post\", nyní přispívá každý týden do The Huffington Post.\n\nZúčastnil se celkem devíti šachových olympiád (dvakrát za Československo a sedmkrát za USA) a získal 1 zlatou a 5 bronzových olympijských medailí.\n\nLubomír Kaválek na chessgames.com\n\nVzpomínky šachového velmistra Lubomíra Kaválka, Jiří Vondráček, Český rozhlas\n"}
{"id": "861445", "url": "https://cs.wikipedia.org/wiki?curid=861445", "title": "Právo na informace", "text": "Právo na informace\n\nPrávo na informace je právo občanů vůči státu, resp. vůči orgánům veřejné moci, které mají povinnost nejen odpovídat na jednotlivé žádosti o poskytnutí informací, ale i o své činnosti informovat samostatně. Je jedno z prvních politických práv obsažených v Listině základních práv a svobod. Jeho široká realizace přináší možnost a dostatek vstupních údajů k rozhodování, což umožňuje fyzické osobě se účinně orientovat v politickém životě a případně se i na něm podílet. Umožňuje svobodně vyhledávat, přijímat a rozšiřovat ideje a informace bez ohledu na státní hranice. Cenzura (tzn. kontrola tisku, dalších medií a všech materiálů určených ke zveřejnění) je nepřípustná. Omezení svobody projevu a práva vyhledávat a šířit informace lze uskutečnit pouze zákonem (např. zák. č. 106/1999 Sb., o svobodném přístupu k informacím) a to pouze v míře nezbytné pro ochranu práv a svobod druhých, bezpečnost státu, veřejnou bezpečnost, ochranu veřejného zdraví a mravnosti. V Listině základních práv a svobod jsou vedle sebe zaručeny svoboda projevu a právo na informace, kdy svoboda projevu znamená, že každý má právo vyjadřovat své názory slovem, písmem, tiskem, obrazem, nebo jiným způsobem.\n\nDefinice informace v rovině práva na informace je definována zákonem č. 106/1999 Sb., o svobodném přístupu k informacím následovně: \"Informací se pro účely tohoto zákona rozumí jakýkoli obsah nebo jeho část v jakékoli podobě, zaznamenaný na jakémkoli nosiči, zejména obsah písemného záznamu na listině, záznamu uloženého v elektronické podobě nebo záznamu zvukového, obrazového nebo audiovizuálního.\"\n\nDefinice informace nebyla v tomto zákoně ukotvena od jeho vzniku v roce 1999. Byla do něj vložena až novelou č. 61/2006 Sb. Do té doby tuto nejednoznačnost posuzovala judikatura v konkrétních případech. Například Nejvyšší správní soud v jednom ze svých rozhodnutí uvádí, že \"obsah pojmu informace je obecně chápán jako \"zpráva, sdělení\", jako určitý projev, ve kterém se konstatují fakta.\"\n\nPrávní řád České republiky dále definuje několik konkrétních druhů informace.\n\nZákon č. 123/1998 Sb., o právu na informace o životním prostředí definuje informaci v následujících bodech:\n\n1. stavu a vývoji životního prostředí, o příčinách a důsledcích tohoto stavu,\n\n2. připravovaných nebo prováděných činnostech a opatřeních a o uzavíraných dohodách, které mají nebo by mohly mít vliv na stav životního prostředí a jeho složek,\n\n3. stavu složek životního prostředí, včetně geneticky modifikovaných organismů, a o interakci mezi nimi, o látkách, energii, hluku, záření, odpadech včetně radioaktivních odpadů a dalších emisích do životního prostředí, které ovlivňují nebo mohou ovlivňovat jeho složky, a o důsledcích těchto emisí,\n\n4. využívání přírodních zdrojů a jeho důsledcích na životní prostředí a rovněž údaje nezbytné pro vyhodnocování příčin a důsledků tohoto využívání a jeho vlivů na živé organismy a společnost,\n\n5. vlivech staveb, činností, technologií a výrobků na životní prostředí a veřejné zdraví a o posuzování vlivů na životní prostředí,\n\n6. správních řízeních ve věcech životního prostředí, posuzování vlivů na životní prostředí, peticích a stížnostech v těchto věcech a jejich vyřízení a rovněž informace obsažené v písemnostech týkajících se zvláště chráněných součástí přírody a dalších součástí životního prostředí chráněných podle zvláštních předpisů,\n\n7. ekonomických a finančních analýzách použitých v rozhodování a dalších opatřeních a postupech ve věcech životního prostředí, pokud byly pořízeny zcela nebo zčásti z veřejných prostředků,\n\n8. stavu veřejného zdraví, bezpečnosti a podmínkách života lidí, pokud jsou nebo mohou být ovlivněny stavem složek životního prostředí, emisemi nebo činnostmi, opatřeními a dohodami podle bodu 2,\n\n9. stavu kulturních a architektonických památek, pokud jsou nebo mohou být ovlivněny stavem složek životního prostředí, emisemi nebo činnostmi, opatřeními a dohodami podle bodu 2,\n\n10. zprávách o provádění a plnění právních předpisů v oblasti ochrany životního prostředí,\n\n11. mezinárodních, státních, regionálních a místních strategiích a programech, akčních plánech apod., jichž se Česká republika účastní, a zprávách o jejich plnění,\n\n12. mezinárodních závazcích týkajících se životního prostředí a o plnění závazků vyplývajících z mezinárodních smluv, jimiž je Česká republika vázána,\n\n13. zdrojích informací o stavu životního prostředí a přírodních zdrojů\n\nDefinice utajované informace je obsažena v zákoně č. 412/2005 Sb., o ochraně utajovaných informací a bezpečnostní způsobilosti, který v ustanovení § 2 pís. a) uvádí, že \"utajovanou informací je informace v jakékoli podobě zaznamenaná na jakémkoli nosiči označená v souladu s tímto zákonem, jejíž vyzrazení nebo zneužití může způsobit újmu zájmu České republiky nebo může být pro tento zájem nevýhodné, a která je uvedena v seznamu utajovaných informací.\"\n\nDefinice osobního údaje, tedy zvláštního druhu informace o fyzické osobě, obsahuje zákon č. 101/2000 Sb., o ochraně osobních údajů. Ten v ustanovení § 4 pís. a) uvádí, že \"osobním údajem je jakákoliv informace týkající se určeného nebo určitelného subjektu údajů. Subjekt údajů se považuje za určený nebo určitelný, jestliže lze subjekt údajů přímo či nepřímo identifikovat zejména na základě čísla, kódu nebo jednoho či více prvků, specifických pro jeho fyzickou, fyziologickou, psychickou, ekonomickou, kulturní nebo sociální identitu.\"\n\nZa zvláštní druh osobního údaje pak tento zákon považuje tzv. citlivý údaj, který v ustanovení § 4 písm. b) definuje jako: \"údaj vypovídající o národnostním, rasovém nebo etnickém původu, politických postojích, členství v odborových organizacích, náboženství a filozofickém přesvědčení, odsouzení za trestný čin, zdravotním stavu a sexuálním životě subjektu údajů a genetický údaj subjektu údajů; citlivým údajem je také biometrický údaj, který umožňuje přímou identifikaci nebo autentizaci subjektu údajů.\"\n\nPrávo na informace je úzce spjato se svobodou projevu. Obě práva se formovala společně, respektive právo na informace zpočátku bylo pojímáno pouze jako určitá složka svobody projevu. Právo na informace ve smyslu zvláštního subjektivního práva jedince požadovat přístup k určitým druhům informací a jemu odpovídající povinnost tyto informace poskytovat se formulovalo až později než samotná svoboda projevu. M. Bartoň vztah těchto práv popisuje následovně: \"právo na informace v užším smyslu sice souvisí se svobodou projevu, jde ale o jiný typ subjektivního práva, které není vždy explicitně v lidskoprávních dokumentech uveden a zpravidla též vyžaduje zvláštní podrobnější zákonnou úpravu.\"\n\nPrávo na informace je v právním řádu České republiky společně se svobodou projevu primárně zaručeno v usnesení předsednictva České národní rady č.2/1993 Sb., o vyhlášení Listiny základních práv a svobod. Listina společně s dalšími právními předpisy tvoří na základě čl. 3 a čl. 112 Ústavy ústavní pořádek České republiky. Pod spojením „je zaručeno“ se rozumí, že tato práva zaručuje stát.\n\"Svoboda projevu a právo na informace jsou zaručeny.\"\n\"Každý má právo vyjadřovat své názory slovem, písmem, tiskem, obrazem nebo jiným způsobem, jakož i svobodně vyhledávat, přijímat a rošiřovat ideje a informace bez ohledu na hranice státu.\"\n\"Cenzura je nepřípustná\"\n\"Svobodu projevu a právo vyhledávat a šířit informace lze omezit zákonem, jde-li o opatření v demokratické společnosti nezbytná pro ochranu práv a svobod druhých, bezpečnost státu, veřejnou bezpečnost, ochranu veřejného zdraví a mravnosti.\"\n\"Státní orgány a orgány územní samosprávy jsou povinny přiměřeným způsobem poskytovat informace o své činnosti. Podmínky a provedení stanoví zákon.\"\n\"Každý má právo na včasné a úplné informace o stavu životního prostředí a přírodních zdrojů.\"\n\nZákonná úprava je pak provedena zejména dvěma zvláštními zákony, jeden se týká pouze informací o stavu životního prostředí a souvisejících otázek (č. 123/1998 Sb.), druhý je zaměřen všeobecně (č. 106/1999 Sb.). Zde je vymezen okruh tzv. povinných subjektů, to jsou orgány, na které se tato povinnosti vztahuje.\n\nStanovuje Ministerstvu vnitra povinnost poskytnout fyzickým i právnickým osobám na žádost informace vztahující se k jeho působnosti. Informací se pro účely tohoto zákona rozumí jakýkoliv obsah nebo jeho část v jakékoliv podobě, zaznamenaná na jakémkoliv nosiči, zejména obsah písemného záznamu na listině, záznamu uloženého v elektronické podobě nebo záznamu zvukového, obrazového nebo audiovizuálního.\n\nPovinnosti poskytovat informace se netýká dotazů na názory, budoucí rozhodnutí a vytváření nových informací.\n\nVšechny tyto orgány veřejné moci jsou povinny sdělovat informace, pokud si o to fyzická nebo právnická osoba zažádá a to buď ústní nebo písemnou formou. Povinnost poskytovat informace se výslovně netýká dotazů na názory, budoucí rozhodnutí a vytváření nových informací.\n\nPodle § 13 informačního zákona se žádost o poskytnutí informace podává ústně nebo písemně, a to i emailem. Pokud není na ústně podanou žádost informace poskytnuta nebo pokud ji nelze požadovat za dostačující, je nutno podat žádost písemně.\n\nV souladu s § 14 informačního zákona musí být ze žádosti zřejmé, kterému povinnému subjektu je určena a že se žadatel domáhá poskytnutí informace ve smyslu tohoto zákona.\n\nFyzická osoba musí v žádosti uvést:\nPrávnická osoba musí v žádosti uvést:\n\nInformačním zákonem jsou z poskytování informací v §§ 7 – 11 vyloučeny\n\nJako jediný stát Evropské unie nemá systematicky psanou ústavu. Jejich ústava se skládá z mnoha dokumentů, které jsou velmi obsáhlé. Vychází ze zásady \"povolené je vše, co není zakázáno\". U práva na informace je povoleno publikovat cokoli, po publikaci ovšem mohou vzniknout následky.\n\nV deklaraci práv člověka a občana z roku 1789 se píše, že nikdo nesmí být pronásledován pro své názory, jestliže jejich projev neporušuje veřejný řád, založený zákonem. Zákon z roku 1978 přiznává právo na informace všem osobám a stanovuje přístup ke správním dokumentům.\n\nSlovensko má právo na informace zakotveno ve slovenské Listině, stejně jako v ČR.\n\nÚdajně je Švédsko v tomto právu vzorovou zemí, protože mají otevřený přístup k informacím. Každý má mít volný přístup k úředním dokumentům a omezený je pouze v předepsaných situacích.\n\nPrávo na informace je součástí svobody názoru, což znamená, že každý člověk má právo na přístup k informacím a právo šířit informace veřejného zájmu. V zákoně je jasně dané, že se jedná o informace veřejného zájmu.\n\nPrávo na informace je součástí práva svobodného projevu. To zahrnuje právo nerušeně se informovat z obecně přístupných pramenů. Od roku 2005 zákon přiznává každé osobě bezpodmínečné právo na přístup k federálním veřejno-správním informacím, do té doby bylo sdělování těchto informací společnosti v rukou novinářů.\n\nPrávo na informace bylo zakotveno v pramenech práva až v 2. polovině 20. století. Poprvé je zaznamenáno ve Švédsku, kde bylo schváleno právo na přístup k dokumentům vlády. Dlouho byl přístup k informacím omezován principem důvěrnosti, který nedovoloval nahlížení do soukromých spisů. V České republice bylo právo na informace zakotveno v pramenech práva až po pádu komunistického režimu a v roce 1999 byl schválen zák. č. 106/1999 Sb., O svobodném přístupu k informacím a zák. č. 123/1998 Sb., O právu na informace o životním prostředí byl schválen o rok dříve.\n\n\n"}
{"id": "861448", "url": "https://cs.wikipedia.org/wiki?curid=861448", "title": "Rimae Hypatia", "text": "Rimae Hypatia\n\nRimae Hypatia je soustava měsíčních brázd nacházejících se při jihozápadním okraji Mare Tranquillitatis (Moře klidu) na přivrácené straně Měsíce. Podle kráteru Hypatia ležícím jižně je síť brázd pojmenována. Hlavní větev začíná jižně od kráteru Sabine, protne měsíční rovník a pokračuje východo-jihovýchodním směrem blízko kráteru Moltke (leží severně od hlavní brázdy) k 25° poledníku západní délky, kde se větví. Je dlouhá cca 180 km. Vedlejší a kratší větev začíná také u kráteru Sabine (severněji) a táhne se souběžně s hlavní pouze k 22° poledníku západní délky. Střední selenografické souřadnice jsou 0,3° J, 22,8° V.\n\nJižně od hlavní brázdy je kopcovitý nepravidelný terén, okraj Mare Tranquillitatis. Severně od brázdy se nachází trojice malých kráterů Armstrong, Aldrin a Collins pojmenovaných po amerických astronautech z mise Apollo 11, jejíž lunární modul přistál nedaleko. Západo-severozápadně od západního konce brázdy leží Schmidt.\n\n\n"}
{"id": "861458", "url": "https://cs.wikipedia.org/wiki?curid=861458", "title": "Noční práce", "text": "Noční práce\n\nNoční práce je práce konaná v noci. Český zákoník práce ji ve svém § 78 odst. 1 písm. j) normuje jako práci v noční době, tedy mezi 22. hodinou večerní a 6. hodinou ranní.\n\nZaměstnavatel je pak podle § 94 zákoníku práce povinen zajistit během noční práce přiměřené sociální zajištění, zejména možnost občerstvení, a pracoviště vybavit prostředky pro poskytnutí první pomoci. Zaměstnanec pak musí být před zařazením na noční práci a poté nejméně jednou ročně zdarma lékařsky vyšetřen, stejně tak kdykoli, pokud o to požádá. Délka jeho směny by neměla překročit 8 hodin v rámci po sobě jdoucích 24 hodin.\n\n"}
{"id": "861462", "url": "https://cs.wikipedia.org/wiki?curid=861462", "title": "110 (číslo)", "text": "110 (číslo)\n\nSto deset je přirozené číslo. Následuje po číslu sto devět a předchází číslu sto jedenáct. Řadová číslovka je \"stý desátý\" nebo \"stodesátý\". Římskými číslicemi se zapisuje CX.\n\nSto deset je\n\n\nBěh na 110 metrů překážek je jedna z atletických disciplín.\n"}
{"id": "861463", "url": "https://cs.wikipedia.org/wiki?curid=861463", "title": "Hendrick Cornelisz Schaep", "text": "Hendrick Cornelisz Schaep\n\nHendrick Cornelisz Schaep (1611–1647) byl nizozemský mořeplavec, kapitán Východoindické společnosti.\n\nO Schaepově životě toho není příliš známo. V roce 1642 odešel z Vlissingenu a o devět měsíců později dorazil do Batávie. Nejvíce je připomínán díky výpravě, které se zúčastnil v r. 1643 jako kapitán pod velením Martina Vriese.\n\nCílem výpravy do severozápadní části Tichého oceánu bylo prozkoumat pobřeží Tatarie a zároveň nalézt legendární zlaté a stříbrné ostrovy, které již v r. 1639 neúspěšně hledala výprava \"Matthijse Quasta\". Velitel Vries plul na lodi \"Castricum\" a Schaep na lodi \"Breskens\", což byl mimořádně dobře vyzbrojený trojstěžník se čtvercovými plachtami, asi 33 metrů dlouhý a sedm metrů široký. Lodě vypluly z Batávie 3. února 1643. Po společné plavbě se zastávkou na Molukách se lodě ve velké bouři 20. května navzájem ztratily poblíž \"Hačidžodžimy\", ostrova vzdáleného zhruba 290 km na jih od Tokia.\nBohužel Breskens nevezla téměř žádné zásoby jídla, a tak po týdnu čekání vešla posádka do kontaktu s místními obyvateli a směňovala s nimi tabák a arak za jídlo. 10. června nechal Schaep zakotvit poblíž vesnice \"Jamada\" a k obchodování vyslal ozbrojenou posádku, jejímž úkolem bylo přivézt i vodu. Japonci nahlásili pohyb lodi do Morioky, hlavního města prefektury Iwate. K jejich překvapení se Breskens po šesti týdnech do zátoky vrátila. Z obavy před možnými následky připravili lest cílem posádku zajmout. 29. července dorazil na palubu místní pohlavár s deseti ženami a pozvali kapitána na oslavu. Na tu vzal Schaep s sebou ještě 9 neozbrojených mužů a poté, co popili saké, byli přepadeni a zajati.\n\n31. července odplula Breskens ze zálivu s obchodníkem a zbytkem námořníků, ale bez kapitána. Během své plavby dlouhé 2 500 km hledali zlaté a stříbrné ostrovy; přitom zemřela třetina posádky (18 mužů) a ostatní onemocněli vodnatelností a kurdějemi. 9. listopadu se poblíž ostrova Kjúšú shledali s lodí \"Castricum\". Lodě pak pluly společně do pevnosti \"Fort Zeelandia\" na Tchaj-wanu a 14. prosince 1643 se navrátily do Batávie.\n\nMezitím byli zajatí Nizozemci odvezeni do Eda, kde byli po čtyři měsíce vyslýcháni šógunem Iemicu Tokugawou. Vláda byla poněkud překvapena, když se ukázalo, že jde Nizozemce, protože se nejvíce obávala jezuitů a jejich snahy o šíření křesťanství. 10. září se donesly zprávy o posádce z Breskens do nizozemské faktorie \"Dešima\" a její správce \"Jan van Elseracq\" odejel usilovat o osvobození námořníků. Po výslechu, který vedl van Elseracq bylo jasné, že posádka nebyla katolická, ale že chtěla objevit nové pobřeží a vést obchod, a šógun svolil posádku osvobodit. Požadoval, aby se Holanďané chovali méně podezřele. Van Elseracq také diplomaticky souhlasil s tvrzením, že posádka byla zachráněna z vraku lodi. 8. prosince bylo všichni námořníci propuštěni, předáni Elseracqovi a 24. prosince opustili Edo. Na odjezd z Dašimy museli čekat devět měsíců až do 16. října 1644. Teprve poté dorazila posádka konečně zpátky do Batávie.\n\nDůstojníci z lodi Breskens do lodního deníku nezapsali, že zajatci byli chyceni kvůli seznámení s japonskými ženami, se kterými se předchozího večera setkali na palubě.\n\nPříběhem námořníků z Breskens se inspiroval Jonathan Swift při psaní \"Gulliverových cest\".\n\n"}
{"id": "861466", "url": "https://cs.wikipedia.org/wiki?curid=861466", "title": "Nicholas Čong Džin-sok", "text": "Nicholas Čong Džin-sok\n\nNicholas kardinál Čong Džin-sok (7. prosince 1931 Supjo Dong) je jihokorejský římskokatolický kněz, bývalý arcibiskup Soulu, kardinál.\n\nV roce 1950 začal studovat technické obory na Národní univerzitě v Soulu. Po vypuknutí korejské války musel přerušit studium a narukoval do armády. Po vyhlášení příměří v roce 1953 vstoupil do semináře. Kněžské svěcení přijal 18. března 1961. Studia si doplnil v Hongkongu (sociologie) a v Římě na Papežské univerzitě Urbaniana (kanonické právo). V soulské arcidiecézi byl mj. sekretářem biskupa, kancléřem biskupské kurie a přednášejícím v nižším semináři.\n\nV červnu 1970 byl jmenován biskupem diecéze Čchongdžu. Biskupské svěcení přijal 3. října téhož roku. V květnu 1998 ho papež Jan Pavel II. jmenoval arcibiskupem Soulu, kde vystřídal ve funkci kardinála Stephena Kim Sou-hwana. Od června téhož roku plní rovněž funkci apoštolského administrátora \"ad nutum Sanctae Sedis\" w Pchojongjangu, kde je nominálním arcibiskupem Francis Hong Yong-ho (od 60. let 20. století nezvěstný).\n\nV únoru 2006 oznámil papež Benedikt XVI. jeho kardinálskou nominaci, která byla oficiálně završena na konzistoři 24. března téhož roku. Dne 10. května 2012 Benedikt XVI. přijal jeho rezignaci vzhledem k dovršení kanonického věku. Jeho nástupcem se stal dosavadní pomocný biskup Andrew Jom Su-džung.\n\n\n"}
{"id": "861471", "url": "https://cs.wikipedia.org/wiki?curid=861471", "title": "Pozemkový fond České republiky", "text": "Pozemkový fond České republiky\n\nStátní pozemkový úřad (dříve: Pozemkový fond ČR) byl jedním ze státních fondů České republiky. Zřízen byl na základě zákona č. 569/1991 Sb., o Pozemkovém fondu České republiky, a jeho hlavní činností byla správa a převod zemědělského majetku českého státu na soukromé osoby (privatizace) a vydávání náhradních pozemků restituentům (o jejich nároku rozhodoval Pozemkový úřad). Byl právnickou osobou zapsanou v obchodním rejstříku a sídlil v Praze (nejdříve Ve Smečkách 33 na Václavském náměstí, později na Žižkově - Husinecká 1024/11a), webové stránky byly www.pfcr.cz.\n\nStatutárním orgánem fondu byl ředitel (dříve předseda desetičlenného Výkonného výboru), kterého jmenovala a odvolávala vláda na návrh ministra zemědělství. Na činnost a hospodaření Pozemkového fondu dohlížela dozorčí rada (dříve Prezidium Pozemkového fondu), jejíchž sedm členů volila na dobu pěti let Poslanecká sněmovna. Podrobnosti o činnosti PF ČR stanovil jeho statut, který schvalovala také Poslanecká sněmovna.\n\nAdministrativu a metodické řízení vykonávaly příslušné sekce, později odbory, a jejich oddělení na ústředí v Praze. Vlastní činnost vykonávala územní (a nejprve také detašovaná) pracoviště (ÚP PF ČR) v rámci okresů. Postupně (s prodanými pozemky) docházelo ke slučování pracovišť až na Krajská pracoviště (KP), s odůvodněním sloučení struktury s Pozemkovým úřadem. Ten si však okresní strukturu ponechal, a tak měl Státní pozemkový úřad po roce 2013 jak krajská pracoviště (KPÚ), tak odloučená pracoviště v rámci okresů.\n\n\nPrezidium\nDozorčí rada\nPozemkový fond České republiky byl ke dni 31. prosince 2012 zrušen zákonem č. 503/2012 Sb., o Státním pozemkovém úřadu, sloučen s Pozemkovým úřadem (PÚ) a nahrazen nově vzniklým Státním pozemkovým úřadem (SPÚ), který převzal jejich agendu.\n\nPF ČR spravoval státní zemědělské (ojediněle i lesnické) pozemky a stavby podle \"zákona o půdě\" (229/1991) i zemědělské pozemky neznámých vlastníků. Státní zemědělské pozemky přešly do správy PF ČR ze zákona od roku 1991. Podle zákonných podmínek a návazných metodických pokynů PF ČR bylo možné pozemky za úplatu pronajímat, případně na nich zřizovat věcná břemena. V případě staveb šlo například o zemědělské areály, nebo o bytové domy (bytovky) zaměstnanců (zemědělců).\n\nOd roku 1991 byly v průběhu let pozemky od státních organizací přepisovány v evidenci katastru nemovitostí u katastrálních úřadů na (speciální) list vlastnictví č. 10002 (vlastnictví ČR - správa PF ČR) a další \"LV\" v případě spoluvlastnických podílů. Ani dvě desítky let však nestačily k prověření vlastnictví státu a dohledání potřebných listin u všech pozemků, neboť již prověřené pozemky byly buď \"nepřevoditelné\" (dle § 2 zákona č. 95/1999 Sb.), nebo v rámci stanovených úkolů (výměr) odstátněné. Tato činnost pokračovala i u nástupnického Státního pozemkového úřadu.\nNěkolikrát došlo také k hromadnému předání zemědělských pozemků od Úřadu pro zastupování státu ve věcech majetkových (ÚZSVM) – dříve finanční referáty Okresních úřadů, které paradoxně pozemky před rokem 1989 zestátňovaly (zabavovaly lidem), nebo jim pozemky připadaly odúmrtí a poté je předávali dalším příslušným organizacím.\n\nPřevody zemědělských pozemků, které měl PF ČR ve správě podle \"zákona o půdě\" (č. 229/1991 Sb.), realizoval především podle \"zákona o prodeji půdy\" (č. 95/1999 Sb.), který upravoval také souběh a přednosti žádostí podle \"zákona o půdě\" (výdej náhradních pozemků pro restituenty), podle \"zákona o privatizaci\" (č. 92/1991 Sb.; privatizace zemědělských areálů) a \"zákona o Pozemkovém fondu ČR\". Jinak nebylo pozemky možné převádět. Uvedené zákony měly řadu novel, zpravidla jednu ročně.\n\nJedno z rozhodnutí Prezidia PF ČR (7. června 2005) umožnilo ve vší tichosti, v souvislosti s restituční tečkou (plán k 31. 12. 2005 a následný návrh na prodloužení do 31. 12. 2009), připraveným restituentům a spekulantům (pozemky získali např. Karel Wimětal z Brna, Gabriel Večeřa, Václav Benedikt a Richard Kirnig), jak s vlastními původními tak i s postoupenými restitučními pohledávkami vůči státu, ukázat si na konkrétní státní zemědělský pozemek a ten přednostně získat, navíc za nízkou cenu (padesát haléřů za metr čtvereční či v řádu korun). Stačilo podat žalobu a Pozemkový fond pozemek preventivně převedl ve zvláštním/mimořádném zrychleném režimu. Rozhodnutí Prezidia platilo až do zrušení (30. června 2005) velmi krátce, ale v červnu 2005 bylo vydáno asi 600 hektarů vesměs lukrativních pozemků v Praze i na dalších místech v ČR (Brno, Jindřichohradecko, Tachovsko, Krkonoše, Žďár nad Sázavou, Měřín). Standardně Pozemkový fond nabízel restituentům náhradní pozemky formou veřejných nabídek.\n\n\n"}
{"id": "861473", "url": "https://cs.wikipedia.org/wiki?curid=861473", "title": "Maďarsko na Letních olympijských hrách 1948", "text": "Maďarsko na Letních olympijských hrách 1948\n\nMaďarsko na Letních olympijských hrách v roce 1948 reprezentovala výprava 129 sportovců (108 mužů a 21 žen) v 15 sportech.\n\n"}
{"id": "861475", "url": "https://cs.wikipedia.org/wiki?curid=861475", "title": "Šinsekai jori", "text": "Šinsekai jori\n\nŠinsekai jori ( 新世界より, někdy psáno Šin sekai jori, v překladu Z nového světa) je japonský román žánru speculative fiction z pera Júsuke Kišiho, jenž byl v roce 2012 převeden do stejnojmenné podoby mangy a anime seriálu.\nNázev románu je odkazem na \"Novosvětskou symfonii\" Antonína Dvořáka.\n\n"}
{"id": "861478", "url": "https://cs.wikipedia.org/wiki?curid=861478", "title": "ISO 29110", "text": "ISO 29110\n\nISO/IEC 29110: \"Systems and Software Life Cycle Profiles and Guidelines for Very Small Entities, International Standards and Technical Reports\", je sada norem, profilů, technických zpráv a směrnic, zaměřená na velmi malé podniky. Velmi malý podnikem je myšlena společnost, organizace, oddělení, nebo projekt, který čítá až 25 osob. Série ISO/IEC 29110 je nová sada mezinárodních norem pojmenovaná: „\"Systems and Software Engineering — Lifecycle Profiles for Very Small Entities\"“. Normy byly vyvinuty pracovní skupinou WG24 z podvýboru 7 (SC7) komise Joint Technical Comittee 1 (JTC1) z Mezinárodní organizace pro normalizaci a Mezinárodní elektrotechnické komise. \n\nTržní prostředí uznává hodnotu velmi malých podniků v jejich příspěvku a podílu na vývoji, nebo výrobě produktů a služeb. Velmi malé podniky také vyvíjejí a/nebo udržují software, který je použit ve větších systémech.\nPodle Organizace pro hospodářskou spolupráci a rozvoj (OECD) a dle jejích zpráv o podnikání malých a středních firem z roku 2005, představují malé a střední podniky dominantní formu společnosti ve všech zemích světa. Jejich zastoupení je mezi 95 a 99 procenty ze všech společností v závislosti na konkrétní zemi. Výzvou, které vlády OECD čelí je poskytnout podnikatelské prostředí, které bude podporovat konkurenceschopnost této velké, heterogenní skupině firem a bude podporovat životaplnou podnikatelskou kulturu.\nZ provedených studií a průzkumů vyplývá, že většina mezinárodních norem neodpovídá potřebám malých a středních podniků. Shoda s těmito normami je velice obtížná, někdy nemožná, což těmto podnikům dává velice malou šanci být uznanými jako výrobci kvalitního softwaru v jejich oboru. Právě proto se malé a střední podniky nemohou podílet na některých ekonomických aktivitách. \nBylo zjištěno, že malé a střední podniky považují za obtížné vztáhnout mezinárodní normy na jejich podnikové potřeby a zdůvodnit jejich zavedení do firemních postupů. Většina malých a středních podniků si nemůže dovolit potřebné zdroje, v podobě počtu zaměstnanců, času a rozpočtu, ani nedokáže identifikovat užitek ze zavedení procesu životního cyklu softwaru. Pro překonání těchto překážek byla vyvinuta sada norem a technických zpráv zaměřená na malé a střední podniky. Dokumenty jsou založeny na podmnožinách odpovídajících částí norem, nazývané jako profily pro malé a střední podniky. Účelem těchto profilů je definovat podmnožinu mezinárodních norem významných pro prostředí malých a středních podniků, například a procesy a výstupy ISO/IEC/IEEE 12207 a produkty ISO/IEC 15289.\nŘada ISO/IEC 29110, rozdělena podle cílových skupin, byla vytvořena za účelem zlepšení kvality produktu, nebo služeb a výkonnosti procesů. Viz tabulka 1. ISO/IEC 29110 nevylučuje použití jiných životních cyklů, jako je například vodopádový, iterativní, inkrementální, evoluční, nebo agilní. \n\nPokud bude potřeba nový profil, ISO/IEC 29110-4 a ISO/IEC 29110-5, mohou být rozvinuty bez ovlivnění existujících dokumentů a stanou se z nich ISO/IEC 29110-4-m a ISO/IEC 29110-5-m-n v tomto pořadí, respektive skrz ISO/IEC proces.\n\nKlíčová charakteristika subjektů, na které je ISO/IEC 29110 zaměřena, je jejich velikost. Nicméně existují jiné aspekty a charakteristiky malých a středních podniků, které mohou ovlivnit přípravu, nebo výběr profilu, jako jsou: business modely (reklamy, řízení smluvních vztahů, vlastní vývoj produktu a jiné), proměnlivé faktory (nejisté prostředí) a míra rizika. Vytvářet vlastní profil pro každou možnou kombinaci hodnot zmíněných výše může vést k obrovskému a nezvladatelnému souboru profilů. Právě proto jsou profily pro malé a střední podniky seskupeny tak, aby byly aplikovatelné na více, než jednu kategorii. Skupiny profilů jsou souborem profilů, které jsou si příbuzné buď skladbou procesů (aktivit, úloh), úrovní zralostí procesů, nebo obojím. \n\nSkupina obecných profilů byla označena za použitelnou pro drtivou většinu malých a středních podniků, které nevyvíjejí kritický software a mají charakteristické proměnlivé faktory. Skupina obecných profilů je sbírkou čtyř profilů (vstupní, základní, střední, pokročilý), které poskytují progresivní přístup pro uspokojení valné většiny malých a středních podniků. Skupina obecných profilů pro softwarové inženýrství je založena na mexickém modelu softwarových procesů MoProSoft\n\nŘada ISO/IEC 29110 je sada složena z pěti různých částí. Část první, ISO/IEC TR29110-1 definuje obchodní termíny běžné pro profilovou sadu dokumentů pro malé a střední podniky. Představuje procesy, životní cyklus a standardizační koncepty a řadu ISO/IEC 29110. Také představuje charakteristiku a požadavky malých a středních podniků a objasňuje zdůvodnění pro specifické profily, dokumenty, normy a návody pro malé a střední podniky.\n\nČást 2, ISO/IEC 29110-2 představuje koncepty pro standardizované profily softwarového inženýrství pro malé a střední podniky a definuje společné pojmy pro profilovou sadu dokumentů pro malé a střední podniky. Zavádí také logiku v definici a aplikaci standardizovaných profilů a specifikuje prvky společné pro všechny standardizované profily (struktura, konformita, posouzení procesů) a představuje taxonomii (katalog) ISO/IEC29110 profilů. \n\nČást 3, ISO/IEC TR 29110-3 definuje směrnice pro ohodnocení procesů a potřebné požadavky na zajištění shody s profily pro malé a středních podniky. ISO/IEC TR 29110-3 také obsahuje informace, které mohou být užitečné pro vývojáře metod a nástrojů pro posuzování procesů. ISO/IEC TR 29110-3 je určeno lidem, kteří mají přímý vztah s procesem ohodnocování procesů, např. hodnotitel a sponzor ohodnocování, kteří potřebují jistotu, že požadavky pro provedení ohodnocení byly splněny.\n\nČást 4, ISO/IEC 29110-4-1 (11) poskytuje specifikace všech profilů Skupiny obecných profilů. Skupina obecných profilů je použitelná pro malé a střední podniky, které nevyvíjejí kritický software. Profily jsou založeny na podmnožinách odpovídajících norem. Profily pro malé a střední podniky jsou zaměřeny autory/poskytovatele příruček a autory/poskytovatele nástrojů a jiných podpůrných materiálů. \n\nČást 5, ISO/IEC 29110-5-m-n poskytuje příručku pro řízení a inženýring implementace pro profil pro malé a střední firmy popsaný v ISO/IEC 29110-4-m.\n\nImplementační balíček je sada artefaktů, vyvinutá pro usnadnění zavedení sady postupů vybraného frameworku v malých a středních podnicích. Účelem implementačního balíčku popsaného níže je pomoci implementovat procesy Skupiny obecných profilů. Skupina obecných profilů se skládá ze 4 profilů: vstupní, základní, střední a pokročilý a nezahrnuje konkrétní aplikační doménu.\nObsah typického implementačního balíčku je rozepsán v tabulce 2. Mapování na normy a modely je poskytnuto pro ukázku toho, že implementační balíčky mají přímé vazby na pátou část (ISO/IEC 29110-5-m-n) a na vybrané ISO normy, kupříkladu ISO/IEC 12207, nebo na modely, jako je CMMI od Software Engineering Institute. Zavedením implementačního balíčku může malý a střední podnik demonstrovat pokrytí páté části ISO/IEC 29110. Implementační balíčky jsou navrženy tak, že podnik může balíček implementovat bez nutnosti zavádět kompletní framework. \n\nZákladní profil popisuje vývoj softwaru jediné aplikace, jediným projektovým týmem a neuvažuje žádná speciální rizika, nebo proměnlivé faktory. Sada implementačních balíčku je ilustrována na obrázku níže.\n\nImplementační balíčky, stejně jako ostatní podpůrné materiály, jako jsou například plug-iny, jsou zdarma dostupné na internetu (viz níže).\n\n\n\n"}
{"id": "861480", "url": "https://cs.wikipedia.org/wiki?curid=861480", "title": "Izu", "text": "Izu\n\nVýraz Izu může být:\n\n"}
{"id": "861481", "url": "https://cs.wikipedia.org/wiki?curid=861481", "title": "Jan Grůza", "text": "Jan Grůza\n\nJan Grůza (* 3. listopadu 1957 Brno) je český politik, v 90. letech 20. století a v 1. dekádě 21. století poslanec Poslanecké sněmovny za KDU-ČSL.\n\nV letech 1973-1977 vystudoval gymnázium a v letech 1977-1982 Vysokou školu zemědělskou (fakulta agronomická, obor zahradnictví). Pracoval pak na pozici ovocnáře v JZD Moravany, kde později působil do roku 1990 jako vedoucí sadů a vinic (podle jiného zdroje byl do roku 1990 zaměstnancem JZD Modřice). V roce 1979 se oženil a s manželkou Stanislavou přesídlil do Brna. Má dvě dcery a syna.\n\nV roce 1995 se stal předsedou organizace KDU-ČSL v Jihomoravském kraji. Byl také členem celostátní konference KDU-ČSL. Ve volbách v roce 1996 kandidoval do poslanecké sněmovny za KDU-ČSL (volební obvod Jihomoravský kraj), ale nebyl zvolen. Do sněmovny zasedl jako náhradník v listopadu 1996 poté, co poslanec Stanislav Bělehrádek rezignoval.\n\nMandát obhájil ve volbách v roce 1998 a volbách v roce 2002. V letech 1996-2002 byl členem hospodářského výboru sněmovny, v letech 1996-1998 výboru pro obranu a bezpečnost. V období let 1998-2006 působil jako místopředseda zemědělského výboru. Ve volbách v roce 2006 zvolen nebyl, ale do sněmovny zasedl jako náhradník v září 2009 a setrval zde do voleb v roce 2010. Byl členem kontrolního výboru a rozpočtového výboru.\n\nDo sněmovny nastoupil roku 2009 poté, co rezignoval poslanec Ladislav Šustr kvůli kauze, kdy nevyloučil přijetí peněz za úpravu loterijního zákona. Grůza se k roku 2010 uvádí jako předseda dozorčí rady Pozemkového fondu.\n\nAngažoval se v komunální politice. V komunálních volbách roku 1990 byl zvolen do zastupitelstva městské části Brno-Židenice a stal se jejím starostou. Starostenské funkce se vzdal v lednu 1997 v důsledku nástupu do sněmovny. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl za KDU-ČSL do zastupitelstva městské části Brno-Židenice zvolen opětovně. Profesně se uvádí jako zemědělský inženýr. \n\nV roce 2018 je v čele kandidátky KDU-ČSL Brno-Židenice do komunálních voleb v této městské části. Chce se zaměřit na výstavbu malometrážních bytů pro novomanžele či osamělé seniory formou rekonstrukce některých bytových domů v majetku města Brna. Hledat řešení nedostatku parkovacích míst a zlepšit také péči o čistotu a zeleň. \n\n"}
{"id": "861483", "url": "https://cs.wikipedia.org/wiki?curid=861483", "title": "Zápůrčí žaloba", "text": "Zápůrčí žaloba\n\nZápůrčí žaloba, neboli žaloba negatorní, je žaloba o zdržení se protiprávního zasahování do vlastnického práva. Žalobcem je vlastník, který se na žalovaném domáhá zdržení se takovéhoto jednání, jejím prostřednictvím je tedy chráněno jeho vlastnické právo (s výjimkou vydání neoprávněně zadržované věci, zde má místo žaloba na vydání věci). V českém právu je upravena v § 1042 občanského zákoníku. \nLze ji užít i při řešení tzv. sousedských práv, kde žalobce může požadovat, aby byla žalovanému uložena povinnost zdržet se např. nedovolených imisí na jeho pozemek, případně obnovení původního stavu, pokud by samotné zdržení se protiprávního jednání nestačilo k odstranění jejich následků. Lze ji ale vždy použít jen tehdy, pokud neoprávněný zásah do vlastnického práva trvá, resp. pokračuje, anebo tam, kde sice již přestal, avšak existuje konkrétní nebezpečí jeho opakování, nikoli tehdy, jestliže teprve hrozí. Zápůrčí žaloba také není na místě, jestliže by měl vlastník právo na odstranění následků neoprávněného zásahu a uvedení věci do předešlého stavu z titulu náhrady škody.\n\nPro úspěch v soudním řízení žalobce musí prokázat své vlastnictví a to, že žalovaný ho ve výkonu tohoto práva neoprávněně ruší. Žalovaný se pak může bránit námitkou, že žalobce není vlastníkem věci, že do jeho práva nezasahuje nebo že daný zásah je na základě určitého věcného či obligačního práva k věci, případně na základě zákona nebo úředního rozhodnutí, oprávněný.\n"}
{"id": "861487", "url": "https://cs.wikipedia.org/wiki?curid=861487", "title": "Joseph Zen Ze-kiun", "text": "Joseph Zen Ze-kiun\n\nJoseph kardinál Zen Ze-kiun SDB (TZ: 陳日君, ZZ: 陈日君, pinyin: \"Chén Rìjūn\"; * 13. ledna 1932 Šanghaj) je čínský římskokatolický kněz, salesián, bývalý biskup Hongkongu, kardinál.\n\nVstoupil do kongregace salesiánů Dona Boska, noviciát strávil v Hongkongu. Studoval v salesiánské škole v Turíně a na Papežské salesiánské univerzitě v Římě, kde získal licenciát z teologie a doktorát z filozofie. Kněžské svěcení mu v Turíně udělil 11. února 1961 kardinál Maurilio Fossati. Po návratu do Hongkongu stál v čele několika salesiánských komunit a přednášel v několika seminářích v Číně.\nV září 1996 byl jmenován biskupem-koadjutorem v Hongkongu, biskupské svěcení přijal 9. prosince téhož roku, světitelem byl kardinál John Baptist Wu Cheng-chung. V roce 2002 nastoupil do čela diecéze.\n\nV únoru 2006 oznámil papež Benedikt XVI. jeho kardinálskou nominaci, která byla oficiálně dovršena na konzistoři 24. března téhož roku. Dne 15. dubna 2009 Benedikt XVI. přijal jeho rezignaci na službu biskupa Hongkongu vzhledem k dovršení kanonického věku. Jeho nástupcem se stal dosavadní koadjutor John Tong Hon.\n\nPatří mezi kritiky smlouvy mezi Čínou a Vatikánem o jmenování biskupů a dalších záležitostech vztahu Katolické církve a čínské lidové republiky. V roce 2019 mu Dominik Duka zlatou medaili Sv. Vojtěcha za jeho nezlomnost, houževnatost a věrnost Katolické církvi.\n\n\n"}
{"id": "861489", "url": "https://cs.wikipedia.org/wiki?curid=861489", "title": "Petr Směja", "text": "Petr Směja\n\nPetr Směja (* 16. května 1946 Brno) je český kytarista a zpěvák.\n\nV prosinci 1960 založil skupinu Synkopy 61, v níž působil jako kytarista, zpěvák a kapelník, později i jako manažer. Synkopy opustil v létě 1981 po nahrání alba \"Sluneční hodiny\", neboť mu nevyhovovalo art rockové směřování skupiny pod vedením Oldřicha Veselého. V roce 1968 vystudoval strojní fakultu VUT. V 80. letech pracoval v podniku Lachema, od roku 1991 podniká v oboru dřeva a dřevěných výrobků. Se Synkopami vystoupil na koncertech série Comeback v roce 1992 a hraje s nimi od obnovení činnosti v roce 1995.\n\nJeho koníčkem je horolezectví, tomu tématu se věnují i knihy, které napsal, \"Ve stínu Aconcaguy\" (2000) a částečně též \"Na vlastní kůži\" (2002).\n\n"}
{"id": "861492", "url": "https://cs.wikipedia.org/wiki?curid=861492", "title": "Pevná telefonní síť", "text": "Pevná telefonní síť\n\nPevná telefonní síť je komutační telefonní síť, do které jsou telefonní přístroje připojeny pomocí účastnického vedení, hovorově nazývaného pevná linka.\n\nPevná telefonní síť může být součástí veřejné telefonní sítě (Public Switched Telephone Network – PSTN) nebo se může jednat o soukromou pevnou telefonní síť.\n\nJednotlivé veřejné pevné telefonní sítě tvoří spolu s mobilními sítěmi základ celosvětové veřejné telefonní sítě.\n\nUž v době vynálezu telefonu bylo zřejmé, že propojování vybraných dvojic telefonních účastníků samostatným vedením (případně používání samostatných telefonů pro každou linku) je příliš omezující a neefektivní. Proto vznikají první telefonní ústředny, které umožňují propojení účastníků v jednom městě. Pomocí meziměstských linek (anglicky trunk) lze pak propojovat i účastníky v různých městech. \n\nPrvní telefonní ústředny byly manuální. Automatizace započatá nasazením pulsní volby mezi telefonem a ústřednou a mezi ústřednami, následovaná propracovanějšími metodami signalizace pomocí vícetónové volby byla završena zavedením digitálního signalizačního systému číslo SS7, který do konce 20. století propojil většinu telefonních ústředen.\n\nRozvoj veřejných komutačních telefonních sítí znamenal, že techniky traffic engineering začaly být potřebné pro zaručení quality of service (QoS) účastníkům. Práce A. K. Erlanga položila matematické základy metod potřebných pro stanovení kapacitních požadavků a konfigurace zařízení včetně počtu zaměstnanců potřebných pro zajištění stanovené úrovně služeb.\n\nV 70. letech 20. století začaly budovat veřejné datové sítě používající technologii přepojování paketů a protokol X.25. \n\nV 80. letech telekomunikační průmysl začíná vyvíjet a uvádět do provozu první digitální služby, které využívají technologii přepojování okruhů pro datové služby realizující end-to-end propojení dvou účastníků a přicházejí s myšlenkou Broadband Integrated Services Digital Network (B-ISDN). B-ISDN však bylo překonáno rychlým rozvojem Internetu. \n\nV poslední čtvrtině 20. století dochází k masovému rozšíření mobilních telefonních sítí, ve kterých je připojení telefonu do sítě realizováno pomocí rádiových vln. Díky mobilním sítím se nárůst počtu uživatelů pevných linek zpomalil, v mnoha zemích došlo dokonce k poklesu absolutního počtu uživatelů. Pevná telefonní síť však stále představuje jednu z možností připojení do celosvětové komunikační sítě.\n\nNa začátku 21. století dochází k přeměně nejstarších částí telefonní sítě – vedení k účastníkovi – na digitální a dodávání technologií ISDN, DSL, FTTx a systémů používajících kabelové modemy.\n\nV různých státech existují soukromé pevné telefonní sítě, které nejsou propojené do veřejné telefonní sítě, a které jsou využívány například armádou. Existují i soukromé telefonní sítě velkých společností, které jsou do veřejné telefonní sítě propojeny pouze pomocí omezených gatewayí jako jsou například velké private branch exchange (PBX).\n\nTelefonní společnosti získaly v většině zemí monopolní postavení. \nBěhem několika posledních desetiletí však byly státní monopoly rozděleny nebo rozprodány v privatizaci.\n\nPůvodní koncepcí sítí byla víceúrovňová hierarchie telefonních ústředen, ve které se hovory, které nemohou být propojeny na určité úrovni předávají na vyšší úroveň. To omezuje počet dálkových linek a umožňuje zpracovávat místní hovory odděleně.\n\nV moderních sítích je cena přenosových kapacit a zařízení mnohem nižší, takže hierarchie nemají tolik úrovní jako dříve (často pouze 2).\n\n"}
{"id": "861493", "url": "https://cs.wikipedia.org/wiki?curid=861493", "title": "Aleš ze Šternberka", "text": "Aleš ze Šternberka\n\nAleš (též Albrecht) ze Šternberka, odjinud z Bojkovic byl šlechtic, který pocházel z moravské větve rodu Šternberků. \n\nJeho otcem byl otcem byl Albrecht ze Šternberka na Úsově a Bzenci, jeho bratrem Vilém ze Šternberka. A byl to právě jeho bratr, se kterým držel roku 1353 Čejkovice, což je datum první písemné zmínky o těchto sourozencích. Mezi roky 1358 a 1360 získali bratři od svého bratrance Albrechta Aleše ze Šternberka panství Zlín a roku 1360 drželi panství Světlov. V tomto období se dostali do rozepře s cisterciáckým opatstvím ve Vizovicích, když zabírali jejich vesnice. Rozepře se dostala až k papeži do Avignonu, který v březnu 1361 nechal celou věc vyšetřit. Spory se však táhly až do roku 1367, kdy celou věc vyřešil jejich bratranec biskup Albrecht Aleš ze Šternberka. Bratři se majetkově oddělili až před rokem 1371, Aleš obdržel Světlov, Vilém Zlín a Čejkovice. Aleš se nadále uvádí na listinách, pravidelně zajížděl l zemským sněmům do Brna a do Olomouce. V roce 1378 zapsal Aleš věno své ženě Anežce na Boršicích a Vnorovách. Aleš zemřel roku 1383 a zanechal dceru Elišku. Jelikož neměl mužského potomka, majetek převzal jeho bratr Vilém.\n\n"}
{"id": "861495", "url": "https://cs.wikipedia.org/wiki?curid=861495", "title": "Nucená správa", "text": "Nucená správa\n\nNucená správa neboli sekvestrace je správa cizího majetku úřední osobou (sekvestorem), jejímž účelem je buď formou exekuce z něj získávat pro oprávněnou třetí osobu užitek, nebo podobně ve prospěch třetí osoby zajistit, aby nedošlo k jeho změně, zejména zhoršení, zkáze či zcizení. Stát jejím prostřednictvím může také vynucovat dodržování práva u obchodních společností se zvláštním, veřejně důležitým předmětem podnikání, pokud porušují své zákonem stanovené povinnosti, a zároveň tak zajišťovat nepřetržité pokračování jejich provozu.\n\nV České republice může např. Česká národní banka zavést nucenou správu nad bankou nebo pobočkou zahraniční banky, pokud její činnost vykazuje závažné nedostatky, které ohrožují stabilitu bankovního nebo finančního systému. Po vyhlášení nucené správy přestávají fungovat všechny orgány banky, nekoná se ani její valná hromada a všechny oprávnění přechází na správce, kterého jmenuje Česká národní banka a který působí v roli statutárního orgánu banky.\n\nPodobně lze vyhlásit nucenou správu i nad VZP nebo jinými zdravotními pojišťovnami, klasickými pojišťovnami i zajišťovnami, investičními společnostmi nebo investičními fondy a jinými subjekty působícími na kapitálovém trhu.\n\nSekvestrace jako forma exekuce byla až do roku 1950 upravena v exekučním řádu z roku 1896, poté z československého právního řádu zmizela. Nyní je upravena jako \"správa nemovité věci\" v občanském soudním řádu (obdobně také \"postižení závodu\" ve formě jeho správy). Po nařízení exekuce nesmí majitel věc převést na jiného, zatížit ji a brát její užitky či plody. Další správu nemovité věci vykonává soud, který ovšem k tomu může ustanovit zvláštního správce, a příjmy, které se takto získají, plynou (kromě nákladů správy) oprávněnému k uspokojení jeho vymáhané pohledávky. Správa nemovité věci však nebrání tomu, aby byla nařízena další exekuce formou prodeje této věci.\n"}
{"id": "861496", "url": "https://cs.wikipedia.org/wiki?curid=861496", "title": "Glopolis", "text": "Glopolis\n\nGlopolis – je český nezávislý think-tank (obecně prospěšná společnost) zaměřená na analýzu ekonomické, klimatické a potravinové politiky na národní i mezinárodní úrovni a její dopad na rozvoj. Dlouhodobým cílem institutu je rozpoutat v ČR širší politickou debatu o otázkách udržitelného rozvoje, mezinárodního obchodu, globálního řízení a dalších, a aktivně a odpovědně zapojit ČR do řešení globálních problémů. Byl založen v roce 2004.\n\n"}
{"id": "861497", "url": "https://cs.wikipedia.org/wiki?curid=861497", "title": "Channel One Cup 2012", "text": "Channel One Cup 2012\n\nChannel One Cup 2012 byl turnaj v rámci série Euro Hockey Tour 2012/2013, který probíhal od 13. do 16. prosince 2012. Úvodní zápas turnaje mezi finskou a českou hokejovou reprezentací proběhl v Hartwall areně ve finských Helsinkách, ostatní zápasy proběhly v Megasport Areně v Moskvě. Reprezentace České republiky nevyhrála na turnaji ani jeden zápas a skončila bez zisku jediného bodu na posledním místě.\n"}
{"id": "861500", "url": "https://cs.wikipedia.org/wiki?curid=861500", "title": "Karel Hromádka (šachista)", "text": "Karel Hromádka (šachista)\n\nKarel Hromádka (23. dubna 1887, Großweikersdorf u Hollabrunnu (Dolní Rakousy) – 16. července 1956) byl český šachista. \n\nV roce 1913 českým mistrem v šachu, v roce 1921 vítězem československého mistrovství. V historických tabulkách se umístil nejlépe v roce 1922, kdy byl 27. nejlepším šachistou světa. Účastnil se první neoficiální šachové olympiády v Paříži 1924, kde pomohl československému týmu získat zlaté medaile.\n\nJeho jménem je označována varianta indické obrany Benoni – Hromádkova indická obrana:1.d4 Jf6 2.Jf3 c5 3.d5 d6 4.c4 e5\n\n"}
{"id": "861505", "url": "https://cs.wikipedia.org/wiki?curid=861505", "title": "Gilberto Agustoni", "text": "Gilberto Agustoni\n\nGilberto kardinál Agustoni (26. července 1922 Schaffhausen – 13. ledna 2017) byl švýcarský římskokatolický kněz, vysoký úředník římské kurie, kardinál.\n\nStudoval v semináři v Luganu, zde také přijal 20. dubna 1946 kněžské svěcení. V roce 1950 odjel do Říma a začal pracovat v římské kurii. Doplňující studia absolvoval ve Fribourgu a na Papežské lateránské univerzitě. Působil v Kongregaci pro bohoslužbu a svátosti. Od května 1970 byl auditorem Tribunálu římské roty.\n\nDne 18. prosince 1986 byl jmenován titulárním arcibiskupem a sekretářem Kongregace pro klérus. Z tohoto titulu se podílel na vypracování apoštolské konstituce Pastor Bonus a Řádu římské kurie (Regolamento della Curia romana), který částečně představuje jeho praktickou aplikaci. Biskupské svěcení mu udělil papež Jan Pavel II. 6. ledna 1987. V dubnu 1992 byl jmenován pro-prefektem Nejvyššího tribunálu Apoštolské signatury a pro-prezidentem apelačního soudu Městského státu Vatikán.\nV listopadu 1994 ho Jan Pavel II. jmenoval kardinálem, současně se stal plnoprávným prefektem Nejvyššího tribunálu Apoštolské signatury. Na tuto funkci rezignoval v říjnu 1998 vzhledem k dovršení kanonického věku.\n\n\n"}
{"id": "861506", "url": "https://cs.wikipedia.org/wiki?curid=861506", "title": "Odpůrčí žaloba", "text": "Odpůrčí žaloba\n\nOdpůrčí žalobou se věřitel může ochránit před právním jednáním dlužníka, které zkracuje jeho vykonatelnou pohledávku. Jestliže soud žalobě vyhoví, určí, že napadené právní jednání dlužníka je vůči věřiteli neúčinné. Nejde pak o právní jednání všeobecně neplatné, pouze nevyvolává vůči věřiteli právní následky. \n\nV českém právu odpůrčí žaloba vychází z hmotněprávní úpravy \"relativní neúčinnosti\" právních jednání, obsažené v § 589–599 občanského zákoníku, která od roku 2014 nahradila procesněprávní tzv. \"odporovatelnost\" právních úkonů podle § 42a občanského zákoníku z roku 1964. Zcela zvláštní a samostatná je pak úprava odpůrčí žaloby v insolvenčním řízení podle § 235–243 insolvenčního zákona.\n\nŘízení je vedeno jako klasické sporné podle občanského soudního řádu, věřitel ovšem nemůže svou žalobu na určení právní neúčinnosti směřovat proti dlužníkovi, ale proti té osobě, v jejíž prospěch bylo právní jednání dlužníka učiněno, nebo které z něho vznikl prospěch, případně proti právnímu nástupci. Jestliže bude úspěšný, bude moci následně požadovat uspokojení své pohledávky z toho, co díky právně neúčinnému jednání z dlužníkova majetku ušlo, případně může chtít náhradu po neoprávněně zvýhodněném. Jako právně neúčinné lze určit např. i pouhé opomenutí, díky kterému dlužník pozbyl majetkové právo, nebo odmítnutí dědictví, které není předluženo.\n\nNicméně úspěšně lze odporovat pouze právní jednání za posledních pět let, byl-li druhé straně úmysl zkrátit věřitele skutečně znám, či za dva roky, musel-li být znám nebo se jednalo o osobu dlužníkovi blízkou. Jestliže druhá strana pouze musela u dlužníka poznat mrhání majetkem, lhůta se zkracuje na jeden rok. U bezúplatného právního jednání však platí vždy dva roky, ledaže jde o plnění zákonné povinnosti, obvyklý příležitostný dar, přiměřené věnování na veřejně prospěšný účel nebo plnění, kterým bylo vyhověno mravnímu závazku nebo ohledům slušnosti.\n"}
{"id": "861508", "url": "https://cs.wikipedia.org/wiki?curid=861508", "title": "Seznam rodů čeledi hvězdnicovitých", "text": "Seznam rodů čeledi hvězdnicovitých\n\nToto je seznam rodů v čeledi Hvězdnicovité (Asteraceae).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "861513", "url": "https://cs.wikipedia.org/wiki?curid=861513", "title": "Opce (právo)", "text": "Opce (právo)\n\nOpce v právu označuje jednostranné právní jednání, kterým dojde k naplnění odkládací podmínky, a tím ke vzniku právních následků jiného právního jednání. Jde např. o právo rozhodnout, zda práva a povinnosti z už uzavřené, ale doposud nikoli právně závazné smlouvy vzniknou či nikoli. Opční právo je právem majetkovým, a proto převoditelným na jiného.\n\nJiný význam má opce v právu mezinárodním, kde označuje možnost si vybrat („optovat“) z několika možností, zejména si zvolit mezi několika možnými občanstvími, pokud dochází ke změně nositele státní suverenity.\n"}
{"id": "861515", "url": "https://cs.wikipedia.org/wiki?curid=861515", "title": "Seznam českých mykologů", "text": "Seznam českých mykologů\n\nSeznam obsahuje výčet českých mykologů v širším slova smyslu včetně těch, kteří působili či publikovali na území současné České republiky.\n\n"}
{"id": "861522", "url": "https://cs.wikipedia.org/wiki?curid=861522", "title": "Chamberí (stanice metra)", "text": "Chamberí (stanice metra)\n\nChamberí (plným názvem ) je stanice metra ve stejnojmenném městském obvodu v centru španělského hlavního města Madridu. V současnosti nefunguje pro cestující, v roce 1966 byla uzavřena. Nachází se na trati linky 1.\n\nNachází se na lince 1 madridského metra mezi stanicemi Bilbao a Iglesia. První trasu metra v Madridu otevřel 17. října 1919 král Alfons XIII. Vedla od stanice Sol (z náměstí Puerta del Sol) směrem na sever do stanice Cuatro Caminos. Trasa měla asi 3,5 km a 8 stanic, mezi kterými byla také stanice Chamberí.\n\nV srpnu 2008 byla znovuotevřena jako muzeum. Vstupné se neplatí a návštěvníci se mohou procházet po prostorách staré stanice a dostat se až na nástupiště. Kolejiště je od nástupiště odděleno vysokou skleněnou zdí a tak návštěvníci mají možnost vidět plný provoz metra linky 1 – vlaky stanici samozřejmě projíždějí.\n\nV areálu se nachází staré mapy, tabule, nástěnky a různé informace, které souvisely s provozem metra v Madridu v minulosti.\n\nVstup do muzea se nachází na křižovatce ulic \"Calle de Luchana\" a \"Calle de Santa Engracia\".\n\nStanice je přístupná veřejnosti ve čtvrtek od 10.00 do 13.00, v pátek 11.00–19.00, v sobotu a v neděli 11.00–15.00. Na Boží hod vánoční a na Nový rok je stanice zavřena, ve dnech ostatních svátků je otevřena pouze pokud se jedná o běžné otvírací dny (tj. čtvrtek, pátek, sobotu a neděli). Vstup do stanice je zdarma.\n\n\n"}
{"id": "861525", "url": "https://cs.wikipedia.org/wiki?curid=861525", "title": "Theodosius", "text": "Theodosius\n\nTheodosius (varianta Theodosios) je jméno patřící více lidem:\n\n\n"}
{"id": "861527", "url": "https://cs.wikipedia.org/wiki?curid=861527", "title": "Mass Effect: Klam", "text": "Mass Effect: Klam\n\nMass effect: Vzestup je sci-fi román od autora Williama C. Dietze. Kniha byla publikována roku 2012. Jedná se o čtvrtou knihu ze série Mass Effect, která příběhem předchází stejnojmennou hru vydanou pro Xbox 360, Playstation 3 a Microsoft Windows vyvinutou společností BioWare.\n\nPříběh se odehrává po událostech ze hry Mass Effect 2.\n\nNa Citadele Anderson a Kahlee (milenci) varovali před útokem Reaperů (Smrťáků), své teorie demonstrovali na mrtvole Graysona (bývalý pracovník Cerberu, na němž byly prováděny pokusy, které z něj udělali loutku v rukou Reaperů), Radu nepřesvědčili, ale získaly podporu ve svém dalším šetření. Na Citadele s nimi byl i biotický student Jim Nick, který se ztratil.\n\nOtrokářská loď Chlouba Khar´Shanu napadla kvarianskou loď, na které se nacházela i biotyčka Gilliam (nevlastní dcera Graysona), kvariané bitvu ale vyhráli a vyslechly většinu otroků, byl mezi nimi i McCann (znal se s Graysonem), řekl Gilliam, že její otec je mrtev, což ji velmi zdrtilo. Gilliam chce otcovu smrt pomstít.\n\nNick se přidal k Podzemnímu biotickému hnutí (gang, který věří v nadřazenost biotiků, chtějí sesadit radu Citadely nastolit vládu biotické meritokracie). Kahlee s Andersonem po něm pátrají, hledá ho i C-Sec.\n\nGilliam se na Citadele setkala se svými přáteli Kahlee a Andersonem, zjistila, že jejího otce zabil Kai Leng.\nZáhadný pověřil Kai Lenga, aby uloupil Graysonovo tělo, což se mu podařilo. Dále má zabít Hala McCanna a Gilliam.\nGilliam letí na Omegu, Kahlee s Andersonem taky putují na Omegu, chtějí tam najít Nicka.\nAria T´Loaková (nepsaná vládkyně Omegy, známá také jako Královna pirátů) na Thessii pohřbila svou dceru Lisellie (Graysonova milenka, zabil ji Kai Leng).\n\nNick je na Omeze s Podzemním hnutím, při jednání s gangem Smrtihlavu, zabil Nick Salariánku, což sice Podzemnímu biotickému hnutí zlepšilo vyjednávací podmínky, ale Nicka to velmi zasáhlo. Podzemní biotické hnutí spolu se Smrtihlavy později vyloupily Banku, spadající pod kontrolu Arie. Nick se zamiloval do biotičky Marisy Mendézové.\n\nAria okamžitě začala vyšetřovat loupež banky, smrtihlavka Shella byla svědkyní vraždy Graysona a Lisellie, pověděla Arii, kdo je vrahem její dcery (Kai Leng ale vystupoval pod falešným jménem), Aria ji nechala žít.\n\nGilliam se setkala s Ariou, ale bezvýsledně, Kai Leng se ji při setkání pokusil zastřelit, místo ní, ale omylem zastřelil kroganského bodyguarda. Aria vzniklou situaci chybně vyhodnotila a vypsala na Gilliam odměnu (za živou, nebo mrtvou).\nGilliam se později přidala k Podzemnímu biotickému hnutí, aby se ukryla před Ariou. Provázela ji Cory Kimová a Myrta Zovová, setkala se i s Nickem, kterého znala z projektu Vzestup. Aria mezitím poslala gang Blue Suns, aby zabily Kai Lenga, ale selhaly.\n\nPodzemnímu biotickému hnutí zajalo Kai Lenga, Záhadný se to brzy dozvěděl. Členka Podzemního biotického hnutí Kimová, dříve pracovala pro Cerberus, zná se tedy s Kai Lengem, byly dříve milenci. Podzemní biotické hnutí chce po Záhadném za Kai Lenga výkupné 10 milionů kreditů.\n\nAria Srovnala sídlo Smrtihlavů se zemí, kvůli mstě za loupež banky. Šéf Smrtihlavů, Tactus by zajat živý a potupně vysel zavřen v kleci v nočním klubu Afterlife. Aria tak získala zpět svou reputaci.\n\nAgentka Cerberu Jana Mottová pátrala na Omeze po Lengovi. Dvojitá agentka Kimová pomohla Kai Lengovi k útěku, Podzemní biotické hnutí totiž chtělo hlavně zabít Záhadného, o výkupné šlo až v druhé řadě. Právě Gilliam přesvědčila ostatní členy, aby se pokusily zabít Záhadného. Útěk se Kimové a Kai Lengovi nepodařil, oba byly zajati.\n\nZáhadný kontaktoval Ariu, chěl po ní, aby vysvobodila Kai Lenga, Arii při hovoru došlo, že právě Kai Leng je vrahem její dcery. Naoko se Záhadným souhlasila, ale ve skutečnosti chce Kai Lenga zabít.\nZonová odsoudila Kimovou, Kimovou popravila Gilliam.\n\nAria zaútočila ústředí Podzemního biotického hnutí, při útoku byl zastřelen Nick. Mezitím si Záhadný (jako hologram) přišel pro Kai Lenga, propuštěný Kai Leng zaútočil na Gilliam, Gilliam byla po boji velmi zraněna, přiběhly k ní Kahlee a Anderson, Gilliam jim dala přívěsek od otce, na kterém byly uloženy tajná data o Cerberu a Smrťácích. Kai Leng uprch.\n\nKahlee a Anderson Radě Citadely tvrdí, že Reapeři (Smrťáci) a Cerberus jsou vážný problém, a že nejspíš brzy zaútočí. Rada jim ale nevěří.\n\n"}
{"id": "861532", "url": "https://cs.wikipedia.org/wiki?curid=861532", "title": "Jiří Hofman", "text": "Jiří Hofman\n\nJiří Hofman (* 19. prosince 1950) je bývalý český politik, v 90. letech 20. století a počátkem 21. století poslanec Poslanecké sněmovny za ČSSD, pak náměstek ministra práce a sociálních věcí.\n\nV roce 1996 se uvádí jako invalidní důchodce z Frýdku-Místku. Ve volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998. Zasedal v petičním výboru (v letech 1996-1998 jako člen, v letech 1998-2002 coby jeho místopředseda) a v letech 1998-2002 navíc byl členem výboru pro sociální politiku a zdravotnictví.\n\nV červnu 2002 po odchodu ze sněmovny byl zvolen do dozorčí rady podniku Severomoravská energetika. V září 2002 ho pak ministr práce a sociálních věcí Zdeněk Škromach jmenoval svým náměstkem. V září 2006 ho po nástupu na tento rezort odvolal nový ministr Petr Nečas.\nAngažoval se v komunální politice. V komunálních volbách roku 1994 byl zvolen do zastupitelstva města Frýdek-Místek za ČSSD. V komunálních volbách roku 1998 kandidoval, ale nebyl zvolen.\n\n"}
{"id": "861534", "url": "https://cs.wikipedia.org/wiki?curid=861534", "title": "L'Ami du peuple", "text": "L'Ami du peuple\n\nL'Ami du peuple (česky \"Přítel lidu\") byly noviny, které během Velké francouzské revoluce vydával Jean Paul Marat.\n\nMarat začal 11. srpna 1789 vydávat nejprve \"Moniteur patriotique\" (Vlastenecký velitel). Poté, co ztratil vliv na tyto noviny, založil 12. září list \"Publiciste parisien\" (Pařížský publicista), který již 16. září přejmenoval na \"L'Ami du peuple\". O něco později začaly noviny vycházet jako deník, avšak nepravidelně. S nákladem 2000 výtisků nebyly sice nejrozšířenějšími novinami, ale měly stabilní čtenářskou obec v Paříži i ve zbývající Francii.\n\nV malém formátu na osmi až deseti stranách s velkým úvodníkem informoval list revolučním a patetickým stylem o všedních problémech zásobování lidu a o skutečných či domnělých intrikách vlády v Paříži i ve státě. Marat byl s výjimkou dopisů čtenářů jediným autorem. Poslední vydání s číslem 685 vyšlo 21. září 1792.\n\nNoviny útočily na představitele kontrarevoluce a jejich politiku. Dokonce i poté, co se k moci dostal Maximilien Robespierre a zavedl Hrůzovládu, udržovaly vůči vládě noviny kritický postoj a mimo jiné prosazovaly v roce 1793 zavedení ústavy, která by zajistila lidem více práv.\n\n\n"}
{"id": "861536", "url": "https://cs.wikipedia.org/wiki?curid=861536", "title": "Přítel lidu", "text": "Přítel lidu\n\nNázev Přítel lidu nesla v historii řada periodik\n\n"}
{"id": "861540", "url": "https://cs.wikipedia.org/wiki?curid=861540", "title": "Sludge metal", "text": "Sludge metal\n\nSludge metal je podžánr heavy metalu, který spojuje prvky doom metalu a hardcore. Sludge metal je zpravidla drsný; často se vyznačuje agresivními vokály, silně zkreslenými nástroji a ostře kontrastujícími tempy. Předchůdci žánru The Melvins sice pocházeli z amerického státu Washington, ale většina raných průkopníků byla z New Orleans.\n"}
{"id": "861542", "url": "https://cs.wikipedia.org/wiki?curid=861542", "title": "Unapologetic", "text": "Unapologetic\n\nUnapologetic je sedmé studiové album barbadoské R&B a Pop zpěvačky Rihanny. Album bylo nahráno u Def Jam Recordings. Vedoucím singlem je píseň \"Diamonds\".\n\nNa 56. předávání hudebních cen Grammy, konaném v lednu 2014, bylo album oceněno jednou cenou, a to za nejlepší urban contemporary album.\n\nBylo nahráno během června až listopadu 2012. S nahráváním započala 20. června 2012 v Londýně. Jako výkonná producentka alba si pozvala řadu hudebních producentů, s kterými již dříve spolupracovala, a to s The-Dream, David Guetta, Chase & Status nebo StarGate, ale také některézcela nové jako Mike Will Made-It a Labrinth.\n\nJako hosty si pozvala umělce jako Chris Brown, Eminem, Future a Mikky Ekko.\n\nToto album bylo nahráno více ve stylech Elektronická taneční hudba, pop a dubstep, a tím čerpalo ze zkušeností z alba Rated R (2009). Hudba alba je prostoupena syntetickými zvuky typickými pro dubstep a dance-pop. První polovina písní je čistě tvořena elektronickou hudbou, druhá má více rockové či baladové prvky.\n\nPrvním singlem byla zvolena píseň \"Diamonds\". Ten byl vydán 27. září 2012 a debutoval na 16. příčce Billboard Hot 100, brzy se však vyšplhal až na první příčku, čím se stal již dvanáctým \"number-one\" singlem Rihanny v USA. Singl \"Stay\" se umístil na 3. příčce v USA. Singl \"Pour It Up\" na 19. příčce.\n\nV první týden prodeje v USA se prodalo 238 000 kusů, čím debutovalo na první příčce žebříčku Billboard 200 jako první v kariéře Rihanny. Stejně tak se jedná o její nejúspěšnější debutový týden. O druhý týden se prodalo 72 000 kusů a album se tak propadlo na šestou příčku. Ve Spojeném království se o první týden prodeje prodalo 99 000 kusů, a tím debutovalo na první příčce v UK Albums Chart. Celkem se v USA prodalo okolo milionu kusů, album získalo certifikaci platinová deska. Ve Spojeném království okolo 635 000 kusů. Celosvětově se prodaly tři miliony kusů.\n"}
{"id": "861544", "url": "https://cs.wikipedia.org/wiki?curid=861544", "title": "Kanton Bourg-la-Reine", "text": "Kanton Bourg-la-Reine\n\nKanton Bourg-la-Reine (fr. \"Canton de Bourg-la-Reine\") je francouzský kanton v departementu Hauts-de-Seine v regionu Île-de-France. Tvoří ho město Bourg-la-Reine a část města Antony.\n"}
{"id": "861545", "url": "https://cs.wikipedia.org/wiki?curid=861545", "title": "Kanton Fontenay-aux-Roses", "text": "Kanton Fontenay-aux-Roses\n\nKanton Fontenay-aux-Roses (fr. \"Canton de Fontenay-aux-Roses\") je francouzský kanton v departementu Hauts-de-Seine v regionu Île-de-France. Tvoří ho pouze město Fontenay-aux-Roses.\n"}
{"id": "861546", "url": "https://cs.wikipedia.org/wiki?curid=861546", "title": "Kanton Villeneuve-la-Garenne", "text": "Kanton Villeneuve-la-Garenne\n\nKanton Villeneuve-la-Garenne (fr. \"Canton de Villeneuve-la-Garenne\") je francouzský kanton v departementu Hauts-de-Seine v regionu Île-de-France. Tvoří ho pouze město Villeneuve-la-Garenne.\n"}
{"id": "861558", "url": "https://cs.wikipedia.org/wiki?curid=861558", "title": "Vize robotů (povídka)", "text": "Vize robotů (povídka)\n\nVize robotů (anglicky „Robot Visions“) je vědeckofantastická povídka spisovatele Isaaca Asimova. Poprvé vyšla v roce 1990 ve stejnojmenné sbírce povídek, pro kterou byla napsána. V roce 1992 se umístila na 3. místě v kategorii „povídka“ ceny Asimov's Reader Poll.\n\nV roce 2030 vládnou na přelidněné Zemi tvrdé podmínky. Skupina vědců nazývajících se temporalisté se zabývá cestováním v čase, hodlá do 200 let vzdálené budoucnosti vyslat robota AR-32 „Archie“, aby zjistil, zda lidstvo těžkou dobu vůbec přežilo. Postupně formulují různé praktické aspekty mise. Když je Archie vyslán, uplyne pouze zlomek sekundy a je zpět. Robot však strávil v budoucnosti plných 5 let. Obyvatelé Země roku 2230 jej přijali a ukázali mu vše, co potřeboval zjistit. Společnost je dobře fungující, počet obyvatel sice klesl z 10 000 000 000 na 1 000 000 000, ale životní prostředí bylo obnoveno a všude vládne mír a blahobyt. Sluneční soustava je částečně kolonizována, ve vesmíru žije 150 000 000 obyvatel. Robot navštívil i Měsíc, Mars a jeho satelit Phobos. Na orbitách Země, Marsu a v pásu asteroidů byla vystavena sídliště. Na zásadní otázku, jakým způsobem došlo k redukci obyvatel o 90%, robot nedokáže odpovědět. Bylo mu řečeno, že nastala smutná doba. Temporalisté jeho poznatky analyzují a dospějí k závěru, že bude lepší další cesty časem nepodnikat a projekt ukončit, aby se předešlo zkáze přijatelné budoucnosti.\n\nJeden z temporalistů si uvědomí, že robot se nezmínil o dětech. Když se jej na to posléze zeptá, AR-32 mu odpoví, že žádné neviděl. Temporalista si uvědomí, že lidstvo zaniklo a místo lidí civilizaci rozvíjejí humanoidní roboti. Sám je totiž prvním z nich.\n\n"}
{"id": "861565", "url": "https://cs.wikipedia.org/wiki?curid=861565", "title": "Music and Its Double", "text": "Music and Its Double\n\nMusic and Its Double je koncertní (2 skladby) a studiové (1 skladba) album amerického skladatele Johna Zorna. Je rozděleno do tří částí: „A Rebours“ pro violoncello; „Ceremonial Magic“ pro housle a bicí a poslední částí je „La Machine de l'Être“ pro orchestr a sopranistku. Pro poslední část bylo inspirací pozdní dílo Antonina Artauda. Každá skladba byla nahrávána jindy a jinde; „A Rebours“ v prosinci 2011 v Miller Theatre v New York City; „Ceremonial Magic“ v květnu 2012 v EastSide Studio ve stejném městě a „La Machine de l'Être“ v září 2011 v Lahti Symphony Hall ve Finsku. Album vyšlo 30. října 2012 u vydavatelství Tzadik Records.\n\nAutorem všech skladeb je John Zorn.\n\n"}
{"id": "861572", "url": "https://cs.wikipedia.org/wiki?curid=861572", "title": "Vilém ze Šternberka", "text": "Vilém ze Šternberka\n\nVilém ze Šternberka († 1389) byl šlechtic, který pocházel z moravské větve rodu Šternberků. \n\nJeho otcem byl Albrecht ze Šternberka na Úsově a Bzenci, jeho bratrem Aleš ze Šternberka. První písemná zmínka pochází z roku 1353, kdy se svým bratrem drželi Čejkovice. Mezi roky 1358-1360 získali bratři od svého bratrance Albrechta Aleše ze Šternberka panství Zlín a roku 1360 panství Světlov. V tomto období se dostali do rozepře s cisterciáckým opatstvím ve Vizovicích, když zabírali jejich vesnice. Rozepře se dostala až k papeži do Avignonu, který v březnu 1361 nechal celou věc vyšetřit. \n\nSpory se však táhly až do roku 1367, kdy celou věc vyřešil jejich bratranec biskup Albrecht Aleš ze Šternberka. Bratři se majetkově oddělili až před rokem 1371, Aleš obdržel Světlov, Vilém Zlín a Čejkovice a psal se po Zlíně. Roku 1373 zapsal Vilém své první ženě Markétě věno na Čejkovicích. Tato žena mu zemřela a Vilém si vzal Elišku, dceru Jana ml. z Meziříčí. Vilém se dále uváděl na různých listinách. Když zemřel roku 1383 jeho bratr Aleš, připadly mu jeho statky. Roku 1385 se Vilém účastnil se Zikmundem Lucemburským tažení do Uher. Za toto tažení dostal odměnu, kterou investoval do koupě dalších statků. \n\nVilém ze Šternberka zemřel roku 1389.\n\nVilém měl jediného syna Albrechta, který ho však přežil jen krátce, naposledy se uvádí roku 1392. Světlovského panství se domohla jeho neteř Eliška ze Šternberka, Zlín a Čejkovice přebral markrabě Jošt Lucemburský, jako by šlo o odmuřelé majetky. Ten je pak prodal Zdeňkovi ze Šternberka a Lukova. \n\n"}
{"id": "861575", "url": "https://cs.wikipedia.org/wiki?curid=861575", "title": "Císařovna Čang (Chung-si)", "text": "Císařovna Čang (Chung-si)\n\nCísařovna Čang (, 1379 – 20. listopadu 1442), zkráceným posmrtným jménem císařovna Čcheng-siao-čao (), příjmením Čang () byla mingská císařovna, manželka Chung-siho, císaře čínské říše Ming.\n\nPaní Čang pocházela ze severočínské provincie Šan-si. Narodila se roku 1379, byla dcerou Čang Čchiho. Stala se první z manželek Ču Kao-čch'a, nejstaršího syna Ču Tiho, knížete z Jen. V občanské válce v letech 1399–1402 Ču Ti porazil císaře Ťien-wena a v červenci 1402 usedl na trůn. Svého nejstaršího syna jmenoval roku 1404 korunním princem, adekvátně vzrostlo i postavení paní Čang. Dne 7. září 1424, po smrti otce, Ču Kao-čch’ nastoupil na trůn jako císař Chung-si a 29. října 1424 svou první ženu jmenoval císařovnou. Dala mu tři syny – Ču Čan-ťiho, od roku 1424 korunního prince a po Chung-siho úmrtí (roku 1425) císaře Süan-teho, Ču Čan-junga, od roku 1424 knížete z Jüe, a Ču Čan-šana, od roku 1424 knížete ze Siang, a jednu dceru, princeznu Ťien-sing.\n\nPo smrti manžela roku 1425 obdržela titul „císařovna vdova“ (, \"chuang-tchaj-chou\"), po smrti syna-císaře Süan-teho titul „velká císařovna vdova“ (, \"tchaj-chuang-tchaj-chou\"), udělovaný babičce panujícího císaře.\n\nJing-cung, nejstarší syn Süan-teho, prohlášený císařem roku 1435 byl ještě malý (narodil se roku 1427). Zemi vládli „tři Jangové“ – velcí sekretáři Jang Š’-čchi, Jang Žung a Jang Pchu ve spolupráci s předními eunuchy, především císařovým učitelem Wang Čenem, pod předsednictvím velké císařovny vdovy Čang. Paní Čang se tím z vůle Süan-teho stala neoficiální regentkou. V čele vlády zůstala do své smrti.\n\nZemřela 20. listopadu 1442.\n"}
{"id": "861576", "url": "https://cs.wikipedia.org/wiki?curid=861576", "title": "Jair da Costa", "text": "Jair da Costa\n\nJair da Costa (* 9. července 1940) je bývalý braziský fotbalista, útočník, pravé křídlo.\n\nHrál za Portuguesu, Inter Milán, AS Roma, Santos FC a Windsor Stars. Mistr světa z roku 1962 z Chile, kde se však do základní sestavy nedostal. Na jeho místě hrál Garrincha. V roce 1965 vyhrál s Interem Milán Pohár mistrů evropských zemí.\n\n"}
{"id": "861581", "url": "https://cs.wikipedia.org/wiki?curid=861581", "title": "Nátěrové hmoty", "text": "Nátěrové hmoty\n\nLaky a nátěrové oleje jsou materiály tvořící průhledný, tvrdý, ochranný nátěr především na dřevě, ale i na ostatních jiných materiálech. Vytvářejí po zaschnutí nebo vytvrdnutí pružný a průhledný ochranný film. Využívají se na povrchovou úpravu dřevěných částí interiéru, nábytku a podlah. Mají za úkol chránit dřevo před vlivem okolního prostředí, především před vlivem vlhkosti, nečistot, agresivních chemikálií a mechanického namáhání. Zkvalitňuje estetický a optický vzhled povrchu. Skládá se ze zasychajícího oleje, pryskyřice a ředidla nebo rozpouštědla. Většinou tvoří lesklý povrch, ale můžou i tvořit matný nebo pololesklý povrch, když se přidají zmatňující činidla. Jsou bezbarvé nebo jen málo zbarvené, jsou průhledné a neobsahují žádný pigment, na rozdíl od barev a mořidel. Lze je natírat přes mořidla jako konečný krok k získání lesklého a chránícího nátěru. Dělí se na olejové, pryskyřicové, asfaltové, chlorkaučukové, celulózové a syntetické laky.\n\nNátěrové oleje vyráběny na bázi přírodních olejů, kombinovaných s různými druhy pryskyřic. Obsahují pigmenty a plnidla. Patří sem olejové laky, olejové emaily, fermežové barvy a fermeže. Olejové barvy mají dlouhou životnost, jenom dlouho zasychají.\n\nLněný olej je čirý žlutý olej získávaný ze sušených zralých semen lnu setého, který se vyskytuje v olejových barvách. Olej se získává lisováním za studena, někdy extrakcí rozpouštědlem. Je to jedlý olej. Patří mezi tzv. zasychající oleje, kdy při kontaktu se vzduchem ztvrdne. Kvůli vysokému obsahu nenasycených esterů je náchylný na polymerizační reakce, je-li vystaven kyslíku ve vzduchu. Tato polymerizace má za následek tuhnutí materiálu. Lze ho využít jako přísadu do barev, které jsou pak tekutější, průhlednější a lesklejší.\n\nMakový olej jedlý rostlinný olej získávaný ze semen máku. Patří také mezi zasychající oleje. Používá se hlavně v bílých barvách.\n\nBarvy lze rozdělit z chemického hlediska na tři druhy:\n\nRozdělení z podle užití ve stavebnictví:\n\nAkrylátové barvy\n\nOlejové barvy\n\nNitrocelulózové barvy\n\nPolyuretanové barvy\n\nSilikonové barvy\n\nAsfaltové barvy\n\nPolyesterové barvy\n\nPráškové barvy\n\nChlorkaučukové barvy\n\nLihové barvy\n\nSyntetické barvy\n\nVodou ředitelné barvy.\n\nDalší druhy: akrylové, alkydové (modifikované polymery kyselin a alkoholů), disperzní, emailové, epoxidové, fermežové, latexové, lazurovací, penetrační, transparentní a základní\n\nOlejové barvy (chemické složení)\n\nTemperové barvy (chemické složení)\n\nAkvarelové barvy (chemické složení)\n\nOchranný nátěr je vrstva (určitého polymeru, nejčastěji fluorplastu), která chrání povrch předmětu před čímkoli, co by jej mohlo poškodit (či nějak jinak zkrátit jeho životnost).\n\nZákladní funkce je následující:\n\nochrana kovů\n\nochrana tiskovin\n\nUV ochranný nátěr\n\nPráškový nátěr\n\nFluoroplasty (polyamidy)\n\nVlastnosti fluoroplastů\n\nRozdělují se na vodou ředitelné nátěrové hmoty, při kterých nejsou vyloučeny nebezpečné vlastnosti a na vodou ředitelné nátěrové hmoty s vyloučenými nebezpečnými vlastnostmi. Při likvidaci zbytků nátěrových hmot, ředitel a jejich odpadů je nutno postupovat se podle zákona o odpadech. Obal s nějakým zbytkem nátěrové hmoty se považuje za nebezpečný odpad a proto je dobré obal vyprázdnit. Obal posléze bude zlikvidován ve speciální firmě.\n\nPodmínky likvidace odpadů:\n\n"}
{"id": "861587", "url": "https://cs.wikipedia.org/wiki?curid=861587", "title": "Šmoulové (album, 1988)", "text": "Šmoulové (album, 1988)\n\nŠmoulové bylo první album věnované tematice Šmoulů, které vyšlo v Československu. V roce 1988 je vydalo jako LP desku nakladatelství Supraphon. Album obsahovalo 13 písní (z toho jednu ve slovenštině), které nazpívaly různé hvězdy tehdejší populární hudby. Průvodní text k desce (tzv. sleeve-note) napsal Miloš Skalka.\n\n\nPůvodní melodie a texty ke skladbám 1–4, 6, 7, 9 a 10 složil Henri Seroka a nazpíval Jacques Zegers.\n\nV reedici na CD byla přidána jedna píseň:\n8. „Šmoulí kapela válí“ 2:16 (Jitka Molavcová)\n"}
{"id": "861589", "url": "https://cs.wikipedia.org/wiki?curid=861589", "title": "Eliška ze Šternberka", "text": "Eliška ze Šternberka\n\nEliška ze Šternberka byla dcera Aleše ze Šternberka, který pocházel z moravské větve rodu Šternberků. \n\nKdyž její otec zemřel, připadl rodový majetek jejímu strýci Vilému ze Šternberka, po němž ho získal jeho syn Abrecht. Ten však jako mladý zemřel zakrátko po svém otci, takže situace se obrátila a Eliška se domohla otcových statků Světlova, Boršic a Vnorovan. Vdala se za šlechtice Voka z Kravař a Jičína, jako jeho žena se uvádí v lednu 1399. Eliška přijala Voka jako společníka na svůj majetek. Její manžel zemřel v roce 1406 a Eliška zůstala vdovou. Začala se starat, aby její majetek zůstal v držení pánů ze Šternberka. Za svého nástupce určila příbuzného z české odnože Jaroslava ze Šternberka a Veselí, se kterým vešla ve spolek na hradě Světlově. V lednu 1418 odevzdala Jaroslavovi světlovské panství do plného vlastnictví. Od té doby již není o ní písemné zmínky.\n\n"}
{"id": "861592", "url": "https://cs.wikipedia.org/wiki?curid=861592", "title": "Josef Věnceslav Vlasák", "text": "Josef Věnceslav Vlasák\n\nJosef Věnceslav (Štěpán) Vlasák (14. dubna 1802, Chodovlice — 16. června 1871, Litoměřice) byl český učitel, spisovatel a překladatel. V letech 1834-1865 působil na farní škole v Mělníku, kde prosazoval výuku v češtině. Založil českou besedu v Litoměřicích. Psal a překládal literaturu pro mládež.\n\nNarodil se 14. dubna 1802 v Chodoulicích u Lovosic (dnes Chodovlice) jako syn chalupníka. Základní vzdělání i hudební přípravu získal v Třebenicích. Ve dvanácti letech, po ukončení povinné školní docházky, zůstal ve škole, aby se připravil k učitelskému povolání a zdokonalil v hudbě. O čtyři roky později absolvoval kurs v Litoměřicích, kde po devíti měsících získal vysvědčení učitelského pomocníka. Ve volném čase hrál s hudebníky v hostincích a za vydělané peníze nakupoval knihy.\n\nJeho první zaměstnání bylo na třebenické škole, kde již jako patnáctiletý, od 1. května 1817, působil jako druhý neplacený pomocník. Po dvou letech získal místo v Račiněvsi. I zde pracoval zadarmo, živil se hrou na klarinet. Setkal se tu ale s bohoslovcem Havránkem z Vražkova, který ho seznámil s gramatikou a probudil v něm národní uvědomění.\n\nV roce 1822 byl přijat jako pomocník na Smíchově. O jeho novém působišti se vyprávělo, že zde jeho předchůdce zemřel hlady; Vlasák si ale nestěžoval. Smíchovská farní škola byla dvoutřídní, s jednou českou a jednou německou třídou. Vlasák se zde zdokonalil v češtině a seznámil s národními buditeli, jako byli Josef Jungmann, František Ladislav Čelakovský, Josef Krasoslav Chmelenský, Václav Hanka, Karel Alois Vinařický, Jakub Malý, Josef Kajetán Tyl, Karel Vladislav Zap a Jan Slavomír Tomíček. Připravoval se zde rovněž ke zkoušce na učitele hlavní školy a začal literárně tvořit (viz níže).\n\nPo dvanácti letech strávených na Smíchově nastoupil od 1. května 1834 jako učitel na farní škole v Mělníku. Škola byla rovněž dvoutřídní, česko-německá. Jeho zásluhou se zde od roku 1838 začalo vyučovat pouze česky a v roce 1845 byla otevřena třetí třída. Roku 1846 se Vlasák rovněž stal prvním knihovníkem v nově založené mělnické knihovně. Ve vlasteneckých aktivitách jej podporoval ředitel Antonín Vojtěch Hnojek.\n\nRoku 1850 odešel ředitel Hnojek do výslužby a na jeho místo nastoupil farář Rolejček, který byl proti Vlasákovi nepřátelsky naladěný. Roku 1855 byla přidána čtvrtá třída a mělnická škola byla nadále vedena jako „hlavní farní“; ředitelem byl farář, Vlasák se stal prvním učitelem. Pro nepřízeň nadřízených učil ale jen ve druhé třídě, nikoliv v lépe placené čtvrté. Velmi jej mrzelo, že ho ředitel kritizuje pro neschopnost. Tíživé poměry přispěly k tomu, že roku 1857 vážně onemocněl. Zotavil se, ale protože problémy pokračovaly, odešel roku 1865 do důchodu. Určitý čas ještě pobyl v Mělníku, pak strávil dva roky u syna v Kardašově Řečici a nakonec se odstěhoval za dcerou do Litoměřic. Založil tam českou besedu a byl zvolen jejím prvním jednatelem.\n\nV roce 1871 přijal navzdory varování učitelské místo v Žitenicích, vzdálených hodinu pěší chůze. Pobyl tam ale jen dva týdny. 4. června cestou onemocněl a 16. června 1871 v Litoměřicích zemřel. Pohřben byl o tři dny později na litoměřickém hřbitově.\n\nJeho první literární prací byl překlad \"Holubičky\" v Tomsově časopise \"Čechoslav\" roku 1825. Poté přispíval do dalších periodik, např. \"Přítel mládeže\", \"Poutník slovanský\", \"Rozličnosti Pražských novin\", \"Večerní vyražení\" a \"Jindy a nyní\".\n\nKnižně vyšly např.:\n\nPřeklady:\n\nVlasák byl za života známý svou skromností. Byl milým společníkem a požíval autority mezi učiteli.\n\n15. července 1883 odhalila „Beseda třebenická“ pamětní desku na jeho rodném domě v Chodovlicích. Při té příležitosti připomínali jeho zásluhy jako učitele a spisovatele v době znovuzrození české literatury.\n\n"}
{"id": "861599", "url": "https://cs.wikipedia.org/wiki?curid=861599", "title": "Zlín (hrad)", "text": "Zlín (hrad)\n\nZlín je zřícenina hradu nacházející se na vrchu Vizovické vrchoviny Barabáši u letního tábora Hradisko, které leží asi 1,5 km jižně od zlínského kostela. Od roku 1989 je chráněna jako kulturní památka.\n\nZřícenina hradu Zlína je položena na jednom z jižních výběžků Vizovické vrchoviny zvaném Barabáš (410 m n. m.), resp. na jeho sousedním výběžku – protáhlé ostrožně 500 m východně od něj ve výšce 364 m n. m. v katastru města Zlína. Přístupová cesta vedla z kudlovského hřbetu od jihu od dnešní čtvrti Fabiánka v katastru městské části Zlín – Kudlov. Je to dodnes nejpřístupnější trasa přes místo, kde kdysi stával dětský letní tábor Hradisko.\n\nProblematika zlínského hradu je poněkud složitější, neboť dlouhou dobu se pořádně nevědělo, kde vlastně stál a lokalizování jeho polohy se občas stávalo předmětem sporů. Lidová tradice jej lokalizovala do polohy s příznačným názvem Hradisko, vzdálené od dnešního centra Zlína cca 1,6 km vzdušnou čarou jižním směrem. Starší historické studie však předpokládaly, že původní zlínský hrad stával v místě dnešního zámku v centru města. Výsledky bádání v posledních letech však daly za pravdu lidové tradici.\n\nHrad byl pravděpodobně založen v polovině 13. století Vilémem z Hustopečí, jedním z předních dvořanů moravského markraběte a českého krále Přemysla II. Otakara, který od krále před rokem 1260 získal za své věrné služby velký majetek na jižní a východní Moravě. Za jeho doby se Zlín stal centrem nově utvářeného panství. Hrad pravděpodobně zanikl na počátku 14. století v souvislosti s válečnými vpády Matúše Čáka Trenčianského, kdy byl zničen hrad Rýsov (rovněž srubové konstrukce) a poškozen kamenný hrad Sehrad (Engelsberk) nad Horní Lhotou. Usuzuje se tak proto, že není jmenován v kupní smlouvě z roku 1322, kdy ho kupuje od Vilémových vnuků královna Eliška. Brzo ho prodává Herbortovi ze Zlína, který ho držel v letech 1349–1350. Možná už on znovu obnovil hrad, neboť v další fázi zde stála jednoduchá malá tvrz, sloužící patrně jako strategický strážní bod nad důležitou křižovatkou významných obchodních cest. Jedna cesta vedla severojižním směrem od Holešova a Lukova údolím potoka Januštice podél Hradiska, kde se na hřebeni větvila jižním směrem na Luhačovice a Uherský Brod, přičemž procházela pod hradem Rýsovem, a jihozápadním směrem na Březnici, Březolupy, Bílovice a Uherské Hradiště. Další cesta ji křižovala ve směru východ–západ a procházela podél toku řeky Dřevnice směrem na Vizovice, které jsou již v roce 1261 uváděny jako trhová osada. Hrad obnovili nejpozději páni z významného rodu Šternberků, kteří Zlín a zlínské panství (vedle lukovského a světlovského) získali v roce 1358. Od roku 1358 drželi hrad bratři Vilém ze Šternberka a Aleš ze Šternberka. Stojící hrad je zmiňovaný už roku 1360. Zlínská větev zde sídlila do konce 14. století.\n\nZa husitských válek zakoupením získává zlínský hrad válečný zbohatlík a katolický souvěrec Šternberků Petr Roman z Vítovic a roku 1437 ho jako jeho majetek nechávají přepsat Šternberkové do zemských desek. Umírá bez potomků a jeho majetek připadá králi jako odúmrť. Proto toto zboží daruje král Matyáš Korvín svému hejtmanovi Vilémovi Tetourovi z Tetova, jednomu z velitelů proslulé „Černé roty“, žoldnéřů z řad bývalých zajatých husitů. Vilém Tetour vládl na Zlíně už v r. 1478. Královská darovací listina byla vyhotovena teprve dodatečně ve Vídni r. 1485, poslední formalitou byl zápis do zemských desek r. 1490. Vilém Tetour nebo Petr Roman zakládají tvrz při městečku na místě nynějšího zámku. Za jejich éry byl pravděpodobně naposledy přestavěn hrad nad Zlínem a přetrvávali na něm část 16. století. V roce 1571 panství prodávají. Poslední zmínka o tvrzi je z roku 1596 a po poškození Bočkajovci v roce 1605 je přestavěna na zámek. Přesná doba zániku hradu není známa. Původní feudální sídlo na Hradisku sice ještě přežívalo do doby první poloviny 16. století, ale pak již bylo trvale opuštěno. Je známo, že zlínské Hradisko bylo v minulých dobách význačnou zásobárnou lehce dostupného kamene.\n\nNepatrné zbytky gotického hradu zaujímají poměrně výhodnou polohu na protáhlém hřbetu ostrožny ze tří stran chráněné poměrně příkrými srázy. Ostrožna je nejsnadněji přístupná z jižní strany. Severní konec ostrožny zaujímá vlastní hradní jádro tvarem připomínající lichoběžník Hradní jádro je obehnáno valem místy až 2 m vysokým (zvláště z jihozápadní a západní strany) ve tvaru nepravidelného oválu o delší ose přibližně 60 m.\n\nPovrch hradiště je silně narušen novodobými zásahy. Ve východní části těžbou kamene, kdy byl rozebrán i sklep zachycený ještě dr. Ivanem Borkovským, který zde v rozmezí let 1938–1940 provedl několik zjišťovacích sondáží. Nad suterénem se pravděpodobně tyčila věžovitá stavba patrně hrázděné konstrukce. Hrad byl jednodílný, lichoběžníkového tvaru ze zaoblenými rohy o rozměrech 47 × 42 m. Příkop měl šířku cca 10–15 metrů, původní hloubku lze zjistit pouze revizním výkopem, poněvadž dnes je příkop zčásti zanesený. Vstup do hradu byl situován z jižní strany, není vyloučeno, že před samotným vstupem stálo ještě vně příkopu nějaké opevnění. Ve vzdálenosti asi 100 m jižním směrem od středu hradního jádra je patrný samostatný kruhový objekt, uvažuje se buď o předsunutém opevnění nebo méně pravděpodobné obléhací baště.\n\nO hradu se tvrdilo, že byl veliký, měl dvě válcové věže a dva metry silné zdi. Součástí byla hladomorna a tajná úniková podzemní chodba.\n\nZjišťovací archeologický výzkum proběhl v letech 1938 a 1940. Na základě místních pověstí a především z popudu známého zlínského rodáka, profesora historie na Karlově univerzitě v Praze, dr. Karla Stloukala, rozhodla městská rada Zlína v roce 1938 realizovat na Hradisku laický archeologický výzkum, jehož vedením byl pověřen známý vlastivědný pracovník, tehdejší zlínský radní a správce muzea Antonín Slovenčík. Archeologický výzkum měl potvrdit, jestli tajemný hrad nad Zlínem stál skutečně na kopci nad Zlínem, jak praví pověsti. Antonínu Slovenčíkovi se podařilo v severovýchodní části lokality odkrýt 60 cm silné základy zděné budovy o rozměrech 8,2 × 5,4 metrů z opuky a pískovce stavěné ve svahu, zapuštěné do hlíny a založené na skalnatém podloží. Zbytky malty nebyly zjištěny, kameny stavby tedy byly nejspíš kladeny na sucho. Dále byly odkryty pozůstatky sklepení této stavby. Spodní část sklepení byla vysekána do skalního podloží. Jak uvedl Antonín Slovenčík, velké množství opracovaného kamene bylo již dříve rozebráno a z Hradiska odvezeno na dláždění dvorů a na stavbu podezdívek, místo samotné pak bylo značně poškozeno, neboť „mnozí lidé zde hledali poklady, obzvláště pak o noci svatojánské“. Stavba byla datována do 15.–16. století.\n\nArtefakty nalezené při průzkumu – jednalo se o gotické klíče a části železného kování – byly odeslány k odborné expertíze do Brna, kde byly interpretovány jako středověké. Celkový výsledek výzkumu přinesl do značné míry rozčarování, neboť se stále neobjevovaly očekávané hradby, věže a další znaky, které měly být podle tehdejších měřítek typické pro správný středověký hrad. Proto na základě dalšího popudu dr. Karla Stloukala na lokalitu zavítal tehdejší ředitel pražského Archeologického ústavu, pozdější akademik doc. PhDr. Jaroslav Böhm. Ten navrhl a rozpracoval metodiku dalšího výzkumu a doporučil, aby vedením dalších prací byl pověřen studovaný archeolog. A tak až 15. května roku 1940, neboť v roce 1939 se kvůli špatnému počasí terénní archeologické práce neuskutečnily, přijel do Zlína další pracovník Archeologického ústavu dr. Ivan Borkovský, známý později především rozsáhlým výzkumem Pražského hradu a Levého Hradce, aby pokračoval v dalším výzkumu, který měl potvrdit či vyvrátit závěry předchozího bádání.\n\nPodle návrhu Jaroslava Böhma byla provedena zalomená zjišťovací sonda o šířce 2 metry a délce 34 metry ve směru od severozápadu k jihovýchodu, která proťala v podstatě celé hradní jádro lokality. Sonda se pak lomila v tupém úhlu k jihu v délce 20 metrů a šířce 6 metrů a protínala val. (Sondy jsou dodnes v terénu patrné). První sonda zjistila, že na skalnatém pískovcovém podloží pokrytém jílem a žlutou hlínou byla na zhruba obdélníkové ploše o rozměrech cca 20 metrů x 8 metrů položena kamenná terasa na sucho ložených pískovcových kamenů silná od 20 cm až do 150 cm vyrovnávající nerovnosti terénu. Na terase měla stát dřevěná stavba srubová konstrukce, která byla posléze zničena požárem, soudě podle 3,2 m dlouhých a 20 cm širokých ohořelých trámů nalezených uprostřed zkoumané plochy. U trámů byly nalezeny keramické střepy datované do 11.–12. století a pět kusů trojkřídlých hrotů šípů. Ve východní části zkoumané plochy byla objevena podlaha místnosti s dlouho používaným ohništěm. V hlíně nad vrstvou kamenů byly nalezeny střepy z 14. století. Průzkumem valového opevnění bylo zjištěno dvojí navršení. První násep byl zjištěn 55 cm pod úrovní terénu a od druhého násypu byl oddělen 1–1,5 cm silnou vrstvou popela a uhlíků. Nálezová situace naznačuje, že v koruně valu bylo zřejmě dřevěné, požárem zničené hrazení blíže neurčené konstrukce.\n\nZískaný archeologický materiál byl předán do sbírek tehdejšího městského muzea a výsledky výzkumu byly publikovány jen informativní formou v místním tisku. Zkáza hradu se tehdy kladla do souvislosti s vpádem Mongolů (tzv. Tatarů) na Moravu v roce 1241, později spíše do souvislosti s útoky Matúše Čáka Trenčanského na začátku 14. století.\n\nKvůli absenci objevu podle tehdejších představ typického středověkého kamenného hradu se zklamaný prof. Karel Stloukal odklonil od teorie existence opevněného panského sídla v místech na Hradisku nad Zlínem, a přestože určitě musel rozpoznat další fáze osídlení na této lokalitě, spokojil se ve svých historických studiích pouze s konstatováním, že na Hradisku stávala dřevěná srubová stavba, která zanikla v polovině 13. století. Opevněné panské sídlo ve Zlíně, uváděné poprvé v písemných pramenech jako hrad (castrum) v roce 1360 a později již jen jako tvrz (munitio) v letech 1397, 1407 a 1437, hledal pak na místě dnešního zámku v centru Zlína. Tato jeho teze byla potom přebírána i dalšími badateli a objevila se i v pozdějších historických publikacích.\n\nArcheologické nálezy z Hradiska byly uloženy do sbírek městského muzea ve Zlíně spolu s dalšími artefakty v jedné z místností na městské radnici, poněvadž městské muzeum v tehdejším Zlíně fungovalo spíše jako formální instituce, neboť mu chyběly prostory k uložení sbírkového fondu, a tím spíš nedisponoval prostory k jeho prezentaci. Teprve po dohodě s tehdejším vedením firmy Baťa se podařilo sbírky muzea přemístit a uložit v jedné etáži budovy Památníku Tomáše Bati. Pro veřejnost pak byly muzeální sbírky zpřístupněny v únoru roku 1944. Ale již 20. listopadu 1944 cca ve 12:35 byla budova památníku těžce poškozena leteckým bombardováním amerického letectva, přičemž patrně také došlo k částečnému zničení vystavených sbírek. Část jich byla sice později přemístěna do náhradních prostor, ale některé předměty zůstaly v poškozené budově až do roku 1947. Archeologický materiál z Hradiska vlivem těchto událostí a následných přemístění zmizel beze stopy, navíc se ztratil i originál zprávy o výzkumu Hradiska, uložený v archivu Archeologického ústavu v Praze. Teprve v nedávné době se podařilo objevit jeho kopii dochovanou v korespondenci mezi Archeologickým ústavem v Praze a městskou radou Zlína, uloženou ve fondu okresního archívu v zámku v obci Klečůvka. Spolu s opisem nálezové zprávy zde byla uschována i fotodokumentace a plánek lokality. Tento nález byl poměrně překvapivý, neboť odhalil existenci třech etap vývoje osídlení Hradiska.\n\nZajímavé je rovněž zjištění, že po určitou dobu musela existovat souběžně obě sídla, jak staré sídlo na Hradisku, tak nové na místě dnešního zámku. Osídlení na Hradisku na přelomu 15. a 16. století dokládá kromě zprávy dr. Ivana Borkovského i menší revizní výzkum z roku 1982. Podobný případ současné koexistence dvou sídel, starého i nástupnického, se týká např. nedalekého Starého Světlova a Nového Světlova. Teprve v průběhu 16. století pak původní sídlo zlínské vrchnosti trvale zaniklo. Existenci obou lokalit v jedné době může také nepřímo potvrzovat text městského privilegia z roku 1571, ale majícího patrně starší původ, v němž se zlínským měšťanům zaručuje, že sirotci nebudou bránit „…ani na tvrz, ani na zámek…“.\n\nZávěrem lze shrnout, že v první etapě rozvoje lokality Hradiska, dr. Ivanem Borkovským datované do doby mladohradištní, stál na Hradisku objekt věžovitého charakteru patrně srubové konstrukce na kamenné podezdívce o rozměrech 20 metrů x 15 metrů, který podle nalezených ohořelých trámů byl zničen požárem. V té době byl také vybudován val obepínající lokalitu. Ve druhé etapě datované do 14. až 15. století byly objeveny značně poškozené základy či spíše kamenné podezdívky několika budov, z nichž pouze jediná ve východní části Hradiska se suterénem zahloubeným do skalního podloží přetrvala až do třetí etapy osídlení Hradiska datované do rozhraní 15. až 16. století.\n\nPověst Hradišťko vypráví o velkém hradu se dvěma věžemi s kruhovým půdorysem a zdmi dva sáhy silnými a padacím mostem a hladomornou. Obranu hradu zajišťovala děla. Pověst dále zmiňuje podzemní únikovou chodbu vedoucí až na Provodov. Hrad mělo obývat několik rytířů jménem Miloš. Jednoho dne se hrad propadl do země i s obyvateli.\n\nTřiadvacet pověstí vypráví o pánu Hradišťka, Zlína a okolních vsí rytíři Milošovi a jeho synovi stejného jména. Syn Miloš se neoženil, ač usiloval o sličnou Lidušku z malé chaloupky. Liduška ho však vytrvale odmítala a Miloš připravil o život Lidušku i jejího milého Juru. Za trest musel jezdit jednou za padesát let v ohnivém kočáře bez koní a s hlavou pod paží většinou mezi půlnocí a jednou hodinou v noci, někdy i v poledne, do doby, než ho někdo nevysvobodí. Když zakletý Miloš vyjížděl z Hradišťka, byl slyšet velký hukot a vidět oslnivá záře. Třikrát objel Hradišťko a zamířil do zlínských ulic, nejčastěji přijížděl Dlouhou ulicí a vracel se ulicí Potoky. Když projížděl ulicemi Zlína, každý, kdo stál poblíž, byl sražen k zemi a zůstal ležet. Někdy chodil Miloš strašit i do zámku. Miloš byl silný, vysoký a bohatý. Jeho divotvorný kočár uměl jezdit i bez něj, někdy dokonce po vodě a ve vzduchu.\n\nDalší pověsti O Psí studénce a jiné zmiňují nedalekou Psí studánku, kde byli pochováváni sebevrazi a kde strašilo. Mnoho pocestných v okolí Hradišťka bloudilo. Jiné pověsti vyprávějí o rytířích a pokladech pod Hradišťkem. Jednou za rok se z Hradišťka ozýval strašlivý hluk.\n\n\n\n"}
{"id": "861603", "url": "https://cs.wikipedia.org/wiki?curid=861603", "title": "Theofilantropie", "text": "Theofilantropie\n\nTheofilantropie (francouzsky \"théophilanthropie\") bylo občanské náboženství během Velké francouzské revoluce, které mělo spolu s dalšími revolučními kulty nahradit křesťanství a především katolictví. Theofilantropie vznikla v pozdní fázi Revoluce a její rozšíření bylo jen omezené.\n\nTheofilantropie sama sebe definovala, jak již její název říká, jako lásku k Bohu a člověku, který byl podle ní základem veškeré civilizace. Deistický kult uznával Nejvyšší bytost a nesmrtelnost duše, ale zakazoval veškerou další metafyzickou nebo teologickou diskusi. Kult byl částečně ovlivněn zednářstvím. Kultovní projevy byly velmi jednoduché, mnohem důležitější byly morálně-společenské nároky a požadavky. Tak jako Kult Rozumu i theofilantropie viděla svět jako strukturu tvořenou jednoznačnými zákony.\n\nTheofilantropie se objevila poprvé v říjnu 1796 nejprve pod názvem \"theoantropofilie\" v tištěné příručce o obsahu a významu kultu. Autorem byl knihkupec Jean-Baptiste Chemin-Dupontès, který již v prosinci 1796 zveřejnil druhou velmi podobnou příručku s názvem \"Manuel des théophilanthropes\" (Příručka theofilantropů). Chemin-Dupontès a učitel nevidomých Valentin Haüy zorganizovali první veřejný obřad v lednu 1797. Kult dosáhl pod novým názvem určitého rozšíření v Paříži a několika provinčních městech. Mezi převážně buržoazní přívržence patřil i Louis-Marie de La Révellière-Lépeaux, který jakožto člen Direktoria theofilantropii podporoval. Když byl La Révellière-Lépeaux v červnu 1799 nucen z Direktoria odejít, ztratil kult do velké míry podporu veřejných představitelů. Na základě konkordátu z roku 1801 mezi Napoleonem Bonapartem a Svatým stolcem zakázaly úřady theofilantropické schůze ve veřejných budovách. V roce 1803 definitivně zakázal kult prefekt departementu Seine.\n\n"}
{"id": "861604", "url": "https://cs.wikipedia.org/wiki?curid=861604", "title": "John Medeski", "text": "John Medeski\n\nJohn Medeski (* 28. června 1965 Louisville, Kentucky, USA) je americký hráč na klávesové nástroje a hudební skladatel.\n\nNarodil se v Louisville ve státě Kentucky a vyrůstal na Floridě. Na klavír začal hrát ve svých pěti letech a později jej studoval na bostonské New England Conservatory of Music. Ještě na Floridě, když studoval na gymnáziu, vystupol například s Jacem Pastoriem. Během universitních studií vystupoval například s Dewey Redmanem, Billym Higginsem či Bobem Mintzerem. Od roku 1991 je členem tria Medeski, Martin & Wood. Spolupracoval také s Willem Bernardem, Johnem Scofieldem, Iggy Popem nebo Johnnym Winterem. Na nakolika albech spolupracoval s newyorským skladatelem a saxofonistou Johnem Zornem, se kterým také vystupoval při koncertech.\n\n\n"}
{"id": "861606", "url": "https://cs.wikipedia.org/wiki?curid=861606", "title": "Karel Hromádka", "text": "Karel Hromádka\n\nJméno a příjmení Karel Hromádka nesou následující osobnosti:\n"}
{"id": "861607", "url": "https://cs.wikipedia.org/wiki?curid=861607", "title": "Maďarsko na Letních olympijských hrách 1936", "text": "Maďarsko na Letních olympijských hrách 1936\n\nMaďarsko na Letních olympijských hrách v roce 1936 reprezentovala výprava 216 sportovců (197 mužů a 19 žen) v 21 sportech.\n\n"}
{"id": "861609", "url": "https://cs.wikipedia.org/wiki?curid=861609", "title": "Josef Hojdar", "text": "Josef Hojdar\n\nJosef Hojdar (* 16. října 1946) je bývalý český politik, v 90. letech 20. století a počátkem 21. století poslanec Poslanecké sněmovny za ČSSD, po roce 2002 představitel vnitrostranické opozice proti Vladimíru Špidlovi.\n\nV roce 1964 vystudoval Střední všeobecnou vzdělávací školu v Mostu a následně absolvoval Vysokou školu báňskou v Ostravě. V letech 1969-1991 pracoval v podniku Severočeské hnědouhelné doly, pak v letech 1991-1994 soukromě podnikal. V období let 1982-1992 byl členem KSČ, respektive KSČM.\n\nVe volbách v roce 1996 byl zvolen do poslanecké sněmovny za ČSSD (volební obvod Severočeský kraj). Mandát obhájil ve volbách v roce 1998 a volbách v roce 2002. V letech 1996-1998 zasedal v rozpočtovém výboru, pak ve výboru hospodářském (v letech 1998-2000 jako jeho místopředseda, v letech 2000-2006 coby jeho předseda). Na poslanecký mandát rezignoval v únoru 2006.\n\nV 90. letech byl společníkem několika firem a zasedal v čele České konsolidační agentury. Po roce 2002 působil jako jedna z hlavních postav opozice uvnitř ČSSD proti Vladimíru Špidlovi a politice jím vedené vlády. V roce 2003 dočasně opustil i poslanecký klub ČSSD kvůli nesouhlasu s reformou veřejných financí. V září 2003 při hlasování o nedůvěře vládě Vladimíra Špidly se zdržel hlasování. V roce 2005 ho mostecká organizace ČSSD vyloučila ze strany a po několika měsících ho vyloučilo i celostátní vedení ČSSD. Hojdar ale napadl procesně své vyloučení a nadále se považoval za sociálního demokrata. Rezignace na poslanecký mandát byla oficiálně zdůvodněna zdravotními ohledy. Ve sněmovně ho nahradil Cyril Zapletal.\n\nAngažoval se v komunální politice. V komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Most za ČSSD, přičemž v letech 1994-1996 byl 1. zástupcem starosty Mostu.\nJako zástupce města byl členem představenstva Mostecké uhelné v době její privatizace. V komunálních volbách roku 2006 kandidoval jako bezpartijní, ale nebyl zvolen. K roku 2006 se profesně zmiňuje jako poradce.\n\nJe ženatý (manželka Pavla) a má čtyři děti (Kamila, Kateřina, Veronika a Josef).\n\n"}
{"id": "861612", "url": "https://cs.wikipedia.org/wiki?curid=861612", "title": "René Thom", "text": "René Thom\n\nRené Frédéric Thom [\"rné tom\"] (2. září 1923, Montbéliard, Doubs – 25. října 2002, Bures-sur-Yvette u Paříže) byl francouzský matematik a filosof, který se zabýval hlavně topologií a teorií singularit a proslavil se jako zakladatel matematické teorie katastrof. Byl nositelem Fieldsovy medaile a členem Francouzské akademie věd. Zabýval se také epistemologií a Aristotelovým pojetím vědy.\n\nPo maturitě v Besanconu studoval na Lycée Louis-Grand a pak matematiku na École normale supérieure v Paříži a roku 1951 obhájil doktorát na pařížské Sorbonně. Po studijním pobytu v USA přednášel na univerzitách v Grenoble a ve Štrasburku, kde byl roku 1957 jmenován profesorem. V letech 1956/7 a 1961 pracoval na pozvání v Institute for Advanced Study v Princetonu. Roku 1958 získal prestižní Fieldsovu medaili a od roku 1964 pracoval ve výzkumném ústavu IHES v Bures-sur-Yvette u Paříže. Roku 1974 získal vědeckou \"Grand Prix\" města Paříže a 1976 byl zvolen členem Francouzské akademie věd. René Thom byl ženatý a měl tři děti.\n\nThom se zpočátku věnoval diferenciální topologii, v 50. letech začal pracovat na teorii singularit a odtud v letech 1968-1972 vyvinul teorii katastrof, kterou považoval za příspěvek k matematickému pochopení růstu živých organismů (morfogeneze).\nV posledních 20 letech života se zabýval hlavně filosofií, epistemologií a Aristotelovým pojetím věd.\n\n"}
{"id": "861615", "url": "https://cs.wikipedia.org/wiki?curid=861615", "title": "Torrey DeVitto", "text": "Torrey DeVitto\n\nTorrey Joel Wasilewski (* 8. června 1984, Huntington, New York, Spojené státy americké), známá jako Torrey DeVitto, je americká herečka a bývalá modelka. Její nejznámější role jsou bláznivá chůva Carrie v seriálu \"One Tree Hill\", Melissa Hastings v seriálu \"Prolhané krásky\" a v Meredith Fell v seriálu \"Upíří deníky\".\n\nByla vychovávána v Huntingtonu na Long Islandu v New Yorku a dále ve Winter Park na Floridě. Její rodiče jsou Mary a Liberty DeVitto; její otec byl dlouhodobým bubeníkem pro Billyho Joela. V den jejího narození Joel vystupoval na stadionu Wembley a před uvedení písně „The Longest Time“ měl speciální poznámku, že žena DeVitta mu právě porodila dítě, což způsobilo potlesk ve stoje pro DeVitta, který na koncertu hrál na bicí. Má dvě sestry, Devon a Maryelle. Její sestra Maryelle vystupovala v seriálu \"Endurance\". Torrey jako dítě strávila mnoho času cestováním se svými rodiči.\n\nNavštěvovala základní školu Fort Salonga Elementary School. Ve věku šesti let začala brát lekce hraní na housle a ve čtvrté třídě získala místo jako houslistka ve středoškolské kapele. Když ji bylo dvanáct let, tak hrála sólo na housle na svatbě Christie Brinkley a Petera Cooka. Po absolvování na Winter Park High School strávila léto v Japonsku, kde pracovala jako modelka a předtím trávila čas v Chicagu.\n\nDeVitto svou kariéru začala v reklamách, což popsala jako \"odrazový můstek, aby získala práci v televizi a filmu\". Byla zapsána v modelingových agenturách \"Ford\" a \"Avenue One\", ale v roce 2002 si uvědomila, že nevidí svou budoucnost v modelingu a rozhodla se začít s kariérou herečky. Ale zůstala i u své lásky k hudbě a v roce 2002 hrála na housle s Tommy Davidson Band na Sunset Room v Hollywoodu. Také hrála na housle na albu Raphaela Saadiqa z roku 2004, stejně jako v roce 2011 na albu Stevieho Nickse s názvem \"In Your Dreams\". Od této chvíle cítí, že hraní je její \"nejsilnější vášní a v tomto bodě nahrazuje hudbu\", ale doufá, že \"v budoucnosti s hudbou bude dále pracovat\".\n\nHrála v seriálu televize ABC Family, \"Beautiful People\" jako aspirující modelka Karen Kerr. Objevila se také v roce 2006 ve filmu \"Tajemství loňského léta 3\" jako Zoe. Hostovala v seriálech \"Drake & Josh\", \"\", \"Jack & Bobby\" a měla malou roli v krátkém filmu. Její první filmová role přišla v krátkém filmu \"Starcrossed\", který pojednává o bratrech, kteří náhle navzájem pocítí sexuální přitažlivost. Později ztvárnila losangeleskou herečku Sierru Young ve filmu \"Heber Holiday\" a byla v hlavním obsazení snímku \"Green Flash\", společně s herci jako David Charvet a Kristin Cavallari. Hrála Phoebe Hilldale v \"Killer Movie\". Mezi její známé role patří vedlejší role Carrie v dramatickém seriálu \"One Tree Hill\", během páté a šesté série seriálu. Také v roce 2008 hostovala v seriálu \"Kriminálka Miami\", v epizodě \"You May Now Kill the Bride\".\n\nByla ve Will.i.amově 'Volte Obamu' videu s názvem \"We Are The Ones\". V roce 2010 byla obsazena jako Melissa Hastings do televizního seriálu \"Prolhané krásky\", založeném na stejnojmenné knižní sérii od Sary Shepardové. Dne 10. listopadu 2011 bylo potvrzeno, že se objeví v seriálu \"Upíří deníky\" jako Meredith Fell, která se začne zajímat o Alarica, když si všimne, jak rychle se uzdravuje po vážné nehodě. V listopadu 2012 získala hlavní roli v sedmé sérii seriálu \"Army Wives\", seriál byl však zrušen.\n\nV roce 2012 se objevila v seriálu \"Stalker\" a ve vánočním filmu \"Best Christmas Party Ever.\" V srpnu 2015 byla obsazena do jedné z hlavních rolí v seriálu \"Chicago Med\".\n\nDeVitto v roce 2007 při natáčení filmu \"Killer Movie\" potkala Paula Wesleyho, herce později známého ze seriálu \"Upíří deníky\". Vzali se na soukromém obřadu v New Yorku v dubnu 2011. Pár oznámil rozchod v červenci 2013. Rozvod proběhl v prosinci 2013. Od roku 2014 do roku 2016 chodila s hercem Rick Glassman. Během let 2016 a 2017 chodila s tanečníkem Artem Chigvintsevem. V září 2018 potvrdila, že chodí s hercem ze seriálu \"Chicago P.D.\" Jessem Lee Sofferem. Dvojice se rozešla v květnu roku 2019.\n\n"}
{"id": "861616", "url": "https://cs.wikipedia.org/wiki?curid=861616", "title": "Hajtovka", "text": "Hajtovka\n\nHajtovka ( , ) je obec na Slovensku v okrese Stará Ľubovňa.\n\nObec byla založena v druhé polovině 14. století. Nejstarší zpráva o obci je z roku 1427 v soupisu\nŠarišské stolice a je uvedena pod názvem \"Ayathuagasa\". Tento maďarský název vesnice znamenající Hajtova Poruba je základem tvorby názvu obce. Obec patřila k plavečskému panstvu. Roku 1456 se poddaní vzbouřili proti útlaku a krutému vykořisťování. Po roce 1490 se obec dostala do vlastnictví magnátů Zápolských. V 16. století je uváděna jako jejich majetek „Haythofka“. Roku 1505 kněžna Hedviga předala plavečský hrad i s 36 vesnicemi, mezi nimi i Hajtovku. Z neznámých důvodů koncem 15. a začátkem 16. století zanikla. K novému osídlení došlo až koncem 16. a začátkem 17. století. Obec v minulosti měla výhodnou polohu při řece Poprad, která byla splavná od Podolínce a byla významnou obchodní cestou do Polska. Hajtovka na této obchodní cestě měla sklad nápojů. Obyvatelé se živili zemědělstvím a lovem ryb v řece Poprad. Okolní obyvatelstvo je nazývalo rybáři, i na pečetidle z roku 1868 je zobrazen rybář lovící rybu. Začátkem 20. století dochází k masovému vystěhovalectví hlavně do Spojených států a Kanady. Špatné životní podmínky se rapidně zhoršily po vypuknutí 1. světové války. Na různých frontách bojovalo 28 obyvatel Hajtovky, 5 z nich padlo. Po roce 1920 obec administrativně patřila pod správu ObÚ v Staré Ľubovni a v jeho rámci do podtatranské župy se sídlem v Liptovském Mikuláši. V roce 1938 po vyhlášení autonomie SR 6. října 1938 se obec Hajtovka připojila k hnutí za připojení východního Slovenska k zakarpatské Ukrajině. Po celou dobu obyvatelé Hajtovky pomáhali ilegálním pracovníkům a pronásledovaným fašismem. Obec v období války prožívala těžké chvíle. Hajtovka byla osvobozena 31. ledna 1945 Rudou armádou.\n\n\n"}
{"id": "861621", "url": "https://cs.wikipedia.org/wiki?curid=861621", "title": "Jiří Voříšek", "text": "Jiří Voříšek\n\nJiří Voříšek (* 13. červenec 1950, Praha) je emeritní profesor a bývalý vedoucí katedry informačních technologií na Fakultě informatiky a statistiky Vysoké školy ekonomické v Praze.\n\nJe také současným viceprezidentem a bývalým prezidentem České společnosti pro systémovou integraci a generálním ředitelem poradenské firmy ITG, s.r.o.\n\nSpecializuje se na strategické řízení informačních systémů, systémovou integraci, outsourcing a metodiky vývoje a provozu podnikových informačních systémů. V letech 2010 a 2011 spolupracoval s Národní ekonomickou radou vlády ČR a MPO na přípravě strategie konkurenceschopnosti ČR. Od roku 2011 je členem pracovní skupiny Rady vlády pro konkurenceschopnost a informační společnost.\n\n\n\n"}
{"id": "861624", "url": "https://cs.wikipedia.org/wiki?curid=861624", "title": "Josef Houzák", "text": "Josef Houzák\n\nJosef Houzák (8. listopadu 1943 – 19. září 2002) byl český politik, v 90. letech 20. století a počátkem 21. století poslanec Poslanecké sněmovny za KSČM.\n\nVe volbách v roce 1996 byl zvolen do poslanecké sněmovny za KSČM (volební obvod Severočeský kraj). Mandát obhájil ve volbách v roce 1998 a volbách v roce 2002. V letech 1996–1998 byl členem výboru pro veřejnou správu, regionální rozvoj a životní prostředí, v letech 1998–2002 výboru pro obranu a bezpečnost. Poslanecký mandát si podržel až do své smrti v září 2002.\n\nZemřel po delší nemoci, kvůli které se v posledních měsících před smrtí již neúčastnil práce sněmovny. Nahradil ho Zdeněk Maršíček. O rok později byla Houzákovi udělena \"in memoriam\" coby poslanci a zastupiteli města Most Cena města Most.\n"}
{"id": "861625", "url": "https://cs.wikipedia.org/wiki?curid=861625", "title": "Chico (Kalifornie)", "text": "Chico (Kalifornie)\n\nChico je nejlidnatější město v Butte County v americkém státě Kalifornie. V roce 2010 zde žilo 86 187 obyvatel. Město je kulturním, ekonomickým a vzdělávacím centrem severního Sacramentského údolí a domovem Chico State University a Bidwellova parku, 25. největšího městského parku ve Spojených státech a 13. největšího městem vlastněného parku, který tvoří více než 17 % rozlohy města.\n\nDalší města v blízkosti metropolitní oblasti Chica (s populací přes 212 000) jsou Paradise a Oroville, mezi menší města a vesnice patří Durham, Cohasset, Dayton, Hamilton City, Nord a Forest Ranch. Metropolitní oblast Chica je 14. největší metropolitní oblast v Kalifornii.\n\nPůvodní obyvatelé oblasti nyní známé jako Chico byl indiánský kmen Mechoopda.\n\nChico bylo založeno v roce 1860 Johnem Bidwellem, členem jednoho z prvních karavanů, které dorazily do Kalifornie v roce 1843. Během americké občanské války, 26. srpna 1863, byl založena vojenská jednotka Camp Bidwell (pojmenovaná po Johnu Bidwellovi, v té době brigádnímu generálovi kalifornské milice), která se skládala z jedné kavalerní a dvou pěchotních rot. Během začátku roku 1865 se tato jednotka začala nazývat Camp Chico, protože v té době bylo v severní Kalifornii založeno vojenské stanoviště nazvané Camp Bidwell, později přejmenované na Fort Bidwell. Město bylo zaregistrováno 8. ledna 1872.\n\nKdyž bylo Chico zaregistrováno, bylo domovem významné čínské komunity, nicméně v únoru roku 1886 čínská čtvrť shořela po zapálení žháři a čínská komunita opustila město.\n\nHistorik W. H. Hutchinson definoval pět nejdůležitějších událostí v historii Chica. Jsou to příchod Johna Bidwella v roce 1850, připojení města ke Kalifornské a oregonské železnici v roce 1870, založení Chico State University v roce 1887, koupě Sierra Lumber Company společností Diamond Match Company v roce 1900 a rozvoj vojenské letecké základny (která se později přeměnila v civilní letiště).\n\nMezi další významné události patří výstavba dálnice 99E v raných 60. letech 20. století a vyhlášení \"zelené linie\" při západní hranici města z důvodu ochrany zemědělských pozemků.\n\nChico se nachází na severovýchodním konci Sacramentského údolí, jedné z nejúrodnějších zemědělských oblastí na světě. Pohoří Sierra Nevada se táhne východně od města, městské pozemky sahají několik mil do předhůří. Na západě od města teče řeka Sacramento.\n\nPodle sčítání obyvatel žilo v Chicu 86 187 lidí v roce 2010. Hustota obyvatel byla 1 005,5/km².\n\n\n"}
{"id": "861626", "url": "https://cs.wikipedia.org/wiki?curid=861626", "title": "Markus Sittikus von Hohenems (salcburský arcibiskup)", "text": "Markus Sittikus von Hohenems (salcburský arcibiskup)\n\nMarkus Sittikus hrabě Hohenems, též Marcus Sitticus IV. de Hohenems (1574, Hohenems – 9. října 1619, Salzburg) byl římskokatolický duchovní, který byl v letech 1612–1619 arcibiskupem v Salzburku.\nHrabě Markus Sittikus z Hohenemsu pocházel ze šlechtického rodu pánů z z Emsu. Narodil se jako čtvrté dítě Jakoba Hannibala I. hraběte z Hohenemsu (1530–1587) a jeho manželky Hortensie z Borromea (1551–1578), kteří byli oddání roku 1565 v Římě. Jeho starší bratr Kašpar získal výhodu dědice panství. Markus byl již při narození zaslíben duchovní dráze. Jako třináctiletý obdržel kanonikát při biskupství v Kostnici, v roce 1589 kanonikát v Salzburku a roku 1605 kanonikát v Augsburgu, všechny po interveci svého bratrance Wolfa Dietricha z Raitenau, po němž byl také zvolen salcburským arcibiskupem a kardinálem.\n\n\n"}
{"id": "861633", "url": "https://cs.wikipedia.org/wiki?curid=861633", "title": "Pícha", "text": "Pícha\n\nPícha (Píchová) je české příjmení patřící více lidem:\n\n"}
{"id": "861635", "url": "https://cs.wikipedia.org/wiki?curid=861635", "title": "Annales Cambriae", "text": "Annales Cambriae\n\nAnnales Cambriae, Velšské letopisy, jsou soubor středověkých análů psaných mezi léty 455 a 977 a pokrývajících období 445—977. Později byly rozšiřovány až do pozdního 13. století.\n\nLetopisy vychází především z textu napsaného ve městě St. David's v bývalém království Dyfed ve Walesu a navzdory svému jménu zachycují události i mimo Wales, konkrétně v Irsku, Cornwallu, Anglii, Skotsku; výjimečně je zmiňováno i dění mimo Britské ostrovy. Wales nicméně zůstává - především ve druhé a třetí třetině textu v centru zájmu.\n\nNejdůležitější verze \"Annales Cambriae\" jsou ve čtyřech rukopisech:\n\nA: Londýn, Britská knihovna, MS. Harley 3859, folia 190r-193r.\nB: Londýn (Kew), Public Record Office, MS. E.164/1 (K.R. Misc. Books, Series I) pp. 2–26\nC: Londýn, Britská knihovna, MS. Cotton Domitian A.i, folia 138r-155r\nD: Exeterská katedrála Knihovna, MS. 3514, pp. 523–28, \"Cronica ante aduentum Domini\".\nE: \"ibid.\", pp. 507–19, \"Cronica de Wallia\".\n\n\nDva z textů, B a C, začínají Kronikou světa podobnou dílu \"Origines\" Isidora ze Sevilly (Kniha V, Kap. 39), převzatou z \"Chronica minora\" Bedy Ctihodného'. B začíná invazí Julia Caesara do Británie \"šedesát let před vtělením Pána.\" Po roce 457 n.l. se B a A v zásadě shodují až do konce A. C začíná po skončení vlády Herakleia (AD 610-41) událostmi roku 677. Také C a A jsou většinou shodné až do konce A, ačkoliv dnes převládá názor, že A nebyl základním zdrojem B a C (Dumville 2002, p. xi). B a C se rozcházejí po roce 1203, velšské zápisy v následujících letech v C jsou kratší a je jich méně.\n\nV letopisech jsou dvě zmínky o králi Artušovi, jedna o Medrautovi (Mordredovi) a jedna o Myrddinovi (Merlinovi). Tyto zápisy byly dříve pokládány za důkaz existence Artuše a Merlin; tento názor je však dnes již spíše menšinový. Někteří odborníci ovšem poukazují na fakt, že většina osob zmiňovaných v kronice jsou osoby historicky doložitelné; toto je podle nich argument potvrzující historickou existenci Artuše, Merlina a Mordreda. Naproti tomu bývá argumentováno, že zápisy - nebo přinejmenším jména Artuše a Merlina - mohly být vepsány kdykoliv do roku 970, dlouho po vzniku raného artušovského mýtu.\n\nZmínky o Artušovi, Medrautovi (Mordredovi) a Myrddinovi (Merlinovi):\n\n\n"}
{"id": "861639", "url": "https://cs.wikipedia.org/wiki?curid=861639", "title": "Jan Keller (hudebník)", "text": "Jan Keller (hudebník)\n\nJan Keller (* 1975 Praha) je český violoncellista a baskytarista. Studoval na Pražské konzervatoři u Jaroslava Kulhana a na Akademii múzických umění, kde absolvoval v mistrovské třídě profesora Josefa Chuchra. Účastnil se též mistrovských kurzů, a to roku 1993 u Miloše Mlejnika a roku 2003 u Raphaela Walfishe v Londýně. Mezi roky 1998 a 2010 byl členem Symfonického orchestru Českého rozhlasu, z něhož v odešel, aby se od ledna 2011 stal členem České filharmonie. Od roku 2006 pedagogicky působí na pražské Konzervatoři Jaroslava Ježka a věnuje se také jazzu (vystoupení s Janou Koubkovou, v uskupení Noční optika či se skupinou Nakara). Interpretuje také skladby barokní hudby na dobové hudební nástroje. Hraje také v souboru Transitus Irregularis.\n"}
{"id": "861640", "url": "https://cs.wikipedia.org/wiki?curid=861640", "title": "Kostel Panny Marie Růžencové (Plzeň)", "text": "Kostel Panny Marie Růžencové (Plzeň)\n\nKostel Panny Marie Růžencové v Plzni, je farním a také jediným kostelem farnosti Plzeň-Slovany. Vlastní stavba se nachází v centru Jiráskova náměstí, které je jedním z ústředních bodů plzeňského Východního předměstí zvaného též Slovany. Kostel je součástí kláštera dominikánů, který je od 7.4.1999 nemovitou kulturní památkou.\n\nPrvním milníkem pro vznik komplexu je rok 1910, kdy od 1. května začala na základě výnosu Ministerstva kultury a vyučování ze dne 28. 1. 1908 působit historicky druhá farnost v Plzni, rozkládající se v jižní části města a dále východně přes čtvrť Lobzy až k Rokycanské ulici. Správa této farnosti byla svěřena dominikánům, což znamenalo jejich návrat do Plzně po 124 letech.\n\nVlastní stavba kostela Panny Marie Růžencové byla zahájena po dvou letech příprav tedy dne 1. 5. 1912. Základy pod věží byly vybetonovány, ostatní vyzděny. 15. 9. 1912 byl posvěcen základní kámen v presbytáři, v listopadu téhož roku již betonovány stroky kostela a stavěny krovy a 25. července 1913 vztyčen kříž na věži kostela. Stavba byla dokončena posvěcením, které provedl dne 30. 10. 1913 pražský arcibiskup Lev kardinál Skrbenský, ačkoliv interiér byl ještě bez lavic, nebyly instalovány boční oltáře atd.\n\nKostel byl vybudován stavitelem architektem Eduardem Sochorem z Prahy dle plánů architekta Antona Möllera z Varnsdorfu. Stavba je modernizovanou bazilikou s prvky německé moderny a pozdní secese. Stavebně se jedná o trojlodní kostel o délce 55,27 metrů a šířce transeptu 24 metrů oddělujícího hlavní loď od 12 metrů širokého a mírně vyvýšeného presbytáře. Výška stropu je pak 13 metrů nad podlahou kostela. Vnější dominantou kostela je kostelní věž vysoká 56,75 metrů se zvony Tomášem (1913), Václavem (1952) a Josefem (1955) a hodinami z roku 1923. Mezi významný vnitřní inventář kostela patří především pět oltářů, sousoší Panny Marie Růžencové nad hlavním oltářem, svatostánek s měditepanými reliéfy, sochy klečícího sv. Dominika a papeže sv. Pia V., křížová cesta a zpovědnice (1914) či kazatelna z roku 1930.\n\n\n"}
{"id": "861646", "url": "https://cs.wikipedia.org/wiki?curid=861646", "title": "Koubková", "text": "Koubková\n\nKoubková je příjmení mající více nositelek:\n\n"}
{"id": "861654", "url": "https://cs.wikipedia.org/wiki?curid=861654", "title": "Phase One", "text": "Phase One\n\nPhase One je dánský výrobce digitálních zadních stěn pro středoformátové zrcadlovky různých výrobců. Mezi nimi jsou například firmy Hasselblad (V, H1, H2), Mamiya (RZ67 PRO II, 645AF, 645AFD, AFDII) a Contax (645). Od září 2009 má Phase One také své vlastní tělo fotoaparátu (645DF), které je do značné míry shodné s modelem Mamiya 645DF.\n\nSpolečnost Phase One založil v roce 1993 dánský vynálezce, aby našel ultimátní metody, jak digitalizovat obrázky. V roce 1994 firmu získala přední investiční společnosti v Dánsku. Současní vlastníci společnosti jsou zaměstnanci firmy a pět přidružených společností. Sídlo organizace se nachází v Kodani. Od roku 2009 je Phase One součástí společnosti Leaf. V roce 2009 získala Phase One od firmy Microsoft softwarový program na správu obrázků \"Microsoft Expression Media\" (původní název: \"iView Media\"). V témže roce získala firma většinový podíl japonského výrobce fotografických kamer Mamiya.\n\nHlavní cílovou skupinou jsou profesionální fotografové a instituce na profesionální zpracování obrazu (např. v oblasti zdravotní péče nebo vzdělávání).\n\n\n\nKromě digitálních zadních stěn společnost nabízí programy \"Capture One\", \"Media Pro 1\" a\"Capture Pilot\". Capture One je program pro editaci obrázků ve formátu RAW. Media Pro je program pro správu kolekce obrazů, které zvládnou problémy i s hodně velkými knihovnami. Capture Pilot je aplikace pro zařízení s operačním systémem iOS jako jsou iPhone nebo iPad, se kterými se lze po síti připojit do knihovny Capture One.\n\nFotografie pořízené na zadní stěnu Phase One:\n\n"}
{"id": "861655", "url": "https://cs.wikipedia.org/wiki?curid=861655", "title": "Seznam kulturních památek v Ústí nad Labem", "text": "Seznam kulturních památek v Ústí nad Labem\n\n"}
{"id": "861659", "url": "https://cs.wikipedia.org/wiki?curid=861659", "title": "Seznam kulturních památek v Zubrnicích", "text": "Seznam kulturních památek v Zubrnicích\n\n"}
{"id": "861660", "url": "https://cs.wikipedia.org/wiki?curid=861660", "title": "Náhradní mateřství", "text": "Náhradní mateřství\n\nNáhradní mateřství neboli surogační (surogátní) mateřství je situace, kdy je embryo biologických rodičů implantováno do dělohy náhradní matky. Pokud žena nemůže ze závažných zdravotních důvodů donosit a porodit dítě, může ho za ni donosit tzv. náhradní matka. Ta se pak z právního hlediska stane matkou dítěte, protože podle § 775 občanského zákoníku je matkou dítěte žena, která ho porodila. Žena si ale může „své“ biologické dítě osvojit. \"Náhradní matka\" je tedy definovaná jako žena, která přijme do svého těla uměle oplodněné vajíčko jiné ženy s tím, že je po porodu ochotna jej odevzdat genetické matce.\n\nRozdělení náhradního mateřství dle Váchy:\n\nPojetí matky podle Váchy:\n\nV České republice je náhradní mateřství pouze okrajově zmíněno pouze v § 804 občanského zákoníku, který se zabývá překážkami osvojení. Více občanský zákoník (i přes často mylné informace v médiích) náhradní mateřství neupravuje. Náhradní mateřství je tedy proces, který u nás není zakázán, ale pro jeho výkon nejsou stanovena žádná specifická pravidla.\n\nPrvním předpokladem je vyhledání ženy, která je ochotna do procesu náhradního mateřství vstoupit jako náhradní matka. Pokud se jedná o vdanou ženu, je nutný souhlas manžela. Služba náhradní matky musí být bezúplatná; má pouze nárok na úhradu výdajů spojených s těhotenstvím a porodem. Na těchto úhradách se podílí otec dítěte. Objednatelské páry poté zpravidla podepisují dohodu o tom, že jim bude dítě po porodu odevzdáno. Z právního hlediska je ale tato dohoda nevymahatelná, nemůže tedy posloužit například při následném soudním sporu o svěření do péče/adopce. Jako další krok následuje umělé oplodnění náhradní matky, při kterém jí je implantováno vajíčko ženy z objednatelského páru oplodněné jejím mužem. Pokud dojde k průkaznosti těhotenství, uzná muž z objednatelského páru se souhlasem těhotné ženy otcovství. Tím má postavení otce se všemi právy i povinnostmi (a to ještě před narozením dítěte). Náhradní matka se může vzdát dítěte ihned po narození. Dítě si tedy následně může vzít fyzicky do péče otec. Jak uznání otcovství, tak vzdání se dítěte ze strany matky, musí být provedeno podle předpisů České republiky, tzn. před příslušnými orgány. Žena z objednatelského páru následně požádá o osvojení dítěte (stejně jako při adopci cizího dítětě). Soud nemá důvod jí nevyhovět, protože biologická matka se dítěte zřekla. Tím dojde k naplnění představy objednatelského páru.\n\nZcela prvním státem, který přijal zákonnou úpravu náhradního mateřství, byl Izrael. Tamní zákon \"Embryo Carrying Agreements Law\" vydaný v březnu roku 1996 určil možnosti a náležitosti uzavření surogační smlouvy, která musí být schválena státem jmenovanou komisí. Podmínky pro uzavření smlouvy jsou takové, že pár musí mít izraelské občanství. Dále musí být stejného náboženského vyznání za podmínky, že náhradní matka bude svobodná, rozvedená, nebo vdovou a objednatelský neplodný pár bude heterosexuální. Povolena je pouze altruistická forma plného náhradního mateřství.\n\nCo se týče Spojených států amerických, zde nefunguje komplexní zákon pro všechny státy. Jednotlivé státy si určují svá pravidla, ve kterých náhradní mateřství povolují, nepovolují nebo o těchto pravidlech vůbec nejednají. Náhradní mateřství povoluje například stát Florida nebo Texas. Naopak státy jako Indiana, New York a Michigan ho zakazují nebo jakákoliv ujednání o náhradním mateřství prohlašují za neplatná. Zatím žádnou právní úpravu nepřijaly státy Colorado, Montana a Georgie.\n\nKonkrétně v Texasu je surogační mateřství umožněno těm, kteří podepíší písemnou dohodu. Podepsána musí být všemi zúčastněnými a schválena soudem. Objednatelský pár musí být manželé a neplodní. Umělé oplodnění nelze tedy provést z jiných než zdravotních důvodů. Další podmínkou je, že vajíčka musí poskytnout žena neplodného páru a aspoň jedna ze zúčastněných stran musí mít své trvalé bydliště na území státu Texas. Velice důležitý je zápis na matrice, neboť objednatelský pár je již od narození zapsán v rodném listě dítěte.\n\nV Evropských zemích není shodná právní úprava, v některých zemích je náhradní mateřství upraveno zákonem (povoleno pro manželské páry, ne homosexuály). Práva biologickým rodičům poskytují například Spojené království, Gruzie a Ukrajina. V jiných zemích (Rakousko, Německo) je náhradní mateřství výslovně zakázáno a jeho účastníci se dopouští trestného činu.\n\nSlovenští zákonodárci přistoupili k výslovnému zakotvení absolutní neplatnosti jakékoliv dohody a smlouvy, která by odporovala kogentní zásadě označující za matku dítěte ženu, která dítě porodila. Zákon č. 36/2005 Z. z., zákon o rodině, v ustanovení § 82 uvádí:\n\n\"„(1) Matkou dieťaťa je žena, ktorá dieťa porodila. \"\n\n\"(2) Dohody a zmluvy, ktoré sú v rozpore s odsekom 1, sú neplatné.“ \"\n\nZ obsahu uvedené stati zákona vyplývá, že Slovensko ve svých právních ustanovení zásadně nevylučuje surogační mateřství. Naopak je to běžný medicínský postup. Na území Slovenska se ale jednoznačně ustanovuje, která z žen se bude považovat za matku dítěte. Nerozhoduje test DNA, který by svědčil ve prospěch ženy, která poskytla genetický materiál. Rozhoduje záznam o porodu, který osvědčí, která žena dítě porodila.\n\nNáhradní mateřství se rovněž provádí v Indii a Thajsku.\n\nZastánci náhradního mateřství argumentují tím, že každý má právo na vlastní štěstí a může o něj usilovat způsobem, který nepůsobí bezdůvodnou újmu druhým. Svolí- li tedy náhradní matka k náhradnímu mateřství, není to žádným způsobem protiprávní. Náhradní mateřství tedy činí lidi šťastnějšími. S Stejně tak nikdo nemůže zakázat pomoci druhému člověku, i když spočívá ve využití vlastního těla, kterému však na druhou stranu nebude ve větší míře ublíženo.\n\nOdpůrci náhradního mateřství nalézají oporu především v argumentaci, že náhradní mateřství může být zneužito například náhradními matkami z nižších příjmových vrstev, které tohoto využívají pouze za účelem finančního zisku (pojetí náhradního mateřství jako obchodu, „pronajmutí“ dělohy ženy). Náhradní mateřství rovněž často vystavuje náhradní matku tlaku a stresu ze strany rodiny, pro kterou dítě nosí, což neprospívá ani jí, ani nenarozenému dítěti. Za nebezpečný se také považuje vznik psychických a zdravotních nemocí pro matku „hostitelku“. Další argument je ten, že náhradní mateřství zprošťuje ženu odpovědnosti a narušuje její důstojnost.\n\nO procesu, který nám může připomínat náhradní mateřství, se můžeme dočíst již v Bibli. Konkrétně v šestnácté kapitole První knihy Mojžíšovy. Jedná se o nejstarší zmínku, kterou lze považovat za formu náhradního mateřství:\nDříve byly tyto praktiky využívány pro zachování rodu. Rozdíl byl především v tom, že nešlo o umělé oplodnění. Náhradní mateřství se uskutečňovalo formou pohlavního styku ženy a muže (z objednatelského páru). Tedy podílely se na tom dvě osoby, nikoli tři, jak je tomu v dnešní době. Ve vyspělých společnostech se to praktikovalo zejména ve vyšších vrstvách. Rozdílem však je, že dříve do zmíněného procesu nijak nezasahovala centra asistovaného reprodukce. V roce 1978 se ve Velké Británii narodilo první „dítě ze zkumavky“, Luisa Brown. Nejspíše to byl krok k novému pohledu na náhradní mateřství. Vznik nového života nezávisí již na dvou lidech, ale podílí se tři. V případě neplodnosti ženy vstupují do procesu – biologický otec (dárce spermatu) a dvě ženy (dárkyně vajíčka a nositelka plodu). Za otce právně upravené myšlenky náhradního mateřství se považuje právník Noel Keane. Jeho nápad se stal reálným až při navázání spolupráce s lékařem Warrenem J. Rinholdem, který souhlasil s prováděním umělého oplodnění. Nakonec se dočkali přijetí zákona, který metodu náhradního mateřství v některých státech USA umožňuje.\n\n"}
{"id": "861663", "url": "https://cs.wikipedia.org/wiki?curid=861663", "title": "Talon", "text": "Talon\n\nTalon nebo talón může znamenat:\n\n\n"}
{"id": "861665", "url": "https://cs.wikipedia.org/wiki?curid=861665", "title": "Prostoj", "text": "Prostoj\n\nProstoj je přechodná a neplánovaná překážka v práci na straně zaměstnavatele, která způsobuje, že zaměstnanec nemůže konat druh práce podle své pracovní smlouvy. Může jít např. o nezaviněnou technickou poruchu či o nečekané přerušení dodávek surovin nebo pohonných hmot; živelní událost nebo nepříznivé povětrnostní vlivy však prostojem nejsou, jde o jiné překážky v práci. \n\nPokud takový prostoj nastane, může být zaměstnanec převeden na jiný druh práce, avšak podle § 41 odst. 5 zákoníku práce jen se svým souhlasem. V opačném případě práci po dobu prostoje nevykonává a podle § 207 písm. a) zákoníku práce mu náleží náhrada mzdy nebo platu ve výši alespoň 80 % průměrného výdělku.\n"}
{"id": "861666", "url": "https://cs.wikipedia.org/wiki?curid=861666", "title": "Odročení", "text": "Odročení\n\nOdročení soudního jednání je možné tehdy, pokud je třeba provést nové důkazy nebo se objeví jiná překážka, pro kterou nelze v jednání pokračovat. Odročit lze jednání také jen za účelem vyhlášení rozsudku. Jednání se odročuje zásadně na určitý den, na neurčito jen tehdy, nelze-li jej dopředu stanovit.\n\nV civilním procesu musí být účastníci podle § 119 odst. 2 občanského soudního řádu předvoláni nejméně pět dnů předem, a pokud jde jen o vyhlášení rozsudku, je možné jednání odročit podle § 156 odst. 2 občanského soudního řádu na dobu maximálně deseti dní. V trestním řízení doba odročení kvůli vyhlášení rozsudku činí podle § 128 odst. 3 trestního řádu nejvýše tři dny.\n"}
{"id": "861672", "url": "https://cs.wikipedia.org/wiki?curid=861672", "title": "Achille Richard", "text": "Achille Richard\n\nAchille Richard (27. dubna 1794, Paříž – 5. října 1852 tamtéž) byl francouzský botanik a lékař. Byl synem botanika Louise Clauda Marie Richarda (1754–1821). \n\nAchille Richard byl lékárníkem u námořnictva a od roku 1834 členem Académie des sciences.\n\nV období 1830 až 1833 napsal spolu s Guilleminem (1796–1842) a Perrottetem (1793–1859) dílo \"Florae Senegambiae tentamen, seu Historia plantarum in diversis Senegambiae regionibus a peregrinatoribus Perrottet et Leprieur detectarum\", popis flóry Senegalu.\n\nRichard měl dceru Antoinettu Richardovou (* 1821) a dva syny: Félixe-Adolpha Richarda (1822–1872) a Gustava Richarda (1827–1857), kteří byli oba lékaři.\n\n\n"}
{"id": "861675", "url": "https://cs.wikipedia.org/wiki?curid=861675", "title": "Koumes", "text": "Koumes\n\nKoumes (anglický název zní „Galley Slave“, doslovný překlad zní „galejník“, „dříč“) je vědeckofantastická povídka/noveleta spisovatele Isaaca Asimova. Poprvé vyšla v prosinci 1957 v časopise \"Galaxy Science Fiction\" a poté byla zařazena do sbírky z roku 1964 \"The Rest of Robots\". Česky vyšla ve sbírkách či antologiích \"Roboti a androidi\" (1988), \"Vize robotů\" (1994) a \"Robohistorie II.\" (2004).\n\nTato robotická povídka patří mezi autorovy nejoblíbenější mezi těmi, které neobsahují nový aspekt („neobjevují žádnou novou pevninu“). Pojednává o soudním sporu mezi výrobcem robotů společností Americká korporace robotů a mechanických lidí (jiným názvem Národní americká společnost pro výrobu robotů) a profesorem sociologie dr. Simonem Niheimerem, který žaluje výrobce za ztrátu profesionální vědecké reputace.\n\n\nVe firmě specializované na výrobu robotů - Americké korporaci robotů a mechanických lidí (AKRaML, anglicky US Robots and Mechanical Men) čelí soudní žalobě podané roku 2034 profesorem sociologie dr. Simonem Niheimerem za ztrátu profesionální reputace. Vše začalo v roce 2033, kdy ředitel AKRaML dr. Alfred Lanning nabídl profesoru fyziky na Severovýchodní univerzitě Barnabáši H. Goodfellowovi pronájem robota KMS-27 za 1 000 dolarů pro univerzitu. Na Zemi jsou sice roboti zakázaní, ale na akademické půdě by se dali využít. Firmě jde o to postupně prosadit roboty do společnosti a zmírnit všeobecnou nedůvěru lidí v tyto stroje. Lanning Goodfellowovi demonstruje robotovy schopnosti, ten zvládne mimo jiné přečíst během několika minut knihu a udělat v ní korektury, připravit zprávy z poznámek, vyplnit správně formuláře a spoustu další únavné administrativní práce. Lannig žádá profesora fyziky, aby návrh předložil univerzitní radě. Rada se návrhem zabývá a vysloví se valnou většinou pro přijetí nabídky. Proti je pouze Simon Niheimer.\n\nTen začne poté robota také využívat. Jeho obvinění je založeno na tom, že Koumes (který je schopen upravovat i slovosled) pozměnil některé pasáže v jeho knize \"Sociální tenze během kosmických letů a jejich řešení\" (\"Social Tensions Involved in Space Flight and their Resolution\"), čímž změnil význam důležitých částí a celá práce se stala bezcennou. Navíc utrpěla jeho reputace, když jej kolegové obvinili z dezinterpretace vlastních výroků. Robopsycholožka dr. Susan Calvinová si je jistá, že inteligentní robot nic takového spáchat nemohl (díky zabudovaným zákonům robotiky), tudíž mu to musel Niheimer v tajnosti přikázat a zdůraznit mu, aby lhal. Niheimer si přečetl jednu publikaci o robotice, aby se seznámil blíže s jednáním robotů. Využil prvního zákona robotiky a zdůraznil Koumesi, že pokud nebude lhát, (Niheimer) utrpí vážnou škodu, což robot nesmí nikdy dopustit. Jde o to, jak to dokázat soudu, protože výpověď robota není brána u soudu jako důkaz.\n\nBěhem přelíčení je Niheimer předvolán jako svědek obhajoby za přítomnosti Koumese. Obhajoba staví částečně na tom, že Niheimer se po dokončení vlastní knihy neobtěžoval provést korektury sám a nechal to pouze na robotovi. Robot v jednu chvíli vstane a začne hovořit. Niheimer se neovládne a skočí mu do řeči ve snaze zastavit jej, přičemž se prořekne, že mu nařídil, aby o věci nemluvil. Obžalovaná strana je zproštěna viny, dr. Niheimer je zcela zdiskreditován.\n\nPo procesu jej navštíví Susan Calvinová, aby zjistila motivy jeho chování. Řekne mu, že robot v síni nepovstal proto, aby jej obvinil, nýbrž proto, že ho chtěl hájit (první zákon). Niheimer se nechal vyprovokovat. Calvinová se dozví, že Niheimer z podstaty nenávidí roboty, protože by v budoucnu mohli převzít nejen práci, ale i tvorbu, čímž by eliminovali lidskou tvůrčí činnost.\n"}
{"id": "861676", "url": "https://cs.wikipedia.org/wiki?curid=861676", "title": "Maďarsko na Letních olympijských hrách 1932", "text": "Maďarsko na Letních olympijských hrách 1932\n\nMaďarsko na Letních olympijských hrách v roce 1932 reprezentovala výprava 58 sportovců (56 mužů a 2 ženy) v 11 sportech.\n\n"}
{"id": "861680", "url": "https://cs.wikipedia.org/wiki?curid=861680", "title": "Libverdská vrchovina", "text": "Libverdská vrchovina\n\nLibverdská vrchovina je geomorfologický celek pojmenovaný podle obce Lázně Libverda, který ze západu a severu obepíná horu Smrk. Je součástí Smrčské hornatiny v Jizerských horách, konkrétně Vysokého Jizerského hřbetu. \n\nJejím nejvyšším bodem je Měděnec dosahující výšky 777 m n. m. Patří do něj též Kočičí kameny, Svinský vrch a Závorník.\n"}
{"id": "861682", "url": "https://cs.wikipedia.org/wiki?curid=861682", "title": "Závorník", "text": "Závorník\n\nZávorník může označovat:\n\n"}
{"id": "861683", "url": "https://cs.wikipedia.org/wiki?curid=861683", "title": "Maďarsko na Letních olympijských hrách 1928", "text": "Maďarsko na Letních olympijských hrách 1928\n\nMaďarsko na Letních olympijských hrách v roce 1928 reprezentovala výprava 109 sportovců (93 mužů a 16 žen) v 12 sportech.\n\n"}
{"id": "861686", "url": "https://cs.wikipedia.org/wiki?curid=861686", "title": "Václav Hrubý (politik)", "text": "Václav Hrubý (politik)\n\nVáclav Hrubý (* 20. října 1946) je český politik, v 90. letech 20. století poslanec Poslanecké sněmovny za ODS.\n\nVe volbách v roce 1996 kandidoval do poslanecké sněmovny za ODS (volební obvod Středočeský kraj). Nebyl ale zvolen. Do sněmovny usedl až dodatečně v únoru 1998 jako náhradník poté, co rezignoval poslanec Michal Lobkowicz. Zasedal v zemědělském výboru. V parlamentu setrval jen několik měsíců do voleb v roce 1998. Ve volbách v roce 1998 se uvádí jako nomimant na pozici na kandidátní listině ODS za oblastní sdružení Beroun.\n\nV ODS se angažoval i nadále. Je členem oblastního smírčího výboru ODS Beroun. Působí v místním sdružení ODS Mořina.\n\n"}
{"id": "861689", "url": "https://cs.wikipedia.org/wiki?curid=861689", "title": "Vlasta Hrůzová (politička SPR-RSČ)", "text": "Vlasta Hrůzová (politička SPR-RSČ)\n\nVlasta Hrůzová (* 6. března 1944) je bývalá česká politička, v 90. letech 20. století poslankyně Poslanecké sněmovny za formaci Sdružení pro republiku - Republikánská strana Československa.\n\nV roce 1995 se uvádí jako předsedkyně děčínské organizace SPR-RSČ. Ve volbách v roce 1996 byla zvolena do poslanecké sněmovny za SPR-RSČ (volební obvod Severočeský kraj). Zasedala ve výboru pro veřejnou správu, regionální rozvoj a životní prostředí. V parlamentu setrvala do voleb v roce 1998. Její poslaneckou asistentkou byla Andrea Cerqueirová. Ta v roce 1998 přišla s informací, podle které SPR-RSČ masivně manipulovala s penězi, které jako dobrovolné dary vynucovala od svých poslanců. Hrůzová ale zůstala vůči vedení strany loajální a po propadu ve volbách obhajovala na schůzi v srpnu 1998 Miroslava Sládka.\n\nV komunálních volbách roku 1994 neúspěšně kandidovala do zastupitelstva města Děčín za SPR-RSČ. V komunálních volbách roku 1998 pak kandidovala neúspěšně do zastupitelstva obce Těchlovice, opět za SPR-RSČ. Profesně se uvádí jako důchodkyně.\n\n"}
{"id": "861691", "url": "https://cs.wikipedia.org/wiki?curid=861691", "title": "Vlasta Hrůzová", "text": "Vlasta Hrůzová\n\nJméno a příjmení Vlasta Hrůzová má více nositelů:\n\n"}
{"id": "861703", "url": "https://cs.wikipedia.org/wiki?curid=861703", "title": "František Chobot", "text": "František Chobot\n\nFrantišek Chobot (19. února 1939 Praha – 20. srpna 2013) byl český politik, v 90. letech 20. století a počátkem 21. století poslanec Poslanecké sněmovny za ČSSD, v letech 2007–2010 primátor města Havířov.\n\nVychodil základní školu a pak střední průmyslovou školu chemickou v Ostravě. Pracoval potom v chemickém průmyslu a po třech letech přešel do sektoru plynárenství (Severomoravské plynárny). Zde působil v letech 1961–1965. V období let 1965–1994 pracoval v stavebním průmyslu (podnik Silnice Ostrava). Počátkem 90. let 20. století vstoupil do ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998. Zasedal ve výboru pro veřejnou správu, regionální rozvoj a životní prostředí, v letech 1998–2002 jako jeho místopředseda.\n\nV roce 2003 ho ČSSD prosadila na post člena představenstva Českých drah. V roce 2004 se stal předsedou organizace ČSSD v Havířově. Angažoval se v komunální politice. V komunálních volbách roku 1994 a komunálních volbách roku 1998 byl zvolen do zastupitelstva města Havířov za ČSSD. V komunálních volbách roku 2002 kandidoval, ale nebyl zvolen. Opětovně se do tamního zastupitelstva dostal v komunálních volbách roku 2006. Profesně se uvádí jako technik. V letech 1994–1996 byl náměstkem primátora a od ledna roku 2007 primátorem Havířova. Na postu setrval do roku 2010.\n\nPozději ČSSD opustil a v roce 2012 jako nestraník neúspěšně kandidoval za SPOZ do zastupitelstva Moravskoslezského kraje.\n\n"}
{"id": "861704", "url": "https://cs.wikipedia.org/wiki?curid=861704", "title": "Maďarsko na Letních olympijských hrách 1924", "text": "Maďarsko na Letních olympijských hrách 1924\n\nMaďarsko na Letních olympijských hrách v roce 1924 reprezentovala výprava 89 sportovců (86 mužů a 3 ženy) v 12 sportech.\n\n"}
{"id": "861722", "url": "https://cs.wikipedia.org/wiki?curid=861722", "title": "Maďarsko na Letních olympijských hrách 1912", "text": "Maďarsko na Letních olympijských hrách 1912\n\nMaďarsko na Letních olympijských hrách v roce 1912 reprezentovala výprava 121 sportovců (121 mužů a 0 žen) v 11 sportech.\n\n"}
{"id": "861728", "url": "https://cs.wikipedia.org/wiki?curid=861728", "title": "Maďarsko na Letních olympijských hrách 1908", "text": "Maďarsko na Letních olympijských hrách 1908\n\nMaďarsko na Letních olympijských hrách v roce 1908 reprezentovala výprava 65 sportovců (65 mužů a 0 žen) v 8 sportech.\n\n"}
{"id": "861729", "url": "https://cs.wikipedia.org/wiki?curid=861729", "title": "Paul Lamatsch", "text": "Paul Lamatsch\n\nPaul Lamatsch (29. března 1897, Těšín – po r. 1982) byl německý politik, působící v Československu. Byl reprezentantem německého nacionalismu a protičeskoslovenského iredentismu.\nByl členem DNSAP, NSDAP a SS. Roku 1940 dosáhl hodnosti \"SS-Obersturmbannführer\".\n\nV letech 1928–1933 vydával Českém Těšíně časopis \"Der Weg\".\n\n"}
{"id": "861730", "url": "https://cs.wikipedia.org/wiki?curid=861730", "title": "Maďarsko na Letních olympijských hrách 1904", "text": "Maďarsko na Letních olympijských hrách 1904\n\nMaďarsko na Letních olympijských hrách v roce 1904 reprezentovala výprava 4 sportovců (4 mužů a 0 žen) v 2 sportech.\n\n"}
{"id": "861733", "url": "https://cs.wikipedia.org/wiki?curid=861733", "title": "Louis Claude Marie Richard", "text": "Louis Claude Marie Richard\n\nLouis Claude Marie Richard (19. září 1754, Auteuil, Francie – 7. června 1821, Paříž) byl francouzský botanik. \n\nRichard pocházel z přírodovědecké rodiny; jeden z jeho předků pečoval o ménagerii Ludvíka XIV.. Odcestoval v roce 1781 na Guynanu a Antily a zde popsal, mimo jiné, rod orchideí \"Liparis\".\n\nNěmecký botanik Carl Sigismund Kunth po něm pojmenoval rostlinný rod \"Richardia\" z čeledi \"Araceae\".\n\nJeho syn, Achille Richard, (1794–1852) byl také botanik.\n\n"}
{"id": "861738", "url": "https://cs.wikipedia.org/wiki?curid=861738", "title": "Kánya", "text": "Kánya\n\nKánya je obec v Maďarsku v župě Somogy. V roce 2011 zde žilo 404 obyvatel.\n\nNachází se zde římskokatolický kostel sv. Ladislava z roku 1754.\n\nBedegkér, Somogyegres, Tab, Tengőd\n"}
{"id": "861741", "url": "https://cs.wikipedia.org/wiki?curid=861741", "title": "Maďarsko na Letních olympijských hrách 1900", "text": "Maďarsko na Letních olympijských hrách 1900\n\nMaďarsko na Letních olympijských hrách v roce 1900 reprezentovala výprava 17 sportovců (17 mužů a 0 žen) v 4 sportech.\n\n"}
{"id": "861745", "url": "https://cs.wikipedia.org/wiki?curid=861745", "title": "Maďarsko na Letních olympijských hrách 1896", "text": "Maďarsko na Letních olympijských hrách 1896\n\nMaďarsko na Letních olympijských hrách v roce 1896 reprezentovala výprava 7 sportovců (7 mužů a 0 žen) v 6 sportech.\n\n"}
{"id": "861748", "url": "https://cs.wikipedia.org/wiki?curid=861748", "title": "Taťána Jirousová", "text": "Taťána Jirousová\n\nTaťána Jirousová (* 11. února 1954) je česká politička, v 90. letech 20. století a počátkem 21. století poslankyně Poslanecké sněmovny za KSČM.\n\nVystudovala Fakultu všeobecného lékařství na Univerzitě Karlově v Praze. Nastoupila pak do nemocnice v Táboře, kde pracovala v letech 1979-1990, zpočátku na pozici sekundářky, pak lékařky na JIP a nakonec jako zástupkyně přednosty II. interního oddělení. Pak do roku 1992 působila jako praktická lékařka ve Zdravotnickém zařízení Veselí nad Lužnicí a následně si založila soukromou lékařskou praxi. V roce 1978 vstoupila do KSČ. Je vdova, má dvě dcery.\n\nVe volbách v roce 1996 byla zvolena do poslanecké sněmovny za KSČM (volební obvod Jihočeský kraj). Mandát obhájila ve volbách v roce 1998. Zasedala ve sněmovním výboru pro sociální politiku a zdravotnictví.\n\nO návrat do vysoké politiky se pokusila v senátních volbách roku 2008, kdy kandidovala za senátní obvod č. 12 - Strakonice. Získala ale jen necelých 16 % hlasů a nepostoupila do 2. kola. Angažuje se i v komunální politice. V komunálních volbách roku 1994, komunálních volbách roku 2002, komunálních volbách roku 2006 a komunálních volbách roku 2010 byl zvolena do zastupitelstva města Soběslav za KSČM. Profesně se uvádí jako soukromá lékařka.\n"}
{"id": "861749", "url": "https://cs.wikipedia.org/wiki?curid=861749", "title": "Jirouš", "text": "Jirouš\n\nPříjmení Jirouš nosí tyto osobnosti:\n\n\n"}
{"id": "861750", "url": "https://cs.wikipedia.org/wiki?curid=861750", "title": "Nyasasaurus", "text": "Nyasasaurus\n\nNyasasaurus (\"ještěr od jezera Nyasa\") byl rod vývojově pokročilého archosaura (dinosauriforma). Tento starobylý archosaur z \"ptačí vývojové linie\" (Ornithodira) žil zhruba před 243 miliony let (období středního triasu) na území dnešní východoafrické Tanzanie. Byl popsán podle fosilií dvou jedinců mezinárodním týmem paleontologů (ačkoliv rodové jméno zvolil britský paleontolog Alan J. Charig již roku 1956). Typovým druhem tohoto rodu je \"N. parringtoni\".\n\n\"Nyasasaurus\" dosahoval délky asi 2 až 3 metrů, výšky v kyčlích kolem 1 metru a odhadované hmotnosti od 20 do 60 kilogramů. Je vzdáleným příbuzným zhruba stejně velikého silesaura z polského Krasiejowa. Na rozdíl od něj už ale mohl být skutečným dinosaurem, čímž by posouval zmapované dějiny existence této skupiny o 10 až 15 milionů let hlouběji do minulosti.\n\n\n"}
{"id": "861751", "url": "https://cs.wikipedia.org/wiki?curid=861751", "title": "Měření tlaku", "text": "Měření tlaku\n\nV minulosti bylo vynalezeno a vyvinuto několik způsobů měření tlaku a vakua.\n\nZařízení pro měření tlaku se mohou nazývat různě. Především jsou to manometry a vakuové měrky, jsou však vyráběny i jinak nazývané snímače tlaku (čidla tlaku, tlakové senzory).\n\nManometry mohou být založeny na různých technických principech, mohou měřit přetlak nebo absolutní tlak. Existují v široké škále tlakových rozsahů. Podle ukazatelů mohou být rozděleny na analogové nebo digitální.\n\nVakuová měrka se používá pro měření tlaku ve vakuu (tedy tlaku podstatně nižšího než normální atmosférický).\n\n\nKaždé měření tlaku a to i například měření tlaku v pneumatikách, se vztahuje k nějakému referenčnímu tlaku. Většinou bývá měření vztaženo k tlaku fyzikální atmosféry, jindy to je měření vzhledem k ideálnímu vakuu nebo vůči jinému referenčnímu tlaku.\nPři měření tlaku tedy rozlišujeme následující pojmy:\n\nHlavní jednotkou tlaku je v soustavě SI pascal, značka Pa. Odpovídá síle jednoho newtonu působící na plochu jednoho metru čtverečního. Pro mnoho oborů technické praxe ja pascal nevhodný kvůli své malé velikosti a poměrně těžké měřitelnosti. Používají se proto jeho násobky a díly:\n\nPascal (včetně jeho dekadických násobků a dílů je jedinou jednotkou plně podporovanou současnými českými i evropskými technickými normami. V jiných částech světa se lze setkat s mnoha dalšími jednotkami tlaku. I v Česku se v technické praxi tradičně používají mnohé další zastaralé jednotky nebo jednotky vycházející ze zahraničních měrových soustav. Některé z nich uvádí následující přehled:\n\n1 bar = 100 000 Pa.\nBar je užíván pro svou názornost zejména v průmyslu neboť přibližně odpovídá starší jednotce tlaku jedné atmosféry. V meteorologii byla běžně používaná jednotka milibar (tisícina baru).\n\n(Technická) atmosféra (značka at) je zastaralou jednotkou tlaku, nepatřící do soustavy jednotek SI.\n1 at = kp/cm² = \"g\"·kg/cm² = 98066 Pa.\n\nJiné názvy pro (technickou) atmosféru jsou \"kg/cm²\" či \"kp/cm²\". První název je z dnešního pohledu nejen zastaralý, ale i nesprávný, protože nerespektuje fyzikální rozměr, ve skutečnosti se myslí \"g\"·kg/cm².\n\nFyzikální atmosféra neboli standardní atmosféra (značka atm) je zastaralá jednotka, která se rovná normálnímu barometrickému tlaku při hladině moře. Platí proto\n\n1 atm = 101 325 Pa.\n\n1 mmHO = 9,8066 Pa. Tato jednotka je odvozena z praktické realizace měření velmi malých tlaků pomocí tzv. U trubic naplněných vodou. Používala se a doposud někdy používá zejména v oblasti vzduchotechniky nebo řízení spalovacích procesů. Vyskytuje se i zápis mm v.s. Můžeme se setkat také se stejně definovanou jednotkou, ale 1000× větší - mHO.\n\n1 inHO = 1 inAq = 249,1 Pa. Obdoba předešlé jednotky, dodnes hojně používaná v angloamerických teritoriích.\n\n1 torr = 1 mmHg = 133,32 Pa. Zastaralá, nepovolená jednotka tlaku. Odvozena z fyzické realizace dnes již nepoužívaných rtuťových tlakoměrů. Nejčastěji se používala zejména v meteorologii, kde ji nahradila alespoň řádově podobná jednotka hPa (hektopascal). Jako torr se dodnes používá především v lékařství.\n\n1 inHg = 3386,4 Pa. Obdoba předchozí jednotky, používaná v angloamerických teritoriích.\n1 psi = 6894,8 Pa (\"\"pound per square inch\"\"). Nejčastěji používaná jednotka pro měření tlaku v angloamerických teritoriích.\n\nPro vyjádření okolností se v praxi užívají následující varianty této jednotky:\n1 psf = 47,881 Pa (\"\"pound per square foot\"\"). Jednotka používaná zřídka pro měření malých tlaků v angloamerických teritoriích.\n\nPro měření tlaku již bylo vynalezeno velké množství přístrojů, každý z nich má své výhody i nevýhody. Tlakový rozsah, přesnost, dynamická odezva atd. Nejstarším z nich je kapalinová trubice (vertikální trubice naplněná rtutí) byla vynalezena Evangelistou Torricellim v roce 1643. U-trubice byla vynalezena o 18 let později Christiaanem Huygensem.\n\nHydrostatická měřidla ( jako například sloupcový rtuťový manometr) porovnávají tlak s hydrostatickou silu na jednotku plochy. Hydrostatická měřidla jsou nezávislá na druhu měřeného plynu a může být navržen tak, aby měl velmi lineární kalibraci. Tyto snímače mají špatnou dynamickou odezvu.\n\nPístová měřidla s protiváhou kapaliny a pružinou (například měřidla tlaku pneumatik s nízkou přesností).\n\nJak už sám název napovídá, jedná se o průhlednou trubici (většinou skleněnou) zahnutou do tvaru písmene U. Manometr měří rozdíl tlaků ve dvou bodech, kdy jeden bod je připojen na referenční tlak (předem definovaný) a druhý bod je připojen na měřený tlak. Výhodou je poměrně vysoká přesnost (u mikromanometrů s laserovým odečtem) nevýhodou je malá rychlost měření, tedy dynamického tlaku.\nV ustáleném stavu je rozdíl mezi referenčním (nebo známým) tlakem \"p1\" a měřeným (neznámým) tlakem \"p2\" dán vztahem formula_1 nebo formula_2 kde \"ρ\" je hustota manometrické kapaliny při teplotě měření, \"g\" je místní gravitační zrychlení a \"h\" je výškový rozdíl hladin v obou ramenech manometru.\n\nPro tlaky nižší než tlak atmosférický se často používá zkrácený rtuťový U-manometr. Rozdíl hladin v ramenech tohoto manometru nám přímo udává tlak vakua v připojeném systému jednotkách torr (mm Hg sloupce). Pro velmi přesná měření jsou k dispozici mikromanometry s laserovým odečtem hladiny rtuti a ty jsou schopny měřit změny tlaků 0,05 Pa.\n\nMcLeodův kompresní manometr pracuje tak že nad rtuťovým uzávěrem je uzavřeno definované množství plynu, který je stlačován (expandován) hydrostatickým tlakem rtuťového sloupce a tlakem v měřeném prostoru. Princip tohoto manometru je založen Boylově zákonu a slouží jako tlakový (vakuový) standard pro rozsahy od 10 Pa do 10 Pa s kalibrační nejistotou 0,5% pro tlaky vyšší než 10 Pa a kolem 3% při tlacích nižších než 10 Pa.\n\nAneroid je přístroj k měření atmosférického tlaku (tlaku vzduchu), na rozdíl od barografu ukazuje současný stav tlaku. Práce s aneroidem byla oproti práci se rtuťovým tlakoměrem podstatně jednodušší, protože přístroj je menší, uzavřený (nehrozí únik rtuti) a odolnější (nehrozí rozbití skleněných částí).\n\nJedná se o mechanický převodník tlaku, který převádí tlakovou energii na výchylku měřícího zařízení. Výhodou těchto manometrů je poměrně široký rozsah měřených tlaků, od 0 do cca 2000 MPa. Je určen především pro měření tlaku vzduchu (při měření tlaku vodních par je nutné jej připojit přes tzv. kondenzační smyčku)\n\nBoudonův manometr využívá principu sploštělé trubičky zahnuté do kruhového tvaru, která se při připojení tlaku snaží narovnat a naopak při odpojení tlaku se vrací do kruhového tvaru. Ačkoli tato změna je prakticky neznatelná, postačuje k převodu tlakové síly na výchylku ukazatele manometru. Napětí této Boudonovy trubice se někdy zvětšuje sploštěním do tvaru písmene C nebo stočením trubice do tvaru šroubovice.\n\nV praxi je sploštělá tenkostěnná trubice připojena na zdroj tlaku měřeného média. Druhý, uzavřený, konec se při rostoucím tlaku pohybuje do oblouku a tím se pomocí malé převodovky rozpohybuje ukazatel do rotačního pohybu. Tento mezičlen, převodovka je většinou nastavitelná. Prostor ke kalibraci poskytuje umístění počátku (nulového tlaku) a umístění číselníku.\n\nNa následujícím obrázku je zobrazen manometr s kombinovaným ciferníkem pro měření přetlaku a podtlaku.\n\nPevné součásti:\n\nPohyblivé části:\n\nK měření průtoku tekutiny nebo rychlosti těles pohybujících se v tekutinách se užívá rozdílů v dynamickém tlaku při obtékání zúženého místa potrubí (sondy) nebo letícího tělesa. Typickým zařízením pro taková tlaková měření je Pitotova trubice, nebo její modifikace - Prandtlova sonda.\n\nZměny atmosférického tlaku s výškou se využívá při měření výšky pomocí barometru, v tomto případě zvaném výškoměr.\n\n\n\n"}
{"id": "861754", "url": "https://cs.wikipedia.org/wiki?curid=861754", "title": "Pavla Jurková", "text": "Pavla Jurková\n\nPavla Jurková (* 8. června 1949) je česká politička, v 90. letech 20. století poslankyně Poslanecké sněmovny za KDU-ČSL.\n\nVe volbách v roce 1996 byla zvolena do poslanecké sněmovny za KDU-ČSL(volební obvod Severomoravský kraj). Byla místopředsedkyní sněmovního petičního výboru a členkou ústavněprávního výboru. Na poslanecký mandát rezignovala v prosinci 1996.\n\nRezignovala jako jedna z několika zákonodárců poté, co se zjistilo, že neoprávněně užívala titul JUDr.. Vystudovala totiž Právnickou fakultu Univerzity Karlovy, ale nesložila rigorózní zkoušku. Ve sněmovně ji nahradil Vladimír Procházka.\n\nV lednu 1998 ministr Miloslav Výborný oznámil, že Jurková bude vedoucí jeho kanceláře a tiskovou mluvčí. Tam působila do konce mandátu vlády v srpnu 1998.\n\nOd roku 1990 byla komunální političkou. V komunálních volbách roku 1994 byla zvolena za KDU-ČSL do zastupitelstva města Štramberk. Mandát obhájila v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Profesně se postupně uvádí jako právnička, úřednice, vedoucí odboru a důchodkyně. V komunálních volbách roku 2010 získala jeden ze tří mandátů pro KDU-ČSL v zastupitelstvu, původně přitom byla až na 6. místě kandidátky.\n\nOd roku 2007 byla tajemnicí městského úřadu ve Štramberku. Funkci zastávala do roku 2009, kdy odešla do penze.\n\nOd roku 1963 byla aktivní členkou divadelního souboru, nejprve jako herečka pod hlavičkou ZK Kotouč Štramberk, poté předsedkyně divadelního spolku KOTOUČ Štramberk. Zrežírovala 28 her.\n\n"}
{"id": "861756", "url": "https://cs.wikipedia.org/wiki?curid=861756", "title": "Mistři pěvci norimberští", "text": "Mistři pěvci norimberští\n\nMistři pěvci norimberští, německy \"Die Meistersinger von Nürnberg\" je opera Richarda Wagnera o třech dějstvích na libreto, které autor sám napsal. Premiéra díla se konala 21. června 1868 v Mnichově. Doba trvání je přibližně 4 1/2 hodiny.\n\nDílo, na rozdíl od jiných Wagnerových dramat, nevykazuje žádné prvky mytologického pozadí. Celý děj je založen na skutečných historických postavách. Wagner zde vykresluje skutečné postavy z Norimberka 16. století v éře reformace; jedním z nich je básník Hans Sachs, hlavní postava opery. Tento, v Norimberku a v celé oblasti jižního Německa oblíbený a uznávaný básník a švec (1494–1576), byl se svými více než 6000 díly (cca 4000 mistrovskými písněmi, cca 1800 rýmovanými básněmi, cca 200 dramaty, bajkami a fraškami) jedním z nejplodnějších německých básníků. Byl nejen patrně nejznámějším představitelem pěveckých mistrů – \"Meistersänger\", ale také jako osoba také neobyčejně tolerantní povahy. Navrhl například, aby mistrovské písně jeho norimberského cechu posuzovali nejen čtyři svěření „\"merkeři\"“, ale několikrát do roka také veřejné posluchačstvo.\nRichard Wagner čerpal své vědomosti o zásadách mistrů pěvců („tabulatury“) především z Norimberské kroniky, vzniklé roku 1697, jejíž součástí byla příloha „Von der Meister-Singer holdseligen Kunst“ (O vznešeném umění mistrů-pěvců) Johanna Christopha Wagenseila (1633–1705), jenž tento sborník odvozoval od přísných pravidel a předpisů židovského talmudu. Dodatečná, již ve 14. století písemně kodifikovaná tabulatura, jež měla hudbu dvorních minnesängerů přizpůsobovat potřebám pokračovatelů z řad občanů, zároveň nechává poměrně detailně nahlédnout do tehdejšího života řemeslníků.\n\nV roce 1968 vydala Deutsche Bundespost tematickou dopisní známku ke stému výročí premiéry opery.\n\n"}
{"id": "861760", "url": "https://cs.wikipedia.org/wiki?curid=861760", "title": "Miroslav Kapoun (politik ČSSD)", "text": "Miroslav Kapoun (politik ČSSD)\n\nMiroslav Kapoun (3. srpna 1945 – 26. listopadu 2017) byl český politik, v letech 1996 až 2006 poslanec Poslanecké sněmovny PČR za ČSSD, krátce i předseda Odborového sdružení železničářů a předseda správní rady Českých drah, v letech 2012 až 2016 zastupitel Olomouckého kraje.\n\nV letech 1994–1995 ho za svého pověřeného předsedu jmenovalo Odborové sdružení železničářů. Ve volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998 a volbách v roce 2002. Zasedal v hospodářském výboru sněmovny (v letech 2000-2002 jako jeho místopředseda) pro veřejnou správu, regionální rozvoj a životní prostředí, v letech 1998–2006 jako jeho místopředseda a na jaře 2006 krátce jako jeho předseda. V období let 2003–2005 byl místopředsedou poslaneckého klubu ČSSD.\n\nV 90. letech byl dlouho členem a od roku 2000 i předsedou správní rady Českých drah. V roce 2001 na funkci ve správní radě po doporučení ÚV ČSSD rezignoval.\n\nV komunálních volbách roku 1994, komunálních volbách roku 1998 a komunálních volbách roku 2006 neúspěšně kandidoval do zastupitelstva města Kojetín za ČSSD. Profesně se k roku 2006 uvádí jako OSVČ.\n\nV krajských volbách roku 2012 byl zvolen za ČSSD do Zastupitelstva Olomouckého kraje. Ve volbách v roce 2016 svůj mandát krajského zastupitele neobhajoval.\n\n"}
{"id": "861767", "url": "https://cs.wikipedia.org/wiki?curid=861767", "title": "Oferta", "text": "Oferta\n\nOferta je návrh na uzavření smlouvy. Jde o projev vůle, který musí být dostatečně určitý ohledně podstatných náležitostí navrhované smlouvy, musí být konkrétně adresován a musí z něj vyplývat vůle navrhovatele (\"oferenta\") jím být vázán. Jeho přijetí se pak označuje jako akceptace. Projev vůle, který není adresován, může být veřejným příslibem nebo veřejnou nabídkou. Pouhá veřejná výzva k podávání nabídek vlastní ofertou není, ale veřejnou soutěží o nejvhodnější nabídku. Oferta je upravena v § 1731 až 1739 občanského zákoníku.\n\nNávrh na uzavření smlouvy začíná působit od doby, kdy dojde jeho adresátovi, tedy možnému akceptantovi. Do doby, než akceptant odešle jeho přijetí, jej lze odvolat. Oferta je však neodvolatelná po dobu, která byla případně určena pro její přijetí a také tehdy, pokud byla označena za neodvolatelnou. Ovšem ještě než je návrh doručen adresátovi, lze jej bez dalšího zrušit.\n\nKaždý návrh, a to i v případě jeho neodvolatenosti, zaniká vždy:\n"}
{"id": "861770", "url": "https://cs.wikipedia.org/wiki?curid=861770", "title": "Desmond Connell", "text": "Desmond Connell\n\nDesmond kardinál Connell (24. března 1926 Phibsboro – 21. února 2017, Dublin) byl irský římskokatolický kněz, bývalý arcibiskup dublinský, kardinál.\nStudoval v Dublinu, kněžské svěcení přijal 19. května 1951. Poté dva roky dále studoval v Lovani, kde získal doktorát z filozofie. Působil jako duchovní komunit ženských rozjímavých řádů. Současně vyučoval na Univerzitě v Dublinu, kde získal v roce 1972 titul profesora. Od roku 1983 zde vykonával funkci děkana fakulty filozofie a sociologie. Stal se rovněž členem teologické komise Irské biskupské konference\nDne 21. ledna 1988 byl jmenován arcibiskupem dublinským, biskupské svěcení přijal 6. března téhož roku. V únoru 2001 ho papež Jan Pavel II. jmenoval při konzistoři kardinálem. V dubnu 2004 kardinál Connell vzhledem k dovršení kanonického věku rezignoval na funkci arcibiskupa. Jeho nástupcem se stal Diarmuid Martin.\n"}
{"id": "861775", "url": "https://cs.wikipedia.org/wiki?curid=861775", "title": "Svatý Gilda", "text": "Svatý Gilda\n\nSvatý Gilda (anglicky \"Gildas\"), též Gilda Moudrý (cca 500 – 570), byl britonský klerik. Patří k nejlépe popsaným postavám křesťanství na Britských ostrovech tohoto období. Jeho učenost a literární styl mu vysloužily přídomek Gildas Sapiens (Gilda Moudrý). Jeho dílo \"De Excidio et Conquestu Britanniae\", obsahující vyprávění o postřímské historii Británie je jediným dodnes dochovaným podstatným zdrojem o tomto období, vytvořeným téměř současníkem. Jako člen řádu ovšem ve svém vyprávění nenabízí nestranný pohled, nýbrž favorizuje ideál mnišství. Dochované fragmenty jeho dopisů pak dokazují, že vytvořil vlastní \"regule\", o něco méně přísné než \"regule\" jeho současníka, svatého Davida, a ukládající za porušení přiměřené pokání.\n\nDochovaly se dva životopisy sv. Gildy. První z nich byl napsán mnichem v Rhuys v Bretagni, snad v 9. století, druhý napsal Caradoc z Llancarfanu, přítel a současník Geoffreyho z Monmouthu v polovině 12. století. Caradoc z Llancarfanu se ve svém životopise (napsaném nejspíše v LLancarfanu ve Walesu) ovšem nijak nezmiňuje o Gildově pobytu v Bretagni; někteří historici (především Frank Reno) se proto domnívají, že Gilda z Británie a Gilda z Rhuys byly dvě odlišné osoby. Ostatní údaje v životopisech jsou ovšem shodné.\n\nStarší z obou životopisů, napsaný v Rhuys neznámým písařem, uvádí, že Gilda byl syn \"Cauna\" (Cawa) a narodil se v Alt Clut v \"Hen Ogleddu\", britonsky mluvící oblasti severní Británie. Byl svěřen do péče svatého Illtuda v klášterní škola v \"Llanilltud Fawr\". Zde se mu dostalo vzdělání spolu se Samsonem z Dolu a Paulem Aurelianem. Ve svých studiích pokračoval v \"Irenu\". Někteří historici se domnívají, že \"Iren\" znamená Irsko, jejich oponenty reprezentuje například Andrew Breeze, který \"Iren\" lokalizoval v Cirencesteru. Po složení mnišských slibů se Gilda vrátil do Hen Ogleddu aby kázal nepokřtěným. Podle životopisu jej měla svatá \"Brigidda\" (Brigita z Kildare, †524) požádat o něco na památku, načež pro ni Gilda odlil zvon. \"Ainmericus\", velkokrál Irska (Ainmuire mac Sétnai, 566-569), jej údajně požádal o obnovení pořádku v církvi, což Gilda splnil. Poté odešel do Říma a Ravenny, odkud odcestoval do Bretaně, kde se usídlil na ostrově Rhuys, kde žil poustevnickým životem. Později zde vystavěl klášter. Na břehu řeky Blavet pak měl vystavět modlitebnu. Deset let po odchodu z Británie napsal knihu, v níž káral pět britských králů. Zemřel v Rhuys 29. ledna a jeho tělo bylo podle jeho přání uloženo do člunu a posláno s proudem. O tři měsíce později, 11. května byl člun s tělem nalezen v zátoce třemi muži; tělo Gildy však neneslo známky rozkladu. Tělo bylo přeneseno do Rhuys a tam pohřbeno.\nCaradoc z Llancarfanu, který byl ovlivněn Geoffreyem z Monmouthu a jeho díly o normanských patronech a vycházel z \"Života Cadocova\" jako jednoho ze zdrojů, popisuje život sv. Gildy poněkud odlišně. Podle něj se Gildovi dostalo vzdělání v Gálii odkud odešel do poustevny zasvěcené Svaté trojici ve Streetu poblíž Glastonbury a po smrti byl pochován v glastonburském opatství.\n\nJedna z epizod životopisu vypráví, jak Gilda zasáhl do sporu mezi králem Artušem a králem Melwasem z 'Letní země' (\"Gwlad yr Haf\", Somerset), který unesl Artušovu manželku Guinevere a uvěznil ji ve své tvrzi v Glastonbury, které Artuš krátce nato oblehl. Svatému Gildovi se nicméně podařilo přesvědčit Melwase, aby Guinevere propustil a oba králové uzavřeli mírovou smlouvu. Toto je nejstarší dochované literární zpracování námětu únosu Guinevere, později populárního v artušovské literatuře. Životopis také zmiňuje, že Gildovi bratři se postavili proti Artušovi a odmítli jej uznat jako svého pána. Artuš poté pronásledoval a usmrtil Huaila ap Cawa, nejstaršího z bratří. Zpráva o smrti bratra zastihla Gildu v době, kdy kázal v Armaghu v Irsku. Také nepřátelství Huaila a Artuše se objevuje v jiných textech - například ve velšském příběhu \"Culhwch a Olwen\", napsaném kolem roku 1100.\n\nPodle údajů v \"Annales Cambriae\" by měl být Gilda současníkem krále Artuše. Jeho dílo se o něm ovšem nikde jménem nezmiňuje.\n\nV severním Walesu je rozšířená tradice uvádějící jako místo popravy Huaila ap Cawa, Gildova bratra, Ruthin. Zde je součástí náměstí kámen, o němž se tvrdí, že byl použit právě ke stětí Huailovy hlavy. Jiný Gildův bratr, Celyn ap Caw, měl údajně žít na severovýchodě Anglesey.\n\nGildovi je připisován hymnus \"Lorica\", (tedy \"Náprsní krunýř,\" \"Pancíř, Brnění\"), modlitba za vysvobození od Zla, obsahující prvky hispero-latinské.\n\nV díle \"Bonedd y Saint\" je Gilda uveden jako otec tří synů a dcery. Nejprve jsou zmíněni Gwynnog ap Gildas a Noethon ap Gildas spolu s jejich sestrou Dolgar. Další syn, Tydech, je zmíněn později. Iolo Morganwg pak ještě uvádí svatého Cenydda.\n\nHistorik David Dumville tvrdí, že Gilda byl učitelem Finniana z Moville, který pak byl učitelem Svatého Kolumby z Iony.\n\nGildovo hlavní dílo, \"De Excidio et Conquestu Britanniae\", je kázání o třech částech, odsuzující činy jeho současníků, jak sekulárních, tak i církevních. První část se skládá z Gildova vysvětlení jeho díla a stručné historie římské Británie od jejího dobytí za principátu až do Gildovy doby. Popisuje činy Římanů a nářek Britonů, volajících ještě naposled po vojenské pomoci od stažených římských jednotek. Tvrdě kritizuje Britony za jejich hříchy, současně však také oslavuje hrdiny jako Aurelia Ambrosia, kterého jako první autor popisuje jako vůdce odporu proti Sasům. Zmiňuje také vítězství v bitvě u hory Badon, později připisované Artušovi. Gilda sám ovšem jednoznačného velitele vojsk neuvádí.\n\nDruhá část odsuzuje pět britských králů: Constantina, Aurelia Conana, Vortiporia, Cuneglase a Maelgwna. Jelikož se jedná o jedinou dochovanou zmínku o nich, napsanou v době jejich vlády, je tato část centrem zájmu historiků, zabývajících se britskou historií. Třetí část je podobným útokem na tehdejší klérus.\n\n\nAnglická verze Gildasova životopisu napsaného mnichem v Rhuys.\nAnglická verze Gildasova životopisu od Caradoca z Llancarfanu.\nGildas and \"The History of the Britons\" komentář z \"The Cambridge History of English and American Literature\", Díl 1, 1907–21.\n"}
{"id": "861782", "url": "https://cs.wikipedia.org/wiki?curid=861782", "title": "Pinodžem II.", "text": "Pinodžem II.\n\nPinodžem II. byl thébský velekněz a de facto vládce Horního Egypta v dobách starověkého Egypta. Tento post zastával v letech 990–976 př. n. l. Jeho rodiči byli Mencheperre, předchozí Amonův velekněz, a jeho manželka Isetemcheb. Pinodžem II. se oženil se svojí sestrou Isetemcheb a svojí neteří Nesichons, která byla dcerou jeho bratra Smendese II. V roli Amonova velekněze vystřídal právě svého bratra, který v této funkci působil pouze krátkou dobu. Jedním z jeho potomků byl Pasbachaenniut II., pozdější faraon a poslední vládce 21. dynastie. Společně s Isetemcheb měl ještě dvě dcery Harweben a Henuttawy. S druhou manželkou Nesichons měl čtyři děti; syny Tjanefera a Masaharta a dvě dcery Itawy a Nesitanebetašru.\n\nKdyž Pinodžem II. zemřel, jeho mumie byla společně s ostatky jeho manželek a nejméně jedné dcery (Nesitanebetašru) uložena do hrobky DB320 v Dér el-Bahrí. V této hrobce byli uloženi i někteří panovníci 18., 19. a 20. dynastie mezi nimiž byli například králové Ahmose I., Amenhotep I., Thutmose I., Thutmose II., Thutmose III., Ramesse I., Sethi I., Ramesse II. a Ramesse IX. Tato hrobka byla objevena v roce 1881. Důvodem přemístění královských mumií do této skrýše byla snaha ochránit zesnulé vládce před vykradači hrobek.\n\nHieroglyfický zápis jeho jména:\nG40-Z4-M29-Aa15:Y1\n"}
{"id": "861791", "url": "https://cs.wikipedia.org/wiki?curid=861791", "title": "Trať 019", "text": "Trať 019\n\nTrať 250 v Česku může být:\n"}
{"id": "861819", "url": "https://cs.wikipedia.org/wiki?curid=861819", "title": "Útěk z New Yorku", "text": "Útěk z New Yorku\n\nÚtěk z New Yorku (anglicky \"Escape from New York\") je americký akční sci-fi film z roku 1981, který natočil režisér John Carpenter (podílel se i na hudbě a scénáři). Je zasazen do blízké budoucnosti, v níž Spojené státy americké přebudovaly ostrov Manhattan v New Yorku v ostře sledované vězení. Bývalý voják Snake Plissken (Kurt Russell) se vydává na Manhattan zachránit prezidenta USA, jehož letadlo Air Force One bylo uneseno a zde havarovalo.\n\nRozpočet filmu byl přibližně 6 000 000 $. Film se stal komerčním hitem a kultem, vydělal více než 25 000 000 $. V roce 1996 byl natočen sequel s názvem \"Útěk z L.A.\" (anglicky \"Escape from L.A.\").\n\nV roce 1988 v USA prudce vzrostla kriminalita (o 400%), ostrov Manhattan byl celý přeměněn v obrovské pečlivě střežené vězení, ze kterého není úniku. Okolní vody, tunely a mosty jsou zaminovány. Policie hlídá zdi a pravidelně monitoruje pohyb vězňů. Pomocí vrtulníků shazuje vězňům potraviny, jinak je nechává svému osudu. Za zdmi vězení se zformovala dystopická společnost. Pohybují se zde různé gangy a pochybná individua.\n\nO 9 let později v roce 1997 cestuje prezident Spojených států na třístranný summit mezi USA, Sovětským svazem a Čínou. V kufříku má důležitou audiokazetu. Jeho letadlo Air Force One je uneseno teroristkou převlečenou za letušku. Letadlo havaruje na Manhattanu, prezident přežije jen díky tomu, že se uchýlil do své speciální bezpečnostní kapsle. Vězňové na Manhattanu jej okamžitě zajmou a vyhrožují policejním silám (které zde přistály, aby jej osvobodily), že jej zabijí, pokud neodletí.\n\nPolicejní velitel Bob Hauk dá návrh bývalému vojákovi Snake Plisskenovi, který si odpykává trest za kriminální přečiny. Musí do 24 hodin přivést prezidenta zpět a bude mu odpuštěn zbytek trestu, v opačném případě zemře. Snake přistane s lehkým kluzákem na střeše World Trade Center. V kině narazí na taxikáře s přezdívkou „Cabbie“, který jej zavede k Haroldovi Hellmanovi řečenému „Brain“. Od něj se dozví, že prezidenta drží jako rukojmí vůdce gangu zvaný „Vévoda“, který ho chce využít jako živý štít a prolomit blokádu na jednom z mostů, aby se mohla většina vězňů dostat na svobodu. Snake donutí Braina a jeho přítelkyní Maggie, aby ho zavedli k Vévodovi. Prezident je držen v železničním vagóně na Grand Central Station. Plisskin se jej pokusí zachránit, ale je dopaden. S pomocí Hellmana a Maggie se mu podaří utéci, dvojice předtím osvobodila i prezidenta. Protože vězni shodili Plisskinův kluzák ze střechy WTC, musí prchající použít jinou cestu. Pomůže jim taxikář Cabbie. Brain zná plán, jak se vyhnout nastraženým minám na mostě. Nepodaří se to dokonale, jejich automobil najede na nastraženou minu a roztrhne se. Cabbie je mrtev, Brain šlápne na další minu a zemře a Maggie ho odmítne opustit. Vévoda je mezitím pronásleduje ve svém automobilu až ke zdi, kde ho prezident USA zastřelí. On i Plissken jsou zachráněni.\n\nKdyž se prezident připravuje na televizní proslov, přijde za ním Plissken. Prezident mu děkuje za záchranu, ale Snake se ho zeptá, jak se cítí, když zahynuli lidé pro jeho záchranu. Pak odchází pryč. Policejní velitel Bob Hauk nabídne Plisskenovi práci, ale ten to odmítne. Prezident zahájí proslov a chce pustit důležitou audiokazetu, ale k jeho ostudě zazní pouze Cabbieho oblíbená píseň „Bandstand Boogie“. Došlo k záměně. Skutečnou kazetu má Plissken na odchodu z vězení, který roztrhá pásek a odhodí ji.\n\n"}
{"id": "861825", "url": "https://cs.wikipedia.org/wiki?curid=861825", "title": "837 (číslo)", "text": "837 (číslo)\n\nOsm set třicet sedm je přirozené číslo. Následuje po číslu osm set třicet šest a předchází číslu osm set třicet osm. Řadová číslovka je \"osmistý třicátý sedmý\" nebo \"osmistý sedmatřicátý\". Římskými číslicemi se zapisuje DCCCXXXVII.\n\nOsmset třicet sedm je\n\n\n"}
{"id": "861828", "url": "https://cs.wikipedia.org/wiki?curid=861828", "title": "Nizozemsko na Letních olympijských hrách 2008", "text": "Nizozemsko na Letních olympijských hrách 2008\n\nNizozemsko na Letních olympijských hrách 2008 reprezentovala výprava 237 sportovců, z toho 139 mužů a 98 žen v 20 sportech.\n"}
{"id": "861834", "url": "https://cs.wikipedia.org/wiki?curid=861834", "title": "Gintama", "text": "Gintama\n\nGintama ( 銀魂, v překladu \"Stříbrná duše\") je japonská komediální manga s prvky parodie, kterou píše a kreslí Hideaki Sorači. Je vydávána pravidelně každý týden v časopise \"Šúkan šónen Jump\" již od roku 2003. Příběh mangy se odehrává v období Edo, kdy Zemi kolonizovali mimozemšťané přinášející značný technologický pokrok. Jeho hlavními hrdiny jsou líný samuraj Sakata Gintoki a jeho přátelé Šinpači a Kagura, kteří pracují na volné noze a jsou ochotni přijmout jakoukoli práci, aby si dokázali vydělat na měsíční nájem.\n\nPodle mangy vychází od roku 2006 i stejnojmenný anime seriál od studia Sunrise. Je rozdělen na tři řady: \"Gintama\", \"Gintama\"' a \"Gintama°\". Třetí řadu vyrobilo studio Bandai Namco Pictures, které vzniklo v dubnu 2015 odloučením od studia Sunrise.\n\n"}
{"id": "861836", "url": "https://cs.wikipedia.org/wiki?curid=861836", "title": "Moravské divadlo Olomouc", "text": "Moravské divadlo Olomouc\n\nMoravské divadlo Olomouc je stálou českou divadelní scénou již od roku 1920. Současným ředitelem je David Gerneš. Budova divadla z let 1828–1830 v empírovém stylu s klasicistní fasádou nalézající se na Horním náměstí v Olomouci byla postavena na místě původní měšťanské zástavby. Od roku 1958 je na seznamu nemovitých kulturních památek ČR.\n\nPrvní zmínka o divadle v Olomouci pochází z roku 1479, kdy se díky mírovému ujednání Vladislava Jagellonského a Matyáše Korvína konaly divadelní slavnosti. V souvislosti se založením univerzity zde v roce 1573 vzniklo školské divadlo. Převažovaly biblické a jezuitské náměty her, inscenovány byly v prostorách konviktu, v klášteře Hradisko nebo u kostela Panny Marie na dnešním náměstí Republiky. Hereckou činnost vykonávali zejména profesionálové. Odlišné žánry divadla nabízely hostující německé a italské společnosti, jejichž repertoár obsahoval pantomimu, dětský balet, operní a loutkové divadlo. Svá představení hrály v domě v Purkrabské ulici, kde účinkovaly do roku 1742. Mezi lety 1744-1768 se divadlo hrálo v Hauenschildově paláci na rohu Dolního náměstí a Lafayettovy ulice, v jehož dvoře byl zpřístupněn sál. Kvůli následné havárii byl tento prostor uzavřen.\n\nKoncem čtyřicátých let 18. století zaujímala dominantní místo v repertoáru pololidová a lidová dramatická tvorba, konkrétně hanácké opery, z nichž první nesla název \"Pargamotéka\". Současně se začalo hrát i v dalších sálech v Olomouci, v novém městském divadle Königliches städtisches Nationaltheatre, vybudovaném v sousedství Hauenschildova paláce, kde se v prvním patře nacházely masné krámy. Dále na Dolním náměstí v dřevěné boudě nebo v jízdárně Stavovské akademie. \n\nBudova Moravského divadla, navržená vídeňským dvorním architektem Josefem Kornhäuselem, byla otevřena 3. října 1830 na Horním náměstí. Divadlo se ve městě s německou národnostní většinou stalo čistě německou institucí. Na fasádě budovy byly po roce 1884 umístěny podobizny velikánů německé kultury –Schillera, Goetheho, Mozarta a Wagnera. Český repertoár se v divadle vyskytoval jen zřídka. První doklady o česky hraném divadle pochází z roku 1838, kdy byla uvedena hra \"Čech a Němec\" Jana Nepomuka Štěpánka. V roce 1843 uvedlo divadlo \"Divotvorný hrnec\" Václava Klimenta Klicpery. Inscenace v českém jazyce byly hrány až od roku 1848, kdy byly do repertoáru zařazeny hry Václava Klimenta Klicpery, Josefa Kajetána Tyla a Karla Macháčka. V roce 1884 radnice česká představení zakázala. Divadlo bylo jako české otevřeno 1. září 1920 operou Libuše.\nPřestavba budovy Moravského divadla 1924–1929\n\nV letech 1924–1929 byla provedena rozsáhlá přístavba zadního traktu, v níž je umístěno provozní zázemí. Zásadní se stala přestavba hlavního objektu v letech 1940–1941 podle návrhu Karla Fischera, při níž proběhla i úprava průčelí, která z něj odstranila veškerou figurální i dekorativní výzdobu z přelomu 19. a 20. století. Jednoduchá klasicistní fasáda je zakončena trojúhelníkovým štítem s plastikou sochaře Vojtěcha Hořínka znázorňující symboly divadla. Po stranách jsou nad okny umístěny terakotové vlysy. Nad vstupem byla původně od roku 1941 umístěna kamenná moravská orlice. Ta byla při obnově průčelí v 90. letech 20. století odstraněna a umístěna do lapidária Vlastivědného muzea Olomouc. \n\nDivadlo s kapacitou cca 400 diváků patří k nejstarším divadelním budovám v České republice. V roce 1831 byl v budově divadla otevřen i společenský sál Reduta, dnes koncertní síň Moravské filharmonie, v níž se příležitostně hrávalo a hraje divadlo.\n\nMoravské divadlo Olomouc je divadlo se třemi uměleckými soubory. Roman Vencl je od sezony 2017/2018 uměleckým šéfem činohry, opera/ opereta pod vedením Miroslava Oswalda a baletní umělecký soubor vede Michal Štípa. S dějinami olomouckého divadla je spojeno mnoho významných jmen. Patří k nim například Gustav Mahler, Eduard Haken, Beno Blachut, Iša Krejčí, Oldřich Stibor, Josef Bek či František Řehák. Ze známých hereček zde působily např. Nataša Gollová, Slávka Budínová, Marie Vášová, Zora Rozsypalová.\n\nDrahoš Želenský, Miloš Nový, Jiří Steimar\n\nPrvní činoherní inscenací byla \"Salomena\" českého dramatika a básníka Bohumila Adámka. Režíroval ji Drahoš Želenský, který byl hercem a také prvním uměleckým šéfem činohry. V prvních letech se na repertoáru objevovaly především hry české a světové klasiky, ale také hry pro děti a mládež. Na dramaturgii se podílel Bohuš Vybíral, který se díky svým překladům jihoslovanských her zasloužil o jejich uvedení na scéně divadla. Inscenace režírovali například Karel Kalista, Jára Sedláček, Jiří Myron, Gustav Schmoranze, Karel Šmíd a Jaroslav Kvapil. Mezi herci se objevovali tehdejší režiséři a dále pak Jarmila Svobodová, František Kuranda, Jarmila Kurandová, Josef Toman, Josef Benátský, Milada Frýdová a Otomar Korbelář. V této době si ještě divadlo neformovalo svou osobitou dramaturgii, jelikož na repertoáru byly pouze tradiční kusy.\n\nKarel Černý\n\nV sezóně 1923/1924 do divadla nastoupil herec a režisér Karel Černý, který hrál především role psychologicky vypjatých postav až patologicky nalomených rozervanců. Jako režisér směřoval od psychologického realismu k expresionismu. Využíval expresionistické postupy, davové scény, sugestivní atmosféru a dával důraz na jevištní akci. Zrežíroval zde například Shakespearovu hru \"Romeo a Julie\", Pirandellovu hru \"Šest postav hledá autora,\" Vrchlického a Fibichovy \"Námluvy Pelopovy\", Machiavelliho \"Mandragoru\". Nejvýznamnějšími inscenacemi však bylo první nastudování hry Jaroslava Durycha \"Svatý Václav\" a první české nastudování \"Judity\" Christiana Friedricha Hebbela, které vyvolalo kontroverzní ohlas u veřejnosti i u kritiky. V této době do souboru přišli herci Eva Adamcová, Marta Divíšková, Vlasta Minaříková, Vladimír Štross, Jaroslav Partyk, František Vnouček, Karel Šott a František Salzer.\n\nFrantišek Salzer\n\nRoku 1926 převzal vedení souboru činohry po Karlovi Černém herec František Salzer. Ten stejně jako Černý pokračoval ve směřování k expresionismu, obohatil ho však o divadelní avantgardu. Pro repertoár vybíral hry klasických i moderních dramatiků, například Klabundův \"Křídový kruh\", Cankarovo \"Pokušení v dolině svatofloriánské\", \"Chlupaté opice\" Eugena O’Neilla a \"Žebráckou operu\" Bertolta Brechta a Kurta Weilla. Do souboru se vrátil jako herec i režisér Otomar Korbelář, dále pak Jarmila Korbelářová, Jožka Květenská, Marie Svobodová, Emil Bolek, Josef Karel, Josef Kozák, Věkoslav Krejzlík, Zdeněk Podlipný, Bedřich Vilský a Jaroslav Průcha či Oldřich Svoboda jako herci i režiséři. Režíroval zde také Jan Bor Aristofanovu \"Lysistratu\" a Shakespearovo \"Zkrocení zlé ženy.\"\n\nOldřich Stibor\n\nV sezóně 1930/1931 prošlo divadlo mnohými změnami. Měnil se ředitel divadla, odešlo několik herců a přicházeli noví herci i režiséři, kteří setrvali pouze jeden rok. Mezi významné patřil především Emil František Burian, který ale režíroval pouze inscenaci \"Bar Chic\" Gézy Herczega a Karla Farkase v Radio Baru, tedy v místě, kde se dnes v Olomouci nachází Divadlo hudby.\n\nV roce 1931 se stal uměleckým šéfem činohry Oldřich Stibor, který zde zůstal až do roku 1940. Od roku 1933 režíroval i opery. Byl ovlivněn ruskou avantgardou a chtěl ji sloučit s vizí ideově účinného divadla. Spolupracoval se šéfem výpravy Josefem Gabrielem, který v divadle působil od roku 1931 až do roku 1941. Mezi Stiborovy významné inscenace patří jeho první olomoucký počin \"Bobří kožich\" Gerharta Hauptmanna, \"Kvadratura kruhu\" Valentina Petroviče Katajeva, \"Malajský šíp\" Marcela Pagnolova, \"Procitnutí jara\" Franka Wedekinda, \"Alžběta Anglická\" Ferdinanda Brucknera, \"Opory společnosti\" a \"Divoká kachna\" Henrika Ibsena, Sofoklův \"Král Oidipus, Hoře z rozumu\" Alexandra Sergejeviče Gribojedova, \"Mnoho povyku pro nic\" Williama Shakespeara a \"Dáma s kaméliemi\" Alexandera Dumase mladšího.\n\nV roce 1931 také vznikla nová olomoucká divadelní scéna, a to Komorní divadlo, ve kterém se konaly večery poezie, ale také se zde hrály inscenace jako třeba \"Smuteční hostina\" Viktora Dyka, \"Samum\" Augusta Strindberga a \"Florentská tragédie\" Oscara Wilda. Jeho poslední premiérou byl \"Jan Výrava\" Františka Antonína Šuberta se uskutečnila v době, kdy Stibora zatklo gestapo. V hereckém souboru z dřívějších let zůstali Josef Toman, Vlasta Minaříková, František a Jarmila Kurandovi, Josef Karel. Nově příchozími do souboru byli Vlasta Kleinová, František Brož, Jaroslav Raušer, Věkoslav Krejzlík, Julie Charvátová, Milada Matysová, Arna Pekárková, Vladimír Bartůšek, Jarmila a Zdeňka Švabíkovy, Nataša Gollová, Marie Vášová, Hana Becková, Štěpán Zemánek, Jaroslav Zrotal, Věra Srchová ad.\n\nVladimír Kolátor\n\nV sezóně 1940/1941 byl šéfrežisérem Vladimír Kolátor. Na režii se podíleli také Josef Benátský, Oskar Linhart, Jan Zajíc a Karel Svoboda. Z důvodu okupace a zhoršujících se podmínek zapříčiněných úředními omezeními převládala na scéně domácí a zahraniční klasika a historické hry, uváděn byl především Henrik Ibsen a němečtí klasici. Konkrétně byly uvedeny \"Líbánky na Hané\" Josefa Vaci, \"Věčný poutník\" Jaroslava Kurfürsta, \"Labyrint světa a ráj srdce\" Jana Amose Komenského a \"Kytice z pověstí národních\" Karla Jaromíra Erbena.\n\nJulius Lébl, Rudolf Kulhánek\n\nV roce 1943 nastoupil na post ředitele divadla Julius Lébl, který se věnoval i režii činoherních inscenací spolu s tehdejším režisérem v angažmá Rudolfem Kulhánkem, který zde působil až do roku 1950. Oldřich Šimáček se stal šéfem výpravy, a to pro olomouckou scénografii znamenalo další významnou etapu. V poválečném období byla snaha v repertoáru odrazit soudobý společenský stav a inscenovat novou zahraniční dramatiku. Byly uvedeny inscenace jako například \"Ruští lidé\" Konstantina Michajloviče Simonova, \"Noc hněvu\" Armanda Salacroua, \"Oblak a valčík\" Ferdinanda Peroutky, \"Macbeth\" Williama Shakespeara, Aristofanův \"Mír,\" Molièrův \"Tartuffe,\" Sofoklův \"Král Oidipus, Ze života hmyzu\" bratří Čapků a \"Kulička\" Guye de Maupassanta. Koncem války a po ní nastoupili do hereckého souboru noví členové. Byli to Marta Kaisrová, Eva Karelová, Marta Kučírková, Zora Rozsypalová, Jarmila Šmídová, Vlasta Chramostová, Libuše Pospíšilová, Štěpán Bulejko, Karel Novák, Rudolf Beneš, Alois Ostr, Jaroslav Moučka, Miloš Preininger, Oldřich Velen aj.\n\nPo únoru 1948 se v repertoáru začaly objevovat hry s budovatelskou tematikou a sovětské hry, které režíroval Vasilij Vasilijev. Byli to například \"Měšťáci\" Maxima Gorkého nebo \"Ženitba\" Nikolaje Vasiljeviče Gogola. Tyto hry měly veliký ohlas u veřejnosti, zvláště díky hereckým výkonům stálých i nově příchozích herců, a to Vlasty Fialové a Františka Řeháka. V této době kromě Julia Lébla a Rudolfa Kulhánka režírovali také Vladislav Kilián, Libor Pleva, a později také Jiří Škobis.\n\nJaromír Pleskot\n\nMezi léty 1951 a 1953 v divadle jako nový umělecký šéf působil Jaromír Pleskot, který, i přes své poměrně krátké působení, spolu s dramaturgem Emilem Radokem dovedl olomouckou činohru k výraznému vzestupu kvality. Pleskotovy inscenace obsahovaly tragiku, silné vášně a rozpoutávaly veselí a hravost. Na repertoáru byly především klasické hry, například \"Strakonický dudák\" Josefa Kajetána Tyla, Molièrova \"Jeho urozenost pan měšťák\" a \"Don Juan, Othello, Romeo a Julie\" a \"Zkrocení zlé ženy\" Williama Shakespeara, \"Talenty a ctitelé\" Alexandra Nikolajeviče Ostrovského a \"Lišák Pedro\" Miguela de Cervantese. U sovětských her, např. ve \"Vasse Železnovové\" Maxima Gorkého, se Jaromír Pleskot soustředil na mezilidské vztahy. K hercům, kteří zůstali z doby, kdy bylo divadlo pod Stiborovým vedením, se přidali noví členové souboru. A to Věra Bublíková, Slávka Budínová, Božena Franková, Alena Kreuzmannová, Věra Motyčková, Marie Spurná, Bohuslav Čáp, Bohdan Denke, Zdeněk Dřevojánek, Rudolf Hurich, Zdeněk Ornest a Ilja Racek. Během Pleskotovy působnosti několik členů hereckého souboru odešlo, Josef Toman zemřel, ale soubor byl postupně doplněn o nové tváře; Františka Šece, Radúze Chmelíka, Sonju Sázavskou, krátce Jarmilu Zítkovou, Františka Peterku a Marii Rovenskou.\n\nKarel Jernek\n\nPo Pleskotově odchodu vedení činohry převzal operní režisér Karel Jernek. Režíroval hlavně klasické kusy jako \"Radúz a Mahulena\" Julia Zeyera, \"Dona Carlose\" Friedricha Schillera, \"Ideálního manžela\" Oscara Wilda a \"Višňový sad\" Antona Pavloviče Čechova. Mimo Jerneka v té době režírovali i Mojmír Drvota a Miroslav Janeček. Jernek na postu šéfa činohry zůstal až do roku 1955.\n\nPo Jernekově odchodu nebyl až do roku 1956 žádný stálý umělecký šéf. Prostřídalo se zde ale několik jiných režisérů, například Miroslav Janeček, Radovan Kalina a Radúz Chmelík. Režírovali hry \"Strašidla\" Henrika Ibsena, \"Josef a jeho bratři\" Nazima Hikmeta, \"Veselé paničky windsorské\" Williama Shakespeara a \"Alchymistu\" Bena Jonsona.\n\nKarel Novák\n\nV roce 1956 nastoupil jako nový šéf činohry Karel Novák, a ukončil tak přechodné a nejednotné období v divadle. Spolupracoval s dramaturgem Vojtěchem Kabeláčem a spolu zde zůstali až do roku 1960. Novák se soustředil na současný svět a společnost. Jeho inscenace obsahovaly dynamiku, rytmus, kontrast s citlivostí pro expresivitu i uměřenost, a to u obecenstva vytvářelo živý ohlas. Uvedl \"Pekelníka\" George Bernarda Shawa, \"Jezero Ukereve\" Vladislava Vančury, \"Hru o lásce a smrti\" Romaina Rollanda, \"Hamleta\" a \"Kupce benátského\" Williama Shakespeara a \"Dobrého člověka ze Sečuanu\" Bertolta Brechta. Příležitostně zde působili i jiní režiséři. \"Ďábla v Bostonu\" Liona Feuchtwangera a Sofoklovu \"Antigonu\" režíroval Miroslav Janeček, \"Obchodníka s deštěm\" Nathaniela Richarda Nashe režíroval Radúz Chmelík, \"Příliš štědrý večer\" Vratislava Blažka režíroval Bohdan Denke a \"Les\" Alexandra Nikolajeviče Ostrovského zase Jiří Svoboda. Díky kvalitě tehdejších inscenací dostal Karel Novák nabídku z Divadla E. F. Buriana, kterou přijal a Olomouc opustil.\n\nJiří Svoboda\n\nRoku 1960 se stal šéfem činohry již nějakou dobu v divadle působící Jiří Svoboda, který spolu s dramaturgy Jiřím Flíčkem mezi lety 1960 a 1964, a Karlem Krausem od roku 1961 do roku 1964. V roce 1964 na post dramaturga nastoupila Zdenka Charvátová a na sezónu 1968/1969 Marek Stašek. Šéfem výpravy se stal v roce 1960 na 25 let Jiří Procházka. Soubor Karla Nováka se bohužel rozešel do jiných divadel v Ostravě a Praze, a tak v něm zůstali pouze Marie Preislerová, František Brož, Kamil Marek a František Řehák. Bylo tedy nutné nabrat nové členy. Těmi byli Olga Doležalová, Radoslav Brzobohatý, Bohumil Pastorek a Milan Vágner, kteří zůstali jen krátkou dobu. V 60. letech přibyli Jiřina Barášová, Miluše Hradská, Věra Kološová, Michaela Kubisová, Hana Lančíková, Eva Lecchiová, Miroslava Malecká, Milada Procházková, Dana Richterová, Libuše Štědrá, Václav Babka, Václav Brtna, Josef Hajdučík, Čestmír Gebouský, Miroslav Kahoun, Jiří Kroc, Rudolf Máhrla, Vladimír Matějček, Svatopluk Matyáš, Jan Matýsek, Petr Pelzer, Bořík Procházka, Miroslav Rataj, Milan Riehs, Radan Rusev, Jaroslav Švehlík, Alois Švehlík, Lubor Tokoš, Oldřich Vlček a Zdeněk Vrablík. Kvůli tomuto častému střídání herců a obsazení inscenací byla na představeních znát herecká nevyrovnanost a nejednotnost, což negativně postihlo kvalitu divadla. Uvedeny byly československé premiéry dvou zásadních her, a to \"Majitelé klíčů\" Milana Kundery a \"Konec masopustu\" Josefa Topola. Hru Josefa Topola, která vyvolala mnoho pozitivních ohlasů, režíroval Jiří Svoboda společně s Otomarem Krejčou. Na repertoáru byla řada zahraničních dosud nehraných autorů, např. \"Sestup Orfeův\" Tennesseeho Williamse, \"Mrtvé královny\" Henryho de Monterlanta nebo \"Zmije\" Alexeje Nikolajeviče Tolstého.\n\nJiří Svoboda se ve svých hrách snažil o odkrytí hlubšího smyslu hry a zobrazit její nadčasovost a aktuálnost. To bylo patrné například v inscenacích \"Drahomíra\" Josefa Kajetána Tyla, \"Podivíni\" Maxima Gorkého, \"Ze života hmyzu\" bratří Čapků a \"Fyzikové\" Friedricha Dürrenmatta. Karel Pokorný, který se snažil dát důraz na komediálnost, v této době zinscenoval například \"R. U. R.\" Karla Čapka nebo \"Revizora\" Nikolaje Vasiljeviče Gogola. Režisér Karel Brynda zde zrežíroval \"Kočku na kolejích\" Josefa Topola a \"Maškarádu\" Michaila Jurjeviče Lermontova. Hostovali zde i režiséři Miloš Horanský, Radim Koval, Jaromír Pleskot, Josef Melč, Zdeněk Štěpánek ad. Na srpen 1968 činohra reagovala uvedením pásma poezie českých básníků pod názvem \"Nač myslím\" a aktuálním pojetím \"Fuente Ovejuny\" Lopeho de Vegy.\n\nJiří Fréhar\n\nV roce 1971 byl Jiří Svoboda kvůli čistkám na počátku normalizace sesazen z funkce a na jeho místo byl v roce 1972 dosazen již nějakou dobu v divadle působící Jiří Fréhar. Na místo dramaturga se dostal Radoslav Lošťák, který zde působil mezi lety 1969 a 1978. Od roku 1970 hojně režíroval také Karel Nováček, který později nastoupil na místo uměleckého šéfa činohry a který dával důraz na psychologicky propracované postavy. Dále režíroval Jiří Vrba, Karel Kříž a Aloiz Nowak. Inscenace vzniklé v této době tíhly k avantgardě, ruské klasice a současné sovětské dramatice a byly plné hravosti a básnivosti. Vznikaly inscenace jako \"Měšťáci\" Maxima Gorkého, Molièrův \"Jiří Dudek, Starší syn\" Alexandra Vampilovova, \"Vždycky se usmívám\" Jakova Segela a \"Farma\" Davida Storeye, ve kterých se angažoval hlavně Jiří Fehlár, a \"Podzimní zahrady\" Lillian Hellmanové, \"Měsíce na vsi\" Ivana Sergejeviče Turgeněva a \"Dobrý či zlý?\" Denise Diderota, které režíroval Karel Nováček v době, kdy ještě nebyl uměleckým ředitelem. Stále fungovala také Komorní scéna v dnešním Divadle hudby. Inscenovány zde například byly Františkem Řehákem \"Bílé noci\" Fjodora Michailoviče Dostojevského, Karlem Nováčkem \"Ariadna na Naxu\" Jiřího Antonína Bendy, Jiřím Vrbou \"Lásky hra osudná\" bratří Čapků nebo Pavlem Soukupem jeho autorské dílo \"Tři na slunci\".\n\nJan Novák, Karel Nováček\n\nV roce 1976 odešel Jiří Fréhar z postu uměleckého ředitele a jeho místo zaujal mezi lety 1977 a 1980 Jan Novák a po něm Karel Nováček, který zde působil do roku 1983. Po odchodu Radoslava Lošťáka se na jeho místě vystřídalo mnoho dramaturgů. Byli to Michal Lázňovský, Jan Vedral a Jan Sulovský. V hereckém souboru v této době působili Jiřina Barášová, Miluše Hradská, Ivana Koktová, Michaela Kubisová, Hana Lančíková, Miroslava Malecká, Milada Procházková, Dana Richterová, Václav Babka, Josef Bartoň, Václav Brtna, Miroslav Kahoun, Jiří Kroc, Karel Novák, František Řehák a Zdeněk Vrablík. Později je doplnili také Hana Franková, Zuzana Geislerová, Irena Chaloupková, Vítězslav Kryške, Zdeněk Rumpík, Pavel Soukup, Rudolf Stärz, Ivo Kubečka, Ivana Dufková-Plíhalová, Naděžda Chroboková, Vladimír Mrva, Josef Novák, Zdeněk Palusga, Ludmila Mecerodová, Radmila Merlíčková, Jana Riháková, Jana Válková-Janěková, Václav Bahník, Vladimír Čech, Zdeněk Dolanský, Pavel Hekela, Miroslav Hruška, Radko Choc, Tomáš Jirman, Miroslav Kolář, Josef Šebek a Jan Zvoník.\n\nRežisér Jan Novák se dobře orientoval v tragikomičnosti a grotesknosti a často využíval metafor. Režíroval mimo jiné \"Dva na konci, jeden na oslu\" Oldřicha Daňka, \"Jegora Bulyčova\" Maxima Gorkého, \"Idiota\" Fjodora Michailoviče Dostojevského, \"Cestu Karla IV. do Francie a zpět\" Jiřího Šotoly a \"O myších a lidech\" Johna Steinbecka. Režie Karla Nováčka zase vynikaly v psychologicky propracovaných postavách a konfliktech. Nastudoval \"Touhy pod jilmy\" a \"Annu Christie\" Eugena O’Neilla, \"Večer tříkrálový\" a \"Hamleta\" Williama Shakespeara, \"Kavkazský křídový kruh\" Bertolta Brechta a \"Naše furianty\" Ladislava Stroupežnického. Olomoucká činohra však v této době ničím nevynikala.\n\nJiřina Barášová\n\nI počátkem 80. let byla činohra tradiční. Hrály se čeští, ruští a světoví klasikové, současné české hry a oddechové komedie. V roce 1983 se stala uměleckou šéfkou činohry herečka Jiřina Barášová, která zde setrvala až do roku 1989. V sezóně 1984/1985 začal hojně režírovat tehdy čerstvý absolvent DAMU Jan Burian, který po dlouhé době pozvedl úroveň inscenací. Jeho cílem bylo propojit psychologii postav, jejich stylizaci a metaforické gesto. Jeho počinem byla například \"Matka\" Karla Čapka, kterou zbavil tezovitosti a zdůraznil v ní symboliku a emotivnost vztahů. Hravost a divadelnost zase zdůraznil v \"Poprasku na laguně\" Carla Goldoniho a \"Fantastické ševcové\" Federica Garcíi Lorcy. S režijním stylem Jana Buriana si rozuměla především mladá generace nově příchozích herců, kterými byli Vladimír Čech, Zdeněk Palusga, Eva Režnarová, Božena Bělohradová-Palusgová, Josef Novák-Wajda a Radmila Merlíčková. Také scénografie v této době vynikala. Podíleli se na ní Karel Glogr, Jan Dušek, Albert Pražák a Alexandr Babraj. Režijně ovšem vynikly inscenace hostujících režisérů, a to \"Vévodkyně valdštejnských vojsk\" Oldřicha Daňka v režii Michaela Taranta a \"Svatba Krečinského\" Alexandra Vasiljeviče Suchovo-Kobylina v režii Jakuba Korčáka. Přestože u kritické veřejnosti tehdejší inscenace vyvolávaly pozitivní ohlasy, věrní diváci zvyklí na klasické hry s tradičními formami herectví a scénografie začali ubývat. A kvůli strachu z větší ztráty byl Jan Burian nucen odejít. Přidalo se k němu i několik jiných zaměstnanců z řad herců i výtvarníků. Až na \"Příběhy z Dekameronu\" Aleše Fuchse se repertoár ustálil v konzervativním stylu.\n\nVladimír Puhač\n\nListopad 1989 znamenal velké změny i pro divadlo v Olomouci. Herci vyhlásili stávku, pořádali různé akce a mítinky. Změnilo se vedení činohry i celého divadla. Kvůli ekonomickým problémům bylo divadlo nuceno zavřít budovu Nového divadla v Hodolanech. Ve vedení činohry se na chvíli objevil dramaturg Vladimír Puhač, který byl v roce 1990 vystřídán Bedřichem Jansou. V roce 1991 přešlo divadlo pod správu Úřadu Města Olomouce a v lednu 1992 změnilo název na Moravské divadlo.\n\nNa repertoáru se začaly objevovat dříve režimem zakázaní autoři, například došlo k obnovení hry z roku 1971 \"Hodinový hoteliér\" Pavla Landovského, kde diváci seděli buď tradičně v hledišti ve velkém sále, nebo netradičně na jevišti a byla tak zdůrazněna vážnost a intimita hry. Dalšími dříve zakázanými inscenacemi byly například hry \"August, August, august!\" Pavla Kohouta, \"Černí baroni\" Miloslava Švandrlíka a \"Hlučná samota\" Bohumila Hrabala. Brzo se však přešlo opět ke konzervativnějším titulům, které měly za úkol především pobavit obecenstvo a nebyly nijak režijně aktualizované. Šlo například o inscenace \"Amadeus\" Petera Schaffera či \"Dovolená s rizikem\" Davea Freemana. Největší kritiku sklidila \"Legenda o Františkovi a Kláře\" Vítězslava Gardavského. Snažila se o velkolepost, což podpořilo scénické pojetí. Podle kritiky však postrádala vnitřní myšlenkové propojení To také podráždilo studentskou část publika, což vyústilo v divadelní skandál propíraný v médiích. Několik her režírovaných tehdejším studentem pražské DAMU Václavem Klemensem však přece jenom vybočovalo z nastoleného směřování. Byly to \"Jakub a jeho pán\" Milana Kundery či \"Zkrocení zlé ženy\" Williama Shakespeara. Kritická veřejnost dokonce doufala v celkový vzestup kvality olomouckého divadla, který však nenastal. Jako hostující režiséři se kromě Václava Klemense představili Daniel Weisner, František Čech, Josef Janík a Roman Meluzín.\n\nIvan Balaďa\n\nV roce 1993 se šéfem činohry stal experimenty a studiovou činností známý Ivan Balaďa. Dramaturgyní se stala Eva Janěková. Ivan Balaďa se z počátku snažil aplikovat témata klasických her na tehdejší dobu, jako například v případě \"Marné lásky snahy\" Williama Shakespeara. Později se hrály i hry, které odrážely dobovou atmosféru. Například \"Don Juan a Faust\" Christiana Dietricha Grabba, \"Trójanky\" Jean-Paula Sartra a Molièrův \"Misantrop.\" Pozitivní ohlas zaznamenala inscenace \"Majorova famílie\" podle předlohy \"Dámy a husaři\" Aleksandera Fredra v režii Matěje T. Růžičky. Podle kritiky vykračovala tato inscenace ze stereotypu a nutila diváka hru buď přijmout nebo odmítnout a prokazovala také herecké kvality souboru. V době, kdy byl šéfem činohry Ivan Balaďa, se činohra snažila vystoupit z dřívějšího stereotypu a přilákat náročnější publikum. Ivan Balaďa se ujal tehdejších studentů divadelní vědy Davida Drábka a Darka Krále, kteří spolu se svými spolužáky v Moravském divadle inscenovali svou autorskou hru \"Hořící žirafy\". Drábek spolu s Králem založili svou vlastní studiovou scénu nazvanou Studio Hořící žirafy, která byla součástí Moravského divadla. Do hereckého souboru se v této době dostali konzervatoristé, amatérští herci a elévové. Byli to například Pavel Liška a Gustav Řezníček. Studentské ani kritické publikum však stále nebylo s tvorbou Moravského divadla spokojeno.\n\nKarel Nováček\n\nSezóna 1995/1996 začínala bez uměleckého šéfa činohry, dramaturga a později divadlu odešel i ředitel divadla. Nouzově byl na místo šéfa činohry dosazen již dříve na této pozici působící Karel Nováček, který se pokusil divadlo stabilizovat. Repertoár se vrátil k osvědčeným titulům jako \"Škola pomluv\" Richarda Brinsleyho Sheridana a \"Miláček Ornifle\" Jeana Anouilha. V roce 1996 se konala premiéra inscenace \"Vstupte!\" Neila Simona, která především svou citlivostí vybočovala z jinak monotónního repertoáru. Do hlavních rolí byli obsazeni Rudolf Máhrla a Karel Novák, který byl za tuto roli nominován na Cenu Thálie.\n\nV sezóně 1996/1997 nastoupil jako dramaturg David Drábek, který prosazoval komedie, například \"Sen noci svatojánské\" Williama Shakespeara. Karel Novák i ostatní hostující režiséři jako Lída Engelová, Josef Janík a Pavel Pecháček prosazovali především inscenace komičtějšího rázu. Jejich cílem bylo opět nalákat ztracené publikum. Aby přilákali obecenstvo různých generací, inscenovali hry se silným příběhem a výraznou hudební a výtvarnou stránkou. K vidění tak byla \"Kráska a zvíře\" Františka Hrubína, \"Radúz a Mahulena\" Julia Zeyera nebo \"Král se baví\" Victora Huga. Ani v této době ale nebylo vedení divadla jednotné ve svém stylu, a tak kvalitně neprosperovalo.\n\nPeter Gábor\n\nV sezóně 1998/1999 přišel jako nový umělecký šéf činohry Peter Gábor a dramaturgyní se stala Věra Mašková. Jejich hlavními tématy byla mravní zodpovědnost a mezilidská komunikace. V repertoáru se objevili \"Dva kavalíři z Verony\" Williama Shakespeara, \"Katynka z Heilbronnu\" Heinricha von Kleista, \"Divá Bára\" Boženy Němcové a \"Bláznivá ze Chaillot\" Jeana Giraudouxe. Pravidelně začínal režírovat Michael Tarant, dále Zbigniew Zasadny, Matúš Oľha, Petr Palouš a Janusz Klimsza. Herecký soubor byl sestaven z Karla Nováka, Rudolfa Máhrly, Miroslava Hrušky, Ivany Plíhalové, Naděždy Chrobokové, Pavla Juřici, Mikuláše Pánka, Adriana Jastrabana, Dušana Urbana, Filipa Čapky, Evellyn Pacolákové, Nikoly Syslové a Vladimíry Včelné.\n\nRoman Vencl\n\nOd sezóny 2016/2017 je šéfem činohry herec a režisér Roman Vencl a dramaturgyní Michaela Doležalová. Herecký soubor sestává z Václava Bahníka, Lukáše Červenky, Vlasty Hartlové, Naděždy Chrobokové-Tomicové, Daniely Klevetové, Lenky Kočišové, Jaroslava Krejčího, Tomáše Krejčího, Venduly Novákové, Marka Pešla, Ivany Plíhalové, Jany Posníkové, Natálie Tichánkové, Jana Ťoupalíka, Petra Vaňka a Vladimíry Včelné. Na repertoáru jsou například \"Postřižiny\" Bohumila Hrabala, \"Kupec benátský\" Williama Shakespeara, \"Evžen Oněgin\" Alexandera Sergejeviče Puškina, \"Kočičí hra\" Istvána Örkényho, \"Splašené nůžky\" Paula Pörtnera\", Krejčovský salón\" Jeana-Clauda Grumberga a \"Boží mlýny\" Jana Vrby.\n\nSoubor opery tvořilo v 19. století dvacet a více osob. Do repertoáru byly zařazovány skladby Donizzetiho, Belliniho, Mozarta nebo Meyrbeera. Vedle průměrných zpěváků vynikaly významné operní osobnosti např. Paulina Lucca, Dmitrij Kabalevskij či Maria Jeritza. V<ins> </ins>roce 1833 byl angažován hudební skladatel Gustav Mahler. V roce 1835 byla v Olomouci uvedena opera \"Prodaná nevěsta\". Významnou úlohu historie vzniku opery v českém Městském divadle Olomouc měl Žerotínský pěvecký spolek. První operní sezónu zahájil ředitel a dirigent Jaroslav Stuka-Wilkonski Smetanovou \"Libuší\", 1. září 1920. Dále byla uvedena \"Prodaná nevěsta\", \"Hubička\", \"Piková dáma\", \"Dalibor\", \"Madam Butterfly, Carmen\" a \"Psohlavci.\" Soubor byl z důvodu finanční náročnosti na jaře roku 1921 rozpuštěn.\n\nNásledující sezóna začala v srpnu 1921 Fibichovou \"Šárkou\". Uváděly se opery Bedřicha Smetany (\"Prodaná nevěsta\", \"Dalibor\", \"Dvě vdovy\"), Antonína Dvořáka (\"Tvrdé palice\") a dále díla světových skladatelů, například Jacquese Offenbacha (\"Hoffmanovy povídky\"), Giuseppe Verdiho (\"Aida\"), Richarda Wagner (\"Tannhäuser\"), které sklidily velký úspěch. Ve třetí sezóně (1923-1924) převládala díla Bedřicha Smetany- byly představeny všechny jeho dokončené opery. V následující sezóně (1925/1926) vynikla Dvořákova opera \"Dimitrij\" v hlavní roli s Otou Masákem a \"Růžový kavalír\" v titulní roli s Lídou Maškovou. Dne 10. října 1926 olomoucká opera hostovala ve Vídni s \"Prodanou nevěstou\", \"Hubičkou\" a \"Daliborem\" od Bedřicha Smetany, \"Jakobínem\", \"Rusalkou\", \"Čertem a Káčou\" od Antonína Dvořáka a \"Její Pastorkyňou\" od Leoše Janáčka\".\" Dále byla uvedena opera \"Fidelio\" ke stému výročí úmrtí Ludwiga van Beethovena- pod vedením Karla Nedbala. Pátou sezónu zahájil nový šéf ostravské opery Emanuel Bastl Smetanovou \"Prodanou nevěstou\" a Janáčkovou \"Její pastorkyňou.\"\n\nV sezóně 1928/1929 došlo k nastudování nových českých i zahraničních oper. \"Lucerna\" skladatele Vítězslav Nováka dominoval v roli mlynáře Josef Křikava. Rovněž byly uvedeny italské opery například \"Turandot\" (Giacomo Puccini), \"Traviata\" (Giuseppe Verdi), \"Francesca da Rimini\" (Riccardo Zandonaie). K výročí polského povstání uvedla olomoucká opera 28. 11. 1931 dílo \"Halka\" (Stanislaw Moniuszko).\n\nPřed začátkem sezóny 1932/1933- nastoupil nový šéf olomoucké opery - Adolf Heller. Za působení Adolfa Hellera (1932–1939) se uskutečnilo třicet olomouckých premiér vysílaných Československým rozhlasem. Adolf Heller zavedl také nedělní symfonické koncerty. Po sedmi letech byl šéf opery nucen během německé okupace uprchnout do Ameriky. Následně se novým ředitelem opery stal Karel Nedbal, kterého po válce vystřídal Iša Krejčí. Ten do repertoáru zařadil mimo stěžejní česká díla i novinky – \"Tarasova rodina\" (Dmitrij Kabalevskij), \"Rohovín Čtverrohý\" (Zbyněk Vostřák). Janáčkova díla následně uvedl Zdeněk Košler. Po odchodu Zdeňka Košlera zastal funkci šéfa (1962–1963) Pavel Pokorný, jehož vedení charakterizovala práce se zkušenými sólisty. Vytvořil například inscenace, \"Marnotratný syn,\" \"Obraz Doriana Graye\" atd. Sezónu  1972/1973 vedl Miloš Konvalinka, který uváděl díla současných autorů, například \"Frašku o kádi\" (Evžen Zámečník)\".\" Vzápětí byl vystřídán Reginaldem Keferem, jehož inscenace Mozarta, Janáčka a Verdiho- sklidily velký úspěch. Vedení souboru dále převzal Martin Dubovic, který uváděl namísto soudobé tvorby, české a světové tituly.Následující léta byl soubor pod správou Václava Máleka, u diváků sklidily úspěch \"Dvě vdovy\" (Bedřich Smetana) a Ludmily Machytkové. Od roku 2010 vede soubor dirigent a operní pěvec Miroslav Oswald, pod jehož vedením vznikla díla jako například \"Kouzelná flétna\", \"Na tý louce zelený\" nebo \"Řecké pašije.\"\n\nK rozmachu olomoucké operety došlo po druhé světové válce, kdy byla uvedena \"Polská krev\" Oskara Nedbala. Vedení operety se ujal Vladimír Nechyba, který uvedl první sovětskou operetu \"Svatba v Malinovce.\" Ředitelem sezóny 1947/1948 se stal František Paul, který se mimo jiné snažil vyhovět politickým požadavkům. Paul působil jako šéf olomoucké operety do konce sezóny 1953/1954. Představil operetu \"Divotvorný hrnec\", \"Netopýr\" nebo \"Cikánský baron\" od Johanna Strausse ml.\n\nVýznamnou osobností třicetiletého působení v olomoucké operetě se stal Stanislav Regal. Spolupracoval například se spisovatelem Václavem Renčem, který se ujal dramaturgické práce, či dirigentem Karlem Moorem. Byl pečlivý při vybírání sólistů do svých muzikálů, obsazoval pěvecké hvězdy jako například Vlastu Francovou, Janu Bézovou<ins>,</ins> Jitku Krupovou, Adolfa Cáska, atd. Na deset let se následně stal vedoucím olomoucké operety Vladimír Rampula. V Olomouci uvedl například \"My Fair Lady\" (1982) v režii Stanislava Regala, \"Když je v Římě neděle\" (1984) hostujícího režiséra Martina Dubovice a mnoho dalších. Politicky angažovaný herec a scenárista Pavel Dostál se vedení souboru ujal roku 1990. Vzápětí byl vystřídán Vratislavem Spilkou, kterého ještě ve stejné sezóně nahradil Martin Dubovic. Uvedení inscenace …\"a nakonec přijde pán z pojišťovny Lloid\" vyvolalo protest studentů. Operetní soubor uvedl několik dalších inscenací \"Čardášová princezna\", \"Netopýr, Noc v Benátkách\", \"Vídeňská krev\", \"Tisíc a jedna noc\", atd. Václav Málek, který byl šéfem opery a operety od 1999, představil dětský muzikál \"Tuze pyšná princezna\", lidovou hru se zpěvy \"Podskalák\" nebo klasiku \"Kiss me, Kate\".\n\nOd roku 2010 vede operetní soubor Miroslav Oswald.\n\nVáclav Fabián, Vladimír Nechyba, Ella Fuchsová, Josef Judl, Vladimír Smetana, Jaroslav Häusler, Slavibor Jindřich, Marie Zavadilová\n\nSoubor baletu byl od jeho počátku, tedy od roku 1920, až do roku 1945 součástí souboru opery a operety. První čistě baletní inscenací byla v roce 1921 \"Královna loutek\" Josefa Bayera v režii Vladimíra Nechyby. Další byla v roce 1927 \"Legenda o Josefovi\" Richarda Strausse v režii Maxe Semmlera a v roce 1931 byla inscenována \"Nikotina\" Vítězslava Nováka v režii Elly Fuchsové, která využila choreografie Iva Váňy Psoty. Až do roku 1945 se v čele baletu vystřídali Václav Fabián, Bohumil (Loris) Relský, Josef Judl, Vladimír Smetana, Jaroslav Häusler, Slavibor Jindřich a Marie Zavadilová. Baletními sólisty a sólistkami byli Anna Nechybová, Olga Janatová, Marie Chocová, Zdena Malá, Viktor Jassik a Otto Strejček.\n\nBohumil Loris Relský\n\nI po válce patřil baletní soubor pod operu a operetu. Nové inscenace vznikaly nepravidelně, hrálo se na dvou místech, a to v hlavní budově divadla a v Hodolanech. Od roku 1945 do roku 1949 byl baletním mistrem opět Bohumil Loris Relský, který inscenoval \"Šeherezádu\" Nikolaje Andrejeviče Rimskij-Korsakova a \"Labutí jezero\" Petra Iljiče Čajkovského. Stella Mertová v této době nastudovala \"Skřínku hraček\" Clauda Debussyho. Jako sólisté vystupovali Marie Chocová, Helena Sobková, Boris Slovák, Ludmila Roháčová, ad.\n\nJosef Sokol\n\nMezi lety 1949 a 1952 byl šéfem baletu Josef Sokol, který vytvořil repertoár zaměřený na české tituly, například uvedl \"Pohádku o Honzovi\" Oskara Nedbala, \"Filosofskou historii\" Zbyňka Vostřáka a \"Nikotinu\" Vítězslava Nováka.\n\nLadislav Hunka, Stanislav Regal, Miloslav Lipinský\n\nOd roku 1952 do roku 1955 převzal vedení baletu Ladislav Hunka, který nastudoval \"Sůl nad zlato\" Jana Hanuše. V letech 1955 do 1956 Ladislava Hunku vystřídal Stanislav Regal. Mezi lety 1954 a 1956 v divadle jako choreograf působil Miloslav Lipinský, který uvedl \"Krále Lávru\" Jaroslava Doubravy, \"Spící krasavici\" Petra Iljiče Čajkovského a \"Les petit riens\" Wolfganga Amadea Mozarta. Jako sólisté vystupovali Jan Choura, Věra Chourová, Eduard Gabaj, Eva Beranová-Gabajová a Ladislav Tajovský. Inscenace neměly vysokou kvalitu z důvodu často se střídajících a ne moc zdatných tanečníků.\n\nRudolf Macharovský\n\nBěhem tří let svého působení (1956-1959) dal další šéf baletu Rudolf Macharovský souboru pevný řád. Na repertoár uvedl \"Gajany\" Arama Chačaturjana, \"Giselle\" Adoplpha Charlese Adama a \"Petrušku\" Igora Fjodoroviče Stravinského.\n\nJosef Škoda\n\nOd roku 1960 až do roku 1977 byl uměleckým šéfem baletu Josef Škoda, který balet sjednotil, stabilizoval a dovedl ho na profesionální úroveň. Každou sezónu uvedl dva baletní tituly. Uvedl \"Labutí jezero\" Petra Iljiče Čajkovského, \"Romea a Julii\" a \"Popelku\" Sergeje Prokofjeva, \"Milou sedmi loupežníků\" Miloše Vacka, \"Hanácké tance\" Václava Koláře nebo \"Pierota\" Zdeňka Pololáníka. Sólisty byli Jiřina Šlezingrová, Eva Jahodová, Jiří Bibrlík, Emil Smetana, Jiří Sekanina a Kateřina Pelzerová.\n\nKarel Jurčík\n\nV roce 1977 přišel jako ředitel baletu Karel Jurčík, který zde setrval do roku 1985. Uvedl například \"Podivuhodného mandarína\" Bély Bartóka a \"Carmen\" Georgese Bizeta a Rodiona Ščedrina.\n\nEmil Smetana\n\nMezi lety 1985 a 1987 baletní soubor vedl Emil Smetana a choreografem se stal Robert Balogh, který měl temperamentní ráz a inovativní postupy. Vybíral nová téma, využíval postmoderních výtvarných koláží a vytvářel netradiční scény. Robert Balogh společně s Emilem Smetanou uvedli inscenace \"Ptáka ohniváka\" Igora Fjodoroviče Stravinského nebo \"Tiina\" skladatelky Lydie Austerové a choreografa Ülo Vilimaa.\n\nPetr Veleta\n\nRoku 1987 nastoupil do vedení baletu Petr Veleta, a zůstal zde do roku 1990. Jeho inscenace byly zaměřeny na hudbu, která byla především vážná a nebyla v nich znatelná výrazná dějová linka. Režíroval \"Z pohádky do pohádky\" Oskara Nedbala, \"Hudbu k ohňostroji\" Georga Friedricha Händela, \"Radúze a Mahulenu\" Josefa Suka a \"Svatební košili\" Jana Nováka.\n\nKateřina Pelzerová\n\nV sezóně 1990/1991 balet vedl Viktor Maclev a od další sezóny až do roku 1993 Kateřina Pelzerová. \"Marná opatrnost\" Louise Josefa Ferdinanda Hérolda a Johna Lunchberyho v choreografii Jiřího Kyseláka, která vznikla za působení Kateřiny Pelzerové, byla v roce 1992 oceněna jako nejlepší celovečerní balet na Inscenační baletní přehlídce. V této době také do divadla přišli tanečníci a choreografové z bývalého SSSR, kteří zvýšili kvalitu inscenací a olomouckého baletu celkově.\n\nJiří Sekanina\n\nV roce 1993 se šéfem baletu stal Jiří Sekanina. Mimo něj tehdy hojně režírovali také Jiří Kyselák, Marta Drottnerová a Jiří Blažek. Na repertoáru byla \"Giselle\" Adoplpha Charlese Adama, \"Don Juan\" Václava Kašlíka, \"Pták ohnivák\" a \"Svěcení jara\" Igora Fjodoroviče Stravinského a \"Sněhurka a sedm trpaslíků\" Igora Ostapenka. V baletním souboru byli Valerij Globa, Monika Globa, Michal Jurisa, Vadim Cepelev, Igor Ostapenko, Ivo Jambor, Jena Iliina, Renáta Mrózková ad. Několik z nich bylo dokonce v širších nominacích na Cenu Thálie. Renáta Mrózková dostala v roce 2009 cenu Philip Morris Ballet Flower Award „Poupě baletu“. Jiří Sekanina jako umělecký šéf baletu působil až do roku 2009.\n\nRobert Balough, Michal Štípa\n\n2010 zaujal jeho místo Robert Balogh, který do olomouckého baletu přivedl mnoho vynikajících tanečníků z celého světa.\n\nOd roku 2019 je šéfem baletu Michal Štípa. Baletními mistry jsou Guido Sarno a Jan Fousek. Baletní mistryní pro operu a operetu a tajemnicí baletu je Dana Krajevskaja a extérní dramaturgyní Martina Náhlíková. V tanečním souboru jsou Yui Kyotani, Ivo Jambor, Rachel Hickey, Irina Laptěva, Emily-Joy Smith, Paul Oliver, Guido Sarno, Risa Maruyama, Sylva Pospíšilová, Michaela Tsepeleva Horká, Lukáš Cenek, Hodaka Maruyama, Stefano Sacco, Seamus Wilkinson, Katarina Gajic, Emanuela Giglio, Petra Glacová, Kateřina Iranová, Chloe Jones, Barbora Lahučká, Hana Madecká, Ludmila Novotná, Dita Otevřelová, Francesca Raule, Caroline Rees, Daisy Wales, Antonín Blahuta, Andrea Canalicchio, Benjamin Cook, Craig McFarlane, Johannes Nolden, Alejandro Polo, Michal Priessnitz a Dmitrij Savakov. Na repertoáru je například \"Giselle\" Adoplpha Charlese Adama, \"Bajadéra\" a \"Don Quijote\" Ludwiga Minkuse, \"The Beatles Celebration\" Roberta Balogha, \"Broučci\" Jana Karafiáta nebo \"Labutí jezero\" Petra Iljiče Čajkovského.\n\n\n"}
{"id": "861840", "url": "https://cs.wikipedia.org/wiki?curid=861840", "title": "Y Gododdin", "text": "Y Gododdin\n\nY Gododdin (vyslovováno ə ɡɔˈdɔðɪn) je středověká velšská báseň, skládající se ze série žalozpěvů na muže britonského království Gododdin a jejich spojence, kteří měli podle konvenčních výkladů básně zemřít v bitvě proti Anglům z království Deira a Bernicia, jež se uskutečnila kolem roku 600 n.l. u Catraethu. Autorství anonymní básně bývá připisováno bardu Aneirinovi; dílo se dochovalo pouze v jednom rukopise, známém jako Kniha Aneirinova.\n\nBáseň je zaznamenána v rukopise z druhé poloviny 13. století a její vznik je datován mezi 7. a rané 13. století. Text je psán částečně ve starovelštině a částečně středovelšským pravopisem.\nVznik v 7. století by znamenal, že báseň byla - nejprve nejspíše v ústní formě - složena již krátce po bitvě, nejspíše v \"Hen Ogledd\" (\"Starý Sever\") v cumbrijském dialektu britonštiny. Další hypotéza považuje \"Y Gododdin\" za dílo středověkého velšského básníka, vytvořené v 9., 10. nebo 11. století. Ovšem i pokud by báseň vznikla v 9. století, stále by zůstávala jedním z nejstarších dochovaných děl velšské poezie.\n\nGododdin, známé za římské okupace Británie jako \"Votadini\" ovládalo oblast dnešního jihovýchodního Skotska, Northumberland a část \"Hen Ogleddu\" (Starého Severu). Báseň popisuje shromáždění družiny 300 (nebo 363) vybraných válečníků, původem nejen z Gododdinu, ale i Piktů a mužů z království Gwynedd. Po roce hodování v \"Din Eidyn\", dnešním Edinburghu, zaútočili na Catraeth, obvykle identifikovaný jako Catterick v Severním Yorkshire. Po několika dnech boje proti několikanásobné přesile byli téměř všichni bojovníci pobiti. Étos básně připomíná hrdinskou epickou poezii, zdůrazňující boj pro slávu, báseň ale není výpravná.\n\nRukopis také obsahuje několik slok, které nemají žádnou zjevnou souvislost s království Gododdin a jsou tedy považovány za později vložené. Zde bývá především diskutována sloka zmiňující krále Artuše, která, pokud by byla původní, by mohla být nejstarším známým odkazem na tuto postavu - s výjimkou \"Y Gododdin\" je totiž velšská artušovská tradice doložena až od raného 12. století.\n\n\n"}
{"id": "861848", "url": "https://cs.wikipedia.org/wiki?curid=861848", "title": "Třída Spearhead", "text": "Třída Spearhead\n\nTřída Spearhead je třída rychlých transportních lodí (\"Joint High Speed Vessel\" – JHSV) námořnictva Spojených států amerických. Provozovatelem těchto pomocných vojenských plavidel je Military Sealift Command. Třída slouží k podpoře operací amerického námořnictva a armády. Může přepravovat vojáky, vozidla či další náklad. Do ledna 2016 bylo do služby přijato šest plavidel. Od roku 2015 je třída označována jako Expeditionary Fast Transport (EPF). Celkem je plánována stavba 14 jednotek této třídy.\n\nVývoj této třídy byl zahájen roku 2008 na základě pozitivních zkušeností s experimentálním provozem rychlých transportních katamaranů USS \"Joint Venture\", USAV \"Spearhead\" a HSV-2 \"Swift\" (například v operacích Trvalá svoboda a Irácká svoboda). Všechny jednotky staví americká loděnice Austal USA v Mobile ve státě Alabama, Austal porazil druhého výrobce této kategorie plavidel v podobě společnosti Incat. Původně bylo zamýšleno pořídit až 18 plavidel. V lednu 2012 byl kontrakt snížen na 10 jednotek. V září 2016 byla přiobjednána ještě 11. a 12. jednotka, které mají být dodány do roku 2022. Roku 2018 byly objednány další dvě jednotky, takže jejich celkový počet se zvýšil na 14.\n\nJednotky třídy \"Spearhead\":\nTrup plavidla je vyroben z hliníku. Jedná se o katamaran. Plavidlo využívá civilní technologie a nenese žádnou vlastní výzbroj. Pojme až 635 tun nákladu. Je vybaveno kabinou pro přepravu 312 sedících osob a kajutami pro ubytování 104 pasažérů. Nákladní paluba s objemem 1863m je přístupná po zadní nákladové rampě. Vozidla pak loď opouštějí příďovou rampou. Nosnost rampy umožňuje vjezd vozidla do hmotnosti tanku M1 Abrams. Přistávací paluba na zádi umožňuje operace vrtulníku do velikosti těžkého typu CH-53E Super Stallion. Palubní hangár pojme jeden stroj. Pohonný systém tvoří čtyři diesely MTU 20V8000 M71L a čtyři vodní trysky Wartsila WLD 1400 SR. Nejvyšší rychlost plavidla bez nákladu dosahuje 43 uzlů. Plně naložená loď může plout rychlostí 35 uzlů.\n"}
{"id": "861854", "url": "https://cs.wikipedia.org/wiki?curid=861854", "title": "Jozef Jablonický", "text": "Jozef Jablonický\n\nJozef Jablonický (3. ledna 1933 Zavar – 7. prosince 2012 Bratislava) byl slovenský historik.\n\nAbsolvoval Filozofickou fakultu UK v Bratislavě. V letech 1960-1974 pracoval v Historickém ústavu SAV, v letech 1974-1990 v Slovenském ústavu památkové péče a ochrany přírody. V roce 1969 vydal knihu \"Z ilegality do povstania\", ve které zpochybnil tehdejší rétoriku čelných představitelů komunistické strany o jejich angažovanosti v přípravě SNP, za což byl později perzekvován. V letech 1974-1990 nemohl publikovat, jeho samizdatové studie byly publikované v zahraničí, zejména v Kanadě a USA. V době normalizace byl pronásledovaný a byl sledován komunistickou StB pod kódovým označením „Anti“. StB u něj opakovaně prováděla domovní prohlídky, při kterých mu zabavovala rukopisy, poznámky a další materiály. Po roce 1990 pracoval v Ústavu politických věd SAV, nejprve jako jeho ředitel, v letech 1998-2007 jako předseda vědecké rady.\n\n\n\n"}
{"id": "861858", "url": "https://cs.wikipedia.org/wiki?curid=861858", "title": "Kosovska Kamenica", "text": "Kosovska Kamenica\n\nKosovska Kamenica (albánsky Kamenicë, nebo také Dardanë (novější název), v srbské cyrilici Косовска Каменица) je město ve východní části Kosova. Samo mělo v roce 1991 9 312 obyvatel (Opština Kosovska Kamenica - tedy město spolu s 74 okolními sídly, většinou vesnicemi - pak mělo 52 152 obyvatel).\n\nPrvní zmínka o městě se objevila již v 30. letech patnáctého století, avšak pod jiným názvem. Jako \"Kamenice\" je připomínáno až v roce 1455. Roku 1862 byl zbudován pravoslavný chrám sv. Mikuláše. V roce 1957 byla Kosovska Kamenica připojena na elektrickou síť, o čtyři roky později pak bylo zajištěno telefonní spojení se zbytkem Jugoslávie. Následně bylo také zavedeno vodovodní potrubí a kanalizace. Roku 1978 otevřeli v Kosovské Kamenici první mešitu (bez minaretu).\n\nV dobách existence socialistického státu byla vybudována řada průmyslových podniků, které zaměstnávaly stovky lidí a věnovaly se především zpracování kovů, na které bylo vždy Kosovo velmi bohaté. Mnohé z nich fungují dodnes, po roce 1999 a zavedení mezinárodní správy v Kosovu se staly dodavateli potřebného materiálu pro jednotky KFOR.\n"}
{"id": "861860", "url": "https://cs.wikipedia.org/wiki?curid=861860", "title": "Apopi", "text": "Apopi\n\nApopi byl hyksóským faraonem 15. dynastie, který vládl ve starověkém Egyptě v období Druhé přechodné doby. Apopi vládl pouze v Dolním Egyptě, který byl ovládán cizím národem – Hyksósy. Podle Turínského královského papyru vládl severnímu Egyptu po dobu čtyřiceti let. Období jeho vlády je datováno do první poloviny 16. století před naším letopočtem. Apopi pravděpodobně zemřel kolem roku 1550 př. n. l., přibližně ve stejnou dobu jako thébský vládce Kamose.\n\nBěhem své vlády používal Apopi postupně tři různá trůnní jména - Nebchepešre, Aachenenre a Aauserre. Někteří egyptologové se domnívají, že se jednalo o dva různé faraony, kteří se jmenovali Aauserre Apopi a Aachenenre Apopi. Většina odborníků však zastává názor, že Apopiho nástupcem se stal Chamudi a že král se jménem Apopi byl pouze jeden. První trůnní jméno Nebchepešre („Re je pánem síly“) používal král po dobu první poloviny své vlády. Poté hyksóský vládce přijal nové jméno Aachenenre („Reova síla je velká“). Přibližně v posledním desetiletí své vlády používal Apopi jméno Aauserre, které má v překladu stejný význam jako jeho předchozí trůnní jméno Aachenenre. Jeho Horovo jméno Šetep-tawy bylo objeveno pouze na dvou objektech (pokaždé s trůnním jménem Aachenenre). Prvním z nich byl obětní stůl a v druhém případě se jednalo o kameny nalezené v Bubastisu.\n\nApopi si ve většině případů své monumenty nestavěl, ale přivlastňoval. Příkladem jsou dvě sfingy faraona 12. dynastie Amenemheta II., na kterých nechal původní jména nahradit svými. Po smrti svého předchůdce Chaiana se pravděpodobně zmocnil trůnu severního Egypta, přestože Chaian ustanovil za svého nástupce svého syna Iannase. Apopiho nástupcem se stal Chamudi, poslední hyksóský vládce, jehož ve válce porazil thébský král Ahmose I., který následně vyhnal Hyksósy z Dolního Egypta a znovu sjednotil celou zemi.\n\nMezi egyptology neexistuje jednotný názor na to, zda Apopi vládl i Hornímu Egyptu. Důvodem pro tyto spekulace je několik nalezených předmětů, které nesou královo jméno a pravděpodobně pocházejí z Théb a Horního Egypta. Mezi těmito předměty je dýka s Apopiho jménem, sekera neznámého původu, na které je král označován jako „milovaný Sobekem, pánem Sumenu“ (Sumenu se nachází 24 km jižně od Théb). V jedné thébské hrobce byly rovněž nalezeny fragmenty kamenné vázy. U těchto předmětů však lze říci, že se do Horního Egypta dostaly v rámci obchodu. Více problematické je to s blokem kamene, který byl nalezen v Gebeleinu a nesl královo jméno. Tento blok může být brán jako důkaz, že Hyksósové v Horním Egyptě skutečně monumenty stavěli. Nicméně kámen není velký a mnoho odborníků se domnívá, že mohl být do Gebeleinu dopraven po vyplenění hyksóského hlavního města Avaridy. Podle nich se tedy nejedná o žádný důkaz, který by dokládal hyksóskou vládu v Horním Egyptě.\n\nO jeho rodině toho není příliš známo. Ví se, že měl dvě sestry – Tani a Ziwat. Zmínka o Tani byla objevena na dveřích svatyně v Avaridě a na podstavci obětního stolu. Jméno druhé sestry bylo objeveno na misce nalezené ve Španělsku. Apopi měl pravděpodobně stejnojmenného syna, jehož jméno bylo nalezeno na pečeti. Dále měl dceru jménem Herit, jejíž váza byla objevena v Údolí králů, v hrobce, která mohla patřit Amenhotepovi I., vládci z 18. dynastie. Tento nález může naznačovat, že se za tohoto krále vdala, přesto je však pravděpodobnější varianta, že se jednalo pouze o předmět dovezený jako kořist z vypleněné Avaridy.\n"}
{"id": "861862", "url": "https://cs.wikipedia.org/wiki?curid=861862", "title": "Kostřava sivá", "text": "Kostřava sivá\n\nKostřava sivá (\"Festuca pallens\") je trsnatá tráva s tuhými listy a středně vysokými stébly, je jedním z mnoha druhů bohatého rodu kostřava.\n\nRod kostřava, skládající se z více než 500 druhů, je infragenerickou klasifikaci rozčleněn na 9 podrodů z nichž druhově nejbohatším je nominátní podrod \"Festuca\", který je rozdělen na 7 sekcí. Sekce \"Festuca\" je podle morfologicko-anatomických znaků dělena do 4 sérií a do nejrozsáhlejší série \"Psammophilae\" přísluší druh kostřava sivá. Jiné členění sekce \"Festuca\" je do 9 skupin, kde hlavním druhem druhé skupiny je právě kostřava sivá.\n\nV České republice vyrůstá kostřava sivá ve dvou poddruzích:\nOba poddruhy jsou od sebe morfologicky jen málo odlišené.\n\nVyrůstá na propustných půdách suchých luk, mezí, pastvin, písčin i ve skalnatých terénech bez zřetelné vazby na typ podloží. Roste obvykle v rozmezí 100 až 1300 m n. m., nejčastěji ve společenstvech svazů \"Alysso saxatilis-Festucion pallenstis\", \"Helianthemo cani-Festucion pallentis\", \"Avenulo adsurgensis-Festucion pallentis\" a \"Diantho lumnitzerii-Seslerion albicantis\".\n\nGeograficky je vymezena od Francie a Belgie přes Alpy do Střední Evropy a dále přes Karpaty až do Transylvánie v Rumunsku a na Ukrajinu.\n\nJsou to trsnaté rostliny s intravaginálními výběžky. Z vytrvalého oddenku vyrůstají veliké trsy štětinovitých, ojíněných, sivě modrozelených tuhých listů a tenká, až 0,5 m vysoká přímá hladká stébla která ale mohou být nahoře drsná. Listy mají rozdělenou hladkou, nažloutlou nebo zřídka nafialovělou pochvu a v ouško protažené krátké jazýčky. Čepele listů, které se pro snížení výparu svinují a jsou vzhledově štětinaté, mají v průměru 0,7 až 1,8 mm, jsou hladké nebo u špičky mírně drsné a mají nejčastěji 9 žilek. Listy sterilních výhonků mají pod pokožkou souvislý kruh buněčného pletiva a uvnitř 7 až 11 cévních svazků.\n\nPodlouhle eliptické 4 až 7květé klásky 6,5 až 9 mm dlouhé, spočívající na nitkovitých stopkách, skládají dohromady obyčejně jednostrannou, vejčitě podlouhlou latu světle hnědé barvy o délce 4 až 9,5 cm. Ta je za květu v horní části převislá a po odkvětu stažená, vřeteno i větévky má hladké. Pluchy dlouhé 4,5 až 5,5 mm jsou kopinatého tvaru a mají osiny zhruba o poloviční délce. Dvě nestejné plevy jsou kratší než nejbližší pluchy. V kvítku jsou 3 tyčinky s prašníky a svrchní semeník s lysým vrcholem z kterého ční po stranách klásků 2 pérovité blizny. Doba kvetení bývá květen až červen, opylovány jsou větrem. Plodem jsou elipsoidní obilky.\n\nKostřavy sivé se využívá v okrasném zahradnictví, kde je v mnoha kultivarech různých barevných odstínu základní modrošedé barvy oblíbenou skalkovou rostlinou. Množí se převážně dělením trsů, protože rostliny vypěstované s dobře klíčivých semen nebývají barevně ani tvarově jednotné. Z pícninářského hlediska jsou to rostliny druhojakostní.\nV \"Černém a červeném seznamu cévnatých rostlin ČR z roku 2000\" je kostřava zařazena do kategorie C4a – mezi vzácnější taxony sice méně ohrožené, ale vyžadující další pozornosti.\n\n \n"}
{"id": "861864", "url": "https://cs.wikipedia.org/wiki?curid=861864", "title": "Kostřava obrovská", "text": "Kostřava obrovská\n\nKostřava obrovská (\"Festuca gigantea\") je druh vysoké trsnaté traviny z rodu kostřava.\n\nVyrůstá hlavně v Evropě, od Britských ostrovů a severu Španělska přes Apeninský a Balkánský poloostrov až po Sibiř, neroste v severních oblastech Skandinávie. Na asijském kontinentu se vyskytuje v Malé a Střední Asii a na indickém subkontinentu. Zavlečena byla do Severní Ameriky.\n\nV České republice roste hodně po celém území ve vlhkých hájích a stinných lesích, ve vlhkých houštinách a u potoků. Vyžaduje stinnou polohu, vlhkou, písčitou nebo hlinitou humózní půdu. Podle \"Florabase.cz\" se kostřava obrovská v ČR vyskytuje:\nVytrvalá travina bez oddenku vytvářející volné trsy nakloněných až vzpřímených stébel 60 až 120 cm vysokých se 2 nebo 3 kolénky. Pevná, hladká stébla mívají od 3 do 5 z pochev vyrůstajících listů které mají vespod 2 srpovitá, blanitá, objímavá ouška a vroubkovaný jazýček dlouhý 2,5 mm. Lysé, lesklé, světle zelené listové čepele jsou ploché a často mají spodní stranou obráceny vzhůru, mívají délku 15 až 50 cm a šířku 6 až 20 mm. Pochva nejhornějšího listu objímá stéblo až po květenství.\n\nKopinaté klásky dlouhé 8 až 13 mm a obsahující průměrně od 3 do 10 kvítků vytvářejí rozkladitou, mírně jednostrannou, posléze převislou kopinatou latu dlouhou 15 až 25, výjimečně až 50 cm. Dlouhé boční větévky, vyrůstající obvykle po dvou, jsou nestejně dlouhé (kratší má 3 až 6 klásků, delší 6 až 9). Rozdílně veliké plevy (jednožilná spodní dlouhá 4 až 7 mm a třížilná horní 5 až 8 mm) jsou po okrajích blanité. Pluchy (o délkách 6 až 7,5 mm) mají vlnitě zprohýbané jemné osiny asi 2 až 3krát delší než jsou samy, plušky (měřívající 6 až 9 mm) jsou lysé. Tyčinky dosahují délek 2,5 až 3 mm. Kvete od července do srpna. Ploidie 2n = 42 (hexaploid). Dobře klíčící semena jsou poměrně veliká, 1000 obilek váží 3 až 5 gramů.\n\nPřestože kostřava obrovská se v našich podmínkách nepovažuje za klasickou pícní travinu hodí se ke spásání dobytkem, dává poměrně tvrdou trávu. Používá se také pro svou svěže zelenou barvu, mohutnost a nenáročnost i jako okrasná rostlina do stinných vlhkých partií, sama se však rozsévá po okolí.\n\n\n \n"}
{"id": "861866", "url": "https://cs.wikipedia.org/wiki?curid=861866", "title": "Seznam českých přírodovědeckých ilustrátorů", "text": "Seznam českých přírodovědeckých ilustrátorů\n\nSeznam obsahuje výčet českých ilustrátorů kteří se podíleli na ilustracích botanické, mykologické a zoologické literatury. Zahrnuti jsou autoři, kteří působili či publikovali na území současné České republiky.\n"}
{"id": "861868", "url": "https://cs.wikipedia.org/wiki?curid=861868", "title": "Rima Sheepshanks", "text": "Rima Sheepshanks\n\nRima Sheepshanks je měsíční brázda nacházející se v Mare Frigoris (Moře chladu) na přivrácené straně Měsíce. Začíná jižně od kráteru Sheepshanks, podle něhož získala své jméno a pokračuje západo-severozápadním směrem k 28° poledníku východní délky. Měří cca 200 km. Střední selenografické souřadnice jsou 58,3° S a 23,7° V. Jižně od brázdy se nachází kráter Galle. \n\n\n"}
{"id": "861870", "url": "https://cs.wikipedia.org/wiki?curid=861870", "title": "Joseph Kennedy", "text": "Joseph Kennedy\n\nJoseph Patrick \"Joe\" Kennedy, st. (6. září 1888 – 18. listopadu 1969) byl americký podnikatel, politik, investor a vládní úředník, od roku 1938 do prosince 1940 velvyslanec USA ve Velké Británii. Byl první výraznou postavou rodiny Kennedyů, otec Johna Fitzgeralda Kennedyho, Roberta Francise Kennedyho a Edwarda Kennedyho.\n"}
{"id": "861871", "url": "https://cs.wikipedia.org/wiki?curid=861871", "title": "Nolan Gerard Funk", "text": "Nolan Gerard Funk\n\nNolan Gerard Funk (* 28. července 1986, Vancouver, Britská Kolumbie, Kanada) je kanadský televizní, filmový a divadelní herec, zpěvák a tanečník. Jeho nejznámější role je Hunter Clarrington v hudebním televizním seriálu \"Glee\" a dále Conrad Birdie v broadwayském revivalu muzikálu \"Bye Bye Birdie\" z roku 2009.\n\nMá starší sestru jménem Natanya. Začínal jako národní gymnasta a potápěč. Kromě angličtiny také mluví plynně francouzsky a německy.\n\nJeho první zlom nastal, když byl obsazen do jedné z hlavních rolí ve filmu \"Spectacular!\". Objevil se po boku Jennifer Lawrence, Maxe Thieriota a Elisabeth Shue ve filmu \"House at the End of the Street\" z roku 2012.\n\nDne 12. ledna 2009 měl své první živé koncertní vystoupení, když se objevil v newyorském Hard Rock Café. Také hostoval v televizním seriálu \"Castle na zabití\",\n\nHrál titulní roli zpěváka Conrada Birdieho v revivalu broadwayského muzikálu \"Bye, Bye Birdie\" s omezeným počtem představení od září 2009 do ledna 2010.\n\nV roce 2012 se objevil ve filmu s Jennifer Lawrance House at the End of the Street.\n\nDokončil natáčení svého třetího filmu v sérii \"Chronicles of Riddick\" s Vinem Dieselem. Hraje vojáka jménem Luna. Film měl premiéru 26. září 2013. Také se objevil po boku Lindsay Lohan v jedné hlavních rolí ve snímku \"The Canyons\", který režíroval Paul Schrader a scénář napsal Brett Easton Ellis.\n\nV roce 2012 se objevil jako hostující hvězda v televizním seriálu \"Glee\", kde hrál hlavního zpěváka Daltonských Slavíků. V roce 2013 získal roli v MTV seriálu \"Nešika\", kde hrál Collina Jenningse. V roce 2014 se objevil v seriálu CW \"Arrow\".\n\nV prosinci 2013 byl Nolan ohlášen jako tvář Versace jaro/léto 2014 pánské kampaně. V roce 2018 si zahrál ve filmech \"Vadí nevadí\" a \"Berlin, I Love You\".\n\nFunk je členem \"The Big Green Help\" ze stanice Nickelodeon, která podporuje ekologické povědomí u dětí a dospívajících.\n\nV roce 2007 byl nominován na cenu Leo Award v kategorii nejlepší výkon hosta v seriálu pro děti nebo dospívající za svou práci v \"Renegadepress.com\".\n\n"}
{"id": "861872", "url": "https://cs.wikipedia.org/wiki?curid=861872", "title": "Rima Delisle", "text": "Rima Delisle\n\nRima Delisle je měsíční brázda nacházející se v Mare Imbrium (Moře dešťů) na přivrácené straně Měsíce. Začíná poblíž kráteru Delisle, podle něhož získala své jméno a pokračuje severovýchodním směrem k malému kráteru Heis. Měří cca 50 km. Střední selenografické souřadnice jsou 30,9° S a 32,4° Z. Západně od brázdy se táhne nevelký zlom Rupes Boris, který vychází z kráteru Boris. Poblíž je i další malý kráter Linda.\n\n\n"}
{"id": "861873", "url": "https://cs.wikipedia.org/wiki?curid=861873", "title": "Matouš ze Šternberka", "text": "Matouš ze Šternberka\n\nMatouš ze Šternberka byl šlechtic, který pocházel z moravské větve rodu Šternberků. \n\nJeho otcem byl Zdeslav starší ze Šternberka. Měl bratry Zdeslava ml., Štěpána, Jaroslava a Albrechta. Poprvé se uvádí roku 1332 se svými bratry a se svou matkou na hradě Lukově. Tehdy drželi Šternberkové tento královský hrad pravděpodobně zástavním právem. Ten zanedlouho Karel IV. (tehdy ještě moravský markrabě) patrně vykoupil zpět, ale někdy mezi roky 1342 a 1349 získali Lukov Šternberkové do svého dědičného vlastnictví. Protože se šternbernští bratři majetkově oddělili, připadl Lukov Matoušovi, který ho držel roku 1356. Matouš se často účastnil zasedání zemského soudu, kam jezdil s bratry Štěpánem a Jaroslavem. Matouš pravděpodobně držel i některé biskupské léno, protože se účastnil i lenních soudů olomouckých biskupů. Kupoval i různé, často odlehlé vsi či jejich části. Někdy před rokem 1371 držel Holešov. V roce 1368 byl brněnským nejvyšším komorníkem, přičemž v Brně měl i svůj vlastní dům. Zemřel roku 1371.\n\nPotomstvo:\n\n"}
{"id": "861875", "url": "https://cs.wikipedia.org/wiki?curid=861875", "title": "Konopice velkokvětá", "text": "Konopice velkokvětá\n\nKonopice velkokvětá (\"Galeopsis speciosa\"), známá také jako konopice zdobná či sličná, je středně vysoká jednoletá bylina rostoucí především na pasekách, v lesích a křovinách.\n\nKonopice velkokvětá dorůstá výšek od 20 do 100 cm a má dutou, větvenou a chlupatou lodyhu s výrazně štětinatými uzlinami.\n\nDíky svým výrazným světležlutofialovým květům s tmavší žlutou skvrnou ve středu, jež se objevují v době od července do září, působí dekorativně. Květy s pyskatou korunou rostou v lichopřeslenech.\n\nListy konopice mají eliptický až vejčitý tvar s pilovým okrajem a na koncích jsou protaženy do delší špičky. Plody jsou hnědé hladké tvrdky.\n\nKonopice velkokvětá je rozšířena po celé Evropě, do Severní Ameriky byla zavlečena. V Česku hojně roste především ve středních a vyšších nadmořských výškách.\n\nKonopice velkokvětá patří mezi léčivé byliny. Její nať se využívá při léčbě zánětů horních cest dýchacích, protože povzbuzuje vykašlávání a rozpouští hleny, také působí močopudně, a během rekonvalescence podporuje apetit.\n\nRostlina je významná i pro včelaře, neboť včely rostlinu vyhledávají a na květech sbírají pyl a nektar, ve kterém je vysoké množství sacharózy. Příznivá je pro včely i poměrně dlouhá doba jejího květu.\n"}
{"id": "861877", "url": "https://cs.wikipedia.org/wiki?curid=861877", "title": "Rima Diophantus", "text": "Rima Diophantus\n\nRima Diophantus je úzká klikatá měsíční brázda nacházející se v Mare Imbrium (Moře dešťů) na přivrácené straně Měsíce. Vine se mezi kráterem Delisle a kráterem Diophantus, podle něhož získala své jméno. Její celková délka je cca 140 km. Střední selenografické souřadnice jsou 28,7° S a 33,7° Z. Mezi brázdou a kráterem Diophantus leží čtyři malé krátery Samir, Louise, Isabel a Walter. Západo-jihozápadně se nachází kráter Fedotov, severně od východní části brázdy lze najít zlom Rupes Boris a další brázdu Rima Delisle, jižně pak kráter Diophantus B. Poblíž brázdy se tyčí hora Mons Delisle.\n\n\n"}
{"id": "861881", "url": "https://cs.wikipedia.org/wiki?curid=861881", "title": "Ladislav Alster", "text": "Ladislav Alster\n\nLadislav Alster (2. června 1927 – 11. ledna 1991, Praha) byl český šachista a šachový publicista.\n\nV roce 1954 zvítězil s československým týmem na studentské šachové olympiádě. Mezi lety 1953 a 1965 ze zúčastnil 11 mistrovství republiky a jedno z nich (v roce 1956) vyhrál.\nÚčastnil se mezinárodních turnajů, např. roku 1956 šachové olympiády v Moskvě, roku 1957 pásmového turnaje ve Wageningen a roku 1959 pásmového turnaje v Mariánských Lázních.\n\nVedl šachové rubriky a publikoval několik knih.\n\n"}
{"id": "861882", "url": "https://cs.wikipedia.org/wiki?curid=861882", "title": "Margot Boerová", "text": "Margot Boerová\n\nMargot Madelaine Boerová (* 7. srpna 1985 Woubrugge) je bývalá nizozemská rychlobruslařka.\n\nNa velkých mezinárodních akcích debutovala v roce 2004, kdy nastoupila do závodů Světového poháru. V roce 2007 poprvé startovala na Mistrovství světa ve sprintu, kde se umístila na šestém místě, a na Mistrovství světa na jednotlivých tratích (500 m – 10. místo, 1000 m – 7. místo). Na sprinterském světovém šampionátu 2009 byla čtvrtá, tentýž rok na světovém šampionátu na jednotlivých tratích získala bronz na kilometru, na poloviční trati byla šestá. Startovala na Zimních olympijských hrách 2010, kde skončila ve všech závodech těsně pod stupni vítězů (500 m – 4. místo, 1000 m – 6. místo, 1500 m – 4. místo). Vybojovala bronzové medaile na Mistrovství světa ve sprintu 2011 a na trati 500 m v rámci Mistrovství světa na jednotlivých tratích 2012, na Mistrovství světa ve sprintu 2012 byla čtvrtá. Pravidelně se umisťuje na předních příčkách v závodech Světového poháru, je držitelkou více než 10 medailí z nizozemských šampionátů. Startovala na Zimních olympijských her 2014, kde v závodech na 500 m a 1000 m získala bronzovou medaile. Poslední závody absolvovala na jaře 2016.\n\n"}
{"id": "861887", "url": "https://cs.wikipedia.org/wiki?curid=861887", "title": "Driftwood (Washington)", "text": "Driftwood (Washington)\n\nDriftwood je nezačleněná obec v okrese Thurston v americkém státě Washington. Nachází se nedaleko hlavního města státu, Olympie, a je domovem univerzity The Evergreen State College.\n"}
{"id": "861889", "url": "https://cs.wikipedia.org/wiki?curid=861889", "title": "Sajuri Jošiiová", "text": "Sajuri Jošiiová\n\nSajuri Jošiiová ( , \"Jošii Sajuri\"; * 28. listopadu 1984 Nagano) je bývalá japonská rychlobruslařka.\n\nOd roku 2003 startovala ve Světovém poháru. Na Mistrovství světa ve sprintu 2005 se umístila na čtvrtém místě, na Mistrovství světa na jednotlivých tratích 2005 byla čtvrtá (500 m) a desátá (1000 m). Startovala na Zimních olympijských hrách 2006 (500 m – 9. místo, 1000 m – 15. místo). V letech 2008 a 2009 se na světovém šampionátu na jednotlivých tratích umístila na sprinterských distancích v první desítce, v roce 2010 získala stříbrnou medaili Mistrovství světa ve sprintu. Na zimní olympiádě 2010 závodila na třech tratích, nejlépe byla pátá v závodě na 500 m.\n\n"}
{"id": "861890", "url": "https://cs.wikipedia.org/wiki?curid=861890", "title": "East Olympia", "text": "East Olympia\n\nEast Olympia je nezačleněná obec v okrese Thurston v americkém státě Washington. Nachází se 10 km jihovýchodně od hlavního města státu, Olympie. Dříve se zde nacházela železniční stanice Amtrak obsluhující celou Olympii a přilehlé části, v roce 1994 byla ale přestěhována do Lacey.\n"}
{"id": "861894", "url": "https://cs.wikipedia.org/wiki?curid=861894", "title": "Marcelo Caetano", "text": "Marcelo Caetano\n\nMarcelo José das Neves Alves Caetano (17. srpna 1906, Lisabon – 26. října 1980, Rio de Janeiro) byl portugalský politik a poslední předseda rady portugalského Nového státu (Estado Novo).\n\nMarcelo Caetano, profesor obojího práva na Lisabonské univerzitě, začal svou politickou dráhu za vlády Salazara, kdy vykonával funkci ministra kolonií.\n\nPoté, co Salazara schvátila v roce 1968 mozková mrtvice, portugalský prezident Américo Tomás jmenoval 28. září 1968 Caetana do funkce předsedy rady, tedy obdoby předsedy vlády.\n\nCaetano se snažil o mírné uvolnění jinak velmi konzervativní portugalské politiky, jako zastánce multikulturního a multirasového portugalského státu však odmítal uznat nezávislost afrických kolonií, především Angoly, Portugalské Guiney (dnes Guiney-Bissau) a Mosambiku. Dlouhotrvající války v těchto třech koloniích Portugalsko ekonomicky zcela vyčerpávaly a vyžádaly si též nemalé lidské oběti, což vedlo k rostoucímu odporu obyvatelstva proti jeho vládě.\n\nByla to právě armáda, která ho v roce 1974 svrhla během nekrvavého puče, který se stal základem Karafiátové revoluce.\nNová politická garnitura mu umožnila odejít do exilu, čehož Caetano využil a svůj život dožil v Brazílii. Zemřel 26. října 1980 v Rio de Janeiru.\n\n"}
{"id": "861896", "url": "https://cs.wikipedia.org/wiki?curid=861896", "title": "Kačanická ústava", "text": "Kačanická ústava\n\nKačanická ústava byla ústavou Republiky Kosovo, přijatou rozpuštěným kosovským parlamentem 7. září 1990 v Kačaniku v jižní části Kosova. \n\nV ústavě byla Republika Kosovo definována jako demokratický stát albánského národa a národnostních menšin v ní žijících (Srbů, Muslimů, Černohorců, Bosňáků, Goranců, Romů, Turků a dalších). Republika byla definována jako integrální součást jugoslávské federace. \n\nNa začátku podzimu 1991 byla ústava doplněna dodatkem, který umožňoval vystoupení republiky Kosovo z jugoslávské federace. Ta se nacházela již od června téhož roku v rozkladu poté, co vyhlásilo nezávislost Slovinsko, později Chorvatsko a na území Slavonie se rozhořela regulérní válka. V souvislosti s tím vyhlásil kosovský parlament 19. října 1991 nezávislost na SFRJ.\n\nTuto ústavu neuznala ani srbská vláda, ani Předsednictvo SFRJ. Kosovská vláda se pokoušela o uznání bojovat na mezinárodní scéně, nicméně její apely evropským institucím vyzněly do prázdna. Na nótu, zaslanou do sídla všech evropských institucí, nikdo neodpověděl. Kosovská republika tak byla jen republikou stínovou. Po rozpuštění kosovského parlamentu v létě 1990 rozhodoval o všech záležitostech v autonomní oblasti parlament srbský, který postupoval opačným směrem - odebral ji téměř všechny pravomoci. \n\nNa základě \"kačanické ústavy\" se konaly v květnu 1992 parlamentní a prezidentské volby. Prezidentem Kosova se stal spisovatel a intelektuál Ibrahim Rugova. \n"}
{"id": "861897", "url": "https://cs.wikipedia.org/wiki?curid=861897", "title": "Mandalový systém", "text": "Mandalový systém\n\nMandalový systém je název pro systém politického zřízení v historických zemích jihovýchodní Asie. Tento pojem zavedl v r. 1982 britský historik Oliver William Wolters, jenž použil výrazu mandala – který v sanskrtu znamená „kruh“ a má svůj specifický význam v hinduistické a buddhistické mythologii. Wolters přirovnal státní zřízení k systému prolínajících se kruhů (v protikladu ke konceptu silné centralizované moci). Mandala připomíná feudální systém ve středověké Evropě, ale liší se od ní větší nezávislostí závislých území. V Asii byly různé vztahy důležitější než ty státní, a každé území se mohlo podřizovat v téže době i několika různým mocnostem a přitom zůstat zcela samostatným. To do značné míry znamená, že státy neměly jasně vymezené hranice.\n"}
{"id": "861900", "url": "https://cs.wikipedia.org/wiki?curid=861900", "title": "Seznam šestitisícovek v Andách", "text": "Seznam šestitisícovek v Andách\n\nSeznam šestitisícovek v Andách obsahuje 91 hor v Andách s nadmořskou výškou přes 6000 m. U všech hor je uveden název hory, výška a stát(y), u 14 hor vyšších než 6500 m je uvedeno i pohoří a souřadnice vrcholu.\n\n"}
{"id": "861902", "url": "https://cs.wikipedia.org/wiki?curid=861902", "title": "Atlantis (hudební skupina)", "text": "Atlantis (hudební skupina)\n\nAtlantis byla česká rocková skupina původem z Brna, působící v letech 1962–1973. Od roku 1967 byl jejím frontmanem Petr Ulrych, k němuž se později přidala i jeho sestra Hana.\n\nNa konci roku 1962 založili tři studenti střední elektroprůmyslové školy v brněnské Leninově (dnes Kounicově) ulici skupinu Brilant, hrající dixieland. Zanedlouho ji posílil olomoucký kytarista Stanislav Regal. Kapela se pod vlivem nástupu The Beatles zaměřila na bigbítovou hudbu a roku 1964 se přejmenovala na Atlantis. Hráli na lokální scéně, koncertovali ale také v Rakousku. Na podzim 1967 získali posilu v podobě zpěváka a skladatele Petra Ulrycha, který právě odcházel z Vulkánu, kde nastal pěvecký přetlak. Skupina Atlantis v té době hrála zahraniční skladby (např. od Cream nebo The Jimi Hendrix Experience), nicméně podobně jako ve Vulkánu se začal prosazovat Ulrychův autorský potenciál, jehož typickým znakem byla výrazná melodie svébytného moravského pojetí.\n\nJiž roku 1967 natočila kapela v brněnském studiu Československého rozhlasu svoje první profesionální nahrávky a v roce 1968 vydala ve vydavatelství Supraphon svoje první singly – některé písně se dostaly do hitparády \"Dvanáct na houpačce\". Na jaře toho roku skupina koncertovala v Západním Německu, kde vyhrála III. mezinárodní beatový festival v Bottropu. Později se členkou skupiny stala i Ulrychova sestra Hana. Na podzim 1968 emigroval baskytarista Jiří Svoboda a z Atlantisu rovněž odešel poslední z původních členů, bubeník Zdeněk Kluka. V obměněné sestavě kapela chystala svoje první dlouhohrající album \"Odyssea\", které ve spolupráci s Orchestrem Gustava Broma nahrála v červnu 1969, nicméně jeho vydání již komunistická cenzura neumožnila. Instrumentalisté Atlantisu v tomto roce působili v západoněmeckém nastudování muzikálu \"Vlasy\", zatímco sourozenci Ulrychovi vystupovali v Československu se svým vlastním programem. Po návratů hráčů z Německa kapela opět začala působit jako jeden celek – v roce 1970 hráli jak svůj autorský repertoár, včetně písní z nevydané \"Odyssei\", tak převzaté anglické skladby (např. od Manfreda Manna, Donovana, Boba Dylana, aj.). Ulrychovy písně „Nechoď do kláštera“ a „Brána milenců“, vydané rovněž na singlech, se staly tehdejšími hity.\n\nNa podzim 1970 koncertoval Atlantis společně v Západním Německu, v roce 1971 se skupina ale opět rozdělila – sourozenci Ulrychovi využili nabídku pražského divadla Rokoko, kde během roku vystupovali s vlastním pořadem, zatímco zbytek kapely hrál sám. Kytarista Stanislav Regal, působící v kapele téměř od jejího založení, se oženil a přestěhoval do Berlína, takže jej v roce 1971 na krátkou dobu vystřídal Jan Milonig. Ten zanedlouho zamířil do Junior – Speakers, takže post kytaristy převzal Vladimír Severa. Sourozenci Ulrychovi nahráli s Atlantisem na konci roku 1971 album \"Hej dámy, děti a páni\", které se již odklonilo od rockového stylu, ale díky Ulrychovu autorství obsahovalo moravskou melodiku a moravská folklorní témata. Petr Ulrych byl však kvůli své angažovanosti v srpnu 1968, kdy nazpíval protiválečnou píseň „Zachovejte klid“, ve veřejném prostoru postupně umlčován, takže ani Atlantis se nemohl více prosadit. Na jaře 1973 skupina odehrála v úplně odlišné sestavě několik koncertů pro Mezinárodní den žen, potom ale byla její aktivita definitivně zastavena a sourozenci Ulrychovi se přeorientovali k moravské lidové hudbě. Název Atlantis následně využili pro svůj doprovodný soubor ještě krátce v roce 1974, od té doby však vystupují se skupinou Javory.\n\nDíky jediné zachované kopii pásků s nahrávkou \"Odyssei\" mohl Supraphon toto album poprvé vydat v roce 1990.\n\nVe skupině Atlantis se vystřídali následující hudebníci:\n\nNíže je uvedena kompletní diskografie skupiny Atlantis.\n\n\n\n\n"}
{"id": "861906", "url": "https://cs.wikipedia.org/wiki?curid=861906", "title": "Historia Regum Britanniae", "text": "Historia Regum Britanniae\n\nHistoria Regum Britanniae ( \"Historie králů Británie\") je pseudohistorické dílo, zabývající se dějinami Království Velké Británie. Bylo napsáno kolem roku 1136 Geoffreyem z Monmouthu. Zaznamenává životy britonských králů v chronologicky uspořádaném vyprávění pokrývajícím období dvou tisíc let — od údajného založení britského národa trojskými uprchlíky až po ovládnutí Británie Anglosasy kolem 7. století. Tvoří jedno ze zásadních děl takzvaného ″Matter of Britain″, souboru literárních děl a legend, zabývajících se Velkou Británií a jejím legendárními králi, především Králem Artušem.\n\nAčkoliv byla až do 16. století přijímána zcela nekriticky, od 17. století až do počátku 21. století je \"Historia\" považována za nedůvěryhodný historický pramen — je-li možné srovnat popsané události (jako například invazi Julia Caesara do Británie) s dobovými prameny, ukazuje se Monmouthovo dílo jako nepřesné — současně však zůstává cenným textem středověké literatury, obsahujícím nejstarší dochovanou verzi příběhu o králi Learovi a jeho třech dcerách a představujícím legendu o králi Artušovi publiku neznalému velštiny. Za prameny Geoffreyho z Monmouthu bývají považováni Nennius, svatý Gilda a velšské kroniky, stejně jako nedochované dokumenty, na něž se ve svém díle odvolává.\n\nV polovině 13. století byla \"Historia\" přejata islandskými učenci a přeložena pod titulem \"Breta sögur\" do islandštiny. Mezi 13. a 15. stoletím byla pak zpracována pod názvem \"Brut y Brenhinedd\" () do středo- či novovelštiny. Tento překlad se dochoval ve více než 60 rukopisech.\n\nMezi panovníky, zmíněnými v \"Historii\", patří k nejznámějším:\n\n\n"}
{"id": "861909", "url": "https://cs.wikipedia.org/wiki?curid=861909", "title": "Smreczyński Staw", "text": "Smreczyński Staw\n\nSmreczyński Staw je největší jezero v Kościeliské dolině v Západních Tatrách v Polsku. Je vůbec největším jezerem, které se nachází v polské části Západních Tater. Má rozlohu 0,7520 ha a je 112 m dlouhé a 99 m široké. Dosahuje maximální hloubky 5,3 m a objemu 13 540 m³. Leží v nadmořské výšce 1226 m.\n\nNachází se uprostřed lesa v dolní východní části širokého morénového hřbetu, který spadá na sever ze Smrečinského vrchu mezi Pyszniańskou a Tomanowou dolinou.\n\nPleso má malý povrchový přítok ale nemá povrchový odtok. Náleží k povodí Dunajce. Rozměry jezera v průběhu času zachycuje tabulka:\nPleso je veřejnosti přístupné\n\n\n"}
{"id": "861918", "url": "https://cs.wikipedia.org/wiki?curid=861918", "title": "Rage Valley", "text": "Rage Valley\n\nRage Valley je druhé EP australského electro houseového dua Knife Party. Bylo vydáno 27. května 2012 na Beatportu a 3. června 2012 na iTunes.\n\nHudební klip k singlu \"Centipede\" byl vydán 8. července 2012.\n\nSingl \"Bonfire\" byl použit ve čtvrtém dílu páté série seriálu Perníkový táta.\n"}
{"id": "861919", "url": "https://cs.wikipedia.org/wiki?curid=861919", "title": "Ernst Stern", "text": "Ernst Stern\n\nErnst Stern (1. dubna 1876, Bukurešť, Rumunsko – 28. srpna 1954, Londýn, Spojené království) byl rumunsko-německý scénograf, kostymér a grafik.\n\nStern navštěvoval obchodní akademii ve Vídni a od roku 1894 mnichovskou Akademii výtvarných umění; jeho učiteli byli Nikolaus Gysis a Franz von Stuck. V Mnichově kreslil pro časopisy \"Jugend\" a \"Simplicissimus\". Jakožto Tobias Loch, rychlokreslíř, vystupoval v politickém kabaretu \"Die Elf Scharfrichter\" (\"Jedenáct popravčích\") a byl i členem výtvarného spolku Mnichovská secese (\"Münchner Sezession\") a Dramatické společnosti (\"Dramatische Gesellschaft\").\n\nRoku 1905 přesídlil do Berlína a pracoval mimo jiné pro časopis \"Lustige Blätter\". Max Reinhardt jej angažoval brzy poté, co v roce 1906 převzal berlínské divadlo Deutsches Theater. Sternova první výprava byla k Offenbachovu \"Orfeu v podsvětí\" v Neues Theater. Až do Reinhardtova odchodu roku 1921 navrhl jako hlavní scénograf kolem 90 jevištních realizací, jak pro představení německých a světových klasiků (Schiller, Shakespeare, Goethe, Aristofanes, Sofokles, Lessing, Strindberg, Molière, Büchner, Ibsen, Raimund, Lenz), ale též premiér významných soudobých autorů (Gerhard Hauptmann, Hugo von Hoffmannsthal, Reinhard Goering aj.). Podřízeni mu byli mimo jiné Edvard Munch a Alfred Roller, se kterým častěji spolupracoval. Stern v té doba patřil ke spolku Berlínská secese (\"Berliner Secession\").\n\nPo Reinhardtově odchodu navrhoval výpravu k operám a operetám. Erik Charell jej roku 1924 učinil svým vedoucím výpravy v divadle Großes Schauspielhaus. V této době vznikly mimo jiné eevue \"An Alle\" (1924/25), \"Für Dich!\" (1925/26), \"Von Mund zu Mund\" (1926/27) a opereta \"U bílého koníčka\" (\"Im weißen Rößl\", 1930), s jejíž výpravou se Sternova divadelní práce dostala i do zahraničí (1931 London Coliseum, 1933 Paris Magador a 1936 Center Theatre New York).\n\nVedle toho Stern od roku 1918 pravidelně navrhoval filmové kulisy. Přitom spolupracoval s předními německými režiséry, jako byli Friedrich Wilhelm Murnau, Ernst Lubitsch, Richard Oswald, Max Mack, Carl Froelich a Wilhelm Dieterle. Navrhl kostýmy k Charellovu slavnému historickému a hudebnímu filmu \"Kongres tančí\" (\"Der Kongreß tanzt, 1931\").\n\nV době nástupu nacismu v roce 1933 se nacházel v Paříži při přípravě inscenace operety \"U bílého koníčka\". Stern nejprve zůstal v Paříži a roku 1934 odešel za Charellem do Hollywoodu, aby se podílel na jeho (neúspěšném) filmu \"Caravane\". V témže roce odjel do Londýna, který se stal jeho druhým domovem. Zde se soustředil téměř výlučně na divadelní scénografii ve spolupráci s britskými dramatiky, režiséry a herci, zejména v Savoy Theatre, Aldwych Theatre und Adelphi Theatre. Král Jiří VI. mu udělil penzi. Na sklonku života napsal v angličtině paměti s názvem \"My Life, My Stage\".\n\n\n"}
{"id": "861922", "url": "https://cs.wikipedia.org/wiki?curid=861922", "title": "Flooding", "text": "Flooding\n\nFlooding, flood nebo scrolling (od anglického \"flood\" — \"záplava, povodeň\") — zprávy v online fórech a diskuzních místnostech, zabírající velké množství místa. Obvykle zprávy nenesou žádnou užitečnou informaci. Technický flooding představuje útok hackerů s hodně vysokým počtem dotazů, což vede k odmítnutí služby.\n\nOsoba, která se zabývá floodem, je v internetovém slangu flooder – \"mluvka\".\n\nFlooding vzniká jak kvůli nadměrnému množství volného času, tak i za účelem trollování – například z úmyslu někoho otrávit. Netiketa odsuzuje flooding a flame, protože komplikují komunikaci, vzájemnou pomoc a výměnu informací. Na většině fór, IRC apod. flooder dostává ban na dobu, určenou pravidly. Za flooding se často mylně považují flame, irelevantní (off-topic) příspěvky nebo jiné zprávy, nemající význam. \n\nFlooding nebo scrolling v IRC síti je způsob odpojení uživatelů od IRC serveru (Denial of Service – odmítnutí služby), vyčerpávání vlnového rozsahu, čímž dochazí k lagům. Taky označuje otravné uživatele. Floody mohou být vytvořené pomocí skriptů (napsaných pro konkrétní klient) nebo pomocí externích programů.\nExistuje možnost \"vyfloodit\" klienta ze sítě odesláním dat rychleji, než klient to spotřebuje, ale jenom když připojení uživatele je již od začátku slabé/lagging anebo má útočník velký počet připojení k IRC síti. Obecné flooding techniky jsou založené na tom, že největší číslo zpráv muže být odesláno v určitém intervalu, specifikovaném IRC serverem. Jelikož tato hodnota je překročená, zprávy jsou uchovávané ve vyrovnávací paměti (ang. buffer) se zpožděním. Když je buffer plný, klient bude odpojen se zprávou \"Excess Flood\". Posíláním zpráv, požadujících automatickou odezvu, některé IRC klienty mohou taky být donucené k \"samo-odpojení\". \n\nCrapflood (od ang. \"blbý\")\n\nCTCP flood (\"od klienta ke klientovi\")\n\nDCC flood (\"přímý vztah od klienta ke klientovi\")\n\nICMP flood \n\nMessage flood \n\nNotice flood \n\nInvite flood \nNick flood \n\nConnect flood \n\nÚtočníci obvykle nepoužívají vlastní přezdívky, jelikož mohou dostat ban od administrátora ('IRCop,' 'ServerOP', 'SOP') nebo operátora ('ChanOP', 'OP'), nebo kvůli tomu, že flooding od jediného uživatele není efektivní.\n\nKlony jsou skripty nebo klienty ovládané programem s cílem útoku na běžné uživatele. Čím víc klonů má flooder, tím větší je jeho šance na úspěch. Nicméně IRC síť omezuje počet připojení z jedné IP adresy. \n\nObecně se dá zvětšit počet klonů pomocí proxy serveru. Například SOCKS defaultně podporuje IRC spojení.\n\nAby zabránily floodingu přes proxy, některé IRC servery umějí ověřovat proxy porty klienta na začátku spojení. \n\nSkoro každý IRC klient nabízí nějaký druh ochrany proti floodu. V mIRC – Windows podpoře pro IRC – uživatel může nastavit některé hodnoty, například omezení příjmu dat, v menu opci. Jiný způsob je psaní mIRC skriptů. \nFirewally nejsou odolné proti floodingu.\n"}
{"id": "861926", "url": "https://cs.wikipedia.org/wiki?curid=861926", "title": "QR kód", "text": "QR kód\n\nQR kód (anglicky: \"QR Code\", slang. a nepříliš správné označení je také labyrinth, případně bludiště) je prostředek pro automatizovaný sběr dat. Zkratka vychází z anglického „Quick Response“, tedy kódy rychlé reakce. QR kód dokáže zakódovat mnohem větší množství dat, než klasický EAN čárový kód.\nSpecifikace QR kódů je od června 2000 standardem ISO 18004. Standard byl upraven v roce 2006.\nKódy jsou určeny pro počítačové zpracování, využívají velké množství technik předcházejících chybám interpretace. Kód přestává být čitelným až po odstranění či znečištění velké části kódu. Algoritmům rozpoznávání kódu nevadí otáčení kódu ani inverze barev, kód nevyžaduje velký kontrast barev. Kódy jsou definovány v 40 velikostních verzích (od 1 do 40). Kód verze \"v\" je tvořen čtvercovou mřížkou bodů rozměru 17 + 4·\"v\". Kód se skládá z několika informačních vrstev, které slouží různým účelům a používají různé algoritmy.\n\nQR kód může obsahovat písmena, čísla nebo japonské znaky kandži a je schopný pojmout různé množství informací podle obsahu:\n\nTato vrstva slouží k přesné lokalizaci geometrických pozic, kde mají být čteny informační bity.\nZákladem této vrstvy je jednobarevná „tichá zóna“ šířky alespoň 4 body ohraničující celý kód. O barvě tiché vrstvy se hovoří jako o bílé, a barvě k ní kontrastní jako o barvě černé, což koresponduje i s jejich grafickou reprezentací. Při dekódování je určena průměrná tmavost celého kódu a z hlediska rozpoznávání je každý bod buď světlejší, nebo tmavší. Rozměry bodů (základních čtverečků) jsou při dekódování primárně určovány podle čtverců velikosti 7×7 tzv. Finders které jsou ve třech rozích kódu. Uvnitř černého čtverce 7×7 je bílý obvod čtverce 5×5, vnitřek 3×3 je černý. Tyto čtverce jsou od zbytku kódu odděleny bílým proužkem, společně s tímto proužkem tak vytvářejí čtverce 8×8. Nejvíc vnější černý pixel prostředního Finder čtverce slouží jako souřadnice [0, 0]. Všechny verze kódu mají vyhrazen 6. řádek a sloupec na tzv. Timing vzor, v němž se mezi Finders střídají černé a bílé body (černá na lichých pozicích). Ve verzi 1 je geometrická vrstva tvořena pouze pomocí Finders a Timing. V ostatních verzích je použit jeden či více tzv. Alignments.\n\nV modelu 1 QR kódů byly jako Alignments použity malé obdélníčky na krajích kódu. Model zřejmě nebyl dostatečně odolný vůči deformacím a byl nahrazen modelem 2, který se pak celosvětově rozšířil. Zde je popsán model 2 QR kódů.\nAlignment je obdobně jako Finder tvořen třemi soustřednými čtverci, nyní ale je vnitřní tvořen jediným černým bodem, okolo něj je obvod bílého čtverce 3×3 a okolo něj obvod černého čtverce 5×5. Pokud je horní celá část z (1 + \"v\") / 7 označena \"A\", tak verze \"v\" obsahuje \"A×A\" Alignments v pravidelných rozestupech konče Alignment se středem na souřadnici [(10 + 4·\"v\"), (10 + 4·\"v\")] (tedy [-7, -7] od rohu bez Finder). Vzdálenosti středů sousedních Alignments je dán výrazem (((10 + 4·\"v\") - 6) / \"A\" - 0,6) zaokrouhleným nahoru na sudé číslo. Kromě těchto Alignments jsou ve stejných sloupcích či řádkách přidány Alignments i na řádek 6 a sloupec 6, pokud tomu nebrání Finders. Na každý Timing pattern tak přibylo \"A\" - 1 Alignments. Od verze 7 výše je navíc číslo verze zabezpečené do délky 18 bitů zapsáno do 3×6 obdélníků dotýkajících se vnějších Finders směrem k souřadnici [0, 0]. Pořadí bitů je od nejmenší souřadnice po největší, po trojicích. Dosud je vzor stále symetrický vůči úhlopříčce procházející bodem [0, 0].\n(Oněch 18 bitů vznikne jako BCH kód vzniklý doplněním binárního čísla verze v nejvyšších 6 bitech 12 bity tak, aby jednotlivé bity tvořily koeficienty polynomu nad bity, dávající zbytek nula vůči polynomu s koeficienty nad bity 1111100100101).\n\nPři dekódování slouží jednotlivé Alignments na rozdělení kódu na jednotlivé podoblasti. V podoblastech jsou korigovány geometrické deformace nezávisle. I v případě prohnutého kódu či kódu sejmutého šikmo geometrická vrstva dostatečně přesně lokalizuje středy jednotlivých bodů.\n\nV informační vrstvě každý černý bod kóduje binární jedničku a bílý bod binární nulu.\nV řádku 8 a sloupci 8 je vedle Finders uložena informace sloužící k dekódování informací hlavního datového toku. Hlavní datový tok vyplňuje dosud nevyužité body v následujícím pořadí: Začíná v rohu s maximální souřadnicí. Vždy postoupí o jedno vlevo, pak se vrátí a postoupí o 1 vertikálně. Začíná postupovat nahoru a po vyplnění krajních dvou sloupců sestupuje v následujících dvou sloupcích dolů. Takto střídá dvojice sloupců, dokud nenarazí na sloupec 6. Ten přeskočí a pokračuje v dvousloupci 4-5. Průchod končí v levém dolním rohu. Vzhledem k tomu, že v závislosti na kódovaných datech by mohly vznikat vzory matoucí geometrickou vrstvu, je hlavní datový tok maskován. Je vytvořeno 8 jednoduchých maskovacích vzorů a na příslušných souřadnicích je ukládaná negovaná hodnota. Negují se body dávající 0 v následujících výrazech:\nDatový tok obsahuje bytovou zprávu a zabezpečovací byty. U větších verzí je datová zpráva rozdělena do bloků, kde každý blok má samostatné zotavování se z chyb. Pro každou verzi jsou definovány 4 úrovně zabezpečení. Každá úroveň definuje, na jaké bloky se zpráva rozpadá a kolik zabezpečovacích bytů je pro bloky používáno (počet zabezpečovacích bytů je pro všechny bloky stejný, ale délky bloků se mohou o 1 byte lišit). Vzorec pro určení rozkladu na bloky se mi nepodařilo odvodit, pravděpodobně nebyl generován, ale byl určen ad hoc. Nezbývá než se řídit tabulkou dle specifikace (viz níže). Hlavní datový tok je tvořen prvním bytem prvního bloku, pak prvním bytem druhého bloku, prvním třetího …, pak druhým bytem prvního atd. Pokud nejsou všechny bloky stejně dlouhé, jsou nejprve bloky kratší (délky D) a nakonec bloky delší (D+1). V takovém případě po skončení D-tého bytu posledního bloku následuje poslední blok prvního bloku délky D+1. Až po ukončení bytové zprávy následují zabezpečovací byty počínaje prvním bytem prvního bloku, pak prvním druhého … až posledním bytem posledního bloku. Zbývá-li pro danou verzi počet bitů pro datový tok nedělitelný 8, je konec datového toku doplněn nulami (to že nejsou ukládány celé bloky, ale jsou bloky prokládány, zvyšuje odolnost proti lokálnímu zašpinění či chybějícímu kusu kódu, protože malé chyby ve více blocích problém nejsou na rozdíl od velké chyby v jednom bloku).\n\nInformace uložená vedle Finders v osmém řádku a sloupci v 15 bitech pomocí BCH kódu dvěma bity určuje úroveň zabezpečení a třemi bity masku. Těchto 5 bitů v nejvyšších řádech je doplněno 10 bity tak, aby jednotlivé bity tvořily koeficienty polynomu nad bity, dávající zbytek nula vůči polynomu s koeficienty nad bity 10100110111 (minimální polynom s kořeny α, …, α nad GF(2)). Výsledné bity jsou navíc maskovány s 101010000010010.\nBity jsou uloženy zleva doprava od nejvýznamnějšího, ale shora dolů od nejméně významného. Bit na souřadnici 8×8 je součástí svislého zápisu. Vedle dolního levého Finder je nahoře vždy bezvýznamný černý bod.\n\nZabezpečení bloku pomocí K zabezpečovacích bytů je zajištěno Reed-Solomonovými kódy nad tělesem GF(2), kde prvky tělesa jsou ztotožněny s byty tak, že bitový zápis je vnímán jako koeficienty polynomu nad bity a tyto polynomy jsou brány modulo polynom s koeficienty bitově 100011101. Primitivním prvkem tohoto tělesa je α=2. Reed-Solomonovy kódy vzniknou doplněním polynomu, kde nejvyšší řády budou tvořeny zprávou, pomocí takových koeficientů, aby byl výsledný polynom dělitelný (\"x\"-α)*(\"x\"-α)*…*(\"x\"-α).\n\nDle normy má být QR kód vytvořen tak, že vytvoříme 8 variant dle jednotlivých možností maskování a vybereme masku s nejmenší \"nevhodností\". Tato nevhodnost je definována čtyřmi ukazateli. První trestá jednobarevné úseky řádků či sloupců délky aspoň 5. Za úsek délky 5+k dává 3+k trestných bodů. Druhá trestá třemi body každý jednobarevný čtverec velikosti 2×2 (tedy například za každý Finder dává 4 krát 3 trestných bodů). Třetí trestá vzory WWWWBWBBBWB a BWBBBWBWWWW kde W značí bílou a B černou barvu. Vzor WWWWBWBBBWBWWWW je trestán jen jednou. Tyto vzory dostávají po 40 trestných bodech. Poslední ukazatel hodnotí odchylku od 50% naplnění černou barvou. Překročení o každých 5% je trestáno 10 body (poslední ukazatel zajišťuje, aby průměrná barva byla dostatečně vzdálena jak od bílé, tak černé barvy).\n\nPři dekódování ale kontrola existence efektivnějšího zamaskování prováděna nebývá a nezvolení optimální masky nebývá důvodem pro prohlášení kódu za nevalidní.\n\nBitová zpráva, která je předávána v informační vrstvě vzniká „komprimací“ originální zprávy. Zpráva (může být tvořena několika) samostatně kódovanými úseky. Každý úsek začíná čtyřbitovou identifikací režimu kódování. Nejkompaktnější je režim numerický (identifikace 1) umožňující zaznamenat dekadické číslice, s tím, že tři číslice (1000) kóduje pomocí 10 bitů (konec zprávy je kódován minimálním nutným počtem bitů). Následuje co do kompaktnosti režim alfanumerický (identifikace 2), umožňující kódovat i velká písmena, znaky $%*+-./: a mezeru. Těchto 45 znaků je po dvojicích (2025) kódováno pomocí 11 bitů (konec zprávy je kódován minimálním nutným počtem bitů). Bytový režim (identifikace 4) ukládá osmice bitů, existují i další varianty. Za každou identifikací kódování je oznámena délka úseku zprávy kódovaná v daném režimu. Počet bitů nutných k určení této délky záleží jak na režimu, tak na verzi QR kódu (aby byla zajištěna dostatečná kapacita). Úseky zprávy na sebe bitově navazují. Pokud zpráva končí před vyčerpáním kapacity kódu, a zbývá více než byte, je doplněna čtveřicí nul (identifikace režimu konce zprávy), pak je doplněna nulami na celý byte a pak střídavě pomocí 0xEC11 dokud se byty do prostoru pro zprávu vejdou. Typicky je snahou zvolit co nejmenší verzi, do níž se zpráva vejde. Optimální délku bitové zprávy a způsob rozdělení na jednotlivé úseky je možno získat technikou dynamického programování (stačí si při postupném přidávání znaků pamatovat optimální délku bitového obsahu pro každý možný způsob kódování posledního úseku).\nNorma definuje i způsob jak sdružovat několik QR kódů dohromady. Každý kód ví, o kolikátou z kolika částí se jedná.\n\nJsou používány standardy interpretace obsahu zpráv, kdokoli si může vytvořit vlastní QR kód a zveřejnit ho. A uživatelé pak snadno mohou tato data přečíst pomocí QR-čteček v mobilech, fotografickými aplikacemi.\n\nUžití QR kódů je široké:\n\nSám QR-kód je jen pouhý free-text, pro usnadnění výměny dat a jejich parsování se zavádějí standardy: nové úzce zaměřené formáty souborů a k nim i nové MIME-typy.\n\nStále jde o text, ten je však zúžen předepsaným formátem. Díky rozlišitelnosti přípon souborů nebo MIME-type lze pro data registrovat v OS příslušnou aplikaci, která má daná data/typ zpracovat, případně si tato data uživatelé načtou přímo z příslušné alikace, kteru si za tím účelem sami nejen nainstalují, ba i přímo ručně spustí:\n\n\n"}
{"id": "861927", "url": "https://cs.wikipedia.org/wiki?curid=861927", "title": "Vítek z Klokot", "text": "Vítek z Klokot\n\nVítek z Klokot (* před rokem 1194, † před rokem 1253) byl český šlechtic v období 12. a 13. století z rodu Vítkovců, zakladatel pánů z Landštejna a z Třeboně. Byl jedním ze synů legendárního předka jihočeského šlechtického rozrodu Vítkovců Vítka z Prčice.\n\nInformace o Vítkovi z Klokot jsou velmi strohé, kolem roku 1240 uváděn jako \"Witigo de Glokgot\", z roku 1250 je zachována jeho pečeť. Vlastnil sídlo Klokoty a jeho další majetkové aktivity směřovaly do oblasti Třeboňska. Dnešní Třeboň, založená kolonisty koncem 12. století jako trhová osada na severní trase Vitorazské stezky, se v 1. polovině 13. století nazývala po Vítkovi z Klokot \"Witingau\" (Vítkův luh). Vítek získal území podél Vitorazské stezky buď vyženěním nebo koupí od kláštera Zwettl, který se zbavoval majetku mimo území Rakouska, aby uspokojil finanční nároky Eufemie z Kuenringu.\n\nVítek z Klokot měl podle zachovaných listinných dokumentů tři syny Vítka, Pelhřima, Ojíře a čtyři dcery Lidmilu, Kateřinu, Gertrudu a Jutu, které byly aktivní při založení cisterciáckého kláštera v Pohledu, jehož abatyší se stala Kateřina a pro nějž v roce 1265 získaly podporu královského páru. Syn Vítek byl zakladatelem rodu pánů ze Skalice (podle Skalice na břehu Lužnice), kteří po vymření hlavní landštejnské větve používali i predikát z Landštejna (želečská odnož Landštejnů). Synové Pelhřim a Ojíř společně drželi třeboňské panství, které postupně rozšiřovali (Trhové Sviny, Nové Hrady). Ojíř byl z dětí Vítka z Klokot politicky nejaktivnější a po úmrtí Pelhřima (nejpozději 1261) se stal zároveň vůdcem landštejnsko-třeboňského rodu.\n"}
{"id": "861928", "url": "https://cs.wikipedia.org/wiki?curid=861928", "title": "Arrow River", "text": "Arrow River\n\nArrow River může odkazovat k:\n"}
{"id": "861930", "url": "https://cs.wikipedia.org/wiki?curid=861930", "title": "Arrow River (Nový Zéland)", "text": "Arrow River (Nový Zéland)\n\nArrow River je krátká řeka v novozélandském regionu Otago na Jižním ostrově. Jde o přítok řeky Kawarau, která se vlévá do řeky Clutha. Na řece leží město Arrowtown. William Fox zde objevil zlato během tzv. zlaté horečky v Otagu v 60. letech 19. století.\n"}
{"id": "861941", "url": "https://cs.wikipedia.org/wiki?curid=861941", "title": "Akceptace", "text": "Akceptace\n\nAkceptace je obecně přijetí určitého návrhu. V právu obvykle označuje přijetí návrhu na uzavření smlouvy, specificky se však tento pojem používá při přijetí směnky cizí. \n\nPřijetí návrhu smlouvy je upraveno v § 1740–1745 občanského zákoníku. Jde o projev \"akceptantovy\" vůle, který musí být učiněn podle navrhovatelovy oferty včas a který mu musí být doručen. Akceptace nemusí být výslovná, vždy však z ní musí být patrný souhlas s obsahem smlouvy (např. poskytnutím požadovaného plnění), samotné mlčení nebo nečinnost přijetím návrhu nejsou. Nesmí nicméně obsahovat jakékoli dodatky, výhrady či jiné podstatné změny obsahu navrhované smlouvy, v takovém případě je smlouva odmítnuta a vůči původnímu navrhovateli jde o nový návrh na uzavření pozměněné smlouvy. Dodatek nebo odchylka, která ale nemění podstatně podmínky nabídky a kterou původní navrhovatel bez zbytečného odkladu neodmítne, platnost akceptace neruší.\n\nZrušit přijetí návrhu je možné jedině tak, že zrušení dojde navrhovateli nejpozději současně s přijetím. Pokud není zrušeno, je v okamžiku, kdy přijetí návrhu nabývá účinnosti (není-li jinak ujednáno či stanoveno, tak doručením akceptace oferentovi), smlouva uzavřena.\n\nAkceptace cizích směnek je upravena v § 21–29 zákona směnečného a šekového (č. 191/1950 Sb.). Princip cizí směnky spočívá v tom, že její výstavce přikazuje určité osobě, tzv. \"směnečníkovi\", aby majiteli směnky uhradil určitou částku. Směnečník se pak přijetím stává \"akceptantem\" a zavazuje ji při splatnosti zaplatit, stane se tak přímým dlužníkem majitele směnky. \n\nPřijetí je vyjádřeno slovem „přijato“ nebo jiným obdobným slovem stejného významu a podpisem akceptanta na směnce (pokud by připojil pouze svůj podpis, mělo by to stejné účinky). Směnečník může své přijetí omezit jen na část směnečné sumy, stejně jako může žádat jednodenní odklad. Akceptace může být také samozřejmě zcela odmítnuta a pak za zaplacení odpovídá výstavce směnky. \n"}
{"id": "861944", "url": "https://cs.wikipedia.org/wiki?curid=861944", "title": "Porodné", "text": "Porodné\n\nPorodné jednou z dávek státní sociální podpory. \n\nJejí výše je v České republice 13 000 Kč, jestliže se dětí narodí více, jde o 19 500 Kč. Vyplácí se ale pouze po prvním porodu v rodině, a to jednorázově. Nárok na porodné má žena, která dítě porodila, jestliže příjmy v rodině (bez rodičovského příspěvku a bez přídavků na dítě) nepřevyšují 2,4násobek životního minima rodiny. Pokud by žena při porodu zemřela, přechází toto právo na otce dítěte. Za stejných podmínek má právo na porodné navíc i osoba, která dítě mladší než jeden rok převezme do trvalé péče nahrazující péči rodičů. \n\nPorodné se poskytuje pouze osobám s místem trvalého pobytu v České republice. Tato podmínka může být ve výjimečných případech prominuta.\n\nZdroj: https://web.archive.org/web/20160324081008/http://portal.mpsv.cz/soc/ssp/obcane/porodne\n\nO porodné je nutné zažádat pomocí určeného formuláře. Ten se odevzdává na úřadu práce, který je v bydlišti matky, nebo elektronicky (v tomto případě je nutné mít elektronický podpis ). Žádost je nutné podat po narození dítěte do jednoho roku.\n"}
{"id": "861945", "url": "https://cs.wikipedia.org/wiki?curid=861945", "title": "Rostislav Valušek", "text": "Rostislav Valušek\n\nRostislav Valušek (* 18. června 1946 Olomouc) je český básník, grafik, samizdatový vydavatel, disident, farář Církve československé husitské.\n\nNarodil se v Olomouci v rodině živnostníka Agustina Valuška, který po únorovém puči musel nastoupit do výroby. Matka Emílie Valušková, roz. Konečná, byla ženou v domácnosti. Jeho život ovlivnila osobnost babičky, která byla praktikující členkou Církve československé husitské.\n\nVyučil se zámečníkem, potom při zaměstnání vystudoval gymnázium. Začátkem roku 1969 odešel do emigrace do Spolkové republiky Německo, po šesti měsících se vrátil zpět. V letech 1969–1974 studoval na Husově bohoslovecké fakultě v Praze. Diplom obdržel až v roce 1991. V roce 1975 byl vysvěcen na kněze Československé církve husitské. Po vysvěcení dostal státní souhlas k výkonu kněžské služby jen na velmi krátký čas v pražské diecézi na vesnické faře v Lužné. Po několika dnech mu byl zase odebrán. Vykonával různá podřadná zaměstnání. Pracoval jako topič, skladník, kulisák, atd. \n\nOd roku 1973 spolupracoval také s Petrem Mikešem na fungování samizdatové edice \"Texty přátel\" jakožto editor, knihvazač, grafik (do roku 1989 tato edice vydala 280 titulů). V roce 1984 vydával svůj vlastní literární a výtvarný sborník \"Enato\". Dále se podílel na fungování edice \"Morava\" a chodu časopisu \"Box\" Jiřího Kuběny. Z popudu Jiřího Kuběny se od roku 1974 podílel také na pořádání literárních večerů \"Šlépěje v okně\". Veškerá jeho činnost v samizdatu podnítila zájem StB o jeho osobu. Ke spolupráci se jí nepropůjčil, proto byl spolu s dalšími šesti osobami obviněn z hanobení republiky a s podmíněným trestem propuštěn. \n\nV roce 1990 mohl začít působit jako kněz husitské církve. Své povolání vykonává dodnes – působí jako kněz v Olomouci a několika obcích v okolí. Počátkem 90. let začal spolupracovat s nakladatelství Votobia a posléze i Vetus Via. Jeho sestra Milena Valušková (1947) je uměleckou fotografkou. Rostislav Valušek má manželku Marcelu, syna Jana Valuška (*1984) a dceru Annu.\n\nRostislav Valušek je především básníkem, ale samizdatově zveřejnil i některé své další prozaické, literárně-kritické práce. Jeho absolventská práce při jáhenském svěcení se nazývala \"František Bílek a jeho styl jako gesto k vyjádření života\". Další práce – při kněžském svěcení – \"Dva zdroje vědomí smrti v díle Jakuba Demla\". K jeho dalším prozaickým a literárně-kritickým počinům patří tituly, jež vyšly v samizdatu mezi lety 1972–1982. \n\nValušek jakožto básník patří do spirituálního proudu české literatury. V jeho básních se často objevují biblické motivy i motivy z antické mytologie. Valuškův básnický styl bývá přirovnáván k pozdějším básním Bohuslava Reynka nebo i Vladimíra Holana.\n\n\n\n\n\n\n\n \n"}
{"id": "861946", "url": "https://cs.wikipedia.org/wiki?curid=861946", "title": "Pohřebné", "text": "Pohřebné\n\nPohřebné je jednou z dávek státní sociální podpory. \n\nJejí výše je v České republice 5 000 Kč a vyplácí se jednorázově. Od 1. 1. 2008 má nárok na pohřebné pouze ten, kdo vypravil pohřeb nezaopatřeného dítěte nebo rodiče takového dítěte. Pokud má na ni z tohoto důvodu nárok více osob, vyplatí se jen prvnímu žadateli.\n"}
{"id": "861972", "url": "https://cs.wikipedia.org/wiki?curid=861972", "title": "Nizozemsko na Letních olympijských hrách 2004", "text": "Nizozemsko na Letních olympijských hrách 2004\n\nNizozemsko na Letních olympijských hrách 2004 reprezentovala výprava 210 sportovců, z toho 134 mužů a 76 žen v 22 sportech.\n"}
{"id": "861974", "url": "https://cs.wikipedia.org/wiki?curid=861974", "title": "Edward Idris Cassidy", "text": "Edward Idris Cassidy\n\nEdward Idris kardinál Cassidy (* 5. července 1924 Sydney) je australský římskokatolický kněz, vatikánský diplomat, bývalý předseda Papežské rady pro jednotu křesťanů, kardinál.\n\nKněžské svěcení přijal 23. července 1949. Působil jako duchovní v diecézi Wagga Wagga. V roce 1952 odjel na další studia do Říma. Získal doktorát z kanonického práva na Papežské lateránské univerzitě a začal se připravovat na diplomatickou službu na Papežské diplomatické akademii. V letech 1955 až 1962 byl sekretářem internunciatury v Indii, následujících osm let působil na nunciaturách v Irsku (1962–1967), Salvadoru (1967–1969) a Argentině (1969–1970).\n\nDne 27. října 1970 byl jmenován titulárním arcibiskupem a pronunciem na Tchaj-wanu. Biskupské svěcení mu udělil 15. listopadu téhož roku státní sekretář kardinál Jean-Marie Villot. V dalších letech plnil funkce pronuncia v Bangladéši (od ledna 1973), V Jihoafrické republice a Lesotho (od března 1979) a Nizozemském království (od listopadu 1984). V březnu 1988 přešel do státního sekretariátu, v prosinci 1989 ho papež Jan Pavel II. jmenoval předsedou Papežské rady pro jednotu křesťanů. V této funkci mj. vydal v březnu 1993 Direktář k provádění ekumenických principů a norem. \n\nPři konzistoři 28. června 1991 byl jmenován kardinálem. Byl mj. speciálním papežským delegátem na Ukrajině při oslavách 400 let Brestlitevské unie v květnu 1996. Při dosažení kanonického věku rezignoval v březnu 2001 na funkci předsedy Papežské rady pro jednotu křesťanů. Jeho nástupcem se stal kardinál Walter Kasper.\n\n\n"}
{"id": "861975", "url": "https://cs.wikipedia.org/wiki?curid=861975", "title": "George Carlin", "text": "George Carlin\n\nGeorge Denis Patrick Carlin (12. května 1937, Manhattan, New York, USA – 22. června 2008, Santa Monica, Kalifornie, USA) byl americký stand-up komik, kritik sociálních poměrů, satirik, herec, spisovatel a autor, který získal pět Cen Grammy za svá komediální alba.\n\nByl proslulý svým černým humorem, stejně jako názory na politiku, anglický jazyk, psychologii, náboženství a různá další tabu témata. On sám se svou komediální scénkou nazvanou \"Seven dirty words\" (\"Sedm ošklivých slov\") se v roce 1978 stal jádrem soudního případu \"F.C.C. v. Pacifica Foundation\", projednávaném u Nejvyššího soudu Spojených států amerických, ve kterém byla rozhodnutím 5 soudců proti 4 potvrzena pravomoc vlády k regulaci neslušného obsahu ve veřejných rozhlasových stanicích.\n\nPrvní z jeho čtrnácti stand-up speciálů pro televizní stanici HBO byl natočen roku 1977. Od konce 80. let se jeho výstupy zaměřovaly na sociálně-kulturní kritiku moderní americké společnosti. Často komentoval současné politické dění ve Spojených státech a satirizoval excesy americké kultury. Jeho poslední speciál pro HBO, \"It's Bad for Ya\" (\"To ti škodí\"), byl natočen méně než čtyři měsíce před jeho smrtí.\n\nV roce 2004 se umístil na 2. příčce žebříčku americké televizní stanice Comedy Central 100 největších stand-up komiků všech dob, a to před Lenny Brucem a za Richardem Pryorem. Během třicetileté éry Johnnyho Carsona často vystupoval a jako host i uváděl \"The Tonight Show Starring Johnny Carson\". Uváděl také první díl \"Saturday Night Live\". V roce 2008 mu byla posmrtně udělena cena Marka Twaina za americký humor.\n\nNarodil se na Manhattanu, jako druhý syn Mary (Beary), sekretářky, a Patricka Carlina, celonárodního reklamního manažera časopisu \"New York Sun\". On sám byl irského původu a byl vychován v římskokatolické víře; sám sebe nazýval irským katolíkem.\n\nVyrostl v ulici West 121st Street, ve čtvrti sousedící s Manhattanem, o které později v jednom ze svých stand-up vystoupení prohlásil, že jí s kamarády říkali \"White Harlem\" (Bílý Harlem), protože to znělo o dost drsněji, než její skutečné jméno Morningside Heights (volně přeloženo Ranní vršky). Byl vychován svou matkou, která otce opustila, když mu byly dva měsíce. Navštěvoval Corpus Christi School, římskokatolickou farní školu při kostelu Corpus Christi Church, ve čtvrti Morningside Heights. Po třech semestrech, ve věku 15 let, opustil nedobrovolně školu Cardinal Hayes High School v Bronxu a krátce navštěvoval Bishop Dubois High School v Harlemu. Se svou matkou prožíval složité vztahy a často utíkal z domova. Později nastoupil k Letectvu Spojených států amerických a nastoupil výcvik radarového technika. Byl umístěn na základnu Barksdale Air Force Base v Bossier City v Louisianě.\n\nV té době začal pracovat jako diskžokej na rádiu KJOE, v nedalekém městě Shreveportu. Svůj nábor k letectvu neabsolvoval až do konce. Byl nadřízenými označen jako \"unproductive airman\" (neproduktivní letec) a 29. června 1957 byl propuštěn. Během svého působení v letectvu stanul třikrát před vojenským soudem a obdržel také mnoho discipinárních trestů.\n\nV roce 1959 začal společně s Jackem Burnsem vystupovat jako komediální skupina, zatímco oba pracovali pro rozhlasovou stanici KMNY ve Fort Worthu v Texasu. Po úspěšných vystoupeních ve fortworthské beatové kavárně, The Cellar (Sklep), Burns a Carlin odjeli v únoru 1960 do Kalifornie a vystupovali spolu dva roky, než se vydali každý na vlastní dráhu.\n\nV roce 1960 během prvních týdnů po příjezdu do Kalifornie dali dohromady zkušební nahrávku a vytvořili dvojici \"The Wright Brothers\" (\"Bratři Wrightové\"), show na rozhlasové stanici KDAY v Hollywoodu. Skupina tam pracovala tři měsíce a po nocích vypilovávala svůj materiál v beatnických kavárnách. Když byl po letech oceněn hvězdou na hollywoodském chodníku slávy, požadoval, aby byla umístěna před studia KDAY, poblíž rohu Sunset Boulevard a Vine Street. Burns a Carlin nahráli v květnu 1960 v Cosmo Alley v Hollywoodu jejich jediné album \"Burns and Carlin at the Playboy Club Tonight\".\n\nV 60. létech se začal objevovat v různých televizních show, zejména v \"The Ed Sullivan Show\" a \"The Tonight Show\".\n\n\nVariace na první tři z těchto vystoupení se objevily na jeho debutovém albu z roku 1967, \"Take Offs and Put Ons,\" nahrané živě v roce 1966 v The Roostertail v Detroitu.\n\nBěhem tohoto období se stal populárním díky častému účinkování a také občasnému uvádění \"The Tonight Show,\" nejprve s Jackem Paarem v roli hostitele a následně s Johnnym Carsonem. Stal se jedním z nejčastějších náhradníků v období téměř třicetiletého Carsonova kralování. Byl také obsazován do \"Away We Go\", show vysílané na stanici CBS. Materiál z doby jeho rané kariéry a také jeho vzevzření, tvořené obleky a krátkým účesem, byly vnímány jako konvenční, zvláště v porovnání s jeho pozdějšími materiály aktivistickými.\n\nOsobně byl při zatčení Lennyho Bruce pro nemravnost. Když začala policie zajišťovat diváky z publika kvůli výslechu, požádala jej, aby se identifikoval průkazem. Odpověděl, že vládou vydané identifikační průkazy neuznává, za což byl zatčen a odvezen do vězení společně s Brucem.\n\nNakonec změnil jak svá vystoupení, tak i své vzezření. Kvůli svému stylu oblékání, na tehdejšího komika podivnému, přišel o některá domluvená televizní vystoupení. Nosil seprané džínsy, neskrýval dlouhé vlasy, plnovous a náušnice, a to v době, kdy byli pravidlem na krátko ostříhaní a dobře oblečení komici. Využil svou osobu jako odrazový můstek pro nový druh humoru. Ed Sullivan ho uvedl v představení \"The Hair Piece\" (\"Scénka s vlasy\"), kde si znovu rychle získal oblibu publika, které pochopilo jeho smysl pro eleganci.\n\nV tomto období také vypiloval svoji patrně nejznámější scénku \"Seven Words You Can Never Say on Television\" (\"Sedm slov, která nikdy nesmíte říct v televizi\"), která byla vydána na albu \"Class Clown\". Na letním festivalu v Milwaukee byl dne 21. července 1972, po vystoupení s touto scénkou, zatčen a obviněn z porušování mravnostních zákonů. Tento spor, který jej na čas přiměl k jejich názvu \"the Milwaukee Seven\" (Milwaukská sedmička), byl v prosinci téhož roku zamítnut. Soudce konstatoval, že jazyk byl neslušný, ale že měl právo tato slova pronést, pokud nezpůsobil žádnou výtržnost. V roce 1973 si u Federálního úřadu pro sdělovací prostředky (FCC) stěžoval nějaký muž poté, co se svým synem slyšel podobnou scénku \"Filthy Words\" (\"Ohavná slova\") z dalšího alba \"Occupation: Foole\" (\"Povolání:Blázeň\"), vysílané jednoho odpoledne na rozhlasové stanici WBAI v New Yorku, náležící k síti nezávislých rozhlasových stanic \"Pacifica Network\". Pacifica obdržela předvolání k soudu od FCC, který požadoval udělení pokuty společnosti, za porušení nařízení FCC, zakazujícího vysílání obscénního materiálu. Nejvyšší soud Spojených států amerických žalobu FCC potvrdil hlasováním 5 ku 4, usnesením, že scénka byla \"neslušná, ale ne obscénní,\" a že FCC má právo zakázat takové vysílání v době, kdy je pravděpodobné, že jsou mezi posluchači děti (F.C.C. v. Pacifica Foundation, 438 U.S. 726 (1978), Soudní dokumentace obsahuje přesnou transkripci scénky).\n\nTato kontroverze nicméně přispěla k jeho proslulosti. Nakonec téma \"ohavných slov\" rozšířil o zdánlivě nekončící závěr vystoupení (končící vytrácením se jeho hlasu v televizní verzi HBO a doprovázením závěrečných titulků záznamu představení \"Carlin at Carnegie\", speciálu sezóny 1982-83) a soubor 49 webových stránek seřazených podle předmětu a zahrnujících jeho \"Incomplete List Of Impolite Words\" (Neúplný seznam neslušných slov)\n\nBěhem jevištního představení, když interpretoval jeho \"Ošklivá slova\", se dozvěděl, že jeho poslední album \"FM & AM\" získalo cenu Grammy. V půli představení na albu \"Povolání:Blázeň\" je slyšet jak někomu děkuje za předání lístku papíru. Poté vykřikne: \"Shit!\" (\"Doprdele!\") a hrdě ohlásí ocenění publiku.\n\nDne 11. října 1975 uváděl premiérové vysílání show \"Saturday Night Live,\" stanice NBC, jediné epizody (alespoň do roku 2007), ve které se uvaděč (na svůj požadavek) neobjevil ve scénkách. Následující sezónu 1976-1977 se pravidelně objevoval v sérii estrádních show skupiny \"Tony Orlando & Dawn\" na televizní stanici CBS.\n\nV roce 1976, když se jeho kariéra zdála být na vrcholu, neočekávaně přestal s pravidelným vystupováním. Dalších pět let zřídka vystupoval ve stand-upech, ačkoli právě v této době začal dělat speciály pro stanice HBO jako součást cyklu \"On Location.\" Později přiznal, že během tohoto volnějšího období prodělal první ze tří srdečních mrtvicí. Jeho první dva speciály pro HBO byly vysílány v letech 1977 a 1978.\n\nV roce 1981 se vrátil na jeviště, vydal \"A Place for My Stuff\" a vrátil se do HBO a do New Yorku s televizním speciálem \"Carlin at Carnegie\" natočeném v Carnegie Hall a vysílaném v sezóně 1982-83. Následující dekádu a půl pokračoval každý rok nebo přesrok speciály pro HBO. Všechna jeho alba jsou od té doby tvořena speciály pro HBO.\n\n10. listopadu 1984 uváděl podruhé \"Saturday Night Live\", tentokrát se objevil i v několika skečích.\nJeho herecká kariéra byla odstartována výraznou vedlejší rolí v komediálním hitu \"Outrageous Fortune\", s Bette Midlerovou a Shelly Longovou v hlavních rolích. Byla to první významná filmová role po několika předcházejících hostujících rolích v televizních seriálech. Hrál tuláka Franka Madrase, jehož role zesměšňovala doznívající vliv tzv. \"counterculture\" 60. let. V roce 1989 zvýšil svoji popularitu spojením s novou generací mladých lidí, když obdržel roli Rufuse, časem cestujícího rádce titulních postav v \"Bill & Ted's Excellent Adventure\", kterého si zopakoval v pokračování nazvaném \"Bill and Ted's Bogus Journey\" stejně jako v první sérii animovaného seriálu \"Bill & Ted's Excellent Adventures\". V letech 1991 až 1995 byl vypravěčem americké verze dětské show \"Thomas the Tank Engine & Friends\" a v letech 1991 až 1993 hrál pana Průvodčího (Mr. Conductor) v \"Shining Time Station\" a znovu pak v \"Mr. Conductor's Thomas Tales\" a \"Storytime with Thomas\". V roce 1991 získal významnou vedlejší roli ve filmu \"The Prince of Tides\", s hlavními rolemi obsazenými Nickem Noltem a Barbrou Streisandovou.\n\nV roce 1993 odstartoval na televizní stanici FOX sitcom \"The George Carlin Show\", kde hrál newyorského taxikáře George O'Gradyho. Show vytvořil a scénář napsal Sam Simon, spolutvůrce seriálu \"Simpsonovi\" a do prosince 1995 se vysílalo 27 epizod.\n\nVe své poslední, posmrtně vydané, knize \"Last Words\" (\"Poslední slova\"), napsal o této své show: \"Byl jsem neskutečně šťastný, když byla show zrušena. Byl jsem otrávený tím, že mě odvedla od mé skutečné práce.\"\n\nV roce 1997 vyšla jeho první pevně vázaná kniha \"Brain Droppings\". Prodalo se jí téměř 900 tisíc kopií a v žebříčku bestsellerů novin \"New York Times\" se udržela 40 týdnů.\nV roce 1997 byl na aspenském festivalu komedie (\"Aspen Comedy Festival\") oceněn za retrospektivní album \"George Carlin: 40 Years of Comedy\".\n\nV roce 1999 obdržel vedlejší roli satirického římskokatolického kardinála ve filmu Kevina Smitha \"Dogma\". Se Smithem opět spolupracoval při epizodním výstupu v \"Jay and Silent Bob Strike Back\" a později si zahrál netypicky vážnou roli ve filmu \"Jersey Girl\" jako fyzicky pracující otec hlavní postavy, ztvárněné Benem Afleckem.\n\nV roce 2001 obdržel na 15. ročníku udělování \"American Comedy Awards\" (americká komediální cena) ocenění za celoživotní úspěchy. V prosinci 2003 podal kalifornský republikánský zástupce Sněmovny reprezentantů U.S.A, Dough Ose, návrh zákona (H.R. 3687), který stavěl vysílání jeho \"sedmi ošklivých slov\" mimo zákon, (složeniny (včetně pomlčkových) takových slov a frází a dalších gramatických forem takových slov a frází (zahrnujíce slovesa, přídavná jména, gerundia, příčestí a infinitivy)). Zákon opomíjí \"tits\" (kozy), ale zahrnuje \"asshole\" (kretén), která nebyla součástí jeho původního vystoupení. O tomto zákoně se nikdy nehlasovalo. Posledním úkonem ohledně tohoto zákona bylo jeho postoupení ústavnímu podvýboru (United States House Judiciary Subcommittee on the Constitution, Civil Rights, and Civil Liberties) dne 15. ledna 2004.\nV průběhu let vystupoval pravidelně jako hlavní hvězda v Las Vegas v Nevadě, ale v roce 2005 byl ze své role v \"MGM Grand Las Vegas\" propuštěn po ostrém sporu s diváky. Po vlažně přijatém vystoupení plném narážek na sebevražedné bomby a stínání hlav, prohlásil, že se nemohl dočkat, až z tohohle podělanýho hotelu a z Las Vegas vypadne, s tím, že chce odjet zpátky na východ, kde jsou opravdoví lidé. Pokračoval v urážení diváků slovy:\n\nDivák z obecenstva na něj křikl: \"přestaň nás urážet\", na což odpověděl: \"Díky moc, ať už to bylo cokoliv. Doufám, že to bylo pozitivní, jestli ne, no, tak mi vykuř.\" Společností MGM Grand byl okamžitě propuštěn a krátce na to oznámil, že nastoupil odvykací kůru pro závislost na alkoholu a prášcích proti bolesti.\n\nV polovině roku 2006 vyrazil na turné navazující na vysílání svého třináctého speciálu \"Life Is Worth Losing\" pro HBO 5. listopadu 2005. Show se vysílala živě z divadla Beacon Theatre v New Yorku a Carlin v jejím úvodu prohlásil: \"jsem 341 dní střízlivý\" čímž narážel na odvykací kůru nastoupenou po propuštění z MGM. Témata zahrnovala sebevraždy, přírodní katastrofy (a přání spatřit je propuknout naplno), kanibalismus, genocidu, lidské oběti, ohrožování občanských práv v Americe a možnosti zpochybnění lidské nadřazenosti nad ostatními zvířaty.\n\nDne 1. února 2006, během své show \"Life Is Worth Losing\" z Tachi Palace Casino v Lemoore v Kalifornii, zmínil publiku, že byl propuštěn teprve před šesti týdny z nemocnice po srdečním infarktu a zápalu plic, a vystoupení označil jako \"first show back\" (první show po).\n\nSvůj hlas propůjčil Fillmorovi, postavě z animovaného filmu \"Cars (Auta)\" z dílny Disney/Pixar, uvedenému do kin 9. června 2006. Postava Fillmora, který je prezentován jako protivládní hippie, je VW Microbus 1960 (pozn. překl.: starší verze Volkswagen Transporteru), s psychedelickou malbou a poznávací značkou \"51237\", Carlinovým datem narození. V roce 2007 poskytl hlas postavě čaroděje v \"Happily N'Ever After\", svém posledním filmu, společně se Sarrah Michelle Gellarovou, Freddiem Prinzem Jr., Andym Dickem a Wallacem Shawnem.\n\nJeho poslední stand-up speciál pro HBO, nazvaný \"It's Bad for Ya\", byl vysílán 1. března 2008, z \"Wells Fargo Center for the Arts\" V Santa Rose, Kalifornie. Motivy, které se objevily v tomto HBO speciálu zahrnovaly \"americký kecy\", \"práva\", \"smrt\", \"stáří\" a \"výchovu dětí\". Ve vystoupení nastínil mnoho problémů, kterým Amerika čelí a oznámil publiku, aby se prokousali \"bullshit\" (kecama) světa a \"enjoy the carnival\" (užili si karneval). Na materiálu k tomuto speciálu pracoval během svých vystoupení po celé zemi několik předchozích měsíců.\n\nV roce 1961 se oženil s Brendou Hosbrookovou (5. srpna 1936 – 11. května 1997), se kterou se seznámil během turné předchozího roku. Měli spolu jediné dítě, dceru Kelly, která se narodila 15. června 1963. V roce 1971 obnovili svůj svatební slib v Las Vegas. Brenda zemřela v roce 1997 na rakovinu jater, den před Carlinovými 60. narozeninami.\n\n24. června 1998 si, v privátním, neregistrovaném obřadu, vzal za ženu Sally Wadeovou. Manželství trvalo až do jeho smrti, dva dny před desátým výročím jejich svatby.\n\nAčkoliv byl vychováván v římskokatolické víře, což anekdoticky popsal na albech \"FM & AM\" a \"Class Clown\", byli náboženství, Bůh a zvláště přívrženci náboženství v jeho vystoupeních častými předměty kritiky. V rozhovorech a ve svých představeních popisoval, v čem spatřoval nedostatky organizovaného náboženství, zejména ve svých rutinách nazvaných \"Religion\" (Náboženství) a \"There Is No God\" (\"Neexistuje žádný Bůh\") z alba \"You Are All Diseased\" (Všichni jste postižení). Jeho pohledy na náboženství jsou ukázány také v posledním stand-up speciálu HBO \"It's Bad for Ya\" (To ti škodí), ve kterém zesměšnil tradiční přísahání na Bibli jako \"bullshit\" (hovadinu), \"make believe\" (předstírání), a \"kids' stuff\" (dětinskost). V představení \"It's Bad for Ya\" zesměšnil Carlin náboženství, když vyjmenoval typy klobouků, které různá náboženství požadují nebo zakazují jako součásti svých obřadů. Zmínil, že by nikdy nechtěl být součástí skupiny, která požaduje nebo zakazuje nošení klobouků. Vtipkoval také ve své druhé knize \"Brain Droppings\", že uctívá Slunce, s tím, že jedním z důvodů je to, že ho může vidět.\n\nJeho materiál spadá do jedné ze tří jím popsaných kategorií: „the little world“ (malý svět) – pozorovatelský humor, „the big world“ (velký svět) – sociální komentáře a zvláštnosti anglického jazyka, eufemismy, dvojsmysly, obchodní žargon, všechny spadající do souhrnného tématu, Carlinovými slovy, „humanity's bullshit“ (kraviny lidstva), které mohou zahrnovat vraždu, genocidu, válku, znásilnění, korupci, náboženství a další aspekty lidské civilizace. Byl známý svým mícháním pozorovatelského humoru s rozsáhlejším sociálním komentářem. Jeho podání těchto témat bylo často zabaleno do mizantropického a nihilistického hávu, jako například v jeho prohlášení během show \"Life is Worth Losing\" (Život stojí za jeho ztrátu):\n\nSvou prací se často zaměřoval na jazyk. Eufemismy, které se, podle jeho názoru, snaží skrýt nebo překroutit skutečný smysl a význam jazyka, a jsou nabubřelé, arogantní nebo hloupé, byly častými terči Carlinových scének. Když byl v pořadu \"Inside the Actors Studio\" dotázán, co ho nabuzuje, odpověděl: „Reading about language.“ (Čtení o jazyce.) Když byl dotázán, na co je ve své kariéře nejpyšnější, odpověděl že je to množství jeho knih, které se prodaly; téměř milion kusů.\n\nZvláště se zaměřoval na prominentní témata v americké a západní kultuře, jako posedlost slávou a hvězdností, konsumerismem, konservativním křesťanstvím, politickým odcizením, mocí korporací, pokrytectvím, výchovou dětí, fast foodovým stravováním, zpravodajskými stanicemi, svépomocnými publikacemi, slepým vlastenectvím, sexuálními tabu, některými využitími technologií a prostředků sledování, hnutím pro-life a mnoha dalšími. Carlin například často kritizoval volby jako iluzi výběru. Uvedl, že naposledy volil v roce 1972 George McGoverna, který kandidoval na prezidenta proti Richardu Nixonovi.\nVe svých show i v rozhovorech otevřeně přiznává, že smyslem jeho bytí byla zábava, že tu byl pro show. Projevil vřelou škodolibost ve sledování velké části lidstva, jak samo sebe pomalu ničí, podle jeho odhadu, ze své podstaty. Říká: „Když se narodíte, dostáváte lístek do obludária. Když se narodíte v Americe, dostanete sedadlo v první řadě.“ Přiznává, že je to značně sobecká záležitost, zvláště když označuje rozsáhlé humanitární katastrofy za zábavu. Ve svém představení \"You Are All Diseased\" (Všichni jste postižení) toto téma trochu rozvinul, když sdělil divákům: „Vždycky jsem byl ochotný se vystavit velkému osobnímu riziku pro dobro zábavy. A vždycky jsem byl ochotný vystavit \"vás\" velkému osobnímu riziku, ze stejného důvodu.“\n\nV tomtéž rozhovoru popsal svůj zážitek se zemětřesením v Kalifornii počátkem 70. let „… jízdu zábavním parkem. Opravdu, podle mě je to tak úžasná věc, uvědomit si, že nemáte absolutně žádnou kontrolu, a vidět jak se skříň sama přesouvá po pokoji je prostě strhující.“\n\nScénka v jeho HBO speciálu z roku 1999 \"You Are All Diseased\", zaměřující se na letištní ochranu, dospěje až k prohlášení: „Zkuste si někdy proboha zariskovat! Udělejte si ze života někdy trochu zábavu! Většina Američanů je ustrašených a bez fantazie a ani si neuvědomuje, že existuje něco jako nebezpečná zábava, a rozhodně nerozezná dobrou show, když na ní kouká.“\n\nVedle hry se slovy a vtipů o sexu zařazoval do svého materiálu vždy i politiku, ale v polovině 80. let se z něj stal ostrý kritik sociálních poměrů jak ve speciálech HBO, tak v knižních kompilacích svého materiálu. Opíral se stejně do konservatistů i do liberálů. Diváci HBO to zakusili zvlášť ostře v jeho komentáři k vládě Ronalda Reagana ve speciálu z roku 1988 \"What Am I Doing in New Jersey?\" (Co to dělám v New Jersey?), vysílaném živě z Park Theatre v Union City, New Jersey.\n\nJeho srdeční problémy se objevovaly po několik desetiletí. Šlo o tři srdeční infarkty (v roce 1978 ve věku 41 let a v letech 1982 a 1991), arytmii, která si v roce 2003 vyžádala ablační zákrok, a významnou příhodu zástavy srdce ke konci roku 2005. Dvakrát podstoupil angioplastiku z důvodu uvolnění zúžených tepen. Začátkem roku 2005 nastoupil do protidrogového rehabilitačního zařízení léčit svou závislost na alkoholu a vicodinu.\n22. června 2008 byl hospitalizován v Saint John's Health Center v Santa Monice poté, co se u něj objevily bolesti na hrudníku a později toho dne, v 5:55 odpoledne (pacifického času), zemřel na selhání srdce. Bylo mu 71 let. Zemřel týden po svém posledním představení v The Orleans Hotel and Casino v Las Vegas, měl naplánovány další show. Podle svého přání byl zpopelněn a jeho popel byl rozprášen bez jakýchkoliv veřejných či náboženských obřadů.\n\nJako poctu odvysílala HBO mezi 25. a 28. červnem jedenáct z jeho čtrnácti HBO speciálů, včetně dvanáctihodinového maratonu na kanálu \"HBO Comedy\". NBC zařadila do programu opakování první epizody \"Saturday Night Live\", kterou Carlin uváděl. Jak stanice \"Raw Dog Comedy,\" rádia Sirius Satellite Radio, tak stanice \"XM Comedy,\" rádia XM Satellite Radio, vysílaly následujícího dne po Carlinově smrti vzpomínkový maraton jeho nahrávek. Larry King věnoval vzpomínce na Carlina celou svou show ze dne 23. června, s rozhovory s Jerrym Seinfeldem, Billem Maherem, Roseanne Barrovou a Louisem Blackem, stejně jako s Carlinovou dcerou Kelly a jeho bratrem Patrickem.\n\n\"New York Times\" o něm dne 24. června otiskly článek Jerryho Seinfelda. Kreslíř Garry Trudeau vzdal 27. června Carlinovi poctu ve svém komickém stripu \"Doonesbury\".\n\nČtyři dny před svou smrtí mu centrum Johna F. Kennedyho (\"John F. Kennedy Center for the Performing Arts\") čestné ocenění cenu Marka Twaina za humor. Cena byla předávána 10. listopadu ve Washingtonu a on se tak tímto stal prvním posmrtně oceněným člověkem. Mezi komiky, kteří se udílení zúčastnili, byli Jon Stewart, Bill Maher, Lily Tomlin (dřívější dvojnásobná držitelka této ceny), Lewis Black, Denis Leary, Joan Rivers a Margaret Cho.\n\nLouis C.K. mu věnoval svůj stand-up speciál \"Chewed Up\" a Lewis Black mu věnoval celou druhou sezónu své televizní show \"Lewis Black's Root of All Evil\".\n\nNěkolik let skládal a sepisoval svůj životopis, který měl být vydán ve spojení s broadwayskou one-man show. Předběžný název zněl \"New York City Boy\" (\"Kluk z New Yorku\"). Po jeho smrti životopis editoval Tony Hendra, jeho spolupracovník na obou projektech, a nakonec vyšel pod názvem \"Last Words\" (ISBN 1-4391-7295-1). Tato kniha, zachycující většinu jeho života i plány do budoucna, včetně one-man show, byla vydána v roce 2009. Vydaná studiová nahrávka knihy je vyprávěna Carlinovým bratrem Patrickem.\n\nText one-man show je naplánován pro publikování pod názvem \"New York Boy\".\n\n\"The George Carlin Letters: The Permanent Courtship of Sally Wade\" (\"Dopisy George Carlina: Nekončící námluvy Sally Wadeové\"), Carlinovy vdovy, sbírka ještě nevydaných písemností a výtvarných prací Carlina propletených s Wadeové líčením posledních deseti let jejich společného života, byla vydána v březnu 2011. Název je slovním spojením z ručně psaného vzkazu, který Sally našla vedle svého počítače při návratu z nemocnice po smrti manžela.\n\nV roce 2008 oznámila jeho dcera Kelly Carlinová-McCallová záměr vydat \"ústní historii,\" sbírku příběhů jeho přátel a rodiny, ale později naznačila, že byl tento projekt odložen kvůli dokončení jejích vlastních pamětí.\n\n\n\n\n\n"}
{"id": "861982", "url": "https://cs.wikipedia.org/wiki?curid=861982", "title": "Krzyżowice (okres Hlubčice)", "text": "Krzyżowice (okres Hlubčice)\n\nKrzyżowice (dříve \"Krzyżowy\", česky \"Křižovy\" nebo \"Křižovany\", německy \"Kreisewitz\") je ves v jižním Polsku, v Opolském vojvodství, v powiatu Głubczyckém, ve gmině Głubczyce.\n\nVes leží v Opavské pahorkatině. Vsí protéká potok Złotnik, pravý přítok řeky Pštiny (Ciny).\n"}
{"id": "861985", "url": "https://cs.wikipedia.org/wiki?curid=861985", "title": "Třída Khareef", "text": "Třída Khareef\n\nTřída Khareef je třída korvet Ománského královského námořnictva. Ománské námořnictvo je klasifikuje jako oceánské hlídkové lodě. Korvety jsou vybaveny pro boj proti hladinovým a vzdušným cílům. Budou sloužit především k hlídkování v mezinárodních vodách ohrožovaných piráty a ochraně výluční námořní ekonomické zóny Ománu. Třída byla zavedena do aktivní služby v roce 2013. Jedná se o největší válečné lodě ománského námořnictva.\n\nStavba tří korvet této třídy byla objednána 15. ledna 2007 u britské loděnice VT Group (nyní součást BAE Systems). Kontrakt měl hodnotu 400 milionů liber.\n\nJednotky třídy \"Khareef\":\nKorvety mají modulární konstrukci. Jsou u nich využity technologie stealth. Jsou vybaveny bojovým řídícím systémem TACTICOS. Nesou 3D radar Thales Nederland SMART-S Mk2 s dosahem 250 km a optotronický systém řízení palby Thales Nederland Sting EO mk2. Hlavňovou výzbroj tvoří jeden 76mm kanón OTO Melara Super Rapid v dělové věži na přídi a dva 30mm kanóny MSI DS30M. Mezi příďovou dělovou věží a můstkem se nachází dvanáctinásobné vertikální vypouštěcí silo pro protiletadlové řízené střely MBDA VL MICA. Údernou výzbroj tvoří osm protilodních střel MM.40 Exocet Block III s dosahem 180 km. Na zádi se nachází přistávací plocha a hangár pro jeden střední vrtulník. Pohonný systém tvoří dva diesely MTU. Nejvyšší rychlost dosahuje 25 uzlů.\n"}
{"id": "861987", "url": "https://cs.wikipedia.org/wiki?curid=861987", "title": "Métský salám", "text": "Métský salám\n\nMétský salám je podobný výrobek jako čajovka. Původ tohoto salámu není jasný, někde se píše, že je pojmenován podle města Mety, \njinde se píše, že s městem Mety nemá žádnou souvislost, nýbrž jde o mylnou překladovou homonymii s německým slovem \"Mettwurst\" označujícím libové salámy (roztírané či krájené) a odpovídajícím výrobkům typu čajovka.\n\nMétský salám by měl obsahovat přes 60 % hovězího masa, zbytek by mělo tvořit tučné vepřové maso (syrové a uzené laloky a boky). Surovina se plní do tenkých hovězích střev, která se vážou do kol. Salám se udí podobně jako čajovky.\n\nV Praze vyráběl od počátku 20. století velkouzenář Emanuel Maceška druh métského salámu, který se skládal pouze z vepřového masa. Tento salám, zvaný „\"maceška\"“, se vyrábí i dnes.\n\nPřes všeobecný pokles kvality masných výrobků po zrušení potravinářských norem počátkem 90. let 20. století zůstala kvalita métského salámu na poměrně slušné úrovni. Jiný test v roce 2017 ukázal obecně nízkou kvalitu.\n"}
{"id": "861993", "url": "https://cs.wikipedia.org/wiki?curid=861993", "title": "Tłumaczów", "text": "Tłumaczów\n\nObec Tłumaczów (česky Tlumačov, německy Tuntschendorf) se nachází v okrese Kladsko, v polském Dolnoslezském vojvodství.\n\nTłumaczów leží v jihozápadním Polsku, v okrese Kladsko, u státní hranice s Českem. Osu obce tvoří silnice DW385, která překračuje státní hranici mezi Polskem a Českou republikou\na dále pokračuje jako silnice II/302 do Otovic, obce, jenž se rozkládá jihovýchodně od města Broumova.\n\nV dřívějších dobách byla železniční trať č. 026 spojující Týniště nad Orlicí – Otovice zastávku prodloužena do Střední Stěnavy (polský název Ścinawka Średnia) s připojením do Nové Rudy. V průběhu času byla doprava přes hranice do polského Slezska přerušena, koleje směrem do Polska pak zcela sneseny, vlaky končily v otovické zastávce. Od 11. prosince 2005 končí osobní vlaky v Broumově, do Otovic již žádné vlaky nejezdí. Na přelomu roku 2010 a 2011 se mluvilo o obnově železničního spojení mezi Broumovem a Tłumaczóvem, kvůli přepravě štěrku z Polska.\n"}
{"id": "862005", "url": "https://cs.wikipedia.org/wiki?curid=862005", "title": "Třída Bung Tomo", "text": "Třída Bung Tomo\n\nTřída \"Bung Tomo (dříve třída \"Nakhoda Ragam) je třída oceánských hlídkových lodí či korvet postavených ve Velké Británii pro námořnictvo Bruneje. Korvety jsou vybaveny pro boj proti hladinovým, vzdušným cílům i ponorkám.\n\nBrunejská vláda v průběhu výstavby lodí seznala, že takovéto lodě jsou pro její potřeby příliš velké, a odmítla dokončená plavidla převzít. Po prohrané arbitráži je zaplatila, nezařadila je ale do svého námořnictva, nýbrž je nabídla k prodeji prostřednictvím německé loděnice Lürssen. Plavidla zakoupila Indonésie a přejmenovala je na třídu \"Bung Tomo\" podle Bung Tuma, vůdce indonéské národní revoluce. Jejich vstup do služby byl plánován na rok 2014. Naopak Brunej namísto těchto fregat zakoupila mnohem menší hlídkové lodě tříd \"Darussalam\" a \"Itjihad\".\n\nStavba tří korvet této třídy byla objednána roku 2005 u britské loděnice BAE Systems. Plavidla jsou variantou projektu F2000, podle kterého byly postaveny rovněž malajsijské fregaty třídy \"Lekiu\".\n\nJednotky třídy \"Bung Tomo\":\nPalubní bojový řídící systém je typu Alenia Marconi Systems Nautilus II. Plavidla nesou vyhledávací 3D radar BAE Systems Insyte AWS-9, dva radarové označovače cílů BAE Insyte 1802SW a navigační radar Kelvin Hughes Type 1007. Trupový sonar je typu Thales Underwater Systems TMS 4130C1. Hlavňovou výzbroj tvoří jeden 76mm kanón OTO Melara v dělové věži na přídi a dva 30mm kanóny MSI DS 30B. Mezi příďovou dělovou věží a můstkem se nachází šestnáctinásobné vertikální vypouštěcí silo pro protiletadlové řízené střely MBDA Seawolf s dosahem 6 km. Údernou výzbroj tvoří osm protilodních střel MM.40 Exocet Block II s dosahem 70 km. K ničení ponorek slouží dva trojhlavňové 324mm torpédomety. Na zádi se nachází přistávací plocha a hangár pro jeden střední vrtulník. Pohonný systém tvoří dva diesely MAN 20 RK270. Lodní šrouby jsou dva. Nejvyšší rychlost dosahuje 30 uzlů.\n"}
{"id": "862013", "url": "https://cs.wikipedia.org/wiki?curid=862013", "title": "Naučná stezka manželů Scheybalových", "text": "Naučná stezka manželů Scheybalových\n\nNaučná stezka Jany a Josefa V. Scheybalových je označení naučné stezky, která je budována se záměrem propojit města Jablonec nad Nisou a Turnov. Stezka je pojmenována po Josefu V. Scheybalovi a jeho ženě Janě Scheybalové roz. Cermanové, historicích umění a etnografech, kteří působili v severních Čechách.\n\nPrvní část stezky o délce 12 km začíná v Domě Jany a Josefa V. Scheybalových v Jablonci nad Nisou, pokračuje přes Rychnov u Jablonce nad Nisou a končí v obci Pulečný. Stezka byla slavnostně otevřena 19. června 2011. Druhá část naučné stezky, která byla otevřena 18. května 2013, měří 8 km. Začíná na Kopanině a pokračuje přes Frýdštejn, Voděrady a Ondříkovice údolím Vazoveckého potoka do Dolánek u Turnova.\n\nStezku je možné absolvovat jako pěší turista nebo cykloturista. Přístupná je zájemcům všech věkových kategorií, rodinám s dětmi i seniorům.\n\n\n\n\n\n\n\n\n\n10.a U čtrnácti svatých pomocníků<br>\n10.b Svatý kříž\n\n\n\n\n\n\n\n\n\n\n\n\n\n\n\n\n\n"}
{"id": "862017", "url": "https://cs.wikipedia.org/wiki?curid=862017", "title": "Gołuszowice", "text": "Gołuszowice\n\nGołuszowice (česky \"Křížovice\", nebo \"Holasovičky\", německy \"Kreuzendorf\") je ves v jižním Polsku, v Opolském vojvodství, v powiatu Głubczyckém, ve gmině Głubczyce. Ve vsi se nachází základní škola Henryka Sienkiewicze. Každý rok se zde konají dožínky a festival organizovaný základní školou.\n\nVes leží v Opavské pahorkatině u úpatí Zlatohorské vrchoviny. Vsí protéká řeka Pština (Cina).\n\nVes se původně nazývala \"Croissdorf\". Nějakou dobu po druhé světové válce se polsky nazývala \"Krzyżanowice\". V češtině se používá i název \"Holušovice\".\n\n\n"}
{"id": "862020", "url": "https://cs.wikipedia.org/wiki?curid=862020", "title": "Gadzowice", "text": "Gadzowice\n\nGadzowice (česky \"Smíchovy\", též \"Hažovice\", německy \"Schmeisdorf\") je ves v jižním Polsku, v Opolském vojvodství, v powiatu Głubczyckém, ve gmině Głubczyce. Ze vsi vede silnice k hraničnímu přechodu do Česka Gadzowice – Rusín.\n\nVes leží ve střední části Opavské pahorkatiny blízko hranic s Českem. Vsí protéká potok Gadzówka, levý přítok řeky Pštiny.\n\nPrvní zmínka o vsi Smíchovy pochází z roku 1237, kdy král Václav I. potvrzuje Řádu německých rytířů držení majetku na tehdejším moravsko-polském pomezí. Patřily k němu ještě další dvě nedaleké vesnice Holasovičky (pol. Gołuszowice) a Křížovy (pol. Krzyżowice). Smíchovy patřily do holasovičské farnosti (ke kostelu sv. Martina), která byla součástí olomoucké diecéze.\n\nOd roku 1318 patřily Smíchovy do Opavského knížectví, s kterým se v pol. 17. století staly součástí Slezska, Země koruny české. V roce 1742 však Marie Terezie prohrála s Pruskem válku o Slezsko a převážná část Slezska připadla k Prusku. Nedaleko Smíchov vedla nově vytyčená prusko-rakouská hranice; Smíchovy zůstaly na pruské straně. Součástí Pruska a od roku 1871 Německa byly až do roku 1945. Ke konci 2. světové války byly v březnu 1945 osvobozeny Rudou armádou. Německé obyvatelstvo, které svou ves nazývalo Schmeisdorf, bylo odsunuto, na jejich místo přišlo nové polské obyvatelstvo a vesnice dostala název Gadzowice.\n\nStatek ve Smíchovech držel Řád německých rytířů takřka do konce 14. století. Znovu jej získal v roce 1484, avšak v roce 1561 jej zase prodal. V jeho držení se pak vystřídalo několik šlechtických majitelů. Řád však opět statek získal v roce 1676 a spojil jej se statkem Žopovy (pol. Zopowy), který rovněž koupil. V roce 1810 byl statek zabrán pruským státem a v roce 1863 došlo definitivně k jeho sekularizaci. Od té doby byl již jen dáván zájemcům do nájmu. Do dnešních dnů dožil statek ve Smíchovech v zuboženém stavu.\n\n\n"}
{"id": "862024", "url": "https://cs.wikipedia.org/wiki?curid=862024", "title": "Nizozemsko na Letních olympijských hrách 2000", "text": "Nizozemsko na Letních olympijských hrách 2000\n\nNizozemsko na Letních olympijských hrách 2000 reprezentovala výprava 231 sportovců, z toho 147 mužů a 84 žen v 21 sportech.\n"}
{"id": "862027", "url": "https://cs.wikipedia.org/wiki?curid=862027", "title": "Nowe Gołuszowice", "text": "Nowe Gołuszowice\n\nNowe Gołuszowice (česky \"Nové Křížovice\" nebo \"Nové Holušovice\", německy \"Neu Kreuzendorf\") je ves v jižním Polsku, v Opolském vojvodství, v powiatu Głubczyckém, ve gmině Głubczyce. Ve vsi se nachází chráněné bydlení (polsky \"\").\n\nVes leží v Opavské pahorkatině u úpatí Zlatohorské vrchoviny.\n\nVesnicí prochází silnice 1. třídy č. 38 (DK38).\n"}
{"id": "862028", "url": "https://cs.wikipedia.org/wiki?curid=862028", "title": "Tengőd", "text": "Tengőd\n\nTengőd je obec v Maďarsku v župě Somogy.\n\nV roce 2011 zde žilo 492 obyvatel.\n\nBábonymegyer, Bedegkér, Iregszemcse (Tolna), Kánya, Tab\n"}
{"id": "862035", "url": "https://cs.wikipedia.org/wiki?curid=862035", "title": "Třída Qahir", "text": "Třída Qahir\n\nTřída Qahir je třída korvet Ománského královského námořnictva zařazených do služby v letech 1996–1997. Korvety jsou vybaveny pro boj proti hladinovým a vzdušným cílům.\n\nStavba dvojice korvet této třídy byla objednána roku 1992 u britské loděnice Vosper Thornycroft (jedná se o stealth verzi korvet VT typu Mk 9). Stavba probíhala v loděnici VT v Southamptonu.\n\nJednotky třídy \"Qahir\":\nV konstrukci korvet jsou využity prvky technologií stealth. Jsou vybaveny bojovým řídícím systémem Thales Nederland TACTICOS, vyhledávacím 3D radarem Thales Nederland MW-08, radarem pro řízení palby Sting a optotronickým systémem Sting EO. Střely Crotale navádí radar Thales DRBV 51C. Navigační radar je typu Kelvin Hughes 1007.\n\nHlavňovou výzbroj tvoří jeden 76mm kanón OTO Melara Super Rapid v dělové věži na přídi a dva 20mm kanóny Oerlikon/BAE SYSTEMS GAM-BO1. Mezi příďovou dělovou věží a můstkem se nachází dva čtyřnásobné kontejnery protilodních střel MM.40 Exocet Block II s dosahem 70 km. Dále nesou osminásobný kontejner pro protiletadlové řízené střely Crotale NG s dosahem 13 km (zásoba munice činí 16 střel). Na zádi se nachází přistávací plocha a hangár pro vrtulník.\n\nPohonný systém tvoří čtyři diesely Crossly Pielstick 16 PA 6V-280STC. Lodní šrouby jsou dva. Nejvyšší rychlost dosahuje 28 uzlů.\n"}
{"id": "862045", "url": "https://cs.wikipedia.org/wiki?curid=862045", "title": "Kia Sportage", "text": "Kia Sportage\n\nKia Sportage je model vozu typu SUV vyráběný od roku 1993 jihokorejskou automobilkou Kia. Na český trh byl uveden roku 2005. Třetí generace vozu se prodávala od roku 2010 a poslední čtvrtá od roku 2016..\n\nPrvní generace se vyráběla v letech 1994-2003.\n\nDruhá generace se vyráběla v letech 2004-2010.\n\nTřetí generace se vyráběla v letech 2010-2016.\n\nČtvrtá generace se vyrábí od roku 2016.\n\n"}
{"id": "862047", "url": "https://cs.wikipedia.org/wiki?curid=862047", "title": "Břetislav Ditrych", "text": "Břetislav Ditrych\n\nBřetislav Ditrych (* 29. září 1942, Kolín) je český spisovatel, básník, autor literatury faktu a publicista.\n\nNarodil se v Polabí. Zde, v městečku Cerhenice, strávil i dětství a mládí a vrací se sem ve svém literárním díle, například v povídkovém souboru \"Stínové postavy\" (2011). Ve čtrnácti letech odešel na střední průmyslovou školu do Prahy, která se mu stala novým domovem. Studoval na Vysoké škole ekonomické a větší část života pracoval v projektovém ústavu. V této době zároveň působil jako externí spolupracovník zejména Mladé fronty a Mladého světa, kam přispíval rozhovory a reportážemi, ale rovněž Československé televize, pro kterou psal scénáře dokumentárních filmů. V 90. letech se stal konzultantem pro francouzské společnosti investující v České republice. Francie, její kultura a jazyk jsou Ditrychovou celoživotní láskou. Po odchodu do penze se věnuje usilovněji autorské činnosti především na poli literatury faktu a prózy, ale vydává i první básnické sbírky. Kromě toho pravidelně přispívá do časopisů jako Host, Reflex, Xantypa nebo revue Přísně tajné.\n\nNa jaře 2015 se zúčastnil literárního pobytu v Krakově, který podpořil Mezinárodní visegrádský fond. Soubor sedmi básní, které vznikly během tohoto pobytu, byl přeložen do polštiny.\n\nNejrozsáhlejší část jeho díla sestává z literatury faktu.\n\nDominantním tématem jsou počátky letectví. Poprvé se jim věnuje v \"Báječných mužích na létajících strojích\" (1994), jež následují \"Báječné ženy na létajících strojích\" (2000), životopis patrně nejslavnějšího českého letce \"První a sám: Neobyčejný život a zbytečná smrt aviatika Jana Kašpara\" (2001) a příběhy snílků a dobrodruhů z dob ještě ranějších v knize \"Jak létají sny\" (2008).\n\nDo oblak bere čtenáře i v \"Světě pod barevnými křídly\" (1997), kde zaznamenává dobrodružné cesty pilota ultralehkých letounů Jiřího Zítky, v knize \"Sláva balonům!\" (2005) pojednávající o počátcích balonového létání v Čechách, a naposledy v \"Proti Rudému baronovi\" (2011) o Manfredu von Richthofenovi i těch, se kterými se ve vzdušných soubojích utkával či mohl utkat.\n\nDalší část jeho dokumentárního díla se váže k rodnému Polabí. Patří sem zejména \"Co se stalo v Cerhenicích\" (2006), mikrohistorie života na malém středočeském městečku na pozadí velkých dějinných událostí 20. století, ale i životopisy lidí, kteří jsou s Ditrychovým rodným krajem spojeni. Jde o herečku a dlouholetou členku činohry Národního divadla Blanku Waleskou, která se v Cerhenicích narodila a vyrůstala (\"Dívka s červenými vlasy\", 2010; spoluautor Josef Vedlich), zápasníka Gustava Frištenského, který pochází z od Cerhenic osm kilometrů vzdáleného Kamhájku (\"S pozdravem Síle Zdar Gustav Frištenský\", 2003) a nejnověji Bohumíra Jana Dlabače, neprávem zapomínaného cerhenického rodáka, premonstrátského kněze, spisovatele, překladatele a ředitele pražské Strahovské knihy (\"Bohumíre, Čechu slavný\", 2017). Polabská krajina a Cerhenice sehrávají významnou roli i v Ditrychově díle básnickém a prozaickém.\n\nK tragickým událostem druhé světové války se Ditrych vrací v knize věnované osudu moravské osady Javoříčko s názvem \"Proč Javoříčko?\" (2015), jež roce 2016 kniha získala Hlavní cenu Petra Jilemnického, a dokumentární reportáži o osudu krakovských Židů Tábor ve stínu Osvětimi (2017).\n\nŠirokou paletu profilů historických osobností nakonec nabízí v knize V jiném světle (2017) s podtitulem \"Příběhy, které možná neznáte\".\n\nJeho básnické sbírky, vydávané až v posledních letech (\"Pozdní sběr\", 2007; \"Umřel v stromě\", 2009; \"Jen tak\", 2009; \"Někdy někde\", 2012), jsou charakterizovány působivými obrazy krajiny a života na venkově čerpajícími z autorovy vlastní zkušenosti. Často jsou svého druhu záznamy zachycenými úspornou a prostou formou, bez bombastičnosti a patosu. \"Pozdní sběr\" doprovázejí ilustrace Jaroslava Sůry, básně v \"Umřel v stromě\" doplňují dosud neznámé fotografie Jindřicha Štreita (část sbírky byla zhudebněna triem pro komorní hudbu a poezii Protější země) a sbírka \"Někdy někde,\" která vznikla ve spolupráci s malířkou Marcelou Burdovou.\n\nDalší Ditrychovou sbírkou je rozsáhlá poéma \"Hořce voní Arnika / Jiná Šumava\", která vyšla v závěru roku 2015. Literární historik a kritik Aleš Haman ji v doslovu přiléhavě nazývá \"básnickým dokumentem.\" Soubor volně doprovází čtyřicet historických fotografií z Muzea Fotoatelier Seidel v Českém Krumlově spolu s Ditrychovými vlastními snímky. Do němčiny poému přebásnil Friedrich Brandl. Sbírka obdržela první cenu v kategorii beletrie a poezie Šumava Litera 2016 a Cenu Johanna Steinbrenera. Úryvek z ní byl zařazen do almanachu \"Nejlepší české básně 2016\", který pravidelně vydává nakladatelství Host.\n\nBásněmi vyjadřuje Ditrych nakonec i vztah k Francii, naposled ve vícežánrové kompozici \"Prostě Paříž\" (2016) s podtitulem \"Básně, zkrácené příběhy, poznámky\", kterou výtvarně doprovodila Gabriela Nováková. Několik jeho básní a esejů bylo také zařazeno do knižního souboru \"Doteky Francie\" (2016).\n\nProzatím poslední Ditrychova sbírka, vydaná v edici Polabští básníci, nese název \"Tísňové volání\" (2017).\n\nProzaickou část jeho tvorby zastupují \"Stínové postavy\" (2011), v nichž je historie (zde nejmenované) polabské obce působivě převyprávěna beletristickou formou v příbězích souboru většinou skutečně žijících postav. V knize \"Nemít sny\" (2013) tvoří podstatnou část novela \"Výlet na Wannsee\" s neobvyklým příběhem hlavní postavy Horsta, pocházejícího z položidovské rodiny ze Znojma. Do Horstova dětství a života celé rodiny zasáhne válka a norimberské zákony.\n\nTematický záběr jeho publicistické činnosti je značně široký. Sahá od české kultury, včetně příběhů českých umělců v zahraničí, zejména ve Francii (Václav Radimský, Bohumil Kafka a další), k historickým událostem a postavám. Podrobně se zabýval například osobností Milana Rastislava Štefánika.\n\n"}
{"id": "862050", "url": "https://cs.wikipedia.org/wiki?curid=862050", "title": "Osobní užívání", "text": "Osobní užívání\n\nOsobní užívání byl právní institut podobný nájmu, který existoval v Československu mezi lety 1964–1991. Upravoval jej tehdy občanský zákoník ve svých § 152–221.\n\nNa základě zákona č. 509/1991 Sb., který občanský zákoník významně novelizoval, byla práva osobního užívání s účinností k 1. lednu 1992 transformována na nájem (§ 871 občanského zákoníku), pouze právo osobního užívání pozemků se změnilo na vlastnictví (§ 872 občanského zákoníku).\n\nZákon rozlišoval:\n\nPrávo osobního užívání bylo zřizováno na základě předchozího rozhodnutí správního orgánu, např. rozhodnutí místního národního výboru o přidělení bytu (tzv. „dekret na byt“), na jeho základě došlo mezi socialistickou organizací a občanem, tzv. „uživatelem“, k uzavření dohody o osobním užívání dané věci. Tou však mohla být jen nemovitá věc patřící do socialistického vlastnictví. \n\nNěkterá práva osobního užívání, např. pozemků nebo družstevních bytů, přecházela na dědice a na rozdíl od klasického nájmu také nešlo dohodu uzavřít na dobu určitou, právo osobního užívání bylo vždy časově neomezené. Na druhou stranu ji na návrh mohl zrušit soud, někdy též i samotný místní národní výbor.\n"}
{"id": "862061", "url": "https://cs.wikipedia.org/wiki?curid=862061", "title": "Řád Alexandra Něvského", "text": "Řád Alexandra Něvského\n\nŘád Alexandra Něvského je ruské státní vyznamenání udělované za obecné zásluhy o vlast. Řád byl obnoven 7. září 2010 rozhodnutím prezidenta Ruské federace Dmitrije Medvěděva a navazuje na tradice Řádu sv. Alexandra Něvského i jeho sovětské varianty Řádu Alexandra Něvského. Řád je v současné době udělován v jedné třídě, jak ruským občanům, tak i občanům dalších zemí.\nŘád Alexandra Něvského byl obnoven rozhodnutím prezidenta D. Medvěděva ze 7. září 2010 a slouží k ocenění \"\"občanů Ruské federace plnících státní službu za zvláštní osobní zásluhy o vlast ve věcech výstavby státu, dlouholeté svědomité služby a významných výsledků dosažených při plnění pracovních povinností, v oblasti posílení mezinárodní autority Ruska, obranyschopnosti země, rozvoje ekonomiky,vědy, vzdělání, kultury, umění, ochrany zdraví a dalších zásluh,a dále také občanů Ruské federace za významné osobní zásluhy v rozličných oblastech hospodářské, vědecké, sociálně-kulturní, vzdělávací a další společensky prospěšné činnosti\".\" Řádem mohou být také vyznamenáni občané jiných států \"za zásluhy v rozvití mnohostranné spolupráce s Ruskou federací.\" Jeho přímým předchůdcem byl sovětský řád Alexandra Něvského, který byl v rámci Ruské federace převzat ale nebyl udělován.\nŘád se uděluje pouze v jedné třídě. Odznak řádu se nosí na levé straně hrudi. Pokud je nositel vyznamenán Řádem za zásluhy o vlast (IV. třídy či vyšší), následuje řád Alexandra Něvského až za ním. Totéž platí také pro nošení stužky řádu na vojenské uniformě.\nOdznakem řádu je zlatý tlapatý kříž zdobený rubínově červeným smaltem mezi jehož rameny jsou umístěny čtyři ruští imperátorští orli (státní znak Ruské federace). Uprostřed kříže je situován malý medailon s vyobrazením jezdecké postavy knížete Alexandra Něvského. Na averzu odznaku je umístěn ruský nápis \"За труды и отечөство\" (Za práci a vlast). Stuha řádu je červená s prostředním zlatým pruhem. Nynější odznak řádu plně navazuje vzhledem na starší řád sv. Alexandra Něvského, udělovaný do roku 1917 v Ruském impériu.\nŘádem byl vyznamenán například prezident Ruské akademie věd Jurij Osipov, maršál Sovětského svazu Vasilij Petrov , maršál Sovětského svazu Sergej Sokolov, patriarcha moskevský a vší Rusi Kirill a další.\n"}
{"id": "862065", "url": "https://cs.wikipedia.org/wiki?curid=862065", "title": "Infanrix Hexa", "text": "Infanrix Hexa\n\nInfanrix Hexa je kombinovaná vakcína vyráběná společností GlaxoSmithKline. Jedná se o takzvanou \"hexavakcínu\", tedy očkování proti šesti chorobám zároveň, konkrétně proti záškrtu, tetanu, černému kašli, dětské obrně, hepatitidě B a bakterii Haemophilus influenzae b. V Evropské unii byla registrována v roce 2000. V České republice patří mezi povinné vakcíny.\n\nVakcína obsahuje následující složky:\n\nJako adjuvans je použit hydroxid hlinitý a fosforečnan hlinitý, v jedné dávce je 0,532 mg hliníku.\nJe distribuována v podobě naplněné injekce a aplikována do svalu kojenců nejčastěji ve třech dávkách a jedné dodatečné. Vyhláška č. 537/2006 Sb ministerstva zdravotnictví České republiky po novelizaci vyhláškou č. 229/2010 uvádí první dávku hexavakcíny proti řečeným nemocem nejdříve po ukončení devátého týdne, další dvě s odstupy nejméně po měsíci a čtvrtá nejméně šest měsíců po třetí, ovšem do věku osmnácti měsíců. V České republice je standardní očkování v třetím, čtvrtém a pátém měsíci, nicméně předseda České vakcinologické společnosti Roman Prymula uvádí, že očkovací plány se v různých státech liší a prodloužení intervalů o měsíc není problém. \n\nV některých státech se navíc uplatňuje očkování dvěma dávkami a jednou dodatečnou: V Skandinávii se ty první dvě dávají v 3. a 5. měsíci, přičemž účinnost je srovnatelná s původním schématem, kdy se dávaly tři dávky v 2., 4. a 6. měsíci. To souvisí s tím, že dávka podávaná v druhém měsíci má s ohledem na nedostatečně rozvinutou imunitu dítěte sníženou účinnost.\n\nV rámci České republiky byla v roce 2012 distribuována balení po deseti dávkách v počtu:\n\nVýrobcem udávané kontraindikace jsou hypersenzitivita na některou ze složek vakcíny, encefalopatie neznámé etiologie do sedmi dnů po očkování proti černému kašli v anamnéze a vážné akutní horečnaté onemocnění. Slabá infekce není považována za kontraindikaci.\n\nNa možnou asociaci mezi očkování proti hepatitidou B a vznikem roztroušené sklerózy poukázaly některé studie, např. studie M. A. Hernána a kol. z roku 2004. Studie, kterou v roce 2014 publikovali A. Langer-Gould a kolektiv, tvrdí, že se skutečně zvýší četnost krátce po očkování proti hepatitidě B, ale že z dlouhodobého hlediska se četnost onemocnění mezi očkovanými a neočkovanými prakticky neliší. To podle autorů naznačuje, že očkování může poněkud urychlit přechod již existujícího onemocnění od latentní fáze ke klinické manifestaci, ale že očkování onemocnění nezpůsobuje ani nezvyšuje riziko jeho vzniku u zdravého člověka. \n\nStudií byla publikována celá řada, proto bylo provedeno několik metaanalýz a systematických přehledů analyzující a sumarizující všechny dosud publikované studie. Práce F. DeStefana a kol. z roku 2002 uzavírá, že publikované epidemiologické studie prokazují, že vakcinace proti hepatitidě B nezvyšuje riziko vzniku roztroušené sklerózy ani riziko ataky roztroušené sklerózy u nemocných. \n\nV. Martínez-Sernández a A. Figueiras publikovali v roce 2013 metaanalýzu, ve konstatují metodologickou limitaci řady publikovaných studií. Téměř všechny studie splňující inkluzní kritéria jejich metaanalýzy prokazovaly, že mezi očkování a roztroušenou sklerózou není asociace. Dosud publikovaná data podle autorů nepodporují tvrzení o tom, že by očkování proti hepatitidě B představovalo riziko, pro které by bylo nutné revidovat očkovací schéma, ačkoliv by bylo žádoucí zlepšit kvalitu observačních studií, protože doposud publikované studie nepředstavují dostatečně robustní data pro jednoznačný závěr o bezpečnosti očkování proti hepatitidě B u zdravých subjektů i u nemocných s roztroušenou sklerózou.\n\nAsociaci autoimunitních onemocnění centrální nervové soustavy s očkováním proti hepatitidě B ve Francii v letech 1994–2003 analyzovali Y. Mikaeloff a kol. V roce 2009 publikovali práci, ve které došli k závěru, že očkování proti hepatitidě v dětství obecně nezvyšuje riziko zánětlivých demyelinizačních onemocnění centrální nervové soustavy vč. roztroušené sklerózy. Vývoj ve Francii analyzoval i pediatr D. Le Houézec. Ten dospěl k naprosto odlišnému závěru, totiž že mezi očkováním proti hepatitidě B a výskytem roztroušené sklerózy je silná korelace. Tuto práci podrobili ostré kritice epidemiologové A. Spira a kol. tím, že poukázali na zcela zásadní metodologická pochybení při analýze dat, která podle nich vedou k naprostému znehodnocení výsledku.\n\nGlobal Advisory Committee on Vaccine Safety, orgán WHO, zaujala v roce 2002 a 2008 stanovisko, že mezi očkováním proti hepatitidě B a roztroušenou sklerózou není asociace.\n\nV říjnu 2012 byla jedna šarže vakcíny preventivně stažena z trhů, protože bylo zjištěno, že byla připravována v mikrobiologicky kontaminovaném prostředí. Následně byly nezávisle testovány i vakcíny ze stahované šarže a podle testů kontaminovány nebyly.\n\nAlternativní vakcínou k Hexavakcíně je Hexacima od společnosti Sanofi Pasteur, uvedená na trh 1. 3. 2014. \n\n"}
{"id": "862072", "url": "https://cs.wikipedia.org/wiki?curid=862072", "title": "Samsung Galaxy Mini", "text": "Samsung Galaxy Mini\n\nSamsung Galaxy Mini (též Samsung Galaxy Next/Pop) je smartphone firmy Samsung, který běží na operačním systému Android 2.3. Byl uveden na jaře 2011. V roce 2012 byl představen jeho nástupce Samsung Galaxy Mini 2.\n\nMobil je vybaven 3,14palcovým (80 mm) TFT LCD displejem s rozlišením QVGA 320×240 pixely s podporou 262 tisíc barev. Nabízí připojení přes dva protokoly, čtyřpásmový GSM (850/900/1800/1900 MHz) a dvoupásmový HSDPA (900/2100 MHz) o rychlosti 7.2 Mbit/s.\n\n"}
{"id": "862074", "url": "https://cs.wikipedia.org/wiki?curid=862074", "title": "Třída Chonburi", "text": "Třída Chonburi\n\nTřída Chonburi je třída rychlých hlídkových lodí Thajského královského námořnictva. Tři jednotky této třídy byly pro Thajsko postaveny v Itálii. Všechny čluny jsou stále v aktivní službě.\n\nTrojici útočných člunů této třídy postavila loděnice C.N. Breda v Maestre poblíž Benátek. Dvě jednotky byly objednány v roce 1979 a třetí kus v roce 1981.\n\nJednotky třídy \"Chonburi\":\nPlavidla mají ocelový trup a nástavbu ze slitin hliníku. Hlavní výzbroj tvoří dva dvouúčelové 76mm kanóny OTO Melara, umístěné v jedné dělové věži na přídi a druhé na zádi. V zadní části nástavby je též věž kompletu DARDO se dvěma 40mm kanóny. Výzbroj doplňují dva 12,7mm kulomety. Pohonný systém tvoří tři diesely MTU 20V 539 TB92 o výkonu 9540 kW. Lodní šrouby jsou tři. Nejvyšší rychlost dosahuje 30 uzlů.\n\n"}
{"id": "862102", "url": "https://cs.wikipedia.org/wiki?curid=862102", "title": "Aletopelta", "text": "Aletopelta\n\nAletopelta („potulující se štít“) je rodem dávno vyhynulého ankylosauridního dinosaura, který žil asi před 75 miliony let v období pozdní svrchní křídy (věk kampán). Jeho nekompletní fosilní kostra byla objevena v sedimentech souvrství Point Loma na území státu Kalifornie (USA). Jde o prvního vědecky popsaného dinosaura z území tohoto amerického státu. Po smrti klesl tento dinosaurus ke dnu mělkého moře a kolem jeho obrněného \"krunýře\" pak na nějakou dobu vznikl malý útes, vzdáleně podobný dnešním korálovým útesům.\n\nTento ptakopánvý dinosaurus dosahoval délky asi 5 metrů a hmotnosti 2 tun, takže patřil k poměrně velkým ankylosaurům. Stejně jako jeho příbuzní představoval silně \"obrněného\" čtyřnohého býložravce, schopného aktivní obrany před útoky větších teropodních dinosaurů. Jeho zbraní byla těžká kostěná ocasní palice. V současnosti je znám jediný druh tohoto rodu, typový \"A. coombsi\". Druhové jméno odkazuje k postavě paleontologa Waltera P. Coombse Jr., který významně přispěl právě k pochopení ankylosaurů jako skupiny.\n\n"}
{"id": "862104", "url": "https://cs.wikipedia.org/wiki?curid=862104", "title": "Malé Dářko", "text": "Malé Dářko\n\nMalé Dářko je rybník, který se nachází mezi Vojnovým Městcem a Radostínem v okrese Žďár nad Sázavou v nadmořské výšce 619 m. Je napájen vodami z Radostínského rašeliniště, které se nachází na rozvodí s bifurkací, kdy část vod z rašeliniště odtéká do řeky Doubravy a část do řeky Sázavy. Při vyšší hladině rybníka dochází taktéž k odtoku vod do obou povodí. Z rybníka odtéká Štírový potok, který bývá označován jako třetí pramenná větev řeky Doubravy. Rozloha rybníka činí 16,4 ha. Objem rybníka činí 60 tis. m³.\n\nRybník je využíván k chovu ryb. Až do první světové války se v okolí rybníka těžila rašelina.\n\n"}
{"id": "862105", "url": "https://cs.wikipedia.org/wiki?curid=862105", "title": "Galina Višněvskaja", "text": "Galina Višněvskaja\n\nGalina Pavlovna Višněvskaja, česky též Višněvská ( , 25. října 1926, Leningrad, Sovětský svaz – 11. prosince 2012 Moskva), byla ruská operní pěvkyně, sopranistka.\n\nNarodila se v Leningradě. Profesionálně debutovala v operetě v roce 1944. Po ročním studiu u Věry Garinové vyhrála v roce 1952 soutěž pořádanou Velkým divadlem v Moskvě (s Rachmaninovovou písní \"Nesmutni\" (') a Verdiho árií ' z opery \"Aida\"). O rok později se stala členkou souboru Velkého divadla.\n\n9. května 1960 poprvé vystoupila v Národním divadle v Sarajevu jako Aida. V následujícím roce debutovala opět jako Aida v Metropolitní opeře v New Yorku, další rok pak poprvé zpívala v Královské opeře v Londýně znovu v této roli. Vedle Birgit Nilssonové a Franka Corelliho vystoupila poprvé na scéně milánské La Scaly jako Liu v Pucciniho \"Turandot\".\n\nVynikla v ruských operních rolích (zejména jako Taťána v \"Evženu Oněginovi\" a Líza v \"Pikové dámě\"), zpívala ale také již zmíněnou Aidu, Violettu v \"Traviatě\", Tosku, Čo-čo san v Madam Butterfly, Leonoru ve Fideliovi nebo Cherubína ve \"Figarově svatbě.\n\nÚčinkovala při světových premiérách některých děl Dmitrije Šostakoviče a Benjamina Brittena, který speciálně pro ni napsal sopránový part \"Válečného rekviem\" z roku 1962.\n\nV roce 1955 se v Praze při festivalu Pražské jaro seznámila s violoncellistou Mstislavem Rostropovičem, za kterého se ještě téhož roku vdala a do konce jeho života v roce 2007 zůstali spolu. Pravidelně ji doprovázel na klavír nebo jako dirigent. Společně se přátelili s Dmitrijem Šostakovičem, z jejich spolupráce pochází výjimečná nahrávka \"Lady Macbeth Mcenského újezdu\" pro společnost EMI. Rodinným přítelem byl také spisovatel Alexandr Solženicyn, který podle Roberta Conquesta na jejich chatě napsal po roce 1968 většinu svého románu \"Souostroví Gulag\".\n\nV roce 1974 pár požádal sovětskou vládu o svolení opustit zemi. Usadili se střídavě v Americe a Paříži. V roce 1982 zpívala naposledy v Paříži Taťánu a opustila pěveckou dráhu. V roce 1987 režírovala inscenaci \"Carské nevěsty\" Rimského-Korsakova. V roce 1984 vyšly její paměti s titulem \"Galina: A Russian Story\" (Galina: Ruský příběh). V 90. letech se vrátila do Ruska, kde založila v roce 2002 operní školu a divadlo – Operní centrum Galiny Višněvské.\n\nV roce 2007 ztvárnila ve filmu \"Alexandra\" roli ženy, která navštívila Čečensko v době války, aby se setkala se svým vnukem.\n\nJejí umění je zachyceno na mnoha nahrávkách, jako byly zejména Čajkovského \"Evžen Oněgin\" (1956 a 1970), Brittenovo \"Válečné rekviem\" (s Peterem Pearsem and Dietrichem Fischerem-Dieskauem, dirigováno skladatelem, 1963), Musorgského \"Boris Godunov\" (1970 a 1987), Pucciniho \"Tosce\" (1976), Čajkovského \"Piková dáma\" (1976), Šostakovičova \"Lady Macbeth Mcenského újezdu\" (1978), Čajkovského \"Iolanta\" (s Nicolaiem Geddou, 1984) nebo Prokofjevova \"Vojně a míru\" (1986). Nahrála také písňové cykly \"Písně a tance smrti\" Musorgského (1961 a 1976) a \"The Poet's Echo\" (1968) Brittena.\n\nŠlo o držitelku mnoha ocenění, např.:\n\n\n"}
{"id": "862123", "url": "https://cs.wikipedia.org/wiki?curid=862123", "title": "Petr Mlsna", "text": "Petr Mlsna\n\nPetr Mlsna (* 13. listopadu 1978) je český právník, politik a vysokoškolský pedagog, od 12. prosince 2012 do 10. července 2013 ministr bez portfeje a od 13. prosince 2012 do 10. července 2013 předseda Legislativní rady vlády ve vládě Petra Nečase jako nestraník.\n\nV letech 1998–2002 vystudoval Právnickou fakultu UK a o rok později zde získal titul doktora práv. Už od roku 2001 začal studovat německá a rakouská studia na Fakultě sociálních věd UK, kde v roce 2003 získal titul doktora filozofie. V roce 2006 dokončil doktorské studium na Právnické fakultě UK a získal titul Ph.D.\n\nJako pedagog působí na Katedře německých a rakouských studií Institutu mezinárodních studií Fakulty sociálních věd UK, je také externím vyučujícím na Katedře ústavního práva PF UK. Odborně se zabýval ústavním právem v německy mluvících zemích, dále např. právem hospodářské soutěže, telekomunikací nebo veřejnými zakázkami. V roce 2009 jej chtěl Jan Fischer do své vlády jako ministra spravedlnosti, tou se však nakonec stala Daniela Kovářová, nominantka ODS.\n\nNení členem žádné politické strany. 12. prosince 2012 byl jmenován ministrem bez portfeje, pověřený vedením Legislativní rady vlády, kde vystřídal Karolínu Peake.\n\nVláda České republiky dne 27. února 2013 rozhodla o jeho nominaci na funkci soudce Soudního dvora EU namísto Ireny Pelikánové, dosavadní české zástupkyně u tohoto soudu. Soud však jeho nominaci v květnu 2013 odmítl.\n\nPo pádu vlády Petra Nečase se stal zástupcem předsedkyně Legislativní rady vlády Marie Benešové během působení vlády Jiřího Rusnoka. V únoru 2014 jej Marcel Chládek jmenoval náměstkem ministra školství, mládeže a tělovýchovy pro legislativu. Funkci zastával do května 2015, kdy se stal náměstkem ministra vnitra ČR Milana Chovance pro řízení sekce legislativy a archivnictví.\n\nDále se dříve angažoval v českém fotbale. Býval aktivním rozhodčím a byl místopředsedou Komise rozhodčích FAČR v letech 2016-2018. Podal kandidaturu na předsedu FAČR, kterou ale nakonec stáhl. Původně chtěl usilovat o pozici místopředsedy.\n\n"}
{"id": "862127", "url": "https://cs.wikipedia.org/wiki?curid=862127", "title": "Nizozemsko na Letních olympijských hrách 1996", "text": "Nizozemsko na Letních olympijských hrách 1996\n\nNizozemsko na Letních olympijských hrách 1996 reprezentovala výprava 239 sportovců, z toho 137 mužů a 102 žen v 19 sportech.\n"}
{"id": "862129", "url": "https://cs.wikipedia.org/wiki?curid=862129", "title": "Zdeněk ze Šternberka na Lukově", "text": "Zdeněk ze Šternberka na Lukově\n\nZdeněk ze Šternberka na Lukově byl šlechtic, který pocházel z moravské větve rodu Šternberků. \n\nJeho otcem byl pan Matouš ze Šternberka. Zdeněk měl bratry Albrechta, který zemřel mlád, a Ješka, se kterým sdílel svůj osud. První písemná zmínka pochází z roku 1368. Oba bratři (Zdeněk a Ješek) společně spravovali otcovské majetky. V roce 1373 uzavřeli dohodu o vzájemném spolku na všechen majetek, aby ten zůstal v budoucnu majetkem rodu. Zároveň došlo k rozdělení majetku, aby si každý mohl hospodařit na svém. Zdeněk tedy držel polovinu hradu Lukova a polovinu panství Holešova a něco z roztroušených statků na Kojetínsku a Zdounecku. I když došlo mezi bratry k rozporům, ty byly vždy smírně vyřešeny. V roce 1397 zdědili po svém příbuzném Petru ze Šternberka panství Količín a o rok později zdědili po Smilovi ze Šternberka a Zábřehu hrad a panství Hoštejn. Zdeněk se snažil svůj majetek rozšiřovat a přikupoval další vesnice. Díky dobrým vztahům s markrabětem Joštem se mu podařil získat Zlín, Čejkovice a Šilperk (které již dříve byly v držení rodu Šternberků). Hospodářským střediskem Zdeňkova dílu na lukovském panství se stal Fryšták. \n\nSídlem šternberských bratří byl hrad Lukov, který byl stavebně upravován a skládal se tak ze dvou hradních paláců (pro každou rodinu jeden). Jeho součástí byla i kaple. Roku 1382 udělil olomoucký biskup Zdeňkovi povolení, aby tehdy v čase moru mohli hradní kaplani uchovávat v kapli svátosti. \n\nZdeněk měl za manželku Kunku z Kunštátu, dceru Smila z Kunštátu. S ní měl toto potomstvo:\n\nZdeněk zemřel roku 1405. \n\n"}
{"id": "862141", "url": "https://cs.wikipedia.org/wiki?curid=862141", "title": "Tumwaterské vodopády", "text": "Tumwaterské vodopády\n\nTumwaterské vodopády jsou sérií kaskádových vodopádů na řece Deschutes nedaleko jejího ústí do Buddovy zátoky, jedné z nejjižnějších částí Pugetova zálivu, v americkém státě Washington.\n\nNa břehu řeky v místě, kde se vodopády nachází, se nacházela vůbec první evropská osada na dnešním území západního Washingtonu. O pár desítek let později byl zde postaven pivovar Olympia Brewing Company fungující až do roku 2003.\n\nAž do roku 1952 byly vodopády nezdolatelnou překážkou pro místní populaci lososa. Pak byl ale postaven rybí přechod, o což se postaralo státní ministerstvo rybolovu, aby se lososi dostali k nově postavené sádce, která se nachází jen kousek proti proudu od vodopádů. Před konstrukcí přechodu byl ekosystém řeky Deschutes ve svém regionu ojedinělý, právě protože jej vůbec neovlivňovali lososi, pro severozápad Spojených států velice typičtí.\n"}
{"id": "862142", "url": "https://cs.wikipedia.org/wiki?curid=862142", "title": "Ješek ze Šternberka na Lukově", "text": "Ješek ze Šternberka na Lukově\n\nJešek ze Šternberka na Lukově (též Jan) byl šlechtic, který pocházel z moravské větve rodu Šternberků. \n\nJeho otcem byl Matouš ze Šternberka. Ješek měl bratry Albrechta, který zemřel mlád a Zdeňka, se kterým sdílel svůj osud. První písemná zmínka pochází z roku 1368. Oba bratři (Zdeněk a Ješek) společně spravovali otcovské majetky. V roce 1373 uzavřeli dohodu o vzájemném spolku na všechen majetek, aby ten zůstal v budoucnu majetkem rodu. Zároveň došlo k rozdělení majetku, aby si každý mohl hospodařit na svém. Zdeněk tedy držel polovinu hradu Lukova a polovinu panství Holešova a něco z roztroušených statků na Kojetínsku a Zdounecku. I když došlo mezi bratry k rozporům, ty byly vždy smírně vyřešeny. V roce 1397 zdědili po svém příbuzném Petru ze Šternberka panství Količín a o rok později zdědili po Smilovi ze Šternberka a Zábřehu hrad a panství Hoštejn. Ješek se snažil svůj majetek rozšiřovat a přikupoval další vesnice v oblasti táhnoucí se od Prostějova k Hodonínu a Uherskému Brodu. V Brně držel dům a vykonával úřad brněnského komorníka. Tento úřad roku 1384 ztratil, ale již v roce 1386 převzal úřad nejvyššího komorníka v Olomouci. Za moravských markraběcích válek se přiklonil na stranu Prokopa Lucemburského a z hradu Lukova vykonával ozbrojené výpady Došlo tak k zajímavé situaci, protože jeho bratr Zdeněk byl na straně markraběte Jošta. Ješek se účastí v bojích ekonomicky vyčerpal a přišel o značnou část svého majetku, mimo jiné i polovinu Holešova. Na další majetky vázla zástava. Kromě toho došlo mezitím i ke změnám v rodinných poměrech. Jeho bratr Zdeněk zemřel a Zdeňkův syn Albrecht ze Šternberka a Lukova si musel své zájmy prosadit silou a patrně v roce 1409 byl nucen hrad Lukov získat vojenskou silou. \n\nJešek měl dvě manželky - Hyzlu a Dorotu z Puchheimu. Dále měl dva syn Matouše a Albrechta. Matouš se dal na dráhu duchovního a stal se kanovníkem olomouckým. Pokračovatelem rodu byl Albrecht. Ješek zemřel buď roku 1412 nebo možná v roce 1414.\n\n"}
{"id": "862149", "url": "https://cs.wikipedia.org/wiki?curid=862149", "title": "Ičigo Kurosaki", "text": "Ičigo Kurosaki\n\nIčigo Kurosaki (黒崎 一護) je fiktivní animovaná postava z anime \"Bleach\" vytvořena Tito Kubem. Ičigovi je v příběhu 15 let. Má velmi zvláštní schopnost vidět duchy, stejně jako jeho mladší sestra Karin Kurosaki. Žije se svým otcem Iššinem Kurosakim a s jeho dvěma sestrami Karin a Juzu v Karakuře. \n\nJednoho dne Ičigo při návratu domů uvidí Sběračku duší jménem Rukia Kučiki. Objeví se tam kvůli \"hollow\", které musí zneškodnit a přenést do Soul Society. Ičigo později zjistí, že se tam hollow objevil kvůli jeho nadpřirozenému duševnímu potenciálu. Rukia je však během boje s hollow vážně zraněna, stejně jako Ičigova rodina. Rukia proto Ičigovi přenechá svou moc tak, že probodne jeho tělo svým duševním ostřím. Tento rituál z Ičiga udělá rovněž Sběrače duší, čímž porazí hollow, který napadl jeho rodinu. Rukia jej poté donutí k tomu, aby převzal její práci, kterou je zneškodňování hollow a přenášení hodných duší do Soul Society. \n\nPostava Ičiga se objevila i ve filmech \"Bleach\":\n"}
