{"id": "896059", "url": "https://cs.wikipedia.org/wiki?curid=896059", "title": "Kostel Nanebevzetí Panny Marie (Ivančice)", "text": "Kostel Nanebevzetí Panny Marie (Ivančice)\n\nKostel Nanebevzetí Panny Marie je římskokatolický chrám ve městě Ivančice v okrese Brno-venkov. Je chráněn jako kulturní památka České republiky. Je farním kostelem ivančické farnosti.\n\nIvančický kostel je poprvé přímo zmiňován v roce 1239. Zřejmě ještě na konci 13. století bylo zahájeno budování nového chrámu, jehož stavba byla v roce 1304 vypálena. Po roce 1312 přestavba pokračovala, vzniklo současné gotické kněžiště ukončené polygonálně. V této době byla zřejmě zahájena také stavba městské strážní věže, která byla dokončena ve druhé polovině 14. století. Lodě kostela byly stavěny od přelomu 14. a 15. století. Nejdříve vznikla hlavní loď (z režných cihel a tvarovek) navazující na věž, teprve asi od 70. let 15. století bylo zahájeno budování obou bočních lodí (z lomového kamene). Tehdy také byla postavena sakristie (v závěru severní lodi) a byla zaklenuta hlavní loď. Ve druhé polovině 16. století byla věž zvýšena o obytné patro a následně vznikl ochoz a zděný útvar se střechou. Při požáru v roce 1763 bylo poškozeno kněžiště, které bylo poté barokně upraveno a dostalo novou klenbu. Poslední větší stavební úpravy chrámu proběhly v letech 1946–1950, kdy byla podle projektu architekta Klaudia Madlmayera ve zdech hlavní lodi, nad bočními loděmi, jejichž střechy musely být upraveny, vytvořena okna románského tvaru. K dalším pracím patřila nová střecha a vyzděné štíty severní a jižní předsíně.\n\nKolem kostela se do roku 1560 nacházel hřbitov.\n"}
{"id": "896060", "url": "https://cs.wikipedia.org/wiki?curid=896060", "title": "Josef Rybička (horolezec)", "text": "Josef Rybička (horolezec)\n\nJosef Rybička, přezdívaný Ryba (* 1952 Nový Bor, Československo) je český horolezec, cestovatel a dobrodruh. V 70. a 80. letech 20. století patřil ke špičce československého skalního horolezectví.\n\nÚčastnil se nebo vedl řadu expedic do Himálaje, Karákóramu, Pamíru, Ťan-Šanu, Kavkazu, Patagonie, And a dalších pohoří. Podnikl přechod džunglí ostrova Borneo, je autorem desítek obtížných cest na českých a německých pískovcových skalách (nejvíce z nich ve své domácí oblasti ve skalách na Slavíčku mezi Sloupem v Čechách a Svojkovem nedaleko Nového Boru) i ve Vysokých Tatrách. Jeho častým spolulezcem byl Jiří Šmíd. Dále se věnuje potápění a vede letní lezeckou školu pro děti.\n\nNa pískovcových skalách v Čechách otevřel nejméně kolem 150 prvovýstupů. Další prvovýstupy zlezl ve skalách Saského Švýcarska, v horách i velehorách.\n\n\n\n\n\n\n\n\n\n"}
{"id": "896061", "url": "https://cs.wikipedia.org/wiki?curid=896061", "title": "Volby do Říšské rady 1907", "text": "Volby do Říšské rady 1907\n\nVolby do Říšské rady roku 1907 byly volby konané 14. a 23. května 1907 v Předlitavsku. Zvoleni v nich byli členové poslanecké sněmovny (dolní komory) celostátního parlamentu, Říšské rady. Šlo o historicky první volby v Předlitavsku podle rovného a všeobecného volebního práva (pro muže).\n\nAž do roku 1907 byl volební systém do Říšské rady založen na kuriích, v nichž různé skupiny voličů separátně vybíraly své zástupce. Již Badeniho volební reforma z roku 1896 přidala novou pátou volební kurii, v níž volili všichni muži starší 24 let, ale stále nešlo o rovné volební právo, protože v ostatních kuriích (velkostatkářská, městská, kurie obchodních a živnostenských komor a kurie venkovských obcí) vybíraly některé skupiny obyvatelstva disproporčně více poslanců, než by odpovídalo jejich demografické síle. \nOd roku 1905 v Předlitavsku sílila debata o radikální změně volebního systému. Ovlivnily ji události v Rusku, kde proběhla roku 1905 revoluce. Odezvou revolučního hnutí v Rusku bylo razantnější vystupování dělnických stran v Předlitavsku. Šířily se demonstrace, vyhlášena byla i generální stávka. Tehdejší vláda Paula Gautsche předložila v únoru 1906 parlamentu ke schválení návrh volební reformy. Návrh se stal předmětem ostrých debat. Při následném projednávání konkrétní podoby volebního zákona se vyhrotily ideologické a etnické rozpory. Proti vládě se postavil silný konzervativní Polský klub. O smírné dojednání reformy se pokoušela krátce existující vláda Konrada Hohenloheho. Reformu nakonec dokončil a v obou komorách Říšské rady v prosinci 1906 schválil až následný kabinet Maxe Becka.\n\nReforma byla obsažena ve čtyřech nových říšských zákonech:\n\nVolilo se v 516 jednomandátových obvodech většinovým, dvoukolovým systémem. Územní vymezení volebních obvodů navázalo na dosavadní odlišné obvody v kurii měst a kurii venkovských obcí. Obvody tak byly buď městské nebo venkovské a velká města netvořila jeden volební obvod se svým venkovským zázemím. K disproporcím došlo i při váze jednotlivých hlasů, kdy na zvolení poslanců v etnicky německých a italských regionech stačilo cca 40 000 hlasů, v polských 50 000, v českých oblastech 55 000 a v ukrajinských cca 100 000 hlasů. Jakékoliv změny ve volebním systému a vymezení obvodů mohly být provedeny jen ze souhlasem dvou třetin poslanců budoucího parlamentu.\n\nBlížící se termín voleb organizovaných podle zcela nového volebního systému vyvolal výrazné změny v taktice jednotlivých politických stran. Například čeští agrárníci se po vnitřních debatách rozhodli reformu podpořit, přičemž do popředí se tak dostala demokratická koncepce Antonína Švehly oproti konzervativní, statkářské vizi, kterou reprezentoval Karel Prášek.\n\nVolby se konaly 14. a 23. května 1907 (v Haliči ještě probíhaly volby v posledních obvodech koncem května). Uspěly v nich sociálně demokratické strany všech národností (dohromady 87 mandátů), druhým největším blokem byli německorakouští křesťanští sociálové s 66 poslaneckými křesly. V Říšské radě ale operovalo velké množství stran definovaných ideologicky a národnostně a parlament byl mimořádně roztříštěný. \n\nI v rámci jednotlivých národností ale existovala výrazná dělení a v téměř každé etnické skupině Předlitavska byli zvoleni zástupci vícero ideologických směrů.\n\nBezprostředně po volbách se němečtí křesťanští sociálové a němečtí klerikálové dohodli na ustavení společného poslaneckého klubu, který se se svými 96 poslanci stal nejsilnější parlamentní frakcí. Díky tomu se pak předsedou sněmovny stal křesťanský sociál Richard Weiskirchner. \n\nVolby měly výrazný dopad na vládní úrovni. Kabinet Maxe Becka zpočátku dokázal i v nových podmínkách získávat parlamentní podporu. Na podzim 1907 mu podařilo prosadit obnovené finanční vyrovnání mezi oběma polovinami monarchie. Zároveň proběhla rekonstrukce vlády, která nyní měla podporu zástupců významných politických sil, včetně mladočechů. V roce 1908 ale vláda padla z důvodu změny postoje německých křesťanských sociálů, kteří se coby nejsilnější parlamentní klub od vlády odvrátili. Jinak ale volby neukončily fragmentaci rakouského parlamentarismu a v zemi se nadále vyostřovaly etnické i ideologické konflikty. To vedlo mimo jiné k tomu, že i v podmínkách všeobecného a rovného volebního práva se předlitavské vlády často definovaly jako úřednické (jako následující vláda Richarda Bienertha).\n\n"}
{"id": "896065", "url": "https://cs.wikipedia.org/wiki?curid=896065", "title": "Alonzo Babers", "text": "Alonzo Babers\n\nAlonzo C. Babers (* 31. října 1961 Montgomery, Alabama) je bývalý americký atlet, sprinter, specialista na 400 metrů, dvojnásobný olympijský vítěz.\n\nV letech 1979 až 1983 studoval na United States Air Force Academy. Mezi špičku amerických běžců na 400 metrů se dostal v roce 1983. O rok později startoval na olympiádě v Los Angeles. Zde získal zlatou medaili v běhu na 400 metrů v osobním rekordu 44,27 a byl zároveň členem vítězné štafety USA na 4×400 metrů.\n\nKrátce po skončení olympiády ukončil aktivní kariéru a pokračoval jako pilot ve službě v armádě až do roku 1991.\n\n"}
{"id": "896066", "url": "https://cs.wikipedia.org/wiki?curid=896066", "title": "Fever to Tell", "text": "Fever to Tell\n\nFever to Tell je debutové album americké rockové skupiny Yeah Yeah Yeahs, které vyšlo 29. dubna 2003 prostřednictvím společnosti Interscope. Producentem alba se stal David Andrew Sitek, mixu se ujal Alan Moulder.\n\nAlbum \"Fever to Tell\" bylo nominováno na cenu Grammy v kategorii Nejlepší alternativní album roku a získalo zlatou desku ve Velké Británii. Videoklip pro skladbu \"Maps\" bylo v roce 2004 nominováno v kategoriích Nejlepší umělecká režie, Nejlepší kinematografie, Nejlepší střih a MTV2 Award na udílení cen MTV Video Music Awards. \"The New York Times\" označili album \"Fever to Tell\" jako nejlepší album roku. V červnu 2005 se album umístilo na 89. místě v seznamu 100 nejlepších alb v rozpětí let 1985-2005 magazínu Spin. Album bylo také zařazeno do knihy 1001 alb, které musíte slyšet, než umřete (1001 Albums You Must Hear Before You Die). V roce 2009 označili \"Rolling Stone\", \"Pitchfork Media\" a \"NME\" toto album 28., 24. a 5. nejlepším albem desetiletí.\n\nPodle deníku \"The Guardian\" bylo celosvětově prodáno více než 1 milión kopií tohoto alba.\n\n\n"}
{"id": "896069", "url": "https://cs.wikipedia.org/wiki?curid=896069", "title": "Kostel Jednoty bratrské (Ivančice)", "text": "Kostel Jednoty bratrské (Ivančice)\n\nKostel Jednoty bratrské se nacházel ve městě Ivančice v okrese Brno-venkov v ulici Ve Sboru. Jeho zbytky jsou chráněny jako kulturní památka České republiky.\n\nNa místě současného domu Ve Sboru 10 se nacházela budova, kterou v roce 1539 koupili bratři z Jednoty bratrské. K její východní straně byl později postaven bratrský jednolodní kostel s polygonálně ukončeným kněžištěm a minimálně jednou věží. Zánik chrámu začal zřejmě již ve 20. letech 17. století, kdy bylo zbořeno kněžiště. Po požáru v roce 1757 byla poškozena loď, později byla stržena. Do současné doby se dochovalo pouze volně stojící dvorní stavení a věžový útvar v jihozápadním rohu původního chrámu, který byl v letech 1955–1957 památkově upraven. Základy presbytáře a jižní stěny byly odkryty při archeologickém výzkumu v roce 1980. Národní památkový ústav řadí chátrající dvorní stavení mezi nejohroženější nemovité památky.\n"}
{"id": "896070", "url": "https://cs.wikipedia.org/wiki?curid=896070", "title": "Viktor Markin", "text": "Viktor Markin\n\nViktor Fjodorovič Markin, (* 23. února 1957 Okťabrskij, Baškortostán) je bývalý sovětský atlet, sprinter, specialista na 400 metrů, dvojnásobný olympijský vítěz.\n\nS atletickým tréninkem začal v 19 letech při studiu dětského lékařství v Novosibirsku. V dubnu 1980 si vytvořil osobní rekord na 400 metrů časem 46,96, v červenci téhož roku se zlepšil na 45,34. V olympijském finále v Moskvě zvítězil na této trati v novém osobním a evropském rekordu 44,60. Druhou zlatou medaili na olympiádě v roce 1980 získal jako člen štafety SSSR na 4×400 metrů.\n\nPo olympiádě přerušil kariéru, aby dokončil studia. Po návratu v roce 1982 získal bronzovou medaili na Mistrovství Evropy v Aténách v běhu na 400 metrů i ve štafetě na 4×400 metrů. Při premiéře světového šampionátu v Helsinkách v roce 1983 byl členem vítězné štafety SSSR na 4×400 metrů.\n\n"}
{"id": "896071", "url": "https://cs.wikipedia.org/wiki?curid=896071", "title": "Dadaab", "text": "Dadaab\n\nDadaab je keňské město v polovyprahlé (semiaridní) oblasti, ležící v Severovýchodní provincii. K roku 2011, kdy zde našli útočiště lidé postižení hladomorem v Africkém rohu, bylo uváděno jako největší uprchlický tábor na světě.\n\nDadaab se nachází v distriktu Garissa přibližně 100 kilometrů západně od keňsko-somálské státní hranice.\n\nPřed zřízením refugia pro uprchlíky zde tradičně žilo obyvatelstvo tvořené somálskými kočovnými pastevci velbloudů a koz. Nejbližším městem je Garissa, centrální sídlo Severovýchodní keňské provincie.\n\nVe městě zřídil základnu Úřad vysokého komisaře OSN pro uprchlíky (UNHCR), která spravuje další uprchlické tábory okolo měst Hagadera, Ifo a Dagahaley. Mezinárodní humanitární organizace CARE byla zodpovědná za realizaci pomoci a správu kampu, jenž se rozkládá na celkové ploše 50 km s poloměrem 18 km od Dadaabu.\n\nMístní populace je tvořena lidmi, kteří sem uprchli před válečnými konflikty ve východoafrickém regionu. Většina z nich – Somálci, stejně jako národnostní menšiny včetně Bantuů –, odešla během občanské války v Somálsku. Následná vlna imigrace směřovala z jižně položeného údolí řeky Džuba a oblasti Gedo, zatímco jiní sem dorazili z měst Kismaayo, Mogadišu a Bardera. V roce 1999 se Spojené státy rozhodly prioritně řešit otázku bantuských uprchlíků ze Somálska v rámci projektu amerického ministerstva zahraničí, označovaného za nejambicióznější plán přesídlení v Africe. Tisíce Bantuů se usídlilo v Dadaabu, jakožto přechodném útočišti před plánovaným přesídlením do Ameriky.\n\nZákladna byla vybudována na počátku devadesátých let 20. století. Vzhledem ke zvyšující se populaci UNHCR oslovila německého architekta Wernera Shellenberga, jenž navrhl základnu v Dagahaley, a Pera Iwansona, který ji měl uvést v život. Řadu let uprchlický tábor spravovala organizace CARE, od níž vedení převzala GTZ.\n\nRoku 2011 se v důsledku hladomoru v Africkém rohu dramaticky zvýšila imigrace do místních táborů. V červenci 2011 rostl počet příchozích o více než tisíc osob za den. Základnu, jejíž kapacita byla plánována na přibližně 90 000 osob, obývalo v červenci 2011 podle údajů OSN 439 000 uprchlíků s výhledem na půl miliónu Afričanů do konce téhož roku, což z dadaabského kampu učinilo největší uprchlický tábor na světě.\n\nDo února 2012 humanitární organizace směřovaly úsilí zejména do výstavby zavlažovacích kanálů a distribuce semen rostlin.\n\nV roce 2011 tábor Dadaab navštívila také americká herečka Kristin Davisová, jako velvyslankyně mezinárodní organizace Oxfam.\n"}
{"id": "896072", "url": "https://cs.wikipedia.org/wiki?curid=896072", "title": "Seznam skupin výtvarníků v Československu a Česku", "text": "Seznam skupin výtvarníků v Československu a Česku\n\nSeznam skupin výtvarníků v Československu a Česku je seřazen chronologicky. \n\nJde o přehled sdružení výtvarníků v jejichž názvu se vyskytuje slovo Skupina, obvykle ve spojení s místním, časovým, početním nebo jiným upřesněním. Heslo Skupina má usnadnit hledání, ale zařazení do Kategorií Spolky výtvarníků je jen pomocné a nepřesné.\n\nV některých případech se jedná o regulérní sdružení tvůrců některého výtvarného směru (kubismus: Skupina výtvarných umělců, Praha, informel: Skupina D, surrealismus: Surrealistická skupina, profese (textilní výtvarníci: Skupina 7), nebo sociálního programu (Skupina 58).\n\nŘada skupin jsou regionální spolky (Skupina devíti – Ostrava, Skupina Horizont – Královéhradecko, Skupina 4 - Brno), spolky spojené s určitou galerií (Skupina Chagall) nebo skupiny spojené jen s jedinou výstavou (Skupina D)\n\nU několika skupin je znám pouze název a chybí přesnější údaje o členech, době a místě vzniku, trvání, atd. Názvy jsou zde zařazeny na konci seznamu s uvedením jejich členů pro pozdější doplnění.\n\nSkupina výtvarných umělců působila v Praze mezi lety 1911-1914.\n\nVincenc Beneš, Aljo Beran, Josef Čapek, Zoroslava Drobná, Ferdiš Duša, Emil Filla, Josef Gočár, Otto Gutfreund, Vlastislav Hofman, Josef Chochol, Pavel Janák, Vincenc Kramář, Josef Kranz, Zdeněk Kratochvíl, Karel František Krejčí, František Kysela, Věra Laichterová Jičínská, Eugen Nevan, Antonín Procházka, Jan Provazník, Stanislav Sochor, Ladislav Šíma, Ester M. Šimerová Martinčeková Fridriková, Václav Špála, Bohumil Stanislav Urban\n\nSkupina výtvarných umělců v Brně působila v Brně mezi lety 1922-1939, později byla nazývána jako Skupina čtyř a ještě později jako Výtvarní umělci Moravská Ostrava (VUMO) (1935).\n\nAntonín Procházka, Emil Filla, Bohumír Dvorský, Richard Brun, Jan Sládek, Josef Gabriel, Aljo Beran, Jaroslav Král, Petr Dilinger, Karel Jílek, Marie Bartoňková-Drábková, Augustin Handzel, Věra Jičínská Laichterová, František Kaláb, Jiří Krejčí, Karel Lenhart, Franišek Malý, Jan Mehl, Linka Procházková Scheithauerová, Jan Provazník, František Reichentál, František Srp, František Václav Süsser, Imro Weiner-Kráĺ, tajemník František Venera, historici umění Eugen Dostál, Albert Kutal, Václav Richter a Zoroslava Drobná\n\nSurrealistická skupina působila v Praze mezi lety 1934-1946, později byla nazývána jako Skupina pěti Objektů (50. léta), v 60. letech jako Okruh UDS a ještě později jako Skupina československých surrealistů (70. a 80. léta) a po rozpadu státu v roce 1992 jako Skupina českých a slovenských surrealistů. \n\nPůvodní surrealistická skupina / Členové\n\nVítězslav Nezval, Karel Teige, Jindřich Štyrský, Toyen, Jindřich Heisler, Imre Forbath, Katy King, Vincent Makovský, Bohuslav Brouk.\n\nSpořilovští surrealisté / Členové\n\nZbyněk Havlíček, Robert Kalivoda, Rudolf Altchul, Libor Fára.\n\nSkupina RA / Členové\n\nLudvík Kundera. Josef Istler, Miloš Koreček, Zdeněk Lorenc, Ota Mizera, Hana Miškovská.\n\nSkupina pěti Objektů / Členové\n\nKarel Teige, Vratislav Effenberger, Karel Hynek, Václav Tikal, Josef Istler, Zbyněk Havlíček, Libor Fára, Mikuláš Medek, Emila Medková, Ludvík Šváb, Jindřich Kurz, Milan Nápravník.\n\nOkruh UDS / Členové\n\nVratislav Effenberger, Zbyněk Havlíček, Mikuláš Medek, Emila Medková, Ludvík Šváb, Milan Nápravník, Stanislav Dvorský, Petr Král, Prokop Voskovec, Alois Nožička, Karel Šebek, Zdena Holubová, Věra Linhartová, Roman Erben, Jaroslav Hrstka, Ivan Sviták, Ivo Medek Kopaninský.\n\nSkupina Československých surrealistů / Členové\n\nVratislav Effenberger, Ludvík Šváb, Emila Medková, Ivo Medek Kopaninský (do r, 1971), Martin Stejskal, Eva Švankmajerová, Jan Švankmajer, Alena Nádvorníková, Albert Marenčin, Karol Baron, Juraj Mojžiš, Andrew Lass\n\nFrantišek Dryje, Jiří Koubek, Josef Janda, Ivo Purš.\n\nSkupina českých a slovenských surrealistů / Členové \n\nLudvík Šváb, Martin Stejskal, Eva Švankmajerová, Jan Švankmajer, František Dryje, Josef Janda, Ivo Purš, Andrew Lass, Albert Marenčin, Karol Baron, Jan Daňhel, Jan Kohout, Přemysl Martinec, Ivan Horáček, Kateřina Piňosová, Pavel Surma (do r. 2005), Jan Švankmajer, Eva Švankmajerová, Leonidas Kryvošej (do r. 2018), Lucie Hrušková (do r. 2018), Zuzana Tomková, Michal Jůza, Kristýna Žáčková\n\nSkupina A.I.V. / Členové (později splynula se Skupinou českých a slovenských surrealistů\n\nBruno Solařík, David Jařab, Blažej Ingr.\nSkupina 42 působila mezi lety 1942-48.\n\nIvan Blatný, František Gross, Miroslav Hák, Jan Hanč, Jiřina Hauková, František Hudeček, Jindřich Chalupecký, Josef Kainar, Jiří Kolář, Jiří Kotalík, Jan Kotík, Kamil Lhoták, Bohumír Matal, Jan Smetana, Karel Souček, Ladislav Zívr\n\nSkupina 29. augusta působila v roce 1945.\n\nŠtefan Bednár, Dezider Castiglione, Matylda Čechová, Ladislav Čemický, Orest Dubay, Ladislav Guderna, Ferdinand Hložník, Vincent Hložník, Bedrich Hoffstädter, Viliam P. Chmel, Lubor Kára, Alojz Klimo, František Kudláč, Peter Matejka, Ervín Semian, Václav Sivko, Jozef Šturdík, Alexander Trizuljak, Rudolf Uher, Ladislav Vychodil, Ernest Zmeták, Ján Želibský\n\nSkupina 7+1 působila v roce 1946.\n\nZdeněk Gaudl, Jaroslav Kándl, Jan Mehl, Jiří Karel Novák, Jan Nušl, Stanislav Šturz, Adolf Wenig\n\nSkupina devíti působila v Ostravě v roce 1957.\n\nVáclav Beránek, Svatoslav Böhm, Antonín Dobeš, Oldřich Kotari-Bolom, Zdeněk Kučera, Eva Říhovská, Karel Říhovský, Zdeněk Skřivan, Karel Svoboda, Karel Vašut\n\nSkupina 58 působila v roce 1958.\n\nJosef Brož, Jan Černý, Jaroslav Grus, Karel Hladík, Antonín Kalvoda, Josef Liesler, Josef Malejovský, Václav Vojtěch Novák, Jaroslav Otčenášek, Jan Smetana, Alois Sopr, Vojtěch Tittelbach, Jindřich Wielgus, Richard Wiesner\n\nSkupina 7 působila mezi lety 1959-65.\n\nVlasta Baránková, Emil Jan Cimbura, Věra Drnková-Zářecká, Bohuslav Felcman, Květa Hamsíková Prokopcová, Jan Hladík, Josef Hýsek, Vladimír Komárek, Alice Kuchařová Dorazilová, Ladislav Oliva, Jiří Seifert, Jan Schmid, Vladimír Sobolevič, Pavel Šulc, Ladislav Vacek, Igor Zhoř\n\nSkupina G působila v roce 1959.\n\nJiří Balcar, František Burant, Ladislav Dydek, Jiří Hadlač, Jiří John, Arnošt Karásek, Jan Kubíček, Pravoslav Sovák, Jaroslav Šerých, Adriena Šimotová, Karel Vysušil\n\nSkupina Experiment působila v roce 1959.\n\nFrantišek Dvořák, Miloslav Jemelka, Radoslav Kutra, Jaroslav Uiberlay\n\nSkupina Horizont působila v Královéhradeckém kraji v roce 1962.\n\nJiří Felger, Jiří Laštovička, František Neradilek, Karel Schmied, Oldřich Tlustoš, František Vítek (loutkář)\n\nSkupina D působila v roce 1964.\n\nJiří Balcar, Vladimír Boudník, Josef Istler, Čestmír Janošek, Jan Koblasa, Mikuláš Medek, Karel Nepraš, Robert Piesen, Zbyněk Sekal, Jiří Valenta, Aleš Veselý\n\nSkupina 5 působila v roce 1964.\n\nJiří Berger, Josef Ducháč, Václav Macháň\n\nSkupina 5 + 2 působila mezi lety 1965-68.\n\nJaroslav Hovadík, Josef Ruszelák, Zdeněk Šutera\n\nSkupina 4 působila v Brně v roce 1966.\n\nOlga Bartošíková, Jarmila Čihánková Semianová, Tamara Klimová Janíčková, Viera Kraicová\n\nSkupina 66 působila v roce 1966 v Praze a v roce 1967 v Bratislavě.\n\nJaroslav Alt, Eduard Antal, Josef Němec, Zuzana Rusková Bellušová, Ján Švec, Marián Velba\n\nSkupina 68 působila v roce 1968.\n\nIvan Ruller\n\nSkupina Konfese působila mezi lety 1970-75. Skupina Konfese byla činná od 5. května 1970 do poloviny 70. let 20. století. Posléze Bohumil Vrzal činnost Konfese obnovil v polovině 90. let 20. století v jiném personálním složení a s účastí četných zahraničních autorů. Znovu ukončena byla před rokem 2010. (Jan Dočekal) \n\nBohumil Vrzal, Jan Ondroušek, Vladimír Lavický, Jan Dočekal, Milan Juřena, Františka Konečná, Lubomír Kressa, Ludvík Němeček, Karel Novák, Vladimír Otáhal, Marcela Pavelková, Václav Petr, Antonín Vojtek. \n\nNová skupina působila v letech 1987-1990\n\nMiroslav Baše, Jan Bauch, Jiří Beránek, Václav Boštík, Michal Brix, Jiří David, Hugo Demartini, Michal Gabriel, Kurt Gebauer, Zdeněk Hölzel, Bohuslav Horák, Karel Hubáček, Miloslav Chlupáč, Věra Janoušková, Josef Jíra, Ivan Kafka, Stanislav Kolíbal, Jan Louda, Jindřich Malátek, Miroslav Masák, Vladimír Merta, Stefan Milkov, Vladimír Novák, Jiří Novotný, Miloš Parma, Karel Pauzer, Petr Pavlík, Jiří Pelcl, Bedřich Piskač, Viktor Pivovarov, Karel Prager, Michael Rittstein, Jaroslav Róna, Viktor Rudiš, Ivan Ruller, Václav Stratil, Jaroslav Šerých, Adriena Šimotová, Alena Šrámková, Alois Wachsmann, Jaromír Zemina, Olbram Zoubek\n\nSkupina Kontakt působí do současnosti.\n\nJiří Meitner, Demeter Haris, Zdeněk Gregor, Rainer Peschl, Miroslav Klenka, Walter Lauf, František Prokop, Vladimír Ščepko, Stanislav Picha, Jan Syrový, Vilém Šarhan, Jaroslav Vodička\nSkupina Experiment 2 působila v roce 1999.\n\nJana Rozková Černohausová\n\nSkupina Chagall působila v roce 2003.\n\nJiří Dratva, Alois Jedlička, Oldřich Kodeš, Miroslav Kubátek, Jan Pařízek, Petr Pavliňák, Lubomír Procházka, Alexander Paul, Roman Rozehnal, Josef Schmucker, Petr Šmek, Lubomír Štícha, Walter Taszek, Břetislav Uhlář, Soňa Záchová, Leon Ziembinski\n\nSkupina 4 působila v roce 2007 v Třebíči.\n\nVáclav Dosbaba, Miroslav Kubíček, Zdeněk Macháček, Milan Nestrojil, Zdeněk Šplíchal, Zdeněk Štajnc\n\nSkupina 5 + 1 působila v roce 2009.\n\nJohana Černá, Jiří Hanuš, Zuzana Nápravová, Jan Smrž, Tomáš Šmilauer, Ivan Špirk\n\nSkupina Integrace působila v roce 2010 v Brně.\n\nJan Dočekal, Miloslav Sonny Halas, Josef Konečný, Vít Korčák, Michal Kvapil, Vladimír Lavický, Jaroslav Marák, Jan Ondroušek, Viera Ondroušková Koleková, Vladimír Otáhal, Václav Petr, Karel Slach\n\nSkupina 0000 působila v roce 2000.\n\nLubomír Konrat, Daniela Loucká, Pavel Ryška, Jakub Staněk\n\nSkupina 001 působi v ČR.\n\nVeronika Černá, Pavla Jarmarová, Tereza Kohoutová, Hynek Látal, Barbora Lungová, Jitka Skočková Pittnerová\n\nSkupina 13 působí v ČR.\n\nViktor Rudiš, Ivan Ruller\n\nSkupina 14 působí v ČR.\n\nAntonín Kroča\n\nSkupina 212 působí v ČR.\n\nJaroslava Rybová, Walter Taszek, Romana Taszková\n\n"}
{"id": "896074", "url": "https://cs.wikipedia.org/wiki?curid=896074", "title": "Ivančice (hrad)", "text": "Ivančice (hrad)\n\nHrad Ivančice se zřejmě nacházel severozápadně od Palackého náměstí v Ivančicích v okrese Brno-venkov.\n\nV písemných pramenech je hrad v Ivančicích poprvé zmiňován v roce 1308, další zmínka pochází ze 30. let 14. století. Podle analýzy fragmentů lze usuzovat, že mohl stát již na přelomu 13. a 14. století a že ve druhé polovině 14. století došlo k jeho přestavbě. Po roce 1337 se z pramenů na dlouho vytrácí, další přímá zmínka a také poslední zmínka vůbec pochází z roku 1453. V této době přešlo město do majetku pánů z Lipé, kteří si vytvářeli sídlo v Moravském Krumlově, takže ivančický hrad ztratil sídelní i pevnostní funkci a zřejmě se dostal do majetku fary. Stavby hradu postupem času zanikly. Budova paláce mohla být využita jako farní stodola, která byla později také zbořena a nahrazena dochovaným objektem stodoly.\n\nAčkoliv je ivančický městský hrad doložen v písemných pramenech, jeho lokalizace není zcela vyjasněná. Literatura často klade polohu hradu do místa tzv. domu pánů z Lipé na Palackého náměstí, průzkum tohoto renesančního domu i starších sklepů ale toto tvrzení, pocházející z ivančických dějin od kaplana Procházky z roku 1847, nijak nepotvrzuje. Podle povrchového výzkumu je možné situovat zaniklý hrad do prostoru severně od západního konce Palackého náměstí, do míst, kde fara měla v minulosti hospodářské zázemí se sýpkou a stodolou. Ve zdivu stodoly se nachází druhotně osazené gotické architektonické prvky a fragmenty, které pocházejí z původního a dříve zbořeného objektu stodoly, jež mohla být přestavěným palácem. Identifikovány byly nárožní kvádry, ostění portálu a okének a kříže, které dělily velká obdélná okna. Jistotu o situování hradu ale může poskytnout pouze podrobný výzkum.\n"}
{"id": "896077", "url": "https://cs.wikipedia.org/wiki?curid=896077", "title": "Volby do Říšské rady 1911", "text": "Volby do Říšské rady 1911\n\nVolby do Říšské rady roku 1911 byly volby konané 13. a 21. června 1911 v Předlitavsku. Zvoleno v nich bylo 516 členů poslanecké sněmovny (dolní komory) celostátního parlamentu, Říšské rady. Šlo o historicky poslední celostátní volby v Předlitavsku před zánikem Rakouska-Uherska.\n\nV roce 1911 Předlitavsku již více než dva roky vládla vláda Richarda Bienertha. Definovala se jako úřednická, odbornická a konzervativní, třebaže měla podporu některých sil v parlamentu. Trvale se potýkala s roztříštěností a nestabilitou parlamentního života v Rakousku. V roce 1911 se vláda uchýlila k trvalejšímu obcházení parlamentu s cílem parlament \"vyhladovět\" (myšleno obrazně, protože poslanci v době, kdy parlament nezasedal, nepobírali poslanecké diety a náhrady a vláda sněmovnu opakovaně odročovala). Tato taktika ovšem nebyla úspěšná, proti vládě se postavily silné frakce, zejména Polský klub. A když kabinet nedokázal projednat v parlamentu klíčové zákony, nechal Říšskou radu rozpustit a vypsat nové volby.\n\nVolby proběhly ve dvou kolech 13. a 21. června 1911. \n\nVýrazným prvkem voleb roku 1911 byla porážka klerikálních stran, a to jak českých tak německých. Zejména německorakouští křesťanští sociálové zaznamenali výrazné ztráty. Naopak posílili němečtí i čeští agrárníci a taky nacionalistické formace jako čeští národní sociálové. Úspěchem nebyly volby pro rakouské sociální demokraty, protože jejich někdejší jednota zanikla a jednotlivé sociálnědemokratické strany v příslušných etnických skupinách postupovaly samostatně. Kvůli propadu klerikálních stran a zejména ztrátám křesťanských sociálů pak v červnu 1911 definitivně skončila vláda Richarda Bienertha. \n\nVe volbách se silně projevily koalice pro druhé kolo voleb, takže některé strany sice zaznamenaly vysoký zisk hlasů, ale získaly málo mandátů, protože se proti jejich kandidátům spojili v druhém kole voliči ostatních stran.\n\n"}
{"id": "896081", "url": "https://cs.wikipedia.org/wiki?curid=896081", "title": "Jiří Rozbořil", "text": "Jiří Rozbořil\n\nJiří Rozbořil (* 16. února 1962 Šternberk) je český politik, v letech 2012 až 2016 zastupitel a hejtman Olomouckého kraje (vedl rovněž Dopravní komisi Asociace krajů ČR), v letech 2006 až 2014 zastupitel města Olomouc (z toho v letech 2008 až 2010 radní města), člen ČSSD.\n\nJiří Rozbořil vystudoval Střední průmyslovou školu elektrotechnickou v Olomouci a Vysokou školu báňskou v Ostravě, fakultu strojní a elektrotechnickou. Od roku 1987 do roku 1992 působil jako vedoucí výroby v podniku Moravské železárny Olomouc. V letech 1998 až 2002 řídil expanzi obchodních domů Kaufland ČR. Od roku 2003 pracoval ve Fakultní nemocnici v Olomouci, kde nejprve zastával pozici vedoucího provozního odboru a poté funkci provozního náměstka ředitele nemocnice.\n\nJiří Rozbořil je zároveň členem charitativní organizace LIONS, v rámci níž pomáhá především ohroženým a nemocným dětem a lidem, kteří se nacházejí v těžké životní situaci. Osobně rovněž finančně podporuje osoby s mentálním postižením. Je ženatý a má tři děti. Mezi jeho záliby patří cyklistika, kutilství a vaření.\n\nJiří Rozbořil vstoupil do ČSSD v roce 1995. O tři roky později poprvé kandidoval do Zastupitelstva města Olomouce. Těsně nebyl zvolen, stejným výsledkem skončila i jeho kandidatura do Zastupitelstva Olomouckého kraje v roce 2004.\n\nV dalších obecních volbách v roce 2006 již uspěl a byl zvolen členem Zastupitelstva města Olomouce (v letech 2008 až 2010 působil jako neuvolněný člen Rady města Olomouce). V roce 2010 mandát zastupitele obhájil (ČSSD pod jeho volebním vedením získala nejvíce hlasů, koalici však vytvořily strany ODS, TOP 09 a KDU-ČSL). V roce 2012 v říjnových krajských volbách byl nejdříve zvolen členem Zastupitelstva Olomouckého kraje, 19. listopadu 2012 se pak stal v pořadí čtvrtým hejtmanem Olomouckého kraje.\n\nV komunálních volbách v roce 2014 již nekandidoval, čímž mu skončil mandát zastupitele města Olomouce.\n\nDne 15. října 2015 byl Jiří Rozbořil obviněn z údajného uplácení, stalo se tak po razii ÚOOZ (operace Vidkun), podle které měl Rozbořil uplácet příslušníky olomoucké policie a tamní expozitury GIBS. Rozbořil všechna obvinění odmítl, stejně jako výzvy k rezignaci na pozici hejtmana od premiéra a předsedy ČSSD Bohuslava Sobotky, ministra vnitra Milana Chovance, politického grémia i předsednictva ČSSD. V krajských volbách v roce 2016 však již nekandidoval a jako hejtman tak v listopadu 2016 skončil.\n"}
{"id": "896083", "url": "https://cs.wikipedia.org/wiki?curid=896083", "title": "1. slovenská národní hokejová liga 1979/1980", "text": "1. slovenská národní hokejová liga 1979/1980\n\n1. slovenská národní hokejová liga 1979/1980 byla 11. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do příslušného krajského přeboru. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896084", "url": "https://cs.wikipedia.org/wiki?curid=896084", "title": "Středojizerská tabule", "text": "Středojizerská tabule\n\nStředojizerská tabule je geomorfologický podcelek ve střední a severní části Jizerské tabule. Zaujímá části okresů Mladá Boleslav a Mělník ve Středočeském kraji a okresu Česká Lípa v Libereckém kraji. Nejvyšším vrcholem podokrsku, potažmo celé Jizerské tabule, je Rokytská horka (410 m n. m.).\n\nZejména v severní části jsou i menší neovulkanické čedičové suky. Především jižní část v povodí Strenického potoka se plynule sklání k jihovýchodu k údolnímu zářezu Jizery.\n\nPodcelek se mezi městy Kuřívody, Mnichovo Hradiště, Mladá Boleslav, Benátky nad Jizerou a Mšeno. Na severozápadě sousedí s Ralskou pahorkatinou, na severovýchodě a východě s Jičínskou pahorkatinou a na jihu se sesterským podcelkem, Dolnojizerskou tabulí.\n\nPodcelek Středojizerská tabule (dle třídění Jaromíra Demka VIB–2A) má v geomorfologickém členění další dva okrsky:\n\n\nKompletní geomorfologické členění celé Jizerské tabule uvádí následující tabulka:\n\n\n"}
{"id": "896088", "url": "https://cs.wikipedia.org/wiki?curid=896088", "title": "Kwangmjong", "text": "Kwangmjong\n\nKwangmjong je město v Jižní Koreji. Nachází se v severozápadní části území v provincii Kjonggi jihozápadně od hlavního města Soulu. Je součástí aglomerace Soulu – tzv. Velký Soul. Nachází se zde největší velodrom v Jižní Koreji.\n\n\n"}
{"id": "896090", "url": "https://cs.wikipedia.org/wiki?curid=896090", "title": "Dějiny Koreje", "text": "Dějiny Koreje\n\nDějiny Koreje jsou, v moderním pojetí dějin, dějinami Koreje od pravěku přes rok 1948, kdy došlo k rozštěpení území Koreje mezi Korejskou republiku a Korejskou lidově demokratickou republiku, až do moderní doby.\n\nKorejský poloostrov byl obýván v období starého paleolitu asi před 400-700 tisíci lety. Nejstarší známá korejská keramika se datuje kolem roku 8000 př. n. l. a neolit v Koreji začal v roce 6000 př. n. l. s příchodem zemědělství. Následovala doba bronzová kolem 800 př. n. l. a doba železná 400 př. n. l.\n\nPodle mytického příběhu v knize Samguk Jusa bylo nejstarší království Kočoson (Starý Čoson) založeno v roce 2333 př. n. l. v severní Koreji a Mandžusku. Království Kidža Čoson bylo založeno ve 12. století př. n. l., nicméně jeho existence zůstává sporná. V jižní části korejského poloostrova byl ve 3. století př. n. l. založen stát Čin. Kidža Čoson byl ve 2. století př. n. l. nahrazen státem Üman Čoson, který na konci století podlehl čínské dynastii Chan. Tím skončilo období Kočoson a nastalo období malých, válčících států zvané období raných korejských království, které trvalo po zbytek doby železné.\n\nV období od 1. století n. l. ovládla celý korejský poloostrov a Mandžusko tři království: Kogurjo, Silla a Pekče. Toto období se nazývá období tří království, trvalo od 57 př. n. l. do roku 668 a skončilo ovládnutím všech tří království Sillou v roce 676. Tím vznikla Sjednocená Silla. V roce 698 Te Čo-jong (král Ko) založil království Parhe v severní části bývalého království Kogurjo. Toto období koexistence Sjednocené Silly a Parhe se nazývá období severního a jižního státu a trvalo od roku 698 do roku 926.\n\nV pozdním 9. století se Sjednocená Silla rozdělila na pozdní tři království (Silla, Pozdní Pekče, Pozdní Kogurjo). Toto období trvalo v letech 892–936 a bylo ukončeno sjednocením všech tří států králem Wang Konem (posmrtné jméno Tchädžo) pod dynastií Korjo. Parhe bylo v roce 926 dobyto Kitany (dynastie Liao) a uprchlíci včetně korunního prince Te Kwang-hjona emigrovali do Korja. V období dynastie Korjo byly kodifikovány zákony, byl zaveden systém státní služby a kultura ovlivněná buddhismem vzkvétala.\n\nV roce 1392 I Song-kje (Tchädžo) založil novou dynastii a přejmenoval stát z Korjo na Čoson po převratu v roce 1388. Král Sedžong Veliký provedl četné administrativní, sociální a ekonomické reformy a nechal vytvořit hangul, původní korejskou hláskovou abecedu, kterou Korejci používají dodnes.\n\nOd 16. století čelila dynastie Čoson četným invazím, vnitřním rozbrojům a vzpourám a v pozdním 19. století její moc značně upadla. V roce 1897 vzniklo Korejské císařství, které ale trvalo pouhých 13 let, než bylo v roce 1910 okupováno po koloniích lačnícím Japonskem.\n\nV roce 1919 se uskutečnilo nenásilné hnutí 1. března jako protest proti japonské okupaci a odpor trval až do osvobození v roce 1945. V roce 1948 se Korea rozdělila podle 38. rovnoběžky na komunistickou Severní Koreu a demokratickou Jižní Koreu. Napětí mezi oběma státy vyústilo v roce 1950 v korejskou válku, která měla na svědomí smrt milionů Korejců. Boje skončily v roce 1953 a bylo vytvořeno korejské demilitarizované pásmo, ale obě země jsou formálně stále ve válečném stavu. Obě země byly přijaty do OSN v roce 1991.\n\nZ korejského poloostrova nejsou známy žádné určité nálezy Homo erectus, ačkoli některé kosterní pozůstatky jsou jim přisuzovány. Z doby před asi půl milionem let je známo množství nálezů. Nepředpokládá se, že by tito paleolitičtí obyvatelé měli nějaký vztah k dnešním Korejcům.\n\nNejstarší korejská keramika se objevila před asi 8000 lety a nazývá se podle svých vzorů - čulmun znamená korejsky \"plástvovitý vzor\". Byla nalezena např. na ostrově Čedžu.\n\nMumunská keramika se vyskytovala 1500-300 př. n. l. a tito obyvatelé byli usedlí zemědělci, pěstovali rýži na rýžových polích.\n\nKočoson (Starý Čoson) byl prvním korejským královstvím. Nacházel se na severu poloostrova, zatímco na jihu se nacházel stát Čin. Zakladatelský mýtus zaznamenaný v knize Samguk Jusa (1281) a jiných středověkých knihách praví, že Kočoson byl založen v roce 2333 př. n. l. Tangunem, synem nebes. Tento mýtus hrál později důležitou roli ve vývoji korejské národní identity.\n\nPrvním historicky doloženým korejským královstvím je Kidža Čoson, který byl založen ve 12. století př. n. l. potomkem dynastie Šang Kidžou (činsky 箕子 \"Ťi-c\"'). Kidža Čoson je zmiňován v několika čínských kronikách, jako např. Zápisky historika. Existence Kidža Čosonu a jeho role v korejské historii se nicméně ve 20. století stala předmětem sporů.\n\nZ tohoto období máme pouze informace zvenčí, protože vyspělá čínská civilizace si vedla záznamy po mnohem delší dobu a Korejci přejali čínské písmo teprve kolem 4. století n. l. Starý Čoson byl poprvé zmíněn v čínských kronikách na počátku 7. století př. n. l. a ve 4. století př. n. l. už byla jeho existence v Číně dobře známa. Kolem 4. století př. n. l. se jeho hlavní město přesunulo do Pchjongjangu.\n\nV roce 194 př. n. l. král Čun uprchl do státu Čin po převratu zorganizovaném Ümanem, který založil novou dynastii, Üman Čoson. Později, v roce 108 př. n. l., čínská dynastie Chan porazila Čunova vnuka Uga a připojila Kočoson k čínské říši jako \"čtyři komanderie Chan\". V průběhu dalšího století měli Číňané v Koreji značný vliv a komanderie Le-lang přetrvala 400 let, než byla dobyta Kogurjem.\n\nKolem roku 300 př. n. l. vznikl v jižní části korejského poloostrova stát Čin. O něm je známo jen málo, ale víme, že navázal vztahy s chanskou Čínou a obchodoval s Japonskem v období Jajoi. Kolem roku 100 př. n. l. se Čin rozpadl na kmenový svaz Samhan.\n\nNa bývalém území Kočosonu vzniklo mnoho menších států, jako např. Pujo, Okčo, Tongje, Kogurjo a Pekče. Tři království označují Kogurjo, Sillu a Pekče, ačkoli Pujo a Kaja existovaly až do 5., resp. 6. století n. l.\n\nObdobí raných království Koreje, v Koreji nazývané Období několika států (열국시대), je obdobím po pádu Kočosonu a před vzestupem tří království Koreje - Kogurja, Silly a Pekče. Zahrnuje množství států, které vznikly na území bývalého Kočosonu. Mezi největší a nejvlivnější z těchto států patřilo Pujo a Tongpujo.\n\nPo pádu Kočosonu vzniklo království Pujo v dnešní Severní Koreji a jižním Mandžusku a trvalo zhruba od 2. století př. n. l. do roku 494. Jeho zbytky byly pohlceny Kogurjem v roce 494 a Kogurjo i Pekče, dvě ze tří království Koreje, se považovaly za jeho nástupce.\n\nAčkoli historických záznamů je málo a jsou nepřesné, domnívají se historici, že v roce 86 př. n. l. se od Puja oddělilo Tongpujo (Východní Pujo) a proto je po této události Pujo někdy nazýváno Pukpujo (Severní Pujo). Čolpon Pujo byl státeček, který byl předchůdcem Kogurja, a v roce 538 je Pekče zmíněno jako Nampujo (Jižní Pujo).\n\nOkčo byl kmenový stát, který se nacházel na severu korejského poloostrova a také vznikl po pádu Kočosonu. Okčo nedostalo příležitost se příliš rozvinout, stalo se vazalem Kogurja a nakonec ho ve 5. století dobyl Kwanggetcho Veliký z Kogurja.\n\nTongje bylo malé království, které se také nacházelo na severu korejského poloostrova. Hraničilo o Okčem a stejně jako ono vzniklo po pádu Kočosonu a bylo dobyto Kogurjem.\n\nSam han (삼한, 三韓) označuje tři svazy, z nichž každý se skládal z mnoha malých státečků: Mahan, Pjonhan a Činhan. Tyto svazy se nacházely v jižní části korejského poloostrova na území dřívějšího státu Čin. Náboženství (šamanismus) zde bylo důležité. Mahan byl největší, skládal se z 54 státečků a měl dominantní politické, ekonomické a kulturní postavení. Pjonhan a Činhan se skládaly každý ze 12 státečků, což znamená, že Samhany měly celkem 78 státečků. Dobyty byly ve 4. století Pekče, Sillou a Kajou.\n\nKogurjo bylo založeno v roce 37 př. n. l. Čumongem (posmrtné jméno \"Tongmjong\"). V pozdější době král Tchedžo centralizoval vládu. Kogurjo bylo prvním korejským královstvím, které přijalo buddhismus - stalo se tak v roce 372 za vlády krále Sosurima. Kogurjo dosáhlo vrcholu v 5. století, kdy král Kwanggetcho Veliký a jeho syn, král Čangsu, rozšířili území Kogurja na téměř celé Mandžusko, část dnešního Mongolska a dobyl oblast dnešního Soulu na Pekče. Oba panovníci dosáhli významných vítězství proti Pekče a Sille.\n\nKogurjo později zvládlo odrazit mohutnou čínskou invazi dynastie Suej v letech 598 – 614 a tato porážka také přispěla k pádu dynastie Suej. Další dynastie Tchang se také dlouhou dobu pokoušela Kogurjo dobýt, ale neúspěšně.\n\nVleklé boje proti Číně nicméně Kogurjo vyčerpaly a oslabily. Po vnitřních rozbrojích padlo v roce 668 spojeným silám dynastie Tchang a Silly.\n\nPekče bylo založeno v roce 18 př. n. l. králem Ondžem. Čínská Kronika tří království zmiňuje Pekče jako člena svazu Mahan v oblasti řeky Han (kolem dnešního Soulu). Expandovalo na jihozápad a stalo se významnou politickou a vojenskou mocností. Současně svádělo tuhé boje o území s Kogurjem a čínskými komanderiemi.\n\nNa svém vrcholu ve 4. století pohltilo všechny státy Mahanského svazu a ovládlo většinu západního korejského poloostrova. Pekče mělo díky svým kontaktům s čínskou civilizací přístup k čínské kultuře a technologiím a hrálo zásadní roli v přenosu různých kulturních výdobytků do Japonska, jako např. čínské písmo, buddhismus, železo, pokročilá keramika a ceremoniální pohřby.\n\nPekče bylo poraženo v roce 660 koalicí Silly a dynastie Tchang. Královský dvůr pak uprchl do Japonska, kde dále obohatil tamější kulturu.\n\nPodle legendy historie Silly začala sjednocením šesti knížectví v Činhanském svazu králem Pakem Hjokkose v roce 57 př. n. l.. Její území zahrnovalo současné přístavní město Pusan.\n\nPamátky z období Silly ukazují, že na ně působil vliv nomádů se severních stepí a že Čína měla menší kulturní vliv než v sousedních královstvích Pekče a Kogurjo. Silla rychle expandovala, obsadila celé povodí řeky Nakdong a sjednotila městské státy.\n\nVe 2. století byla Silla již velký, stále se rozšiřující stát, a získala více moci, když v roce 562 obsadila kmenový svaz Kaja. Silla často čelila tlaku ze strany Korja, Pekče a Japonska, a často vedla válku proti oběma korejským státům.\n\nV roce 660 král Mujol nařídil vojskům Silly zaútočit na Pekče. Generál Kim Ju-sin s pomocí sil dynastie Tchang dobyl Pekče. V roce 661 Silla zaútočila na Kogurjo, ale byla odražena. Král Munmu, syn Mujola a synovec Kima Ju-sina, vytáhl na Kogurjo v roce 667 a Kogurjo dobyl následujícího roku.\n\nKaja se tradičně neřadí ke třem korejským královstvím, ačkoli přetrvala dlouhou dobu, od roku 42 do roku 562. Kaja byl svaz malých knížectví v údolí řeky Nakdong a vznikla z Pjonhanského svazu v období Samhan. Území Kaje bylo bohaté na železo, takže Kaja vyvážela železné nástroje. V raném období byla Kaja řízena městským státem zvaným Kumgwan Kaja v oblasti dnešního Kimhe. Později se těžiště moci přesunulo do státu Tegaja v oblasti dnešního Korjongu.\n\nKvůli tlaku ze stany sousedních království Kaja vždy zůstala kmenovým svazem a nikdy se nevyvinula v centralizované království. V roce 562 byla dobyta Sillou.\n\nObdobí severního a jižního státu označuje období, kdy Silla (jižní stát) kontrolovala většinu korejského poloostrova, zatímco Parhe (severní stát) expandovalo do Mandžuska.\n\nKrál Munmu byl prvním vládcem panujícím téměř celému Korejskému poloostrovu. Proto od roku 668 království Silla nazýváme Sjednocená Silla. Po poražení Kogurja musela Silla z dobytého území ještě vytlačit Číňany — své bývalé spojence. V roce 671 získala plnou kontrolu nad územím dřívějšího Pekče. Roku 676 byly jednotky Tchangů po několika bitvách donuceny k ústupu. Nakonec Číňané i formálně přemístili své místodržitelské úřady mimo území Korejského poloostrova a fakticky uznali nadvládu Silly nad celým poloostrovem.\n\nZa Sjednocení Silly vzkvétalo umění a buddhismus se stal významnou částí korejské kultury. Právě v této době byly postaveny stavby jako buddhistický klášter Pulguksa a poustevna Sokkuram.\n\nSilla začala zažívat politické potíže v 8. století, což ji hodně oslabilo. Rebelové obnovili Pekče jako Hupekče (Pozdní Pekče) a Kogurjo jako Hu Kogurjo (Pozdní Kogurjo) a tím začalo období pozdních tří království.\n\nSjednocená Silla přetrvala 267 let, dokud se poslední král Kjongsun nevzdal Korju v roce 935.\n\nParhe bylo založeno třicet let po pádu Kogurja uprchlíky z Kogurja pod vedením generála Te Čo-jonga. Kogurjo bylo předtím porobeno jiným korejským královstvím Sjednocená Silla, které se spojilo s Číňany z dynastie Tchang. V čase založení proto bylo Parhe pod silným tlakem Číny dynastie Tchang a nepřátelské vztahy mělo rovněž se Sjednocenou Sillou. Na severní hranici byla v roce 721 Sillou postavena obranná zeď. Přestože bylo Parhe obklopeno nepřátelskými státy, dokázalo ke konci 8. století natolik rozšířit své území, že zaujímalo celé severovýchodní Mandžusko a poloostrov Liao-tung. Časem se vztahy s Čínou normalizovaly a přejímání tchangských institucí a kultury mohlo pokračovat. Díky přejímání tchangské civilizace kultura v Parhe vzkvétala. Parhe však vzhledem rozdílům mezi vládnoucí vrstvou a ovládaným lidem bylo vnitřně slabé, proto také v roce 926 snadno podlehlo útoku Kitanů (polonomádské mongolské etnikum obývající část Mandžuska). Ti na dobytém území vytvořili stát dynastie Liao.\n\nPozdní tři království bylo krátké období, které trvalo v letech 892 – 936. Tato tři království byla Silla (resp. Sjednocená Silla), Pozdní Pekče (Hupekče) a Pozdní Kogurjo (Hukogurjo, samo království se nazývalo Tchebong). Tato království vznikla po oslabení moci Sjednocené Silly a následném odštěpení zbývajících dvou států.\n\nPozdní Kogurjo bylo založeno buddhistickým mnichem zvaným Kung Je. Kung Je byl synem Kjongmuna, krále Silly. Když byl Kung Je narozen, proroctví předpovědělo, že způsobí pád Silly, a král Kjongmun proto novorozence chtěl nechat zabít. Jeho chůva s ním ale utekla, zachránila mu život a vychovala ho. Kung Je byl ale krutý a mezi lidem nepopulární, a proto byl v roce 918 svržen svým generálem Wang Konem, zvaným Tchedžo, který přejmenoval stát na Korjo.\n\nKorjo bylo založeno v roce 918, v roce 935 dobylo Sjednocenou Sillu, v roce 936 Pozdní Pekče a sjednotilo tak celou Koreu. Protože zakladatel Wang Kon - král Tchedžo považoval svůj stát za nástupce Kogurja, pojmenoval ho Korjo. Korjo vládlo až do roku 1392 a z jeho názvu se odvozuje i český název \"Korea\".\n\nV tomto období byly kodifikovány zákony, byl zaveden systém státní služby, kultura ovlivněná buddhismem vzkvétala a rozšířila se po celém poloostrově. Byla vytvořena Korejská tripitaka (\"Tripitaka Coreana\") na 81 258 dřevěných destičkách a poprvé došlo k tisku pohyblivými literami, nejstarší dochovaný tisk (Kniha Čikči) vznikl v období dynastie Korjo v červenci roku 1377\n\nV roce 1231 zaútočili na Koreu Mongolové a po 25 letech bojů bylo Korjo nuceno podepsat vazalskou smlouvu. Po dalších 80 let byla Korea vazalským státem mongolské dynastie Jüan.\n\nKolem roku 1350 začala dynastie Jüan upadat, což dovolilo králi Kongminovi reformovat vládu. Byl nucen se vypořádat s mongolskými aristokraty a vojenskými úředníky na svém území, provést reformu pozemkového vlastnictví a zabránit rostoucímu nepřátelství mezi buddhistickými a konfuciánskými učenci.\n\nDynastie Korjo trvala až do roku 1392, kdy I Songkje (Tchedžo Čosonský) zorganizoval státní převrat, uchvátil moc a založil novou dynastii Čoson.\n\nV roce 1392 byl korejský generál I Song-gje poslán do Číny do bojů proti dynastii Ming. Namísto toho se ale spojil s Číňany, sesadil korejského krále a sám převzal vládu v zemi (znám je dnes pod svým posmrtným jménem Tchädžo). Země dostala název Čoson („Země jitřní svěžesti“), v Evropě je známa jako dynastie I (severokorejským přepisem Ri). V roce 1394 se hlavním městem stal Hanjang-gun (dnešní Soul) a konfucianismus byl povýšen na státní náboženství. \nZa vlády krále Sedžonga Velikého (1418–1450) byla vynalezena korejská abeceda hangul. Čosonské království napadl japonský daimjó Hidejoši Tojotomi, který podnikl dvě invaze do Koreje v letech 1592-1598. V letech 1627-1636 byla Korea napadena Džürčeny.\n\nJaponský vojevůdce a politik Hidejoši Tojotomi, který v 90. letech 16. století sjednotil pod svou vládou celou zemi, se rozhodl dobýt Koreu a mingskou Čínu.\n\nJaponská vojska se vylodila v Koreji roku 1592. Špatně připravená korejská armáda nekladla větší odpor a Japonci rychle postupovali. Už po dvaceti dnech obsadili Soul a pokračovali dále na sever. Nicméně okupace země vyvolala vlnu lidového odporu, která přerostla v regulérní partyzánskou válku. V organizaci odporu měly velmi důležitou roli vítězství korejského námořnictva vedeného admirálem I Sun-sinem v létě a na podzim 1592. Vzchopila se i korejská pozemní armáda a navíc počátkem roku 1593 vyslali Mingové Korejcům na pomoc početný sbor v čele s generálem Li Žu-sungem. Čínsko-korejská vojska do května 1593 vytlačila většinu útočníků z Koreje. Roku 1593 Japonci souhlasili s jednáním o příměří, s cílem získat čas pro novou ofenzívu. Ale ani další invaze roku 1597 nebyla úspěšná a do konce příštího roku byli Japonci poraženi.\n\nKorea byla napadena Mandžuy v letech 1627 a 1636, což ji donutilo uznat svrchovanost Čchingské Číny. Přestože ji Korejci respektovali, přetrvávala loajalita k Mingské Číně a odpor k Mandžuům.\n\nOd roku 1830 se Spojené státy americké pokoušejí vytvořit z Koreje svou kolonii a jejím prostřednictvím kontrolovat dění v Asii. V srpnu roku 1866 připlul ozbrojený kolesový parník Generál Sherman po řece Tedong k Pchjongjangu s úmyslem prolomit korejský izolacionismus a získat pro Američany výhodné obchodní postavení. Místní úřady však obchodování odmítly a po sérii potyček s místními obyvateli byla loď na rozkaz korejských úředníku zapálena. Což byl důvod k trestné výpravě Američanů o dva roky později. Poté museli Korejci ještě několikrát bojovat proti agresorům. Již v říjnu 1866 bylo sedm francouzských válečných lodí poraženo u ostrova Kanghwado. Mezitím se roku 1863 stal korejským králem Kodžong, poslední korejský král a první císař. V roce 1871 byla odražena zmíněná trestná výprava USA.\n\nPoté, co se v roce 1884 rolnická armáda tonghak vzbouřila proti feudální vládě, korejská vláda požádala o pomoc čínskou dynastii Čching. Když se Japonci dozvěděli o přítomnosti čínských vojsk v Koreji, rozhodli se tam vyslat osm tisíc vojáků, pod záminkou ochrany japonských občanů žijících v Koreji. Když bylo povstání potlačeno, Čína Japonsku navrhla, aby obě vojska Koreu opustila. Japonsko to odmítlo a navrhlo Číně, že by mohli společně reformovat korejskou vnitřní správu a tak dosáhnout míru ve východní Asii. Čína to však považovala za zasahování do vnitřních záležitostí jiného státu.\n\nV červenci 1894 napadla japonská armáda čínské loďstvo a tak vypukla japonsko-čínská válka (1894–1895). Japonci měli po celou dobu převahu díky modernějšímu vybavení a lepší disciplíně. Nedalo se očekávat nic jiného než porážka Číny. A právě v důslůledku porážky Číny, mocného souseda a ochránce Koreje v říjnu roku 1897 vyhlásil král Kodžong založení nezávislého Korejského císařství (Tähan čeguk) a sám se tak povýšil na císaře, stal se tak posledním korejským králem a předposledním korejským panovníkem. Přivlastněním titulu císaře směřoval k uznání Koreje jako státu nezávislém na Číně, ale i Japonsku a to i tím že titul korejského panovníka byl tím pádem rovný k tituku panovníků Číny a Japonska.\n\nV roce 1902 uzavřelo Japonsko alianci s Velkou Británií, podle které Japonsko uznalo anglické zájmy v Číně a na oplátku Velká Británie uznala zájmy Japonska v Koreji. Byla to první ze tří smluv, které postupně Japonsko uzavíralo se světovými mocnostmi a připravovalo si tak půdu pro případné ovládnutí Korejského poloostrova.\n\nJaponsko pozorně sledovalo také vzestup vlivu Ruska ve východní Asii a nemohlo mu uniknout pozvolné rozšiřování ruského carství. Japonští vůdci, zatím nepřipraveni čelit Rusům vojensky, se soustředili na své ekonomické zájmy v Koreji a přitom hledali příležitost pro budoucí útok. Vztah mezi Ruskem a Japonskem se postupně vyhrocoval, jelikož Rusko porušilo dohodu o neútočení a spolupráci. Před vypuknutím rusko-japonské války Korea vyhlásila neutralitu. Po tomto prohlášení byla do Koreje vyslána delegace, která měla za úkol přimět Koreu k podepsání významného dokumentu. V tomto dokumentu sice bylo obsaženo, že Japonsko respektuje nezávislost Koreje, ale zároveň požadoval stálý japonský dohled nad správou v Koreji. Rusko-japonská válka (1904 – 1905) proběhla opět ve znamení japonského vítězství. Zprostředkovatelem při podpisu mírové smlouvy mezi oběma zeměmi byl sám prezident USA Theodore Roosevelt. Tato tzv. Portsmouthská smlouva, podepsaná roku 1905, mimo jiné obsahovala i článek o tom, že vláda ruského carství bere na vědomí hlavní japonské politické, vojenské a ekonomické zájmy v Koreji. Podepsání Taft-Kacurova memoranda v tomtéž roce s USA zajistilo Japonsku souhlas i tohoto imperialistického státu s neomezeným ovládnutím Koreje (výměnou za uznání amerických zájmů na Filipínských ostrovech).\n\nMezi lety 1910 a 1945 byla Korea ovládnuta Japonským císařstvím. Smlouvou z roku 1905 byla Korea vyhlášena japonským protektorátem a v roce 1910 anektována, čímž ukončila více než pět set let dlouhou vládu dynastie Čoson. Korea byla Japonskem spravována až do konce 2. světové války. V průběhu okupace Japonci páchali množství zločinů na korejském obyvatelstvu a ze strany Korejců se proti japonské nadvládě uskutečnilo množství protestů.\n\nNa Káhirské konferenci 22. listopadu 1943 bylo dohodnuto, že Korea po válce získá nezávislost a později v Jaltě, že si čtyři mocnosti rozdělí poručnictví nad Koreou. 9. srpna 1945 vstoupily sovětské tanky do Koreje ze Sibiře, ale nesetkaly se s žádným odporem. Japonsko kapitulovalo 15. srpna.\n\nBezpodmínečná kapitulace Japonska, spolu s novým rozložením moci a ideologií, vedla k rozdělení Koreje do dvou okupačních zón, které začalo 8. září 1945. USA spravovaly jižní část, SSSR severní část a obě byly rozděleny podle 38. rovnoběžky. Korejská prozatímní exilová vláda byla ignorována, především kvůli americkým obavám z toho, že byla komunisticky orientovaná. Toto rozdělení mělo být pouze dočasné a Korea měla být vrácena korejskému lidu poté, co by USA, SSSR, ČLR a Spojené království dosadily vhodnou vládu.\n\nV prosinci 1945 se sešla konference v Moskvě zaměřená na vyřešení korejské otázky. Bylo diskutováno pětileté poručnictví a byla ustavena společná americko-sovětská komise. Komise se občasně setkávala v Soulu, ale jednání o vytvoření vlády uvázla na mrtvém bodě. V září 1947 proto USA předložily tuto otázku Valnému shromáždění OSN.\n\nJednání ale selhala a 12. prosince 1948 uznalo Valné shromáždění OSN Korejskou republiku (Jižní Koreu) jako jedinou právoplatnou vládu Koreje. Severní a Jižní Korea se staly oddělenými státy s diametrálně odlišnými politickými, ekonomickými a sociálními systémy.\n\nV důsledku selhání svobodných voleb v obou částech poloostrova v roce 1948 se vzájemné odcizení obou částí poloostrova prohloubilo. Na severu byl ustanoven komunistický režim vedený Kim Ir-senem, zatímco na jihu byl ustanoven formálně demokratický režim. Napětí mezi oběma vládami se stupňovalo i přes pokračující rozhovory o znovusjednocení. Incidenty na společné hranici se stupňovaly. 25. června 1950 situace eskalovala v otevřený konflikt, když severokorejské jednotky vpadly do Jižní Koreje. V roce 1950 Sovětský svaz bojkotoval zasedání Rady bezpečnosti OSN na protest proti zastoupení Kuomintangu - vlády Čínské republiky na Tchaj-wanu v této instituci. Absence Sovětského svazu v Radě bezpečnosti umožnila Spojeným státům prosadit rezoluci Rady bezpečnosti schvalující vojenskou intervenci v Koreji.\n\nSpojené státy americké vyslaly na korejský poloostrov 302 483 vojáků, kteří, spolu s jednotkami dalších dvaceti států, pomohli jihokorejským jednotkám invazi odrazit. Během prvních dvou měsíců byli obránci zatlačeni do Pusanského perimetru na samém jihu poloostrova. Protiofenzíva Spojených národů zatlačila Severokorejce za 38. rovnoběžku téměř k hranici s Čínskou lidovou republikou na řece Ja-lu. Na tuto situaci reagovala Čínská lidová republika vstupem do konfliktu na straně Severokorejců. Čínské jednotky vytlačily síly OSN zpět za 38. rovnoběžku. V červenci 1951 se původně dynamické boje změnily ve statickou zákopovou válku kolem 38. rovnoběžky. Boje skončily 27. července 1953, kdy byla podepsána dohoda o příměří, která obnovila hranici kolem 38. rovnoběžky a vytvořila Korejské demilitarizované pásmo. Sovětský svaz po celou válku výrazně materiálně podporoval armády Čínské lidové republiky a Severní Koreje.\n\n\n"}
{"id": "896091", "url": "https://cs.wikipedia.org/wiki?curid=896091", "title": "Římskokatolická farnost Sulíkov", "text": "Římskokatolická farnost Sulíkov\n\nŘímskokatolická farnost Sulíkov je územní společenství římských katolíků s farním kostelem svaté Maří Magdalény v děkanátu Boskovice. Do farnosti patří kromě Sulíkova ještě Makov, Petrov, Rozseč nad Kunštátem a Rozsíčka.\nPrvní písemná zmínka o obci pochází z roku 1374, kdy náležela kunštátskému panství. Kostel je poprvé zmiňován roku 1786, podle použitého stavebního materiálu je však mnohem starší, snad až ze třináctého století.\nAdministrátorem excurrendo byl od srpna 1995 do července 2014 R. D. Mgr. Zdeněk Veith. Od 1. srpna 2014 byl administrátorem excurrendo ustanoven R. D. Mgr. Michal Polenda.\n\nZ farnosti pocházel (z Rozseče nad Kunštátem) P. František Sadílek, děkan třebíčský a později moravskobudějovický, v závěru života farář v Netíně u Velkého Meziříčí. Ze Sulíkova pochází také významná osobnost salesiánské kongregace František Blaha, který byl v letech 2004 až 2010 salesiánským provinciálem (primici měl ve farnosti 5. července 1987), a jeho bratr Jan Blaha,(ten svoji primiční mši svatou sloužil v Sulíkově 25. června 2000)\n\nV Sulíkově a Makově funguje od roku klub Salesiánského hnutí mládeže.\nDnem vzájemných modliteb farností za bohoslovce a bohoslovců za farnosti brněnské diecéze je 22. květen. Adorační den připadá na 7. ledna.\n\nVe farnosti se pravidelně koná tříkrálová sbírka. V roce 2015 se při ní vybralo v Sulíkově 7 582 korun, v Makově 2700 korun, v Rozseči 18 450 korun, v Rozsíčce 4 968 korun a v Petrově 3 150 korun.\n\n"}
{"id": "896093", "url": "https://cs.wikipedia.org/wiki?curid=896093", "title": "Apollodóros z Athén", "text": "Apollodóros z Athén\n\nApollodóros z Athén, řecky Ἀπολλόδωρος ὁ Ἀθηναῖος (asi 180 př. n. l. – asi 120 př. n. l.) byl starořecký historik, gramatik a filozof. \n\nVe filozofii byl žákem stoika Díogena z Seleukeie, v gramatice Aristarcha ze Samothráky. \n\nNejvíce proslul dílem historickým, zejména svou knihou \"Kronika\" (\"Χρονικά\"), v níž popisuje dějiny starého Řecka od Trojské války až do roku 143 př. n. l. (později až do roku 119 př. n. l.). Kniha je napsána ve verších a vychází z díla Eratosthena z Kyrény, známého jinak především pracemi geografickými. \n\nJeho kniha \"O bozích\" (\"Περὶ θεῶν\") je dnes jedním z hlavních zdrojů poznání starořecké mytologie. \n\nSpis \"Knihovna\" (\"Βιβλιοθήκη\"), který mu byl dlouho přisuzován, a který je encyklopedií řecké mytologie, ovšem dle názoru současné vědy nenapsal, jeho autor bývá označován jako Pseudo-Apolodóros. \n\nJistě psal i díla etymologická, literárněvědná či geografická, zachovaly se však většinou jen fragmenty.\n\nČasto bývá zaměňován s epikurejským filozofem Apollodórem nebo s malířem Apollodórem (oba rovněž pocházeli z Athén), případně s Apollodórem z Damašku.\n\n\n\n"}
{"id": "896095", "url": "https://cs.wikipedia.org/wiki?curid=896095", "title": "Constitutio criminalis Josephina", "text": "Constitutio criminalis Josephina\n\nConstitutio criminalis Josephina (česky Nové útrpné a hrdelní právo pro Království české, Markrabství moravské a Knížectví slezské) byl první ucelený trestní zákoník s místní působností na všechny tři země Koruny české vydaný v roce 1707 za Josefa I., do češtiny přeložený v následujícím roce. Nebyl to ještě výlučný trestní zákoník, ostatní prameny trestního práva zůstaly v platnosti a on je pouze zastřešoval. V mnoha ohledech představoval první z osvícenských trestních zákoníků 18. století, výslovně uvádí jako podpůrný pramen Carolinu, je zavedena tortura, ústní jednání je nahrazeno písemným a prvně je také zaváděno inkviziční řízení.\n\nHistorie trestního práva v českých zemích v raném novověku má několik milníků. K zásadním patří vyhlášení Josephiny, která byla přeložena de češtiny apelačním radou Kašparem Janem Kupcem z Bílenberka a vydána v roce 1708. Dosavadní prameny trestního práva byly roztříštěné a k základním zdrojům patřil hrdelní soudní řád Karla V. (tzv. Carolina), Obnovené zřízení zemské, Deklaratoria a Novely, v praxích soudů byl inspirací i Hrdelní řád pro Dolní Rakousy z roku 1656 (tzv. Ferdinandea) a pro městské soudy to byla Koldínova Práva městská Království českého. Jedná se neúplný výčet, protože např. města pod vlivem saského práva používala trestněprávní prameny poněkud odlišné.\n\nTento právní předpis byl po obsahové stránce v podstatě výtahem z výše zmíněného Hrdelního řádu pro Dolní Rakousy a obsahoval jak procesní, tak i materiální normy. Josefina je ještě typickým zákoníkem předosvícenského období, jsou v ní obsaženy skutkové podstaty čarodějnictví a další delikty, které byly v následující osvícenské epoše podrobovány kritice. Zároveň je v ní plně uplatněn princip odstrašení, tedy trest, který měl být za různé trestné činy aplikován, nerespektoval příliš závažnost spáchaného skutku, ale měl svojí silou odstrašit pachatele a především společnost. Je zde také podrobně popsána možnost použití tortury, její procesní užití, různé stupně apod. Tortura byla připuštěna ještě v hrdelním zákoně Marie Terezie (tzv. Tereziana), který vyšel v roce 1769. V případě tortury a vůbec výběru trestů nešlo o samoúčelný sadismus, ale v podstatě o ritualizovaný výkon trestního práva, který byl pod kontrolou veřejné moci. Raně novověký trestní proces byl též typický tím, že vlastní přípravné a nalézací řízení bylo tajné, ale výkon rozhodnutí byl naopak veřejným představením, jež neslo rysy divadelních her. Německý historik Richard van Dülmen nazval raně novověké exekuce divadlem hrůzy.\n\n\n"}
{"id": "896096", "url": "https://cs.wikipedia.org/wiki?curid=896096", "title": "Toe Fat", "text": "Toe Fat\n\nToe Fat byla britská rocková skupina, aktivní v letech 1969 až 1971. Původní sestavu skupiny tvořil zpěvák Cliff Bennett, kytarista a klávesista Ken Hensley, bubeník Lee Kerslake a baskytarista John Konas, kterého později nahradil John Glascock. Po vydání prvního alba ze skupiny odešli Hensley s Kerslakem a nahradili je Brian Glascock (bicí) a Alan Kendall (kytara). Hensley a Kerslake později hráli se skupinou Uriah Heep, John Glascock s Jethro Tull a Kendall spolupracoval s Bee Gees.\n\n\n"}
{"id": "896098", "url": "https://cs.wikipedia.org/wiki?curid=896098", "title": "Randmeer", "text": "Randmeer\n\nRandmeer (volný český překlad \"„Okrajové jezero“\") je nizozemský souhrnný název pro vodní plochy obklopující dvojpolder Flevopolder, které ho oddělují od pevniny provincií Overijssel, Gelderland, Utrecht, Severní Holandsko a polderu Noordoostpolder. Jedná se o soustavu propojených jezer, které vznikly při budování polderů Oostelijk Flevoland a Zuidelijk Flevoland, v podstatě to jsou pozůstatky dřívějšího mořského zálivu Zuiderzee. Většina okrajových jezer figuruje na seznamu ramsarských mokřadů. \n\nOkrajová jezera společně s jezery IJsselmeer a Markermeer vznikla v rámci projektu Zuiderzeewerken, který spočíval v zahrazení mořského zálivu uzavírací hrází Afsluitdijk, vytvoření sladkovodního jezera a následném zahrázování a zapolderování části tohoto jezera. Význam okrajových jezer spočívá v tom, že oddělují vodní režim na nově vzniklých poldrech od vodního režimu okolní pevniny nizozemského pobřeží. U polderů Noordoostpolder a Wieringermeer, které byly zbudovány přímým navázáním na okolní pevninu, bylo pozorováno snížení hladiny podzemní vody na původním území, což vedlo k jeho vysoušení. Zachováním dostatečně široké vodní plochy mezi původním pobřežím a novým polderem zůstane vodní režim původního pobřežního území nepozměněný a vodní hospodářství polderu je zcela nezávislé. Tento princip byl použit právě u polderů Oostelijk Flevoland a Zuidelijk Flevoland.\n"}
{"id": "896100", "url": "https://cs.wikipedia.org/wiki?curid=896100", "title": "Železniční nehoda u Znosimi", "text": "Železniční nehoda u Znosimi\n\nŽelezniční nehoda u Znosimi je železniční neštěstí, k němuž došlo v sobotu 2. července 1932 na železniční trati Benešov u Prahy - Dolní Kralovice mezi Vlašimí a Domašínem, poblíž vesnice Znosim. Při srážce dvou osobních vlaků, zaviněné selháním komunikace při mimořádné úpravě křižování pravidelných spojů, zahynulo deset lidí a patnáct jich bylo raněno.\n\n2. července 1932 zuřila na Vlašimsku silná bouře s krupobitím a větrem o síle vichřice. Osobní vlak č. 3546 jedoucí z Benešova, který se měl ve Vlašimi křižovat s osobním vlakem č. 3547 jedoucím z Dolních Kralovic, měl už při výjezdu z Benešova zpoždění asi 30 minut. Bylo proto rozhodnuto, že ke křižování dojde tentokrát v Domašíně. V kritický okamžik však došlo k selhání spojení a informaci o přesunu křižování se do Domašína vlaku č. 3546 nepodařilo doručit a ten tedy jako obvykle vyjel do Vlašimi, protože myslel, že druhý vlak tam čeká. Ten ale nečekal, protože dostal příkaz jet s tím, že počká ten druhý.\n\nV důsledku toho tak vyjely na trať oba vlaky, které se posléze srazily v čase 19:47 na kilometru 18,8 mezi zastávkou Znosim a stanicí Domašín. Úsek je to velice nepřehledný, takže strojvedoucí měli jen minimální čas na reakci a neměli nejmenší šanci strážce zabránit – tím spíše, že vlak č. 3546 jel ve snaze dohnat zpoždění rychleji než obvykle. Mezi devíti lidmi, kteří zemřeli na místě, byl strojvůdce Jakub Hájek, vlakvedoucí Alois Havlín, jedna žena a devítiletý chlapec. Desátou obětí byl topič František Mareš, který zemřel 5. července v benešovské nemocnici. Dalších patnáct lidí bylo těžce raněno a 23 lehce. Zprávu o nehodě oznámil topič František Mareš, který těžce raněn došel k silnici, kde zastavil auto a odjel s ním do Benešova, odkud přivolal první pomoc. První lidé přišli na pomoc kolem 21:00 hodin z Domašína a Nosína. Ve 22:30 hodin dorazil pomocný vlak s lékaři. Byly také vypraveny záchranné vlaky z Vršovic a Wilsonova nádraží v Praze. Druhý den se na místo neštěstí dostavil ministr železnic Josef Hůla.\n\n\n"}
{"id": "896102", "url": "https://cs.wikipedia.org/wiki?curid=896102", "title": "Klíčování fázovým posuvem", "text": "Klíčování fázovým posuvem\n\nKlíčování fázovým posuvem ( ) je metoda digitální modulace, která pro přenos informací používá změny fáze referenčního signálu (nosné vlny). PSK se používá pro nižší rychlosti komunikace u Bluetooth, Wi-Fi a pro RFID.\n\nDigitální modulace používají pro reprezentaci digitálních dat konečný počet signálů. U PSK se tyto signály liší různými posuvy fáze, z nichž každý reprezentuje určitou hodnotu jednoho nebo několika bitů. U většiny metod každá fáze kóduje stejný počet bitů. Každý bitový vzor tvoří tak zvaný symbol, který je reprezentován určitým fázovým posuvem. Demodulátor, který je navržen pro konkrétní sadu symbolů, určuje fázi přijímaného signálu a mapuje ji zpět na původní symboly. Jestliže demodulátor porovnává fázi přijímaného signálu s referenčním signálem, mluvíme o koherentním detektoru ( ).\n\nDruhou možností je, že demodulátor neporovnává aktuální signál s referenční vlnou, ale s předchozím průběhem přijímaného signálu, neboli řídí se změnou fáze přijímaného signálu. Tato metoda se nazývá diferenciální klíčování fázovým posuvem ( ). DPSK může být výrazně jednodušší než běžné PSK, protože demodulátor nemusí udržovat kopii referenčního signálu pro určení přesné fáze přijímaného signálu (jedná se o nekoherentní metodu). Nevýhodou je, že častěji dochází k chybné demodulaci.\n\nPro přenos digitálních dat se používají tři hlavní druhy digitální modulace:\n\n\nU všech metod modulace se informace kódují změnami určité charakteristiky nosné vlny (která má obvykle sinusový průběh), podle datového signálu. V případě PSK se pro reprezentaci datového signálu používá změna fáze. Existují dva základní způsoby využití fáze signálu tímto způsobem:\n\n\nObvyklým způsobem znázornění jednotlivých metod PSK je použití konstelačního diagramu, který znázorňuje jednotlivé fáze jako body v komplexní rovině, kde reálná osa se nazývá soufázová, imaginární osa pak kvadraturní pro jejich úhlové posunutí o 90°. Tuto reprezentaci pomocí dvou vzájemně ortogonálních složek lze přímo použít i pro vytváření PSK signálu: složka v jedné ose udává amplitudu pro modulaci kosinové vlny a složka v druhé ose amplitudu pro modulaci sinové vlny. Sečtením obou amplitudově modulovaných vln vznikne modulovaný signál s požadovanou fází a s konstantní amplitudou (pokud neuvažujeme doby okolo změn fáze).\n\nPočet konstelačních bodů může být libovolný, ale protože se PSK zpravidla používá pro přenos binárních dat, počet konstelačních bodů bývá mocnina čísla 2. Nejobvyklejšími příklady PSK jsou „binární klíčování fázovým posuvem“ (BPSK), které používá dvě fáze, a „kvadraturní klíčování fázovým posuvem“ (QPSK), které používá čtyři fáze. Umístění bodů na kružnici se středem v počátku znamená, že jsou vysílány se stejnou energií a tedy i amplitudou, protože absolutní hodnoty komplexních čísel, které reprezentují jednotlivé body, jsou stejné. U PSK se konstelační body zpravidla vybírají tak, aby byly rozmístěny se stejnými úhlovými roztečemi po obvodu kruhu. To zaručuje maximální fázové oddělení sousedních bodů a tím i nejlepší odolnost vůči rušení.\n\nPro matematické stanovení chybovosti potřebujeme následující definice:\n\n\nformula_9 udává pravděpodobnost, že vzorek odebraný z náhodného procesu s nulovou střední hodnotou a jednotkovým rozptylem hustoty pravděpodobnosti Gaussovy funkce bude větší nebo roven formula_10. Je to škálovaná forma doplňkové Gaussovy chybové funkce:\n\nChybovosti zde uváděné platí pro aditivní bílý gaussovský šum ( ). Tyto chybovosti jsou nižší než chybovosti kanálu s únikem, a proto je lze považovat za dobré teoretické měřítko pro porovnávání.\n\nDíky své jednoduchosti se PSK používá mnoha stávajícími technologiemi, zejména při porovnání s kvadraturní amplitudovou modulací.\n\nWi-Fi standard IEEE 802.11b-1999,\npoužívá různé varianty PSK podle požadované datové rychlosti. Při základní rychlosti 1 Mbit/s se používá DBPSK (diferenciální BPSK), při rychlosti 2 Mbit/s DQPSK. Pro rychlosti 5,5 Mbit/s a 11 Mbit/s se používá QPSK v kombinaci s klíčováním doplňkovým kódem ( ). Standard Wi-Fi IEEE 802.11g-2003 používá osm přenosových rychlostí: 6, 9, 12, 18, 24, 36, 48 a 54 Mbit/s. Při rychlostech 6 a 9 Mbit/s se používá modulace OFDM, přičemž každá subnosná používá modulaci BPSK. Při rychlostech 12 a 18 Mbit/s se používá OFDM s QPSK. Nejrychlejší čtyři režimy používají OFDM s různými variantami kvadraturní amplitudové modulace.\n\nVzhledem ke své jednoduchosti je BPSK vhodná pro laciné pasivní vysílače: používá se v RFID standardech jako ISO/IEC 14443, který byl přijat pro biometrické pasy, kreditní karty jako je ExpressPay firmy American Express a mnoho dalších aplikací.\n\nBluetooth 1 používá binární modulaci GMSK, Bluetooth 2 bude používat formula_12-QPSK pro nižší rychlost (2 Mbit/s) a 8-DPSK pro vyšší rychlost (3 Mbit/s), pokud spojení mezi dvěma zařízeními je dostatečně robustní. takže přechod na verzi 2 přinese vyšší přenosovou rychlost. Podobné technologie, IEEE 802.15.4 (bezdrátový standard používající ZigBee), se rovněž opírá o PSK. IEEE 802.15.4 používá dvě modulační metody v závislosti na použitém frekvenčním pásmu: BPSK v pásmu 868-915 MHz a OQPSK v pásmu 2,4 GHz.\n\nModulace 8-PSK se používá pouze v nemnoha systémech, protože její chybovost je jen o 0,5 dB lepší než u 16-QAM, ale přenosová rychlost je jen 3/4 rychlosti 16-QAM. Proto se 8-PSK často vynechává ze standardů a zařízení často přechází z QPSK rovnou na 16-QAM (modulace 8-QAM existuje, ale těžko se implementuje). K výjimkám patří satelitní ISP HughesNet, jehož modemy, např. model HN7000S (pracující v Ku-pásmu SATCOM) používá modulaci 8-PSK.\n\nBPSK (nazývané také PRK ( ), klíčování obracením fáze nebo 2PSK) je nejjednodušší forma klíčování fázovým posuvem (PSK). Používá dvě fáze, které se liší o 180°, takže by se mohla nazývat také 2-PSK. Není důležité, kde přesně jsou konstelační body umístěny, na obrázku jsou zobrazeny na reálné ose, s úhly 0° a 180°. BPSK je nejrobustnější ze všech PSK, protože vyžaduje nejvyšší úroveň šumu nebo zkreslení, aby demodulátor nesprávně rozhodl. Je však schopné modulovat pouze 1 bit/symbol (jak je vidět na obrázku), takže není vhodné pro vysoké přenosové rychlosti aplikací.\n\nPokud komunikační kanál vnáší do signálu fázové posunutí, demodulátor není schopen správně rozpoznat konstelační body. Proto jsou data často před modulací diferenciálně kódována.\n\nBPSK je funkčně ekvivalentní s modulací 2-QAM.\n\nObecná forma pro BPSK lze popsat rovnicí:\nPoužívá dvě fáze, 0 a π. V konkrétním formě, jsou binární data často vyjadřována následujícími signály:\nkde formula_16 je frekvence nosné vlny.\n\nOdtud prostor signálů zastupuje jednoho bázových funkcí \nkde jednička je reprezentována formula_18 a nula je reprezentována formula_19. Toto přiřazení je, samozřejmě, libovolný.\n\nToto použití těchto bázových funkcí je uvedeno na konci další části v diagramu časování signálu. Signál nahoře je kosinová vlna s BPSK modulací vytvářenou BPSK modulátorem. Proud bitů, který způsobuje tento výstup, je uveden nad signálem (ostatní části tohoto obrázku se týkají pouze QPSK).\n\nBitovou chybovost ( ) BPSK při rušení AWGN lze vypočítat jako:\n\nVzhledem k tomu, že je pouze jeden bit na symbol, je to zároveň i symbolová chybovost.\n\nNěkdy nazývaná kvartérní PSK, PSK kvadrifáze, 4-PSK, nebo 4-QAM (čtyřstavová kvadraturní amplitudová modulace je identická s 4-PSK). QPSK používá čtyři body na konstelačním diagramu, rozmístěné na kružnici ve stejných rozestupech. QPSK díky použití čtyř různých fázových posuvů může kódovat dva bity na symbol. které jsou uvedeny v diagramu s Grayovým kódováním, aby se minimalizovala bitová chybovost (BER) – někdy se chybně chápe jako dvojnásobek chybovosti BPSK.\n\nMatematická analýza ukazuje, že při použití QPSK místo BPSK lze buď zdvojnásobit rychlost přenosu dat při zachování stejné šířky pásma signálu, nebo snížit potřebnou šířku pásma na polovinu při zachování datové rychlosti BPSK. Ve druhém případě je bitová chybovost QPSK stejná jako u BPSK, přestože často je chybně uváděna vyšší.\n\nVzhledem k tomu, že rádiové kanály jsou přidělovány úřady jako je FCC (Federální komunikační komise), které předepisují maximální šířku pásma, je výhoda QPSK proti BPSK zřejmá: při stejné šířce pásma je přenosová rychlost QPSK dvakrát vyšší než přenosová rychlost BPSK při stejné chybovosti. Nevýhodou může být, že vysílače a přijímače pro QPSK jsou složitější než pro BPSK. Při současném stavu vývoje elektroniky je však rozdíl v nákladech velmi malý.\n\nQPSK má stejně jako BPSK potíže se správným určením počáteční fáze na přijímací straně, takže v praxi se často používá QPSK s diferenciálním kódováním.\n\nPopis QPSK lze získat malým rozšířením popisu BPSK a lze z něj odvodit i jak fungují PSK vyšších řádů. Vyjádření symbolů v konstelačním diagramu pomocí sinové a kosinové vlny používané při vysílání je:\n\nCož dává čtyři potřebné fázové posuvy: π/4, 3π/4, 5π/4 a 7π/4.\n\nVýsledkem je dvojrozměrný signálový prostor s jednotkovými bázovými funkcemi\n\nPrvní bázová funkce reprezentuje soufázovou složku signálu, druhá kvadraturní složku.\n\nSignálová konstelace tvoří signálový prostor se 4 body\n\nFaktory 1/2 ukazují, že celkový výkon je rovnoměrně rozdělen mezi obě nosné.\n\nPorovnání těchto bázových funkcí s funkcí pro BPSK jasně ukazuje, že QPSK lze považovat za dva nezávislé BPSK signály. Všimněte si, že signálový prostor bodů pro BPSK nemusí rozdělit symbolovou (bitovou) energii mezi dvě nosné v systému uvedeném ve schématu BPSK konstelací.\n\nQPSK modulátory a demodulátory mohou být realizovány mnoha způsoby. Ilustrační bloková schémata vysílače a přijímače jsou uvedena níže.\n\nPřestože QPSK je čtyřstavová modulace, můžeme ji považovat za dvě nezávisle modulované kvadraturní nosné. Při této interpretaci sudé bity modulují soufázovou složku nosné vlny, liché bity kvadraturní složku, v obou případech modulací BPSK. Obě nosné mohou být demodulovány nezávisle na sobě.\n\nV důsledku toho je pravděpodobnost bitové chyby u QPSK stejná jako u BPSK:\n\nAby se však dosáhlo stejné pravděpodobnosti bitových chyb jako u BPSK, musí QPSK používat dvojnásobný výkon (protože jsou přenášeny dva bity současně).\n\nSymbolová chybovost je dána vztahem:\n\nPro velký odstup signálu od šum (což je pro praktické systémy QPSK nezbytné), platí pro pravděpodobnost symbolové chyby přibližný vztah:\n\nNa obrázku níže je znázorněn modulovaný signál pro krátký úsek náhodného binárního datového proudu. Nahoře a uprostřed jsou dvě nosné vlny (kosinusová a sinusová), jak je uvedeno výše. Liché bity jsou reprezentovány soufázovou složkou, sudé kvadraturní složkou (přičemž první bit má číslo 1). Výsledný signál – součet obou složek – je znázorněn dole. Skoky ve fázi jsou změny fáze obou složek PSK na začátku každého bitového intervalu. Průběh úplně nahoře odpovídá popisu uvedenému výše u BPSK.\n\nBinární data, která jsou přenášena touto křivkou jsou: 1 1 0 0 0 1 1 0.\n\n\nOffsetové kvadraturní klíčování fázovým posuvem ( ) je varianta klíčování fázovým posuvem se 4 různými fázovými posuvy. Někdy se používá název \"Odstupňované kvadraturní klíčování fázovým posuvem\" ( ).\n\nVezmeme čtyři hodnoty z fáze (dva bity) v době, k postavení symbolu QPSK může dovolit fáze signálu na skok až o 180° a v čase. Je-li signál filtrován dolní propustí (jak je obvyklé ve vysílači), tyto fázové posuvy způsobují velké výkyvy amplitudy, což je vlastnost v komunikačních systémech nežádoucí. Vzájemným posunutím lichých a sudých bitů o časový interval odpovídající polovině symbolu (to jest o trvání jednoho bitu) se soufázová a kvadraturní složka nikdy nemění současně. Z konstelačního diagramu vpravo je vidět, že tím se fázový posuv v každém okamžiku omezí na nejvýše 90°. To vede k mnohem nižšímu kolísání amplitudy než neofsetový QPSK a je někdy v praxi preferován.\n\nObrázek vpravo ukazuje rozdíly v chování fáze mezi běžnou QPSK a OQPSK. Je vidět, že v prvním grafu se fáze může měnit skokem o 180°, zatímco v OQPSK nejsou změny nikdy větší než 90°.\n\nNa obrázku níže je znázorněn modulovaný signál pro krátký úsek náhodného binárního datového proudu. Všimněte si polovina doby trvání symbolu vzájemně kompenzují mezi dvou složek vln. Ke změnám fáze dochází přibližně dvakrát častěji než u QPSK (protože se signály nemění současně), ale nejsou tak velké. Jinými slovy velikost skoků je u OQPSK menší než u QPSK.\n\nTato varianta QPSK používá dvě identické konstelace, které jsou vůči sobě pootočené o 45° (formula_12 radiánů, odtud název). Obvykle jsou buď sudé nebo liché symboly používané pro výběr bodů z jedné konstelace a další symboly pro výběr bodů z druhé konstelace. Tím se zmenší maximální posuvy fáze ze 180° na 135°, což zmenší i fluktuace amplitudy, která u formula_12-QPSK jsou mezi OQPSK a neofsetovým QPSK.\n\nJednou z vlastností tohoto modulačního schématu je, že v případě, kdy modulovaný signál je reprezentován v komplexním oboru, žádné změny neprochází počátkem souřadného systému, tedy ani signál neprochází počátkem. To snižuje dynamický rozsah kolísání signálu, což je v praxi žádoucí.\n\nPřitom demodulace formula_12-QPSK je poměrně snadná, díky čemuž se tato metoda modulace používá například v systému mobilních telefonů TDMA.\n\nModulovaný signál je uvedený níže pro krátký úsek náhodného binárního datového proudu. Konstrukce je stejná jako u výše uvedené obyčejné QPSK. Postupné symboly jsou převzaty z těchto dvou konstelací uvedených níže v nákresu. Tím je první symbol (1 1) převzaty z „modré“ konstelace a druhý symbol (0 0) je převzat ze „zelené“ konstelace. Všimněte si, že magnitudy obou složek vln se mění, zatímco se přepíná mezi konstelacemi, ale velikost výsledného signálu zůstává konstantní (konstantní obálka). Každý posuv fáze je mezi dvěma uvedenými diagramy časování.\n\nNepatentovaný tvarovaný offset QPSK (SOQPSK) je interoperabilní s patentovaným Feherovým QPSK (FQPSK), v tom smyslu, že ofsetový QPSK detektor integrate-and-dump produkuje stejný výstup bez ohledu na to, jaký druh vysílače se používá.\n\nU těchto modulací se křivky I a Q opatrně formují tak, že se mění velmi hladce, a signál má konstantní amplitudu i během signálových přechodů. Místo okamžitých změn z jednoho symbolu na druhý, se mění plynule po kruhu konstantní amplitudy z jednoho symbolu na druhý.\n\nStandardní popis SOQPSK-TG obsahuje třísložkové symboly.\n\nKvadraturní klíčování fázovým posuvem s dvojí polarizací ( ) používá přepínání polarizace dvou různých QPSK signálů, čímž se dvojnásobně zlepší spektrální účinnost. Používání 16-PSK místo QPSK je cenově efektivní alternativou pro zdvojnásobení spektrální účinnosti.\n\nPro vytvoření konstelace PSK lze použít libovolný počet fází, ale 8-PSK je zpravidla PSK s nejvyšším používaným počtem fází. Při použití více než 8 fází je chybovost příliš vysoká a existují lepší i když složitější modulace jako je kvadraturní amplitudová modulace (QAM). Přestože počet fází může být libovolný, díky tomu, že se PSK používá pro přenos binárních dat, počet fází (a symbolů) je obvykle mocninou čísla 2, což umožňuje používat stejný počet bitů na symbol.\n\nPro obecné M-PSK neexistuje jednoduchý výraz pro pravděpodobnost symbolové chyby, pro formula_31. Pravděpodobnost lze získat ze vztahu:\n\nkde\n\nPro velké formula_39 a formula_40 lze použít přibližný vztahem\n\nBitové pravděpodobnosti chyby pro M-PSK mohou být určeny přesně, pokud je známé bitové mapování. Pokud se používá Grayovo kódování, nejpravděpodobnější chyba při přechodu z jednoho symbolu na další produkuje pouze jednobitové chyby a\n\nGraf na levé straně porovnává bitovou chybovost BPSK, QPSK (které je stejná, jak bylo uvedeno výše), 8-PSK a 16-PSK. Je vidět, že modulace vyšších řádů vykazují vyšší chybovost, ale poskytují vyšší surovou přenosovou rychlost.\n\nMeze chybovosti různých digitálních modulačních schémat lze počítat uplatněním Booleovy nerovnosti na konstelace signálu.\n\nDiferenciální klíčování fázovým posuvem (DPSK) je rozšířená metoda fázové modulace, která data kóduje změnami fáze nosné vlny. Jak již bylo zmíněno, u BPSK a QPSK existují nejednoznačnosti fáze, pokud je konstelace pootočena určitým vlivem na komunikační kanál, kterým prochází signál. Tento problém lze vyřešit tak, že datům neodpovídá určitá fáze, ale data způsobují určitou změnu fáze.\n\nNapříklad diferenciálně kódovaná binární '1' v BPSK může být přenášena změnou fáze o 180° a binární '0' nulovou změnou fáze. Další variantou DPSK je symetrické diferenciální klíčování fázovým posuvem ( ), kde '1' je kódována změnou fáze o 90° a '0' změnou fáze o -90°.\n\nV diferenciálně kódovaném QPSK (DQPSK) se používají posuvy o 0°, 90°, 180°, -90°, které odpovídají hodnotám '00 ', '01', '11 ', '10'. Tento druh kódování může být demodulován stejným způsobem jako v případě nediferenciální PSK, ale fázovou nejednoznačnost lze ignorovat. Takto každý přijatý symbol je demodulován na jeden z formula_39 bodů v konstelaci a komparátor pak počítá fázový rozdíl mezi právě přijímaným a předchozím signálem. Rozdíl kóduje data jak je popsáno výše. Symetrické diferenciální kvadraturní klíčování fázovým posuvem (SDQPSK) se podobá DQPSK, ale kódování je symetrické a používá hodnot fázového posuvu -135°, -45°, 45° a 135°.\n\nNíže je znázorněn modulovaný signál jak pro DBPSK tak pro DQPSK, jak je popsáno výše. Na obrázku se předpokládá, že signál začíná s nulovou fází, takže v čase formula_44 dochází u obou signálů k fázovému posuvu.\n\nAnalýza ukazuje, že diferenciální kódování přibližně zdvojnásobuje chybovost ve srovnání s běžným M-PSK, což lze ale překonat malým zvýšením formula_40. Tato analýza (a grafické výsledky níže) navíc uvažují pouze rušení aditivním bílým gaussovským šumem (AWGN). Ve skutečnosti bude mezi vysílačem a přijímačem v komunikačním systému fyzický kanál, který působí určitý fázový posuv PSK signálu. Proti zkreslení tohoto charakteru jsou diferenciální systémy odolnější než systémy, které jsou založeny na informaci o aktuální fázi.\n\nPro signál, který byl diferenciálně kódovaný, existuje zřejmá alternativní metoda demodulace. Místo obvyklé demodulace a ignorování nejednoznačnost fáze nosné, se zjišťuje změna fáze mezi dvěma přijatými po sobě jdoucími symboly, a tato změna slouží k určení přenášených symbolů. Tímto způsobem použité diferenciální kódování se nazývá diferenciální klíčování fázovým posuvem (DPSK). DPSK se mírně liší od diferenciálně kódovaného PSK, protože při příjmu se přijaté symboly nedekódují jeden po druhém na konstelační body, ale místo toho se přímo porovnávají jeden s druhým.\n\nOznačme symbol přijatý v k-tém časovém slotu formula_46 a označme jeho fázi formula_47. Předpokládejme bez újmy na obecnosti, že fáze nosné vlny je nula. Složku aditivního bílého gaussovského šumu (AWGN) formula_48. Potom\n\nRozhodovací proměnná pro formula_50-tý symbol a formula_51-tý symbol je fázový rozdíl mezi formula_46 a formula_53. To znamená, že pokud formula_46 se promítá na formula_53, rozhoduje se podle fáze výsledného komplexního čísla:\n\nkde horní index * označuje číslo komplexně sdružené. Za nepřítomnosti šumu je fáze formula_57, fázový posuv mezi dvěma přijatými signály, což může být použito k určení přenášených dat.\n\nPravděpodobnost chyby pro DPSK je obtížné určit obecně, ale pro DBPSK platí:\n\ncož je po numerickém vyčíslení jen o něco horší než běžné BPSK, zejména při vyšších hodnotách formula_40.\n\nPoužití DPSK odstraňuje potřebu složitých metod obnovení nosné, jejichž cílem je získat přesný odhad fáze, a může být atraktivní alternativou k běžné PSK.\n\nPři optické komunikaci mohou být data diferenciálně modulována na fázi laseru různými způsoby. Modulátor je laser, který vysílá nepřerušovanou vlnu, a Mach-Zehnderův modulátor, který přijímá elektrická binární data. Například v případě BPSK laser vysílá sérii beze změn pro binární '1', a obrácení polarity pro '0'. Demodulátor se skládá z interferometru zpožďovací linky, které vytváří zpoždění jednoho bitu, takže lze porovnávat dva po sobě jdoucí bity. Při dalším zpracování se používá fotodioda k transformaci optického signálu na elektrický proud, takže se informace mění zpět do původního stavu.\n\nPorovnání bitové chybovosti DBPSK, DQPSK a jejich nediferenciálních protějšků je znázorněno v grafu vpravo nahoře. Zvýšení chybovosti při použití DBPSK je poměrně malé ve srovnání se snížením složitosti, proto se DBPSK často používá v komunikačních systémech, které by jinak používaly BPSK. U DQPSK je však zvýšení chybovosti ve srovnání s běžným QPSK větší a návrhář systému musí hledat kompromis mezi zvýšením chybovosti a zvýšením složitosti.\n\nV formula_51-tém časovém slotu volání je bit modulován formula_61, diferenciálně kódovaný bit formula_62 a výsledný modulovaný signál formula_63. Předpokládejme pozice symbolů v konstelačním diagramu ± 1 (což je BPSK). Diferenciální dekodér produkuje:\n\nkde formula_65 označuje binární doplněk (doplněk modulo-2).\nformula_62 mění stav (z binární '0 'na binární '1' nebo z binární '1 'na binární '0'), pouze pokud formula_61 je binární '1'. Jinak zůstane v předchozím stavu. Toto je popis diferenciálně kódovaného BPSK uvedený výše.\n\nPřijatý signál je demodulován, čímž se získá formula_68±1 a diferenciální dekodér opačným postupem vyprodukuje:\n\nProto formula_70 jestliže formula_62 a formula_72 se liší a formula_73 pokud jsou stejné. Proto pokud oba formula_62 a formula_72 jsou obrácené, formula_61 bude stále dekódován správně. Díky tomu nejednoznačnost fáze o 180° nevadí.\n\nDiferenciální metody pro jiné PSK modulace mohou být navrženy podobně. Křivky pro DPSK jsou stejné jako pro diferenciálně kódovaný PSK uvedený výše, protože jediný rozdíl mezi oběma systémy je v přijímači.\n\nKřivka bitové chybovosti pro tento příklad v porovnání s obyčejným BPSK je vpravo. Jak bylo uvedeno výše, zatímco chybovost je přibližně dvojnásobná, potřebný přírůstek formula_40 k překonání je jen malý. Zvýšení formula_40 nutné k překonání diferenciální modulace v kódových systémech, nicméně, je větší – typicky asi 3 dB. Snížení výkonu je výsledkem nekoherentnosti přenosu – v tomto případě se vztahuje na skutečnost, že sledování fáze se úplně ignoruje.\n\nPodobně jako všechny M-ární režimy modulace s M = 2 symboly, pokud je podáván exkluzivní přístup k pevné šířky pásma, kapacita kanálu jakéhokoli klíčování fázovým posuvem se zvyšuje až k b bitům na symbol, jak se zvyšuje odstup signál/šum.\n\n\n"}
{"id": "896103", "url": "https://cs.wikipedia.org/wiki?curid=896103", "title": "PSK", "text": "PSK\n\nZkratka PSK může označovat:\n\n"}
{"id": "896104", "url": "https://cs.wikipedia.org/wiki?curid=896104", "title": "Amnisos", "text": "Amnisos\n\nAmnisos (neboli také Amnissos a Amnisus) je vesnice na severním pobřeží Kréty. Její minulost sahá do doby bronzové. Byla používána jako přístav do paláce v Knóssu. Vykopávky v roce 1932 odhalily vilu, která byla nazvána \"Domem lilií\" podle fresky, která tam byla nalezena a na níž jsou zobrazeny lilie.\n\nVesnice leží 7 km východně od hlavního města ostrova Iraklionu u pláže využívané turisty. Hladina moře je o 3 m vyšší než v době bronzové. Vesnicí protéká stejnojmenná řeka, na níž podle pověstí žili nymfy z řecké mytologie.\n\nV roce 1932 objevil archeolog Spyridon Marinatos již zmíněný \"Dům Lilií\", pojmenovaný podle zde nalezené fresky s lilijemi. Dvoupodlažní vila měla deset pokojů, dlážděný dvorec, sál, kuchyňský kout, koupelnu a v neposlední řadě také svatyni.\n\nKolem roku 1450 př.n.l. byla vila zničena spolu s dalšími významnými památkami včetně paláce v Knóssu.\n\n"}
{"id": "896105", "url": "https://cs.wikipedia.org/wiki?curid=896105", "title": "1. slovenská národní hokejová liga 1978/1979", "text": "1. slovenská národní hokejová liga 1978/1979\n\n1. slovenská národní hokejová liga 1978/1979 byla 10. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na tři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do divize. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896106", "url": "https://cs.wikipedia.org/wiki?curid=896106", "title": "Amsteldiepdijk", "text": "Amsteldiepdijk\n\nAmsteldiepdijk je hráz v Nizozemsku (přesněji v provincii Severní Holandsko), která spojuje obec Van Ewijcksluis s bývalým ostrovem Wieringen. Hráz o délce 2,5 km byla dokončena v roce 1924 jako první z rozsáhlého projektu Zuiderzeewerken a byla trasována v nejužším místě bývalého průlivu Amsteldiep, který spojoval Waddenzee a Zuiderzee. Vznikla jako zkušební testovací hráz, na které se zkoumaly pracovní postupy a celková technologie výstavby, které se následně použily při výstavbě mnohem větší hráze Afsluitdijk. Tyto dvě hráze oddělily od Severního moře záliv Zuiderzee, ze kterého se stalo sladkovodní jezero IJsselmeer. Realizací polderu Wieringermeer vzniklo mezi hrází a samotným polderem jezero Amstelmeer o rozloze 7 km².\n"}
{"id": "896109", "url": "https://cs.wikipedia.org/wiki?curid=896109", "title": "1. česká národní hokejová liga 1979/1980", "text": "1. česká národní hokejová liga 1979/1980\n\n1. česká národní hokejová liga 1979/1980 byla 11. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 24 týmů rozdělených do 2 skupin po 12 týmech. Rozdělení bylo provedeno na základě polohy týmu. V každé skupině se utkalo všech 12 týmů čtyřkolově každý s každým (celkem 44 kol). Vítězové skupin se střetli ve finále o přeborníka ČSR (České socialistické republiky) v sérii na dva vítězné zápasy. Vítěz finále postoupil do kvalifikace o nejvyšší soutěž, ve které se střetnul s vítězem 1. SNHL v sérii na tři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních dvou místech každé skupiny sestoupily do krajského přeboru.\n\n\n\nTJ Slovan NV Ústí nad Labem - TJ Gottwaldov 0:2 na zápasy (0:2, 3:7)\n\n\n"}
{"id": "896111", "url": "https://cs.wikipedia.org/wiki?curid=896111", "title": "Machine (EP)", "text": "Machine (EP)\n\nMachine je v pořadí druhé EP indie rockové skupiny Yeah Yeah Yeahs. Bylo vydáno v roce 2002 společností Touch and Go Records a obsahuje 3 skladby, které byly nahrány u příležitosti hudební sešlosti k albu \"Fever to Tell\". Album obsahuje jediný singl, \"Machine\", který vyšel pouze ve Velké Británii.\n\n\n"}
{"id": "896112", "url": "https://cs.wikipedia.org/wiki?curid=896112", "title": "Marek Hlinka", "text": "Marek Hlinka\n\nMarek Hlinka (* 4. října 1990, Banská Bystrica) je slovenský fotbalový záložník, od února 2019 hráč FC FASTAV Zlín .\n\nSvoji fotbalovou kariéru začal v FK Dukla Banská Bystrica, kde s výjimkou hostování v FK ŽP ŠPORT Podbrezová v roce 2009, působil do konce sezony 2012/13. Poté přestoupil do FK Dukla Praha.\n\nV únoru 2015 odešel na hostování do Spartaku Trnava. V srpnu 2015 odešel na další hostování v rámci slovenské nejvyšší ligy, tentokrát do týmu nováčka – MFK Skalica.\n\nV červnu 2016 přestoupil z Dukly Praha do druholigového FC Baník Ostrava, kde podepsal roční kontrakt s opcí na prodloužení.18.6.2018 skončila smlouva a přestupu je do zahraničního klubu.\n\n"}
{"id": "896114", "url": "https://cs.wikipedia.org/wiki?curid=896114", "title": "Koulka", "text": "Koulka\n\nKoulka je bývalá zemědělská usedlost v sousedství Radlic, na katastru Smíchova v Praze. Dvoupatrová budova s druhorokokovou výzdobou fasády je dokladem architektury 19. století. Roku 1693 nesla jméno „Vorlovka“, později se vžilo označení „Koulka“ (pravděpodobně podle majitele), které nese minimálně od roku 1799. Dnes nese budova č. p. 189 a je chráněna jako kulturní památka České republiky.\n\nKoulka byla vždy výjimečná svou neobvyklou zahradou ve strmé stráni v terasovitém terénu. Existovala už na počátku 17. století a po roce 1760 byla doplněna o různá propojovací schodiště, zimní zahradu a drobné stavby. Usedlost zde vznikla zřejmě koncem 18. století. Barokní budova prošla později klasicistními přestavbami.\n\nV roce 1939 byly zbořeny hospodářské budovy. Při osvobozování Prahy byla rozebrána na barikády barokní ohradní zeď. Dochovala se hlavní budova s charakteristickým na sloupech neseným balkonem s kovaným zábradlím. Dnes slouží jako obytný prostor a kanceláře.\n\n\n"}
{"id": "896115", "url": "https://cs.wikipedia.org/wiki?curid=896115", "title": "Machine", "text": "Machine\n\nMachine může být:\n\n"}
{"id": "896117", "url": "https://cs.wikipedia.org/wiki?curid=896117", "title": "1. česká národní hokejová liga 1978/1979", "text": "1. česká národní hokejová liga 1978/1979\n\n1. česká národní hokejová liga 1978/1979 byla 10. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se střetnul s vítězem 1. SNHL v sérii na tři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních dvou místech se díky plánovanému rozšíření účastnily kvalifikace o účast v dalším roce s týmy na čtvrtých místech skupin 2. ČNHL.\n\nTým TJ Škoda Plzeň postoupil do kvalifikace o nejvyšší soutěž, kde se utkal s vítězem 1. SNHL Spartak ZŤS Dubnica nad Váhom, kterého porazil 3:1 na zápasy (2:4, 6:1, 6:3, 6:0) a postoupil do nejvyšší soutěže.\n\nTýmy TJ ZVVZ Milevsko a TJ Slavia IPS Praha musely obhájit příslušnost v kvalifikaci.\n\nTýmy na prvních třech místech jednotlivých skupin 2. ČNHL postoupily přímo do dalšího ročníku 1. ČNHL (vzhledem k jejímu rozšíření na 24 týmů a zrušení 2. ČNHL). Týmy na čtvrtých místech jednotlivých skupin 2. ČNHL se utkaly v kvalifikaci s týmy na 11. a 12. místě 1. ČNHL.\n\nTýmy TJ ZVVZ Milevsko a TJ Slavia IPS Praha se udržely i pro další ročník.\n\n"}
{"id": "896119", "url": "https://cs.wikipedia.org/wiki?curid=896119", "title": "Dohoda o neútočení na Korejském poloostrově", "text": "Dohoda o neútočení na Korejském poloostrově\n\nDohoda o neútočení na Korejském poloostrově (korejsky 휴전 협정) znamenala potvrzení příměří mezi Severní a Jižní Koreou. Podepsána byla 27. července 1953 v Pchanmudžonu (na hranici mezi oběma rodícími se státy) mezi zástupcem severokorejské a Čínské dobrovolnické armády armády (generál Nam Il) a společného velitelství jednotek OSN (generálplukovník William Kelly Harrison, Jr.). Dokument tak fakticky ukončil tři roky trvající Korejskou válku.\n\nDohoda byla uzavřena po dlouhém jednání mezi oběma stranami, která však byla uspíšena až po Stalinově smrti na jaře 1953. Dlouhodobě vyjednávání finálního textu provázely komplikace, spojené především s otázkou severokorejských zajatců. Osud válečných zajatců nakonec vyřešila komise tzv. neutrálních zemí (Polsko, Československo, Švýcarsko a Švédsko), která dospěla k závěru, že zajatci buď mohou zůstat tam, kde jsou, nebo odejít do druhé země.\n\nJednalo se však pouze o upevnění příměří mezi oběma zeměmi, nikoliv o řádnou mírovou smlouvu. Příměří bylo uzavřeno již v lednu 1951. Smlouva definovala demarkační linii mezi oběma státy (která bývá často mylně vymezována 38. rovnoběžkou) a také vznik demilitarizované zóny, oddělující oba státy. Nově vytyčená hranice byla výhodná spíše pro Jižní Koreu, která získala území, obsazené dosud severokorejskými a čínskými vojsky.\n\nOd roku 1953 se uskutečnilo několik (avšak neúspěšných) pokusů nahradit tento dokument skutečnou mírovou smlouvou mezi oběma Korejemi. Severní Korea již několikrát během své existence varovala, že smlouvu poruší, že se jí necítí vázána, či ji vypoví, a to v letech 1994, 1996, 2003, 2006, 2009, a naposledy při zostření vzájemných korejských vztahů v roce 2013.\n"}
{"id": "896120", "url": "https://cs.wikipedia.org/wiki?curid=896120", "title": "Tomáš Hučko", "text": "Tomáš Hučko\n\nTomáš Hučko (* 3. října 1985, Šaľa) je slovenský fotbalový záložník, od července 2013 hráč klubu MŠK Žilina. Od srpna 2016 hostuje v FC Baník Ostrava.\n\nSvoji fotbalovou kariéru začal v FK Slovan Duslo Šaľa. V letech 2006–2013 oblékal dres FK Dukla Banská Bystrica, odehrál zde 179 ligových utkání a vstřelil 13 branek. V sezóně 2012/13 se dostal do nejlepší jedenáctky ligy.\n\nV červenci 2013 přestoupil do MŠK Žilina. V srpnu 2016 odešel na hostování do druholigového českého klubu FC Baník Ostrava.\n\n"}
{"id": "896122", "url": "https://cs.wikipedia.org/wiki?curid=896122", "title": "Mincmistr", "text": "Mincmistr\n\nMincmistr ( \"Münzmeister\", \"monetarius\") byl od středověku do roku 1783 nejvyšší úředník, který společně s ostatními pracovníky (úředními kontrolory, slévači kovů, řezáči mincovních kolků, mincíři a pregéři) spravoval mincovnu. Nad jednotlivými mincmistry v zemi či státě stál nejvyšší mincmistr.\n\nVe středověku byl mincmistr královský úředník, jehož úkolem bylo kontrolovat ražbu nových mincí i mince, které byly v oběhu. V jeho pravomoci bylo vyhledávat a trestat padělatele.\n\nVe slovníkové literatuře se někdy mylně zaměňuje funkce mincmistra s profesemi řemeslníků, zhotovujících kovové mince. Mincíř (termín z polštiny \"mincerz\") byl buď řezáčem mincovních želez, tj. kolků, často vyučený zlatník, nebo pregéř, tj. dělník razící pomocí tohoto kolku mince.\n\nMincmistra měla každá mincovna, v zemích České koruny to byla Praha (nejstarší mincovna byla na Vyšehradě), Kutná Hora (která ve Vlašském dvoře od 14. století sdružovala ve šmitnách mincovny měst Litoměřice, Kladsko, Jihlava, Opava, Most a Písek (město), od roku 1511 Jáchymov, a další.\n\n"}
{"id": "896123", "url": "https://cs.wikipedia.org/wiki?curid=896123", "title": "Martin Chrien", "text": "Martin Chrien\n\nMartin Chrien (* 8. září 1995, Banská Bystrica, Slovensko) je slovenský fotbalový záložník a mládežnický reprezentant, od července 2017 hráč klubu Benfica Lisabon. Mimo Slovensko působil na klubové úrovni v Česku, od léta 2017 je v Portugalsku.\n\nSvoji fotbalovou kariéru začal v klubu Jupie Podlavice Badín, odkud v mládežnickém věku několikrát hostoval v Dukle Banská Bystrica. V roce 2010 do Dukly přestoupil.\n\nPřed sezonou 2012/13 se propracoval do A-týmu. V 1. slovenské lize debutoval dne 1. prosince 2012 v domácím zápase s MFK Košice (prohra 1:2), kdy nastoupil na hřiště v 80. minutě. Celkem za klub odehrál 29 ligových zápasů, ve kterých vstřelil pět branek.\n\nV květnu 2014 podepsal čtyřletou smlouvu s druhým mužstvem Gambrinus ligy sezony 2013/14 FC Viktoria Plzeň. V Plzni však do léta 2017 odehrál pouze 3 ligové zápasy, většinu času strávil na hostováních.\n\nPřed jarní částí sezony 2014/15 zamířil na hostování do Dynama České Budějovice. Na jaře 2015 s klubem sestoupil do druhé ligy. Celkem za Dynamo nastoupil k osmi utkáním v lize, ve kterých se střelecky neprosadil.\n\nV létě 2015 odešel na roční hostování do Zbrojovky Brno. V klubu strávil jednu sezonu, během které vstřelil tři branky ve 24 ligových střetnutích.\n\nPřed ročníkem 2016/17 se vrátil na Slovensko, konkrétně do týmu MFK Ružomberok, kam zamířil z Plzně na roční hostování. V Ružomberku o něj stál trenér Norbert Hrnčár. Ve svém prvním ligovém utkání za Ružomberok 16. července 2016 proti 1. FC Tatran Prešov vstřelil vítězný gól (výhra 1:0, 1. ligové kolo ročníku 2016/17). Měl výborný vstup do sezony, když ve třech ligových zápasech vsítil tři branky. V zimní přestávce sezóny 2016/17 si ho Viktoria Plzeň stáhla z hostování.\n\nPo Mistrovství Evropy hráčů do 21 let 2017 v Polsku, na němž Chrien se dvěma vstřelenými góly a dvěma asistencemi na kontě zazářil, na něj zaměřil pozornost portugalský klub Benfica Lisabon. Jednání s Viktorií Plzeň o přestupu bylo rychlé a hráč podepsal 29. června 2017 s Benfikou pětiletou smlouvu. V dresu Benficy debutoval 13. července 2017 v přípravném zápase na švýcarském turnaji Uhren Cup ve městě Biel/Bienne proti švýcarskému druholigovému týmu Neuchâtel Xamax (výhra 2:0, odehrál 62 minut). V Primeira Lize debutoval 19. srpna 2017 proti týmu CF Os Belenenses (výhra 5:0). Nastoupil na hřiště v 71. minutě.\n\nAktuální k 11. únoru 2017\nChrien nastupoval za slovenskou reprezentaci do 19 let. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.<br>\nTrenér Pavel Hapal jej zařadil v červnu 2017 do 23členné nominace na šampionát v Polsku. Ve druhém zápase Slovenska v základní skupině A proti Anglii skóroval při porážce 1:2. Branku vstřelil i ve třetím utkání skupiny proti Švédsku (výhra 3:0). Mimo to si připsal na turnaji i dvě gólové asistence. Slovensku těsně unikl postup do semifinále.\n\n"}
{"id": "896125", "url": "https://cs.wikipedia.org/wiki?curid=896125", "title": "Sankce Organizace spojených národů", "text": "Sankce Organizace spojených národů\n\nOrganizace spojených národů může ve výjimečných případech uplatnit vůči některé ze svých členských zemí sankce. O těchto sankcích rozhoduje Rada bezpečnosti OSN. Jedná se o omezení obchodu a výměny ve vojenské, ekonomické či finanční oblasti; někdy jsou uplatňovány ale i sankce sportovní. OSN může rovněž udělit zákaz cestování některým osobám.\n\nSankce jsou uplatňovány podle Charty OSN, resp. její VII. Kapitoly. Cílem sankcí je vždy udržení míru a bezpečnosti v mezinárodním měřítku.\n\nSankce jsou uvalovány především na obchod se zbraněmi, ale mohou být i ekonomické povahy, je-li bezpečnostní situace v regionu vážně ohrožena. Zastavení mezinárodního obchodu má donutit vládu země odstoupit od dosavadní politiky a jednat s mezinárodním společenstvím o řešení případné krize. Význam těchto sankcí bývá občas zpochybňován, neboť v řadě zemí fungoval i přes dlouhodobé embargo ať už vojenské, či ekonomické povahy odsouzený a zavrhovaný režim celá léta, ba dokonce desítky let.\n\nV roce 1992 vyhlásila Rada bezpečnosti OSN velmi přísné sankce například vůči SR Jugoslávii, zahrnující přerušení veškerého obchodu země se zahraničím, a dokonce i zákaz účasti tamních sportovců na mezinárodních akcích. Dobře známy byly rovněž i sankce, které vyhlásila Rada bezpečnosti OSN proti Jihoafrické republice v roce 1961 na protest proti tamní politice apartheidu. Zákaz cestování uplatnila RB OSN vůči libyjskému prezidentovi Kaddáfímu, který byl svržen během Arabského jara a libyjské občanské válce. Velmi přísné sankce uplatňuje OSN např. v první polovině roku 2013 také proti Severní Koreji, která ambiciozně rozvíjí své raketové vojsko. V roce 2013 jsou stále platné sankce OSN vůči těmto zemím: Demokratická republika Kongo, Pobřeží slonoviny, Korejská lidově demokratická republika, Eritrea, Írán, Irák, Libanon, Libérie, Libye, Somálsko, Súdán.\n"}
{"id": "896126", "url": "https://cs.wikipedia.org/wiki?curid=896126", "title": "1. slovenská národní hokejová liga 1977/1978", "text": "1. slovenská národní hokejová liga 1977/1978\n\n1. slovenská národní hokejová liga 1977/1978 byla 9. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na čtyři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do divize. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896128", "url": "https://cs.wikipedia.org/wiki?curid=896128", "title": "Branislav Ľupták", "text": "Branislav Ľupták\n\nBranislav Ľupták (* 5. června 1991, Krupina) je slovenský fotbalový záložník od roku 2015 působící v A-týmu DAC Dunajská Streda.\n\nSvoji fotbalovou kariéru začal v FK Dukla Banská Bystrica, kde se v roce 2011 dostal do A-týmu. V lednu 2015 byl na testech v českém klubu FC Vysočina Jihlava, ale smlouvu nakonec odmítl.\n\nV zimní pauze sezóny 2014/15 Fortuna ligy přestoupil do DAC Dunajská Streda.\n29. srpna 2015 vstřelil v ligovém zápase proti FO ŽP ŠPORT Podbrezová jeden gól a přispěl k vítězství 5:1. Mužem zápasu však byl jeho spoluhráč Ákos Szarka, který skóroval rovnou čtyřikrát.\n\nV roce 2012 odehrál dva přátelské zápasy za Slovensko U21.\n\n"}
{"id": "896129", "url": "https://cs.wikipedia.org/wiki?curid=896129", "title": "Lipo (rapper)", "text": "Lipo (rapper)\n\nLipo (vlastním jménem Jonáš Červinka, * 11. dubna 1986, Liberec) je český rapper a básník. Poprvé se výrazněji prosadil v rámci projektu Básníci před mikrofonem (BPM), v roce 2012 vydal své sólové debutové album Víc než hudba, o dva roky později pak druhou desku O duši.\n\nProjekt Básníci před mikrofonem založil Lipo spolu s Pauliem Garandem jako do té doby nepoznanou odnož českého rapu, která vycházela především z poezie.\nDebutová deska BPM nazvaná Slova vychází v roce 2007 a obsahuje i první výraznější hit – Madam poezie, a také další videoklipy jako David, Jeden z mnoha nebo Ostrovy sutin. O rok později v roce 2008 album Slova zremixoval KennyRough, který se stává novým členem BPM. Druhou desku nachystali BPM na rok 2009 a pojmenovali ji Horizonty. Pilotní singl Chill se stává velkým rádiovým hitem, a boduje v nejrůznějších hitparádách. Na YouTube se klip Chill stává prvním videem BPM, které překročilo hranici milionu views. Dobře si vede i druhý singl – Horizonty. Za album Horizonty byli BPM oceněni cenou Anděl 2009 v kategorii Hip hop and r n b a získali také 2 nominace na Hudební ceny Óčka 2009. Bohužel v kategorii Objev roku ani Hip Hop and r n b BPM nezvítězili, ale alespoň potěšili fanoušky vystoupením na slavnostním předávání.\n\nNová etapa Lipovy kariéry přichází na podzim 2010, když vydává politicky angažovaný song Pozdravy z Liberce, kterému se dostává i podpory některých médií.\nNa jaře 2011 oznamuje Lipo práci na své sólové debutové desce, ze které v červenci 2011 vydává první ochutnávku – singl s videoklipem Otroci svobody, který je následován dalšími songy z chystaného debutu – Víc než hudba?, Naposled (feat Beef) a v lednu 2012 pozdější megahit Ležím v tvé blízkosti (feat Debbi). Právě posledně jmenovaným singlem se Lipo výrazně zapisuje do povědomí veřejnosti jako sólový umělec, na YouTube má videoklip několik milionů zhlédnutí, singl rotuje rádii i hudebními televizemi, a boduje v nejrůznějších hitparádách – jako první český rapper dostal Lipo svůj song až na samotný vrchol české rádiové hitparády IFPI, kde se umístil na 1.místě v hitparádě Top 50 nejhranějších cz/sk skladeb. MF Dnes zařadila Lipa v lednové prognóze mezi umělce, od kterých očekává, že se v roce 2012 zapíší výrazným způsobem na českou hudební scénu. Tyto ambice Lipo naplňuje svým sólovým debutem Víc než hudba, který vychází 6. dubna 2012 pod EMI. Album se ihned po vydání vyšvihlo na 3.příčku prodejního žebříčku IFPI, čímž se zařadilo mezi prodejně nejúspěšnější české rapové desky historie.\nLipo navíc neusíná na vavřínech a jako čtvrtý videoklip z alba představuje video k songu V temnotě.\n\nZa hit Ležím v tvé blízkosti byl Lipo nominován na Hudební Ceny Óčka 2012 v kategorii videoklip roku a obdržel také 2 nominace na Hudební Ceny Evropy 2.\n\nNa rok 2013 přichystal Lipo spolupráci s talentovanou začínající zpěvačkou Kateřinou Marií Tichou, kterou nazval Do města přišla zima. Singl byl okamžitě nasazen do vysílání českých rádií, a záhy na to napodobil úspěch předchozího hitu Ležím v tvé blízkosti, když se dostal až na vrchol české rádiové hitparády IFPI a stal se druhým Lipovým \"number one\" hitem v domácím žebříčku.\nZároveň začíná Lipo během roku 2013 pracovat na své druhé řadové desce.\n\nTa vyšla pod názvem O duši v květnu 2014. Obsahovala úspěšné singly Město, co spí, Kruhy, Všechno má svůj čas nebo bonusový song Pořád jen to svoje, jenž výrazně zabodoval na internetu. Album debutovalo na čtvrté příčce české prodejní hitparády.\n\nŽe umí vyjádřit svůj názor na situaci ve společnosti, už Lipo ukázal mnohokrát. Koho zajímá jeho angažovaná tvorba, může si kromě výše zmíněných Pozdravů z Liberce pustit také song Rétorika moci nebo protirasisticky a protixenofobně zaměřenou skladbu Trvalo tři generace (feat Bonus, Kato). V prosinci 2012 Lipo otevřeně podpořil kandidaturu Jiřího Dienstbiera na post prezidenta ČR ve volbách 2013, když natočil spot s názvem Chci změnu.\n\nKromě vlastní tvorby se Lipo věnuje i režii videoklipů. Mimo vlastních klipů točil například video k hitu Navěky Tomáše Kluse a Anety Langerové, dále Levnou instituci a Kávu a sex Marka Ztraceného, Baby Mira Šmajdy, nebo Možná se mi zdáš, La La a By My Side od Debbi. Právě za režii klipu La La byl Lipo nominován i na cenu Český slavík Mattoni 2011 v kategorii videoklip roku, výhru si však nakonec připsali Charlie Straight. Jeho nejvýraznější režijní činnost se vztahuje k projektu organizaci IFPI, Buď toho součástí! Podporuj muziku, pro nějž natočil začátkem roku 2014 zhruba půlhodinový hudební dokument týkající se problematiky autorských práv.\n\n\n"}
{"id": "896130", "url": "https://cs.wikipedia.org/wiki?curid=896130", "title": "Spojené státy americké na Letních olympijských hrách 1928", "text": "Spojené státy americké na Letních olympijských hrách 1928\n\nSpojené státy americké na Letních olympijských hrách v roce 1928 reprezentovalo 280 sportovců, z toho 44 žen a 236 mužů, ve 15 sportech.\n\n"}
{"id": "896131", "url": "https://cs.wikipedia.org/wiki?curid=896131", "title": "Michal Pančík", "text": "Michal Pančík\n\nMichal Pančík (* 18. srpna 1982, Brezno) je slovenský fotbalový záložník. Od července 2013 působí v FO ŽP ŠPORT Podbrezová.\n\nSvoji fotbalovou kariéru začal v FO ŽP ŠPORT Podbrezová, kde se postupně propracoval přes mládežnické kategorie do prvního mužstva. Od roku 2003 oblékal dres FK Dukla Banská Bystrica, s nímž vyhrál v sezoně 2004/05 slovenský fotbalový pohár.\n\nZ Dukly po 10 letech zamířil zpět do FO ŽP ŠPORT Podbrezová (před sezonou 2013/14). S Podbrezovou slavil po sezoně 2013/14 historicky první postup do 1. slovenské ligy.\n\nV roce 2006 odehrál jeden zápas v dresu slovenské reprezentace, šlo o ligový výběr.\n\n"}
{"id": "896133", "url": "https://cs.wikipedia.org/wiki?curid=896133", "title": "Emil Hájek", "text": "Emil Hájek\n\nEmil Hájek (3. března 1886, Hradec Králové, Rakousko-Uhersko − 17. března 1974, Bělehrad, Jugoslávie) byl český pianista a hudební pedagog.\n\nV roce 1908 zakončil studium na pražské konzervatoři u Josefa Jiránka, kompozici studoval u Antonína Dvořáka. V letech 1909-1921 byl profesorem klavírní a komorní hudby v Saratově, v letech 1918-1921 byl také rektorem saratovské konzervatoře. Ve 20. letech 20. století koncertoval společně s Janem Kubelíkem. Ten ho doporučil jugoslávskému králi Alexandrovi, který hledal osobnost, jež by vedla v Bělehradě hudební akademii. Roku 1929 se stal ředitelem Hudební akademie \"Stanković\" (Muzička škola \"Stanković\"), kterou přeměnil na konzervatoř. Od založení Hudební akademie (Muzička akademija) v roce 1937 až do odchodu do důchodu byl šéfem její klavírní katedry. Byl také prvním prezidentem \"Srbské společnosti hudebních umělců\".\n\nJeho dcera \"Jara Ribnikarová\" (1912-2007) byla česko-srbskou spisovatelkou a účastnicí protinacistického odboje. Vedla během války jugoslávský Červený kříž. Spolu s manželem \"Vladislavem Ribnikarem\", pozdějším jugoslávským ministrem informací, působili během války v Titově štábu. Druhá dcera se provdala za primáře kladenské interny Jiřího Dienstbiera, otce budoucího československého ministra zahraničí Jiřího Dienstbiera.\n\nJeho bratr Jaroslav byl významným houslistou a hudebním pedagogem.\n"}
{"id": "896134", "url": "https://cs.wikipedia.org/wiki?curid=896134", "title": "Jakub Považanec", "text": "Jakub Považanec\n\nJakub Považanec (* 31. ledna 1991, Banská Bystrica) je slovenský fotbalový záložník. Od ledna 2017 působí v klubu FK Jablonec.\n\nSvoji fotbalovou kariéru začal v FK Dukla Banská Bystrica, kde se v roce 2009 propracoval do prvního týmu. V květnu 2014 se domluvil na tříletém angažmá s FK Dukla Praha.\nV lednu 2017 podepsal tříletý kontrakt s FK Jablonec.\n\nFiguroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku, avšak oba barážové zápasy prohrálo shodným výsledkem 0:2.\n\nKoncem srpna 2016 jej trenér Ján Kozák poprvé nominoval do A-mužstva slovenské reprezentace pro kvalifikační zápas s Anglií hraný 4. září (porážka 0:1 v Trnavě, Považanec do utkání nezasáhl).\n\n"}
{"id": "896136", "url": "https://cs.wikipedia.org/wiki?curid=896136", "title": "Pierre Boulez", "text": "Pierre Boulez\n\nPierre Boulez [pjɛʁ bu.lɛːz] (26. března 1925 Montbrison, Francie – 5. ledna 2016 Baden-Baden, Německo) byl francouzský hudební skladatel, dirigent a klavírista.\n\nOd dětství hrál na klavír a byl nadaný i na matematiku. Později studoval na Pařížské konzervatoři u Oliviera Messiaena. Později byl dirigentem mnoha hudebních těles, mezi které patří BBC Symphony Orchestra a New York Philharmonic. V roce 1984 spolupracoval s Frankem Zappou, se kterým nahrál album \"\".\n\nV roce 1989 získal jako jeden z prvních cenu Praemium Imperiale a v roce 1996 se stal držitelem Polar Music Prize. V roce 2000 získal Wolfovu cenu za umění. V roce 2009 převzal na Janáčkově akademii múzických umění v Brně čestný doktorát. V roce 1990 a znovu o dvacet let později vystoupil na Pražském jaru.\n\nSpolu s dalšími 11 skladateli – přáteli (C. Beck, L. Berio, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutosławski) švýcarského dirigenta a mecenáše Paula Sachera (1906–1999), byl požádán ruským violoncellistou Mstislavem Rostropovičem, aby u příležitosti Sachrových 70. narozenin napsal skladbu pro sólové violoncello s použitím not obsažených v jeho jméně (eS, A, C, H, E, Re). Pierre Boulez vytvořil skladbu Messagesquisse. Skladby byly částečně uvedeny Curychu 2. května 1976. Celý projekt \"eSACHERe\" byl uveden (poprvé v kompletním koncertním provedení) českým violoncellistou Františkem Brikciem na podzim 2011 v Praze.\n\n\n\n"}
{"id": "896138", "url": "https://cs.wikipedia.org/wiki?curid=896138", "title": "Jozef Rejdovian", "text": "Jozef Rejdovian\n\nJozef Rejdovian (* 18. března 1991, Brezno) je slovenský fotbalový záložník, od roku 2010 působící v A-týmu FK Dukla Banská Bystrica.\n\nSvoji fotbalovou kariéru začal v FK Dukla Banská Bystrica, kde se v roce 2010 dostal do A-týmu a působí v něm dodnes.\n\n"}
{"id": "896139", "url": "https://cs.wikipedia.org/wiki?curid=896139", "title": "1. slovenská národní hokejová liga 1976/1977", "text": "1. slovenská národní hokejová liga 1976/1977\n\n1. slovenská národní hokejová liga 1976/1977 byla 8. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na čtyři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do divize. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896140", "url": "https://cs.wikipedia.org/wiki?curid=896140", "title": "Alberigo Evani", "text": "Alberigo Evani\n\nAlberigo Evani (* 1. ledna 1963, Massa, Itálie) je bývalý italský fotbalový záložník a současný fotbalový trenér, který momentálně vede reprezentaci Itálie do 20 let.\n\n\n\n"}
{"id": "896141", "url": "https://cs.wikipedia.org/wiki?curid=896141", "title": "Târgu Bujor", "text": "Târgu Bujor\n\nTârgu Bujor je město v župě Galați, v Rumunsku. Zahrnuje mimo jiné dvě vesnice – Moscu a Umbrărești.\n\n"}
{"id": "896145", "url": "https://cs.wikipedia.org/wiki?curid=896145", "title": "Karel Křepela", "text": "Karel Křepela\n\nKarel Křepela (* 23. července 1929 Praha, Československo - 13. ledna 2018 České Budějovice) byl český pediatr specializovaný na plicní onemocnění, vysokoškolský pedagog, dříve přednosta dětské kliniky Fakultní nemocnice v Krči.\n\nLékařskou fakultu UK v Praze absolvoval v roce 1953. Od počátku se věnoval dětské medicíně. V roce 1953 po absolvování lékařské fakulty nastoupil jako sekundář do nemocnice v Podbořanech, kde působil do roku 1955. Poté přešel na dětské plicní oddělení Fakultní nemocnice v Praze Krči.\n\nV roce 1956 složil atestaci I. stupně z pediatrie, v roce 1965 atestaci II. stupně a následně v roce 1971 nástavbovou atestaci z dětské TBC a respiračních nemocí. V roce 1982 získal kandidaturu na téma \"Využití funkční bronchografie u dětí a mladistvých\". Docentem byl jmenován v roce 1990 a profesorem v roce 1993.\n\nVedle hodností vědeckých a pedagogických prošel řadou funkcí ve zdravotnických zařízení. V letech 1963 až 1966 byl zástupcem přednosty dětské kliniky \"Institutu pro vzdělávání ve zdravotnictví\" (IPVZ) v Krči, následně pak odborným asistentem \"katedry pediatrie IPVZ\" v Krči a od roku 1985 do roku 1991 zástupcem vedoucího katedry pediatrie a po té až do roku 1995 vedoucím katedry pediatrie a přednostou dětské kliniky IPVZ a Fakultní nemocnice v Krči.\n\nKromě své lékařské praxe se věnoval již přes čtyřicet let činnosti pedagogické. Přednášel v rámci odborných kurzů a stáží katedry pediatrie a jiných kateder IPVZ, pravidelně přednášel na tuzemských a zahraničních kongresech.\n\nMěl za sebou rozsáhlou publikační činnost. Napsal monografii \"Tuberkulóza dětí a dorostu a její diferenciální diagnostika\" a \"THORAX- atlas RTG snímků a kazuistik dětských plicních nemocí\". Je autorem 12 kapitol v odborných monografiích a publikoval přes 113 odborných článků v tuzemských a zahraničních odborných časopisech se zaměřením na tuberkulózu a BCG vakcinaci, difuzní procesy plicní, bronchokinematografii, recidivující záněty plic na podkladě vrozených anomálií. Věnoval se také výzkumné činnosti. V letech 1971 až 1995 byl odpovědným řešitelem výzkumného úkolu státního plánu výzkumu a výzkumných úkolů v rámci IPVZ.\n\nV průběhu své lékařské kariéry zastával řadu odborných funkcí. Byl v letech 1967 až 1976 krajským ftiseopediatrem v Praze, v období 1981 až 1993 nejprve místopředsedou a od roku 1984 předsedou komise pro dětskou TBC v rámci bývalé ČSFR, od roku 1981 byl předsedou atestační komise z pediatrie I. a II, stupně.\n\n\n\n"}
{"id": "896147", "url": "https://cs.wikipedia.org/wiki?curid=896147", "title": "Sucker Punch", "text": "Sucker Punch\n\nSucker Punch je americký akční a fantasy thriller od režiséra Zacka Snydera z roku 2011. Děj filmu je o fantazii mladé dívky, která je držena v psychiatrické léčebně, kde se snaží vytvořit plán jak z nemocnice uniknout dříve, než jí bude provedena lobotomie.\n\nPremiéra filmu byla v USA v kinech IMAX o půlnoci 25. března 2011. Sucker Punch dostal obecně negativní recenzi od kritiků, ale byl mírný úspěch v tržbách.\n\nPříběh se odehrává kolem roku 1950–1960 v americkém městě Vermont. Hlavní hrdinkou tohoto filmu je 20letá dívka jménem Babydoll (Emily Browning), které právě zemřela její matka a zůstala se svou mladší sestrou a nevlastním otcem. Bohužel po smrti matky se její otčím dozví, že dědictví bylo odkázáno dcerám. Otčím se snaží zbavit i jich, když ale Babydoll zjistí, že se pokouší něco provést její mladší sestře, rozhodne se, že otčíma zastřelí, ale bohužel ho netrefí a kulka se odrazí od zdi a usmrtí její mladší sestru ve vedlejším pokoji. To hraje otčímovi do karet, protože po smrti její matky se chce zmocnit majetku a jediné, co mu v tom brání je Babydoll, a tak otčím uplatí modráka Jonese (Oscar Issac), aby nebyla Babydoll svéprávná. Následně je Babydoll proti své vůli za zabití sestry odvezena na psychiatrii pro duševně choré (Lennox House), kde zjistí, že Dr. Věra Gorski (Carla Gugino) podepsala dokument o tom, že jí bude provedena lobotomie. Během jejího převozu na psychiatrii Babydoll bere na vědomí 4 věci, které bude potřebovat k pokusu o útěk.\n\nPotom se Babydoll dostane do svého světa fantazie, kde si představuje, že je v erotickém tanečním klubu, který patří modrákovi Jonesovi a kterého považuje za gangstera. Také se spřátelí s dalšími čtyřmi tanečnicemi – Amber (Jamie Chung), Blondie (Vanessa Hudgens), Rocket (Jena Malone) a Sweet Pea (Abbie Cornish). Doktorku Gorski si přestavuje jako učitelku tance. Dr. Gorski řekne Babydoll, aby jí zatancovala. U tohoto tance si Babydoll představuje, že je v Japonsku, kde se setkává s mudrcem (Scott Glenn). Mudrc jí řekne, že pokud chce z psychiatrie uniknout, musí nasbírat 5 věcí: mapu, oheň, nůž, klíč a na pátou věc musí přijít sama. Babydoll potom bojuje se samurajskými obry a po souboji její fantazie končí a ona se opět objeví zpátky v tanečním klubu u Dr. Gorski, kde její tanec sledovala s modrákem Jonesem. Oba z jejího tance byli ohromeni.\n\nBabydoll se pokusí přesvědčit svoje kamarádky, aby se s ní pokusily uniknout z psychiatrie, ale Sweet Pea o jejím plánu pochybuje, avšak nakonec ji také přesvědčí. Babydoll má v plánu, že k rozptýlení pozornosti použije svého ohromujícího tance, zatímco ostatní dívky se pokusí nasbírat potřebné věci k úniku z psychiatrie. S plánem tedy všechny dívky souhlasí a Babydoll půjde opět tancovat. Během Tance si představuje, že je ve válce a bojuje proti německým vojákům. Její fantazie se prolíná s realitou, tzn., že pokud dívky neuspějí v její představě kde zabíjí vojáky, neuspějí ani v realitě při hledání věcí. Mezitím se dívky snaží nasbírat věci potřebné k úniku. Sweet Pea se podaří najít mapu z modrákovi kanceláře (ve fantazii ji získala tak, že pozabíjela německé vojáky v bunkru a sebrala jim mapu), Amber ukradne zapalovač z kapsy jednomu divákovi, který sleduje tanec Babydoll (oheň získaly na hradě, kde bojovaly proti hordě skřetů a následně i drakovi, kterého zabily) a v posledním tanci se dívky snaží ukrást nůž kuchařovi. Bohužel tato akce nevyjde a Rocket se obětuje aby zachránila Sweet Pea a při výbuchu bomby Rocket umírá (ve fantazii jsou ve vlaku a bojují proti robotům a musí zneškodnit bombu, která bohužel vybuchne, a proto Rocket zemře). V realitě Rocket umírá tak, že ji kuchař bodne nožem.\n\nModrák Jones zaslechne jak Blondie vypráví madam Gorski plán k úniku, který plánuje Babydoll, a tak se modrák Jones rozhodne, že Sweet Pea zamkne do skříně a konfrontuje ostatní dívky v zákulisí. Vystřelí na Amber a Blondie. Potom se pokusí znásilnit Babydoll, ale ona ho bodne nožem a ukradne mu klíče. Babydoll osvobodí ze skříně Sweet Pea a celou místnost zapálí zapalovačem. Při úniku z psychiatrie se dostanou na nádvoří kde stojí 5 mužů a blokují jim cestu. Babydoll si uvědomí, že pátá věc potřebná k úniku je ve skutečnosti její vlastní oběť (sebeobětování). Sweet Pea se jí to snaží vymluvit, ale ona na tom trvá, a tak se skupince návštěvníků ukáže, aby odvedla pozornost a Sweet Pea mohla bez povšimnutí proklouznout.\n\nKdyž Babydoll chytí, tak ji okamžitě zavřou zpět na psychiatrii. Teď už ale nic nezabrání tomu, aby jí doktor (Jon Hamm) provedl lobotomii. Při lobotomii si Babydoll naposledy představuje jak je v pokoji s doktorem High Rollerem, který jí za ni nabízí čistou svobodu (lobotomii), ale nechce jí provést lobotomii násilím. Chce, aby ji podstoupila dobrovolně. Babydoll si nakonec uvědomí, že to pro ni bude nejlepší volba ke svobodě, jelikož už nechce trpět bolestí, lítostí a smutkem ze ztráty svých příbuzných, a tak se tomu podvolí. (Tato alternativní scéna nebyla ve filmu použita, jelikož nesplňovala rating pro PG-13, ale vysvětluje to, proč byl doktor tak vyděšen z jejího výrazu, když jí provedl lobotomii). Potom její představa končí, když jí je proveden lobotomický zákrok, při němž je doktor zmaten z jejího výrazu (říká, že takový pohled ještě neviděl a že to vypadalo, jako-by si to přála) a požádá Dr. Gorski, aby mu vysvětlila z jakých důvodů jí musela být provedena lobotomie. Gorski si najednou uvědomí, že modrák Jones zfalšoval její podpis a přivolá policii, která modráka Jonese zatkne, když se pokouší znásilnit Babydoll na psychiatrii. Babydoll už je ale všechno jedno, protože po lobotomii ztratila všechny empatie, lásku a cit. Zatímco je modrák Jones odváděn pryč, tak ještě také zkompromituje jejího otčíma. Babydoll je ke konci filmu vyobrazena s klidným úsměvem, když zřejmě konečne našla to, za co celou dobu bojovala, svobodu.\n\nV závěru filmu je na autobusovém nádraží Sweet Pea, která se snaží dostat do Fort Wayne, ale je zadržena policií, která jí chce položit několik otázek. Naštěstí ji zachrání řidič autobusu (mudrc Scott Glenn), který policii namluví, že s ním Sweet Pea jede až z Hartfordu a že jí musel zastavit, aby si mohla odskočit. Policie se nakonec omluví a nechají ji nastoupit do autobusu, který ji odváží pryč.\n\nEpická akční fantasy podívaná nás zavede do smyšleného světa mladé dívky, jejíž snový svět poskytuje únik z temné reality. Nelimitovaná hranicemi času a prostoru může jít kamkoli si její mysl zamane. Jenže neuvěřitelná dobrodružství jaksi smazávají hranice mezi skutečností a fantazií… s možná tragickými následky.\n\nAčkoliv film obdržel spíše kritiku než uznání, získal několik cen za vizuální efekty. Sucker Punch byl nominován v roce 2011 na Scream Awards za nejlepší F/X. Za efekty ve zpomalených záběrech byl nominován na Taurus Award. Film byl také navržen k nominaci na Academy Award (Oscar) za nejlepší vizuálni efekty.\n\n\nZack Snyder popsal film Sucker Punch jako \"Alenku v říši divů s kulomety\". Film si nejprve získal pozornost v březnu roku 2007. Snyder dal prvně projekt stranou a věnoval se filmu \"Strážci – Watchmen\". Jako spoluautor filmu byl Steve Shibuya, který napsal původní scénář k filmu, na kterém je založen příběh. Snyder režíroval a také vyráběl film se svou manželkou Deborah Snyderovou, která je zároveň jeho produkčním partnerem a založili spolu Cruel and Unusual Films (americká produkční společnost). Jejich produkčním partnerem je také Wesley Coller.\n\nWarner Bros. oznámil na začátku roku 2009, že bude distribuovat Sucker Punch díky úspěchu předchozího filmu Snydera, kterým byl Strážci – Watchmen. V prvních rozhovorech Snyder uvedl, že by mohl být Sucker Punch hodnocen filmovým ratingem R (na film s ratingem R smí mládež do 17 let pouze v doprovodu dospělé osoby), ale později uvedl, že bude ohodnocen jako PG-13 (Na film smí děti od 13 let bez doprovodu rodičů a je také nejrozšířenějším ratingem u filmu. Mezi toto hodnocení patří např.: Spider-man 3, Avatar, Piráti z Karibiku 3 atd.). Snyder byl nakonec nucen snížit mnoho zásadních scén před vydání filmu s cílem uspokojit MPAA.\n\nKdyž Snyder byl v San Diegu na Comic-Conu a křtil film Strážci – Watchmen, rozdával také trička se Sucker Punchem. Předvýroba filmu začala v červnu roku 2009 v Kanadě. Snyder také dodal, že se mu líbila svoboda v natáčení, kde mohl zfilmovat svůj vlastní originální scénář, protože ve filmu Strážci – Watchmen takovou svobodu neměl a musel pracovat podle scénáře z komiksu. Fotograf Clay Enos také pořizoval obrázky a portréty hlavních herců.\n\nFilmové obsazení (casting) do filmu Sucker Punch se konal v roce 2009, kde Snyder představil svou myšlenku o tom, jak bude film vypadat a kdo v něm bude hrát. Nakonec se rozhodl, že obsadí všechny hlavní ženské role a také řekl, že mužské role si zkusil obsadit ve filmu , ale že u tohoto filmu udělá opak a film obsadí rolemi ženskými.\n\nSnyder jako první do hlavní role Babydoll obsadil Amandu Seyfried. Když se zeptala, jestli by dostala tu roli, Snyder jí řekl, že se ještě uvidí a že to zkusí, protože Amanda je skvělá herečka a bylo by skvělé, kdyby to vyšlo. Snyder se také nabídl herečkám jako jsou např.: Abbie Cornish, Evaně Rachel Wood, Emmě Stone, a Vanesse Hudgens. Bohužel Amanda Seyfried nemohla přijmout smlouvu k filmu, protože se jí naskytla možnost hrát ve filmu Big Love (Velká láska) od HBO, a tak Snyder do role Babydoll obsadil Emily Browning. Během potvrzení Emily Browning byli ještě v jednání herečky Hudgens, Wood, Cornish a Stone.\n\nHerečka Wood vypadla z projektu kvůli jejímu konfliktu ve filmu True Blood na HBO a také díky její produkci na filmu Spider-Man. Později byla nahrazena herečkou Jena Malone v roli Rocket. Chung se přihlásila k roli Amber a Gugino byla obsazena jako Madam Gorski v psychiatrické léčebně (dříve pracovala se Snyderem na filmu Strážci – Watchmen). Koncem srpna roku 2009 potvrdil roli Doktora herec Hamm a zhruba ve stejnou dobu byl přijat do filmu Isaac Glenn.\n\nPřed natáčením museli herci absolvovat školení a nácvik bojových technik. Toto školení trvalo 12 týdnů. Začalo v červnu 2009 v Los Angeles. Damon Caro, který se podílel se Snyderem na filmu Strážci – Watchmen působil i ve filmu Sucker Punch jako choreograf pro bojové scény a připravoval herce ke kaskadérským kouskům. Ostatní členové museli začít trénovat bez herečky Hudgens, protože ona se musela věnovat natáčení filmu Netvor (Beastly). Abbie Cornish se domluvila, že bude cvičit před natáčením šest hodin denně, pět dní v týdnu a zaměří se na boj s meči. Snyder řekl, že se musí na film dobře připravit a to hlavně v bojových scénach, protože se ve filmu objeví několik scén, kde musí např. zabít draka, orky a nebo také roboty. Snyder také poznamenal, že v představách můžou dívky dělat cokoliv, např. mají samopaly, bojují s mýtickými postavami, různými tvory, a proto choreograf Damon Caro udělal vše pro to, aby atmosféra ve filmu byla co nejlepší.\n\nPřed produkcí filmu v Los Angeles roku 2009 se potom přemístili do Vancouveru. Natáčení začalo v září roku 2009 a skončilo v lednu 2010. Natáčení probíhalo ve Vancouveru a na film měl Snyder rozpočet 82 milionů dolarů. Původně byla výroba filmu zahájena v červnu 2009, ale tento termín byl odložen a uskutečnil se až 22. ledna 2010. Snyder také potvrdil, že ještě před datem výroby natočí nějaké bojové akční scény.\n\nRick Carter byl designerem filmu (výtvarníkem), zatímco vizuální efekty k filmu dělala australská společnost Animal Logic a firma Moving Picture Company (MPC), která vytvořila přes 120 snímků. Sucker Punch se odehrává ve třech úrovních, kterými jsou: realita, sub-realita (psychiatrie v myšlence Babydoll) a konečná úroveň se skládá z vysněného světa, kde je hodně bojových scén, které se odehrávají mezi skutečností a fantazií (např. když Babydoll bojuje s roboty). Warner Bros. dříve oznámil, že se Sucker Punch bude natáčet ve 3D, ale Zack Snyder popsal konverzi do 3D jako něco úplně jiného. Ačkoliv později bylo oznámeno, že film nebude ve 3D, Snyder se snažil udělat co nejlepší Blu-ray a v co nejlepší kvalitě pro domácí média.\n\nSnyder chtěl navrhnout film jako něco bez limitu a bez omezení vzhledem k tomu, co on napsal jako původní scénář. Dodal, že chtěl aby příběh filmu nebyl jen jako z videohry, ale aby se ve filmu objevila i japonská ikonografie, která má velký vliv a to zejména ty prvky, které jsou ve filmu vidět jako souboj se samuraji, anime a s mechanickými roboty.\n\nZa první víkend Sucker Punch vydělal 19 058 199 dolarů a tím se umístil na druhém místě za filmem Deník malého poseroutky 2 (\"Diary of a Wimpy Kid: Rodrick Rules\"). Také se umístil na šestém místě v zámoří ve 23 trzích, kde si vydělal 6,5 milionu dolarů. Následující víkend v Severní Americe spadl na sedmé místo s 6 miliony dolarů, ale zase dopadl lépe v zámoří, kde se rozšířil do dalších šestnácti zemí, které vedly k obratu kolem 11,5 milionu dolarů a tím trumfl i mezinárodní pořadí. Sucker Punch doposud vydělal 36 392 502 dolarů na domácím trhu a 53 400 000 dolarů v zahraničí, což vede k celosvětovému výdělku celkem 89 792 502 dolarů.\n\n"}
{"id": "896148", "url": "https://cs.wikipedia.org/wiki?curid=896148", "title": "Alexandr Ivanovič Gercen", "text": "Alexandr Ivanovič Gercen\n\nAlexandr Ivanovič Gercen ( , Moskva – Paříž) byl ruský spisovatel a politický aktivista, hlavní představitel ruského agrárnického radikálně demokratického hnutí (někdy nazývaného agrárnický populismus) bojujícího za zrušení nevolnictví a hlásající specifickou ruskou cestu k socialismu. Závěr života strávil v emigraci.\n\nSvými kritickýni až groteskními prózami - například \"Kdo je vinen\" (1847) nebo \"Straka zlodějka\" (1848) se přiřadil k naturální škole.\n\n\n"}
{"id": "896149", "url": "https://cs.wikipedia.org/wiki?curid=896149", "title": "James Carroll", "text": "James Carroll\n\nJméno a příjmení James Carroll nosí více osobností:\n\n"}
{"id": "896150", "url": "https://cs.wikipedia.org/wiki?curid=896150", "title": "Mario Aurelio Poli", "text": "Mario Aurelio Poli\n\nMario Aurelio kardinál Poli (* 29. listopadu 1947, Buenos Aires) je argentinský římskokatolický kněz, arcibiskup a od roku 2014 také kardinál.\n\nNarodil se 29. listopadu 1947 v Buenos Aires. Kněžské svěcení přijal 25. listopadu 1978 z rukou Juana Carlose Arambura. Po kněžském svěcení v roce 1978 působil jako vikář ve farnosti San Cayetano, v letech 1980–1987 byl představeným arcidiecézního semináře, 1988–1991 kaplan ženské kongregace \"Siervas del Espíritu Santo\", 1988–1992 církevní asistent laické asociace \"Fraternidades y Agrupaciones Santo Tomás de Aquino\". Od roku 1980 vyučoval církevní dějiny na teologické fakultě Papežské katolické univerzity v Argentině. V roce 2002 byl jmenován pomocným biskupem pro arcidiecézi Buenos Aires, biskupské svěcení přijal 8. února 2002 z rukou kardinála Bergoglia. V roce 2008 byl jmenován biskupem v diecézi Santa Rosa, v Argentinské biskupské konferenci měl na starosti agendu katolické výchovy a kněžství, později katecheze a biblické pastorace. 28. března 2013 jej papež František jmenoval svým nástupcem na místě arcibiskupa v Buenos Aires a 4. května 2013 ordinářem pro Argentinský ordinariát pro věřící východního ritu.\n\nDne 22. února 2014 jej papež František jmenoval kardinálem.\n"}
{"id": "896154", "url": "https://cs.wikipedia.org/wiki?curid=896154", "title": "Kluci, hurá za ním", "text": "Kluci, hurá za ním\n\nKluci, hurá za ním (1934) je povídka s detektivním motivem českého spisovatele Václava Řezáče, určená dětem. Povídka je koncipována podle stejného schématu jako jiná autorova kniha \"Poplach v Kovářské uličce\", tj. hodní chudí a zlí živnostníci, a tak, aby se v ní klukovská romantika dostala do kontrastu s drsnou sociální skutečností kapitalistického světa. Již první vydání bylo ilustrováno Josefem Čapkem.\n\nTři chlapci s přezdívkami Sirka, Valnoha a Zrzek žijí v městské čtvrti, která se jmenuje Bakalářka a stojí na kopci nad ostatním městem. Kolem domů jsou pole a lesíky, kde si mohou kluci hrát. V lesíku si také udělají svou tajnou skrýš, kterou jim ale neznámý zloděj vykrade. V pátrání po pachateli chlapcům pomáhá děda Zachariáš, který je hlídačem místního zámečku, který patří jednomu učenci, co cestuje po světě.\n\nDěda Zachariáš přivede chlapce na stopu zloděje, ale po jeho dopadení chlapci upustí od jeho potrestání. Zjistí totiž, že jde o ubožáka, který se ze strachu o osud malé dcerušky dává sociálně i mravně vykořisťovat svým zaměstnavatelem, zlým hostinským Ferbusem. Tomu nakonec ke spokojenosti všech hostinec vyhoří.\n\n"}
{"id": "896155", "url": "https://cs.wikipedia.org/wiki?curid=896155", "title": "Vladislav Kalousek", "text": "Vladislav Kalousek\n\nVladislav Kalousek (12. června 1863 Černivcy v Bukovině – 26. prosince 1906 Praha) byl český středoškolský profesor a klasický filolog. Vyučoval na gymnáziích v Mladé Boleslavi, Roudnici a Praze. Psal články do \"Listů filologických\" a \"Českého musea filologického\", byl autorem více než 650 hesel v \"Ottově slovníku naučném\". Pařil k zastáncům pravosti \"Rukopisů Královédvorského a Zelenohorského\".\n\nNarodil se 12. června 1863 v Černovicích v Bukovině. Po absolvování gymnázia ve Spálené ulici studoval klasickou filologii, z níž složil roku 1887 státní zkoušku pro vyšší gymnázia. Poté osm let působil jako suplující učitel v Mladé Boleslavi a na akademickém gymnáziu v Praze. 1. září 1895 se stal skutečným učitelem na státním gymnáziu v Roudnici, odkud po dvou letech přešel na c. k. reálná a vyšší gymnázium v Praze.\n\nZabýval se i klasickou archeologií. Roku 1901 podnikl studijní cestu do Řecka a Itálie na stipendium rakouského ministerstva kultu a osvěty.\n\nRoku 1906 byl jmenován ředitelem gymnázia Minerva, kvůli těžké nervové chorobě byl ale nucen z funkce odstoupit. Vzal si dovolenou, jeho stav se ale nezlepšil. 26. prosince 1906 dopoledne spáchal ve svém bytě ve Školské ulici č. 2 v návalu nemoci sebevraždu zastřelením. Pohřben byl za velké účasti 29. prosince na Olšanech po obřadu v kapli patologického ústavu.\n\nByl vzpomínán jako přední český klasický filolog a svědomitý pedagog. Neusiloval o slávu, zažil mnoho trpkosti a zklamání. Zůstala po něm vdova a dvě děti.\n\nKalousek byl autorem řady článků v odborných časopisech, např. \"Listy filologické\" a \"České museum filologické\". Rovněž napsal přes 650 hesel do \"Ottova slovníku naučného\".\n\nSamostatně vyšly:\n\n"}
{"id": "896158", "url": "https://cs.wikipedia.org/wiki?curid=896158", "title": "Euro Hockey Challenge 2013", "text": "Euro Hockey Challenge 2013\n\nEuro Hockey Challenge 2013 byl už třetí ročník Euro Hockey Challenge, který začal 3. dubna 2013 a skončil 21. dubna 2013. Dvanáct nejlepších evropských týmů bylo rozděleno do tří skupin podle žebříčku IIHF. Nasazení zápasů pak probíhalo tak, aby nejlepší týmy hráli se středně silnými, ale ne mezi sebou ani s těmi nejslabšími (nikdy se tak neutkají týmy hrající EHT – CZE, FIN, SWE a RUS). Středně silné týmy hrají zápasy s lepšími i slabšími týmy, ale opět nikoli mezi sebou. Nejslabší dva týmy hrají se středně silnými, ale nikoli s nejsilnějšími. Vítězem EHCH 2013 se stalo Švédsko.\n\n\"Každý tým ze skupiny 1 hraje vždy 2 zápasy s každým týmem ze skupiny 3. \n\n\"Každý tým ze skupiny 2 hraje vždy 2 zápasy s každým týmem ze skupiny 4\"\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; P = Prohry; B = Body\"\n\n"}
{"id": "896159", "url": "https://cs.wikipedia.org/wiki?curid=896159", "title": "Hrubšice (zámek)", "text": "Hrubšice (zámek)\n\nZámek Hrubšice se nachází na východním okraji vsi Hrubšice, části města Ivančice v okrese Brno-venkov. Je chráněn jako kulturní památka České republiky.\n\nNa místě zámku je v roce 1555 připomínána tvrz. Stavba renesančního sídla byla zahájena ve druhé polovině 16. století, neboť v letech 1558–1598 byly Hrubšice samostatným statkem pánů z Lipé, odděleným od moravskokrumlovského panství. Pravděpodobně Berchtold Bohosud z Lipé si zde začal stavět zámecké sídlo, které možná obsáhlo i hmotu původní tvrze. Zámek zřejmě nebyl v roce 1598, kdy Bechtold Bohosud získal po otci Moravský Krumlov, dokončen; k tomu došlo zřejmě až po roce 1600. V té době již stavba ztratila sídelní funkci, byla využívána pouze jako místo hospodářské správy, později též jako byty úředníků. Nyní je zámek v soukromém vlastnictví.\n\nPůvodně se jednalo o trojkřídlou stavbu s dvorem otevřeným k jihu. Nádvoří s arkádami v severním a východním křídle je přístupné průjezdem s bosovaným portálem v severním křídle. Jižní křídlo, které uzavírá současnou čtyřkřídlou dispozici, bylo dostavěno později, zřejmě v 18. století.\n\n"}
{"id": "896162", "url": "https://cs.wikipedia.org/wiki?curid=896162", "title": "Prezenční studium", "text": "Prezenční studium\n\nPrezenční studium je taková forma (především vysokoškolského) studia, při které je vyžadována častá osobní přítomnost studentů při výuce. U jiného než vysokoškolského studia (typicky na střední škole, vyšší odborné škole či konzervatoři) je též obdobné studium označováno jako \"denní studium\", přesněji: \"denní forma vzdělávání\".\n\nŘada studentských výhod, podpůrných stipendií či výzkumných grantů je obvykle poskytována pouze studentům v prezenční formě studia.\n\nOpakem prezenční formy studia je dálková forma vzdělávání – může se jednat o dálkové studium, které naopak probíhá převážně o víkendech nebo v odpoledních hodinách a studenti jsou odkázáni k samostudiu odborné literatury. Někdy se též od dálkového studia odlišuje i distanční studium, někdy jde však o totéž. Distanční studium by mělo jít absolvovat převážně bez fyzické docházky a to zejména prostřednictvím ICT. Existuje také ještě i vhodná kombinace těchto forem studia (též se označuje jako kombinované studium), to vhodně kombinuje prvky ostatních forem studia. Dalším formou je též večerní studium.\n\nV ČR \"školský zákon\", tedy zákon č. 561/2004 Sb., o předškolním, základním, středním, vyšším odborném a jiném vzdělávání (školský zákon), ve znění pozdějších předpisů, \"prezenční formu studia\" nezná, hovoří však o \"denní formě vzdělávání\" jako o jedné z pěti možných forem vzdělávání (studia), tu definuje v § 25 takto: \"Pro účely tohoto zákona se rozumí:\"\n\nDenní formou vzdělávání výuka organizovaná pravidelně každý den v pětidenním vyučovacím týdnu v průběhu školního roku.\n\n\"Školský zákon\" pak upravuje i další formy vzdělávání následovně: Základní vzdělávání se uskutečňuje v denní formě vzdělávání. Střední a vyšší odborné vzdělávání se uskutečňuje v denní, večerní, dálkové, distanční a kombinované formě vzdělávání, vzdělání dosažené ve všech formách vzdělávání je rovnocenné. Zákon také udává, že: Délka dálkového, večerního, distančního nebo kombinovaného vzdělávání je nejvýše o 1 rok delší než doba vzdělávání v denní formě. Pro účely tohoto zákona se pak rozumí:\n\nVečerní formou vzdělávání výuka organizovaná pravidelně několikrát v týdnu v rozsahu 10 až 18 hodin týdně v průběhu školního roku zpravidla v odpoledních a večerních hodinách.\n\nDálkovou formou vzdělávání samostatné studium spojené s konzultacemi v rozsahu 200 až 220 konzultačních hodin ve školním roce\".\n\nDistanční formou vzdělávání samostatné studium uskutečňované převážně nebo zcela prostřednictvím informačních technologií, popřípadě spojené s individuálními konzultacemi.\n\nKombinovanou formou vzdělávání střídání denní a jiné formy vzdělávání stanovené tímto zákonem\"\n\nV ČR \"vysokoškolský zákon\", tedy zákon č. 111/1998 Sb., o vysokých školách a o změně a doplnění dalších zákonů (zákon o vysokých školách), ve znění pozdějších předpisů, \"prezenční formu studia\" přímo uvádí jako jednu ze tří možných forem vysokoškolského studia. Prezenční forma studia je zmíněna v § 44 tohoto zákona, vedle studia distančního a jejich kombinace (kombinované studium), přičemž další podrobnosti charakteru vysokoškolského studia jsou upraveny v tomtéž paragrafu.\n\nV praxi se dnes v Česku uskutečňují všechny tři formy vysokoškolského studia, které \"vysokoškolský zákon\" zmiňuje, přičemž prezenční studium je dominantní, následované kombinovaným studium, distanční studium je pak okrajové. Studia ve všech formách jsou ze zákona rovnocenná (blíže pak boloňský proces). V těchto formách lze studovat v bakalářském studijním programu, (navazujícím) magisterském studijním programu a doktorském studijním programu.\n\nSoučasná praxe na vysokých školách v Česku dnes chápe prezenční studium v podstatě jako studium denní, což je obvykle spjato s častou osobní přítomností studenta. Třebaže tato přítomnost není vždy striktně kontrolována (přednášky jsou většinou dobrovolné), je předpokládána, resp. může být někdy vyžadována určitá povinná procentní účast, a to dle prezence (docházky). Semináře (cvičení) pak bývají pro prezenční studenty většinou povinnou součástí výuky (příp. může být stanoveno určité procento povolené absence – např. \"jednou z uvedených podmínek pro splnění předmětu je alespoň 90% účast na seminářích\" atp.).\n\nVýuka v prezenční formě studia často probíhá každý všední (pracovní) den, a naopak o víkendech se výuka spíše nepředpokládá, resp. není standardní – proto se u tohoto typu studia obvykle nepředpokládá, že studenti zároveň vykonávají zaměstnání na plný úvazek. Při určitém sestavení vlastního rozvrhu a vhodné volbě předmětů je většinou možné, zpravidla však až ve vyšších ročnících vysokoškolského studia, výuku vhodně rozdělit a mít tak kupř. další volný všední den navíc (např. na úkor delší odpolední výuky) atp.\n\nOproti tomu kombinace prezenčního a distančního (\"dálkového\") studia (kombinované studium) je charakteristická vyšším zapojení samostudia, větším využívání dnešních moderních technologií (videopřednášky, výukový software typu Moodle atp.). Charakteristické je v těchto případech využívání tzv. soustředění, kde je výuka podávána po celý den, nebo také v tutoriálech, což jsou osobní informativní setkání, zpravidla spíše organizačního charakteru, případně též spojená s výukou. Konkrétní podmínky pro absolvování daného studijního programu ve zvolené formě studia zpravidla udává každá vysoká škola (resp. fakulta), a to s ohledem k povaze zvoleného studijního oboru. Vysokoškolské distanční studium se pak vyznačuje především studiem bez osobní docházky, využíváním ICT ve velké míře a s osobními konzultacemi, v některých případech je vhodné i ve spojení s tzv. \"individuálním studijním plánem\" (ISP). Kombinované studium či distanční studium však není možné absolvovat v některých studijních oborech, kdy je vyžadována osobní přítomnost z povahy studia (např. může jít o lékařství, umění atp.).\n\nV oblasti knihovnictví se termín \"prezenční studium\" používá pro označení případu, kdy je knihovní dokument studován na místě přímo v knihovně (např. ve studovně). Případ, kdy si čtenář zapůjčí dokument a poté si ho odnáší mimo knihovní budovu, se označuje jako absenční studium dokumentu.\n\n"}
{"id": "896164", "url": "https://cs.wikipedia.org/wiki?curid=896164", "title": "Silnice II/394", "text": "Silnice II/394\n\nSilnice II/394 je silnice II. třídy v Česku, která spojuje silnici I/23 u Rosic a Ivančice. Dosahuje délky 10 km.\n\nOkres Brno-venkov – Jihomoravský kraj\n"}
{"id": "896169", "url": "https://cs.wikipedia.org/wiki?curid=896169", "title": "1. FC Přerov", "text": "1. FC Přerov\n\n1. Football Club Přerov byl moravský fotbalový klub z Přerova hrající naposled Přebor Olomouckého kraje. Klub vznikl v roce 2000 sloučením klubů HFK Přerov a FKM (mládeže) Přerov. V létě roku 2011 se sloučením s FK Viktorie Přerov vytvořil nový klub s názvem 1. FC Viktorie Přerov.\n\nSvé domácí zápasy odehrával na Městském stadionu s kapacitou 3 000 diváků.\n\n\nPoznámky:\n\n"}
{"id": "896170", "url": "https://cs.wikipedia.org/wiki?curid=896170", "title": "Silnice II/152", "text": "Silnice II/152\n\nSilnice II/152 je česká silnice II. třídy, která vede z Nové Bystřice v Jihočeském kraji přes Kraj Vysočina do blízkosti Brna v kraji Jihomoravském. Je dlouhá 130,360 km. V roce 2017 byla připravena projektová dokumentace k obchvatu Moravských Budějovic, který se má začít stavět za přibližně 3 roky. V roce 2019 bude silnice rekonstruována mezi Dukovany a Jamolicemi.\n\n\n\n"}
{"id": "896172", "url": "https://cs.wikipedia.org/wiki?curid=896172", "title": "Christoffelberg", "text": "Christoffelberg\n\nChristoffelberg (též \"Sint Christoffelberg\", 372 m n. m.) je kopec na ostrově Curaçao v Malých Antilách v jihovýchodním Karibiku při pobřeží Venezuely. Jedná se o nejvyšší bod ostrova i celé stejnojmenné nizozemské konstituční země. Kopec leží v severozápadní části ostrova na území národního parku Christoffelpark. Název je odvozen od Kryštofa Kolumba.\n\n"}
{"id": "896180", "url": "https://cs.wikipedia.org/wiki?curid=896180", "title": "Rozhledna Na Oklikách", "text": "Rozhledna Na Oklikách\n\nRozhledna Na Oklikách je vyhlídkový altán východně od města Ivančice v okrese Brno-venkov.\n\nRozhledna se nachází ve svahu údolí řeky Jihlavy, nad skalními útvary, které jsou známé pod jménem Okliky. Původně zde byl postaven dřevěný vyhlídkový gloriet, který vznikl v roce 1911 zásluhou Okrašlovacího spolku. V roce 1938 byl nahrazen betonovým vyhlídkovým altánkem, jehož autorem je, podobně jako u nedaleké rozhledny Alfonse Muchy, Miloš Navrátil. Z rozhledny Na Oklikách je výhled především do údolí Jihlavy směrem k Ivančicím a částečně ke Stříbskému mlýnu a na protější zalesněný masiv Rény.\n\nRozhledna je volně přístupná, vede kolem ní červená turistická značka.\n"}
{"id": "896181", "url": "https://cs.wikipedia.org/wiki?curid=896181", "title": "Etický marketing", "text": "Etický marketing\n\nEtický marketing (anglicky \"Ethical Marketing\") usiluje o morálně správná marketingová rozhodnutí. Morálka těchto rozhodnutí může souviset s jakoukoli částí marketingu, včetně získávání surovin, náboru zaměstnanců, nabídky produktů či cenové politiky. Každý člověk má na morálku jiný pohled, který závisí na osobních hodnotách a zkušenostech. Skutečnost rozdílného vnímání morality je problémem pro společnosti, které chtějí prosazovat etický marketing tak, aby oslovil zákazníky.\n\nReputace je jedna z největších nehmotných aktiv společnosti. Hodnotu pozitivní reputace je obtížně vyčíslit, ale je to důležitá přednost, které musí všichni marketéři rozumět. Jediná negativní událost může ovlivnit vnímání dané firemní image a pověst firmy okamžitě a i mnoho let poté ovlivňuje prodej a vztahy se zákazníky. Ochrana firemní pověsti je zásadní priorita. Marketéři musí převzít odpovědnost jak za ochranu zákazníka, tak zaměstnanců, soukromých informací nebo rizik.\n\nMarketingové praktiky můžeme označit za klamavé, pokud zákazníci věří, že budou mít větší hodnotu z výrobku nebo služby, než ve skutečnosti obdrží. K podvodu, který může mít podobu překrucování, opomenutí nebo klamavého postupu, může dojít u libovolného prvku marketingového mixu. Protože zákazníci jsou vystaveni velkému množství informací o produktech a společnostech, stávají se skeptičtí vůči marketingovým tvrzením a prodejním informacím a jednají tak, aby se chránili před podvody. Pokud produkt nebo služba neposkytuje očekávanou hodnotu, často proto hledají jiný zdroj. \n\nPodvodné cenové praktiky způsobí, že zákazník věří, že platí mnohem nižší cenu, než jaká ve skutečnosti je. Klam může mít podobu nepravdivých cenových srovnání, vynechání důležitých podmínek prodeje nebo nabízení velmi nízké ceny pouze v případě, že zákazník dokoupí související položky za plnou cenu. Propagační praktiky označujeme za klamavé, pokud prodejce záměrně zatají, jak je produkt konstruován či nezveřejní informace, které se týkají pyramidového prodeje (prodejní technika, při které je člověk přijat a očekává, že vydělá peníze, tím, že pro nákup získá další lidi). Nepravdivé nebo značně přehnané nároky na produkty či služby také označujeme klamavými. Podvodem jsou i záměrně změněné balíčky, co se týče hmotnosti, velikosti nebo se zde uvádějí informace, které neodpovídají obsahu. Také prodej nebezpečných nebo vadných výrobků, aniž by prodejce tuto skutečnost zmínil, nedodržení záruční povinnosti či neprovedení slibované služby, to vše označujeme jako podvod.\n\nEtické otázky mohou vzniknout i v procesu distribuce. Vzhledem k tomu, že prodejní personál je ohodnocován na základě objemu prodejů, může dojít k nátlaku na výkon, který vede k etickému dilema. Příkladem je nátlak dodavatele, aby nakoupili více, než potřebují a upřednostňování položek, ze kterých budou mít vyšší provize. Ovlivňování prodejce k snižování prostoru pro konkurenční výrobky, slibování dodávky i v případě, že ví, že není možné ji ve stanoveném termínu dodat, nebo uplácet prodejci, aby doporučoval jeho produkt přednostně před konkurenčními je také neetické.\n\nDěti jsou pro některé produkty důležitou cílovou skupinou. Jelikož jejich znalosti o produktech, sdělovacích prostředcích a prodejních strategiích nejsou většinou tak dobře vyvinuté jako u dospělých, jsou děti náchylnější k zmanipulování pomocí psychologických prostředků a obrazů. Tyto etické problémy vznikají, když jsou zveřejněny pochybné marketingové taktiky a zprávy. Příkladem je studie spojující vztahy mezi tabákem a alkoholem a spotřebou mládeže, která vede k tlaku veřejnosti na přímou regulaci trhu s těmito produkty.\n\nÚtočné taktiky mohou mít formu negativní nebo stereotypní prezentace menšin, ponižující zobrazení rasy nebo skupiny, či přiřazení spotřeby určitých škodlivých nebo sporných výrobků ke konkrétní menšině. \n\nEtické problémy nastávají také v případě, pokud jsou účtovány vyšší ceny za produkty, které se prodávají menšinám a dokonce a také, když obchody poskytují horší služby ve čtvrtích s vysokým podílem menšinových zákazníků. Tyto postupy budou mít pravděpodobně za následek špatné veřejné mínění a obchodník může ztratit odběr.\n\nSpolečně s vývojem a změnou společnosti se mění i role a představy lidí bez ohledu na rasu, společenské postavení či pohlaví. V průběhu let byly ženy zobrazeny mnoha způsoby. Pokud obchodníci prezentují tyto obrazy příliš stereotypně, konvenčně nebo přehnaně zjednodušeně, mohou to lidé považovat za urážlivé.\n\nMezi příklady nedůstojných stereotypů patří ty, v kterých jsou ženy prezentovány jako méně inteligentní, posedlé muži, neschopné převzít vedoucí roli nebo učinit rozhodnutí. Další škodlivé stereotypy zobrazují ženy jako posedlé svým vzhledem, ideálem velikosti, hmotnosti či krásy. V případě, že jsou marketingové obrazy považovány za ponižující, budou naopak fungovat na úkor společnosti.\n\nEtika reklamy je hojně diskutovaným tématem. Zadavatelé reklamy a jejich reklamní agentury se ve snaze co možná nejefektivněji oslovit požadovanou cílovou skupinu často uchylují k formám reklamy, které jsou až na samé hranici etiky a někdy tuto hranici i překračují. Otázkou zůstává, co to etika reklamy vlastně je. Řadu věcí týkajících se této oblasti ošetřuje již Zákon o reklamě (138/2002). Ten například zakazuje reklamu založenou na podprahovém vnímání (tj. reklamu, která má vliv na podvědomí člověka, aniž by ji nějak vědomě vnímal), klamavou reklamu, skrytou reklamu (tj. takovou reklamu, u níž je obtížné rozlišit, že se jedná o reklamu zejména proto, že není jako reklama označená), nevyžádanou reklamu a speciálně se zabývá reklamou na tabákové výrobky (nyní je v médiích často zmiňovaná novela tohoto zákona, která reklamu na tabákové výrobky ještě více omezuje než doposud), alkoholické nápoje nebo prostředky pro léčení lidí.\n\nPro zadavatele reklamy na Internetu by měla platit stejná pravidla jako v ostatních médiích, ale vzhledem k určitým specifikům Internetu se zástupci „internetových subjektů“ dohodli s Radou pro reklamu, že připraví speciální část Kodexu reklamy pro Internet. Byla vytvořena společná pracovní skupina Sekce vydavatelů internetových titulů (SVIT) a Sdružení pro internetovou reklamu (SPIR), která koncem roku 2012 zahájila práci na internetovém kodexu. Členy pracovní skupiny byli jak zástupci serverů, tak mediálních agentur. V březnu 2013 byl Etický kodex internetové reklamy oficiálně představen veřejnosti. Jeho konečnou podobu schválily všechny subjekty, které jsou členy SPIR a SVIT, tj. v podstatě všichni, kdo hrají na poli internetové reklamy nějakou významnější roli.\n\nKodex se zabývá čtyřmi základními oblastmi:\n\nZa neetickou a sexistickou označila stěžovatelka reklamu na Škoda Auto, ve které majitel vyměňuje svůj starý automobil za novější model. Podle vnímání stěžovatelky je v reklamě naznačována možnost výměny „staré“ manželky stejně snadno, jako lze vyměnit staré auto za nové, což může poškozovat psychický vývoj dětí, dospívající mládeže a sebevědomí dívek a žen. Zároveň reklama neoprávněně nadhodnocuje roli mužů. Stížnost byla zamítnuta s tím, že se jasně jednalo o nadsázku.\n\nReklamu lze zhlédnout na tomto odkazu: http://www.youtube.com/watch?v=X08hz5KRXGA\n"}
{"id": "896183", "url": "https://cs.wikipedia.org/wiki?curid=896183", "title": "Markermeer", "text": "Markermeer\n\nMarkermeer je sladkovodní jezero v centrální části Nizozemska o rozloze 700 km² a maximální hloubce 4 m. Je pojmenované po dřívějším ostrově a současném poloostrově Marker, který se na jezeře nalézá.\n\nJezero Markermeer původně nemělo zůstat vodní plochou. V minulosti bylo částí mořského zálivu Zuiderzee, který byl roku 1932 zahrazen uzavírací hrází Afsluitdijk, čímž se přeměnil na umělé sladkovodní jezero IJsselmeer. V následujících letech bylo realizováno několik dílčích projektů rozsáhlého vodohospodářského díla Zuiderzeewerken – vznikly poldery Wieringermeer, Noordoostpolder, Oostelijk Flevoland a Zuidelijk Flevoland. V prostoru současného jezera Markermeer měl vzniknout pátý polder Markerwaard. Jeho realizace byla částečně započata stavbou hráze Houtribdijk, která oddělila prostor Markermeer od většího jezera IJsselmeer. Polder Markerwaard však nebyl dokončen kvůli vysokým finančním nákladům. Jezero v současnosti plní především rekreační a ekologické funkce a je jedním z ramsarských mokřadů.\n\nV roce 2016 byl spuštěn projekt Marker Wadden, který sestává z realizace skupiny umělých ostrovů ve východní části jezera v blízkosti hráze Houtribdijk. Důvodem výstavby ostrovů je zvýšení ekologické hodnoty území. Ostrovy nebudou zastavěny či zemědělsky využívány – mají vytvořit biotop podobný wattovému pobřeží (ale bez slapových jevů, protože Markermeeer není spojené s otevřeným mořem). V roce 2018 zde byl vyhlášen národní park Nieuw Land zahrnující i část polderu Zuidelijk Flevoland. \n"}
{"id": "896184", "url": "https://cs.wikipedia.org/wiki?curid=896184", "title": "Seznam zemí podle daňových příjmů", "text": "Seznam zemí podle daňových příjmů\n\nSeznam zemí podle daňových příjmů jako procenta jejich hrubého domácího produktu (HDP) uvádí údaje ze tří různých zdrojů. Čísla zahrnují pouze daně na celostátní úrovni.\n\n\"Text i celá tabulka jsou překladem článku na anglické Wikipedii, odkud byly převzaty i reference.\"\n"}
{"id": "896186", "url": "https://cs.wikipedia.org/wiki?curid=896186", "title": "Vršovický skanzen", "text": "Vršovický skanzen\n\nVršovický skanzen (vršovické domky) je skupinka tří domků ve starých Vršovicích v Praze, v údolí Botiče, adresou přiřazených k ulici Pod stupni (čp./čo. 144/6, 11/8, 59/10), v bývalém centru vršovické vsi. Jsou zbytkem původní venkovské zástavby údolí Botiče chalupami a usedlostmi, jejich vznik je datován počátkem 19. století a obdobím klasicismu. Domky jsou jednotlivě chráněny jako kulturní památky (dům čp. 144 od 23. listopadu 1990, čp. 11 od 26. března 1991, čp. 59 od 6. dubna 1992), spadají též do městské památkové zóny Vinohrady, Žižkov, Vršovice, ustanovené 28. září 1993.\n\nVšechny tři domky vlastní tatáž soukromá osoba, živnostník a podnikatel v oboru reklamních, zábavních a rekreačních činností s trvalým pobytem na Vinohradech. V domcích sídlí několik obchodních společností, v nichž má majitel účast, např. CZECHCOPTER s.r.o. (v čp. 144, dříve MK90 s.r.o.), Springfield Stars a.s. (v čp. 144), Filon s.r.o. (v čp. 11) a ETWin a.s. (v čp. 59), EDWARD TOMAS PRODUCTION s.r.o. (v čp. 59).\n\nNový majitel domky po částečné rekonstrukci roku 1994 z bezpečnostních důvodů oplotil. Nyní tedy nejsou veřejně přístupné a z veřejných prostranství (ulice Pod stupni) jsou viditelné jen letmými průhledy, potok Botič přiléhající z druhé strany je v těchto místech nepřístupný, na druhém břehu se nachází rovněž památkově chráněná vila Jitřenka. Na východní straně s areálem sousedí vršovická sokolovna. Nedaleká lokalita Vršovická stráň (okolí Smolenské ulice) je dalším pozůstatkem domkářské zástavby, tamější domky však kulturními památkami vyhlášeny nebyly.\n\nPřízemní (dle jiného zdroje patrový) klasicistní domek zlidovělého charakteru s trojosým průčelím ukončeným stupňovitým štítem a sedlovou střechou pochází z roku 1854, klasicistní fasáda byla koncem 19. století novogoticky upravena. Prostřední okno ve štítové straně bylo později zazděno, dvě krajní okna byla novodobě upravována. Z podkrovního prostoru vedou do štítové zdi tři půlkruhově uzavřená okénka, na místě prostředního byla dříve nika pro sošku. Původně byl dům rozdělený na čtyři shodné prostory, z nichž jeden vyplňovalo jednoramenné schodiště. Obě patra o stejné dispozici, obsahující dva pokoje a kuchyň, měla ploché stropy. Interiér je novodobě přestavěn, místnosti mají plochý strop. V roce 1994 byl domek celkově přestavěn podle návrhu architekta Sedláčka a průčelí je dnes zakončené stupňovitým štítem, připomínajícím cimbuří.\n\nOd 23. listopadu 1990 je chráněn jako kulturní památka.\n\nDomek lidového charakteru vznikl počátkem 19. století patrně přestavbou staršího objektu. Má zvýšené přízemí, pod nímž je nízký sklep s valenou klenbou. Vnější schodiště ústí na dřevěnou pavlač. Sedlová střecha s vikýři překrývá i pavlač a je kryta štípaným šindelem, je jedinou dochovanou šindelovou střechou v Praze 10. Jsou v něm dva obytné pokoje a kuchyň. Koncem 30. let 20. století zde byla soustružnická dílna. Od roku 1976 se uvažovalo dokonce o demolici objektu kvůli rozšíření fotbalového hřiště, ale plán nebyl uskutečněn. V letech 1991–⁠1992 byl dům rekonstruován.\n\nOd 26. března 1991 je chráněn jako kulturní památka.\n\nMalý přízemní klasicizující nepodsklepený domek lidového typu s hladkou fasádou s výraznou vyloženou římsou pochází z počátku 19. století, z trojice domků leží nejblíže Botiči, před jeho regulací stával přímo na jeho břehu. Dochovaly se plány z roku 1890, kdy stavitel Josef Jauris zvýšil stropy. V domě byly dva pokoje, chlév a komora. V roce 1905 byla přistavěna konírna a kůlna. Při rekonstrukci v roce 1994 získal dům novou valbovou střechu s vikýři.\n\nOd 6. dubna 1992 je chráněn jako kulturní památka.\n\n\n"}
{"id": "896195", "url": "https://cs.wikipedia.org/wiki?curid=896195", "title": "Torchonská krajka", "text": "Torchonská krajka\n\nTorchonská krajka \"z franc.\" Torchon (\"hadr, prachovka\") je paličkovaný, jednoduše vzorovaný výrobek z hrubší, měkce točené příze. V češtině má krajka také přívlastek \"dírková\" a protože byla už 19. století považována za podřadnou, říkalo se jí v západní Evropě také žebrácká (\"„Beggars lace“\"). \nKrajka tohoto druhu patří údajně k nejstarším paličkovaným výrobkům, pod názvem torchonová je však známá teprve od poloviny 19. století, kdy se pak vyráběla (v rozličných variantách) ve Francii, Belgii, Španělsku a dalších evropských zemích.\nPůvodní „torchonská“ \"půdice\" sestávající z pravidelných čtverečků se podkládala pro paličkování pod úhlem 45°.\nVe vzorování sestávala např. francouzská varianta z \"plátenkové\" vazby, pavoučků a zakroucených nití. Krajky kulatých tvarů se nedaly zhotovit.\nBelgický torchon se vyznačoval poměrně bohatými ornamenty v geometrických tvarech, někdy s vějířovými okraji, částečně ve velmi hrubém provedení. \n\nK práci se vystačilo s cca 20 páry paliček, používala se především lněná příze (cca 55 tex x 2) , často také bavlněná a pro zvláštní účely vlněná nebo kovová příze a koňské žíně. \n\nV 21. století se vedle torchonských půdic používají např. \"růžicové\", \"pagodové\" aj., z motivů jsou nejčastější sloupky, trojúhelníčky, čtverečky a pavoučci. V příručkách pro paličkování se nabízejí desítky moderních vzorů (např. 50 různých vazeb půdice) s návodem ke zhotovení. Pro některé vzory je zapotřebí až 96 párů paliček, ke zpracování se doporučují (poměrně jemné, zčásti různobarevné) skané lněné, bavlněné a hedvábné příze v jemnostech cca 10-20 tex. \n\nPodle známých návrhů se dají paličkovat většinou dekorační předměty. Krajky se zhotovují vesměs amatérsky, o výrobě na prodej není nic známo.\n\nNa paličkovacím stroji (resp. splétacím stroji přizpůsobeném od 80. let 19. století k výrobě krajek) se dají zhotovit krajky s jednoduchým vzorováním geometrických tvarů, které jsou naprosto nerozeznatelné od původních ručně paličkovaných torchonů (viz \"příklad na dolejším snímku\"). Tyto speciální stroje a všechny druhy krajek na nich vyráběných se nazývají torchonské. (\"Schöner\" str. 256).\n\nKrajky z těchto strojů se dají použít např. na ubrusy, lemovky a pod. Údaje o rozsahu strojní výroby nejsou publikovány.\n\n"}
{"id": "896197", "url": "https://cs.wikipedia.org/wiki?curid=896197", "title": "Juan de Palomar", "text": "Juan de Palomar\n\nJuan de Palomar (15. století, přesná data neznámá) byl papežský právník a teolog v době konání basilejského koncilu. V dokumentech basilejského koncilu je označován jako \"„doktor dekretů, papežský kaplan, auditor kauz svatého apoštolského paláce a arcijáhen barcelonský“.\" Soudcem papežského soudu byl jmenován v roce 1430, byl i kaplanem papeže Evžena IV.. V červenci zahajoval koncil v Basileji spolu s Janem z Dubrovníka z pověření papežského legáta Cesariniho. Na koncilu diskutoval i se členy hustiského poselstva, jmenovitě s Peterem Paynem, a doprovázel české poselstvo zpět do Prahy. Tam se ještě jednou vrátil, aby uzavřel první kompaktáta (30. listopadu 1433), byl i při vyhlášení kompaktát v Jihlavě 5. července 1436. Ve sporu koncilu s papežem stál na straně Evžena IV..\n\n\n\n"}
{"id": "896198", "url": "https://cs.wikipedia.org/wiki?curid=896198", "title": "Berești", "text": "Berești\n\nBerești je město v Rumunsku v župě Galați. První zmínka o městě pochází z roku 1484.\n"}
{"id": "896199", "url": "https://cs.wikipedia.org/wiki?curid=896199", "title": "Dolnojizerská tabule", "text": "Dolnojizerská tabule\n\nDolnojizerská tabule je geomorfologický podcelek v jižní a jihozápadní části Jizerské tabule. Zaujímá části okresů Mladá Boleslav, Mělník a Nymburk ve Středočeském kraji. Podcelek se rozkládá mezi sídly Mělník a Liběchov na západě, Lysá nad Labem na jihu, Rožďalovice na východě a Mladá Boleslav na severu. Nejvýznamnějším sídlem uvnitř podcelku je město Benátky nad Jizerou.\n\nÚzemí je pokryto kulturní krajinou s převahou menších obcí, značné procento půdy je obdělávané, na písčitých půdách se rozkládají převážně borové lesy.\n\nPodcelek má zhruba tvar vrcholu nakloněné šipky, jejíž osou je tok řeky Jizery. Celek sousedí na severu se sesterským podcelkem – Středojizerskou tabulí, západní rameno šipky v povodí Košáteckého potoka a dolní Pšovky sousedí s Ralskou pahorkatinou a u Mělníka krátce s Dolnooharskou tabulí. Jižní vrchol šipky, blížící se soutoku Jizery s Labem, a východní rameno šipky v povodí horní Vlkavy, sousedí se Středolabskou tabulí, východní rameno dále na sever ještě s Jičínskou pahorkatinou.\n\nPodcelek Dolnojizerská tabule (dle třídění Jaromíra Demka VIB–2B) má v geomorfologickém členění další čtyři okrsky:\n\n\nKompletní geomorfologické členění celé Jizerské tabule uvádí následující tabulka:\n\n\nNejvyšším bodem podcelku je bezejmenná kóta (320 m) v Košátecké tabuli, severovýchodně od Nebužel, při hranici se Středojizerskou tabulí.\n\n\n"}
{"id": "896200", "url": "https://cs.wikipedia.org/wiki?curid=896200", "title": "Andreas Cornelius", "text": "Andreas Cornelius\n\nAndreas Cornelius (* 16. března 1993, Kodaň, Dánsko) je dánský fotbalista, který v současné době působí na postu útočníka v dánském klubu FC Kodaň.\n\nV A-týmu Kodaně debutoval 9. dubna 2012 proti Aarhus GF, když šel na hřiště v 81. minutě. Zápas skončil remízou 0:0. V sezóně 2012/13 získal s Kodaní ligový titul, přičemž se s 18 góly stal nejlepším střelcem Superligaen.\n27. června 2013 oznámil velšský klub Cardiff City, nováček anglické Premier League, že z FC Kodaň Cornelia získal. Vydržel zde pouze půlrok, během něhož se nedokázal prosadit a 31. ledna 2014 se vrátil do FC Kodaň.\n\n26. ledna 2013 odehrál 67 minut přátelského zápasu s Kanadou (v USA), který Dánové vyhráli 4:0. Za tuto dobu stihl vstřelit hattrick. Toto dánské mužstvo bylo složeno pouze z hráčů dánské ligy, šlo tedy o neoficiální ligový výběr.\n\nV A-týmu Dánska zažil debut 8. září 2012 v Kodani při bezbrankové remíze v úvodním kvalifikačním utkání na MS 2014 s Českou republikou. Poté nastoupil 12. října 2012 proti domácímu Bulharsku (remíza 1:1).\n\nPrvní gól vstřelil v odvetném utkání s Českou republikou na Andrově stadionu v Olomouci 22. března 2013. V 57. minutě dal první gól zápasu, když se dostal k odraženému míči a prudce ho napálil pod břevno. Dánsko porazilo ČR 3:0. Hrál v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\n\n"}
{"id": "896201", "url": "https://cs.wikipedia.org/wiki?curid=896201", "title": "Alois Krchňák", "text": "Alois Krchňák\n\nAlois Krchňák (6. prosince 1922, Světlá u Boskovic – 29. srpna 2008, Brno) byl římskokatolický kněz působící v exilu a badatel v oblasti husitství. Na kněze byl vysvěcen 4. března 1950 v Římě.\n\nU příležitosti stého výročí založení boskovického gymnázia zastupitelstvo města udělilo 24. června 2000 Aloisi Krchňákovi Čestné občanství města Boskovice.\n\n\n"}
{"id": "896203", "url": "https://cs.wikipedia.org/wiki?curid=896203", "title": "Výrovka (přítok Hostačovky)", "text": "Výrovka (přítok Hostačovky)\n\nVýrovka je levostranný přítok Hostačovky tekoucí okresy Havlíčkův Brod a Kutná Hora. Délka jejího toku činí 7,3 km. Plocha povodí měří 8,5 km².\n\nPotok pramení při okraji silnice spojující Římovice a Golčův Jeníkov v nadmořské výšce okolo 405 m. Na horním toku teče převážně severním směrem. Na zhruba 6,2 říčním kilometru podtéká železniční trať č. 230 (Kolín – Havlíčkův Brod) a poté napájí tři menší rybníky. Po dalším kilometru protéká severní částí Golčova Jeníkova a znovu se kříží s výše zmíněnou železniční tratí. Odtud dále potok směřuje na sever k Chrasticím. V tomto úseku přijímá zprava svůj největší přítok, který je bezejmenný. Níže po proudu protéká Okřesančí, kde se obrací na severovýchod a proudí tak další dva kilometry až ke svému ústí do říčky Hostačovky, do které se vlévá na jejím 5,8 říčním kilometru v nadmořské výšce okolo 255 m.\n\nNejvětším přítokem Výrovky je bezejmenný pravostranný přítok ústící mezi Golčovým Jeníkovem a Chrasticemi na 3,7 říčním kilometru. Délka jeho toku činí 1,8 km.\n"}
{"id": "896204", "url": "https://cs.wikipedia.org/wiki?curid=896204", "title": "Catskill Mountains", "text": "Catskill Mountains\n\nCatskill Mountains je rozsáhlé pohoří na severu státu New York ve Spojených státech amerických. Nachází se přibližně 160 km severozápadě od města New York a 65 km jihozápadně od Albany. Pohoří zasahuje do pěti okresů: Delaware, Greene, Schoharie, Sullivan a Ulster. Nachází se zde park Catskill Park.\n"}
{"id": "896207", "url": "https://cs.wikipedia.org/wiki?curid=896207", "title": "Černý šíp", "text": "Černý šíp\n\nČerný šíp (1888, \"The Black Arrow: A Tale of the Two Roses\") je historický dobrodružný román skotského spisovatele Roberta Loiuse Stevensona odehrávající se v období války růží.\n\nPříběh se odehrává v Anglii ve druhé polovině 15. století. V zemi zuří občanská válka, protože vévodové z Yorku (ve znaku s rudou růží) si nárokují trůn na vládnoucí dynastii Lancasterů s růží bílou. Hlavním hrdinou románu je mladý sirotek Richard (Dick) Shelton, který se snaží odhalit vraha svého otce a zachránit mladou a statečnou dívku Janu ze spárů podlého sira Daniela Brackleyho. Ten je Dickovým poručníkem a zároveň oním hledaným vrahem. Dick musí překonávat četné nástrahy svých protivníků a nasazovat život v mnoha krvavých bitkách, které se odehrávají v bažinách, v lesích, na moři i v uvnitř středověkých hradů. Pomáhá mu při tom tlupa psanců vedená lidovým mstitelem Jankem Napravovačem (Ellisem Duckworthem), která se vzbouřila proti krutým feudálům a zabíjí je a jejich pochopy černými šípy. Nakonec je Dick samotným vévodou z Gloucesteru, budoucím králem Richardem III., pasován na rytíře a ožení se Janou. Daniel Brackley umírá zasažen posledním černým šípem Janka Napravovače.\n\n\n"}
{"id": "896209", "url": "https://cs.wikipedia.org/wiki?curid=896209", "title": "Kostel svatého Petra a Pavla (Řeznovice)", "text": "Kostel svatého Petra a Pavla (Řeznovice)\n\nKostel svatého Petra a Pavla je římskokatolický chrám ve vsi Řeznovice, části města Ivančice v okrese Brno-venkov. Je chráněn jako kulturní památka České republiky. Je farním kostelem řeznovické farnosti.\n\nRománský chrám v Řeznovicích byl postaven ve druhé polovině 12. století, mohl jej nechat zbudovat znojemský údělný kníže Konrád II. Ota po roce 1160. (Dřívější literatura uvádí již přelom 11. a 12. století.) Tehdy se jednalo o vlastnický kostel pravděpodobně spojený lávkou s blízkým zeměpanským dvorcem, který zřejmě stával v místě dnešní fary. Chrám byl tvořen dosud dochovaným centrálním prostorem s osmibokou zvonicí a třemi apsidami, na západní straně k němu přiléhalo malé hranolové stavení s emporou, z něhož se dochovaly archeologicky nalezené základy. Asi v polovině 16. století bylo toto stavení zbořeno a nahradila jej renesanční loď obdélného půdorysu, k jejímuž jižnímu vchodu byla o něco později přistavěna předsíň. Ve druhé polovině 16. století byla provedena změna zastřešení věže, kdy běžnou střechu nahradil zděný útvar jehlanu, jenž v horní části přechází do kuželu. V 18. století byla k východní apsidě přistavěna sakristie, ta byla v roce 1893 zbořena a nahrazena současnou, která je přistavěna k severní straně lodi. Z konce 19. století pochází i další úpravy, jako je vchod v západním průčelí lodi a nová kruchta.\n\nKolem kostela se do roku 1793 nacházel hřbitov.\n\nVe věži kostela jsou umístěny tři zvony, přičemž nejstarší z nich pochází z roku 1483. Další dva zvony byly za první světové války zrekvírovány. Náhradou za ně byly v roce 1950 vyrobeny dva nové zvony; tehdy byla zrekonstruována i celá zvonice. Dvojice nových zvonů pravidelně ohlašuje nedělní bohoslužby. Starý zvon není napojen na elektrické ovládání a není běžně využíván. Dříve se zvonívalo přímo z kostela, v jehož stropě byl otvor pro lano.\n\n"}
{"id": "896211", "url": "https://cs.wikipedia.org/wiki?curid=896211", "title": "Tie-in", "text": "Tie-in\n\nTie-in je původem americký výraz (z angl. tie in - připojit), kterým se označují takové produkty, kdy koupě jednoho z nich vytváří podmínky pro prodej druhého výrobku. Je to způsob, jak vzájemně podpořit prodejnost dvou souvisejících výrobků a zvýšit tak celkové prodeje dodatečnými příjmy z druhého výrobku. \nJe to propagační taktika, která umožňuje dvěma produktům, aby se vzájemně podporovaly za účelem získat více pozornosti, zviditelnit se v prodejních místech, podpořit prodej nebo proniknout na nové trhy. Tie-in se často provádí pomocí in-pack či on-pack kupónů pro výrobek dané značky s vyšším postavením, avšak mohou zahrnovat i výrobky různých značek. Myšlenkou je spojit nabídku dvou příbuzných produktů tak, aby upoutaly pozornost podobné cílové skupiny zákazníků, ke kterým by se produkty samostatně nedostaly. Tie-in se používá u běžného zboží, zejména u potravin a nápojů, ale nyní se stále častěji využívá pro spotřební elektroniku, oblečení a v zábavním průmyslu. \nHlavním důvodem pro použití tie-in strategie je zasáhnout cílovou skupinu zákazníků přímo na místě prodeje (kde se velká část zákazníků rozhoduje, zda vůbec produkt koupí). Produkty užívající tie-in se snaží využít hodnoty značky jejich partnera. Například může jít o menší společnost, která se snaží těžit z reputace jejich partnera, ale často to bývají dvě stejně velké společnosti s podobným postavením. Tie-in také často vytváří příležitosti pro cross-merchandising.\nSpojená propagace produktů, reklama, PR a další aktivity, přinášejí efektivnější využití nákladů a rozpočet může být větší než u samostatného produktu. Partnerství daných výrobků má v tomto smyslu často za následek větší dopad na zákazníky, než kdyby se produkty prodávaly separátně.\nTie-in představuje způsob, jak odměnit věrné zákazníky nebo přilákat nové. Konkrétně tento typ propagace a prodeje je dobrou cestou pro zvýšení konkurenceschopnosti společnosti bez snižování cen jejich výrobků. Místo znehodnocování své značky slevami, zaujmout pozornost zákazníka například kupónem, na kterém stojí „ušetřete 30% na druhý výrobek“, který ve výsledku působí naopak jako přidaná hodnota.\n\nTie-in se vyskytuje v různých variacích a velikostech, kde nejběžnější jsou:\n\nNejvíce se tento výraz vžil ve filmovém a herním průmyslu, kde se často využívá například ve formě videohry na motivy filmu, s nímž je uvedena do prodeje prakticky ve stejnou dobu či v řádu pár týdnů po premiéře. Návštěvníci kina, kterým se film líbil, si tak můžou zážitek z něj zopakovat při hraní doma a naopak milovníky počítačových her naláká hra jít se na snímek podívat do kina.\nDalším typickým příkladem tie-in strategie jsou knižní zpracování. V tomto případě se může jednat například o již existující knihu, která je nově propagována jako původní předloha úspěšného filmu či seriálu. V tomto případě také občas dochází k vydání speciálního reprintu knihy s novým obalem. Také se ale může jednat o zcela novou knihu, napsanou podle filmové či seriálové předlohy.\nTaké videohry bývají občas založené na populárních franšízách pocházejících např. z populárních filmů, komiksů, knih. Takovouto kombinací tak hra získává více pozornosti od fanoušků, ale také dodává uživatelům větší zážitek díky již známému prostředí a postavám. Jak se v minulosti ukázalo, v praxi však bývají tie-in videohry často nepříliš úspěšné, hlavně díky uspěchané produkci, či špatným rozhodnutím při návrhu hry.\n\nMezi další produkty, prodávající se díky úspěšnosti filmu patří soundtracky, speciální edice DVD nebo knihy o vzniku filmu.\nPlakáty, odznáčky, hračky a další sběratelské předměty, oblečení nebo doplňky s logem, limitované edice potravin (např. limonády, sladkosti či fast food). To jsou další z podob tie-in produktů.\nUkázkovým příkladem efektivního využití tie-in produktů jsou série jako Pán Prstenů, Star Wars nebo Twilight. Tržby z těchto filmů/knih byly navýšeny prodejem reprintů, plakátů, kostýmů, sběratelských postaviček a mnoha dalších. \n"}
{"id": "896214", "url": "https://cs.wikipedia.org/wiki?curid=896214", "title": "Branislav Pindroch", "text": "Branislav Pindroch\n\nBranislav Pindroch (* 30. října 1991, Banská Bystrica, Československo) je slovenský fotbalový brankář, od léta 2017 hráč anglického klubu Notts County FC.\n\nSvoji fotbalovou kariéru začal v Dukle Banská Bystrica, kde se postupně propracoval až do prvního týmu.\nV roce 2013 podepsal přestupní kontrakt se slezským klubem v České republice – MFK OKD Karviná. V sezóně 2015/16 zažil s Karvinou postup do české nejvyšší ligy. V ročníku 2016/17 působil v roli náhradního brankáře, kryl záda Janu Laštůvkovi. Po jeho odchodu do Slavie Praha Karviná angažovala na jeho pozici Martina Berkovce a Pindrochovi bylo umožněno odejít.\n\nV červenci 2017 uspěl na týdenních testech v anglickém klubu Notts County FC hrajícího EFL League Two (4. anglická liga). Stal se prvním slovenským fotbalistou v historii tohoto klubu.\n\n"}
{"id": "896216", "url": "https://cs.wikipedia.org/wiki?curid=896216", "title": "Tecuci", "text": "Tecuci\n\nTecuci je město v Rumunsku v župě Galați. Nachází se mezi zalesněnými kopci na pravém břehu řeky Bârlad.\n\nOblast Tecuci byla dějištěm bitvy v roce 1476 mezi moldavským princem Štěpánem III. Velikým a Osmanskou říší, jejímž útokům musel po celou dobu své vlády čelit.\n\nMěsto bylo známo svým potravinářským průmyslem. Konzervovala se zde zelenina, ovoce a maso. Probíhalo i zpracování hořčice.\n\n"}
{"id": "896220", "url": "https://cs.wikipedia.org/wiki?curid=896220", "title": "Virová mozaika jabloně", "text": "Virová mozaika jabloně\n\nVirová mozaika jabloně je choroba rostlin způsobovaná virem Apple mosaic virus (ApMV) z čeledi \"Bromoviridae\" Mimo jabloně napadá virus slivoň, meruňku, broskvoň, třešeň, višeň, jeřáb, růže, lísky, chmel a další dřeviny. Velmi citlivé jsou odrůdy Golden Delicious, Lord Lambourne, Jonathan, Vistabela a další. Onemocnění se přenáší při vegetativním množení (roubování, očkování, vegetativně množené podnože), jako možný je uváděn přenos pylem a semenem. Základem ochrany je zajištění produkce zdravého výsadbového materiálu. Jiné zdroje přenos pylem a semenem odmítají \n\n\nPříznaky jsou jen na ojedinělých listech nebo částech koruny. Choroba se projevuje žlutozelenými, bílými až žlutými skvrnami různého tvaru na listech. Někdy se na listech mohou objevovat chlorotické proužky, kroužky, kresby a žilkové mozaiky. Při silné infekci skvrny od středu hnědnou, nekrotizují a později se deformují. Napadené listy koncem léta předčasně opadávají. Symptomy jsou nejzřetelnější na listech, které vyrůstají na jaře a začátkem léta. Listy vyrůstající v horkém letním období jsou obyčejně bez příznaků. Na plodech se mohou objevit bledé krémově zbarvené skvrny. Skvrny jsou nápadné hlavně na červeně zbarvených plodech. Plody mohou být deformované.\n\nŠkodlivost viru se projevuje retardací růstu, nižší sklizní někdy až o 40%, omezováním přírůstků o 20%.\n\nVirus mozaiky jabloně se přenáší pouze při vegetativním způsobu množení. Podle některých zdrojů se nešíří hmyzem ani pylem. Podnož M9 je velmi náchylná a může být infikována systémově přes kořeny.\n\nPoužívání bezvirózního materiálu. Dospělé stromy se nedají nijak vyléčit.\n\n\n"}
{"id": "896221", "url": "https://cs.wikipedia.org/wiki?curid=896221", "title": "Farley Mowat", "text": "Farley Mowat\n\nFarley McGill Mowat (12. května 1921, Belleville, Ontario − 7. května 2014, Cobourg, Ontario) byl kanadský anglicky píšící prozaik, novinář, přírodovědec, environmentalista a cestovatel.\nMowat vystudoval zoologii na Torontské univerzitě. Evropu poznal během 2. světové války, pak procestoval severní Kanadu. Zde se zabýval sledováním zvěře v jejích přirozených podmínkách (zvláště karibu), zajímal se o původní obyvatele Eskymáky a o probíhající změny v přírodě vyvolávané pronikáním civilizace do vnitrozemí kanadského severu. Jeho pozorování jsou významná z hlediska biologického, ekologického i etnografického a je na nich založeno i jeho literární dílo.\nMowat je autorem mnoha reportáží a dobrodružných i populárně-naučných knih pro dospělé i pro mládež. Pro hlubokou znalost popisované problematiky a osobitý autorský styl se stal jedním z nejpřekládanějších kanadských spisovatelů 20. století (byl přeložen do více než dvaceti pěti jazyků a vydán ve víc než čtyřiceti zemích). Roku 1981 obdržel nejvyšší kanadské civilní vyznamenání - stal se Důstojníkem Řádu Kanady.\n\n\n\n\n"}
{"id": "896222", "url": "https://cs.wikipedia.org/wiki?curid=896222", "title": "Phil Ramone", "text": "Phil Ramone\n\nPhil Ramone (5. ledna 1934 Jihoafrická republika − 30. března 2013 Manhattan, New York, USA) byl americký hudební producent, zvukový technik a hudební skladatel. Spolupracoval s mnoha hudebníky, mezi které patřili Paul Simon, Bob Dylan, Paul McCartney, Frank Sinatra, Billy Joel, Ray Charles a další.\n\nNa housle se začal učit ve třech letech. Byl průkopníkem digitálních technologií a inicioval vydání prvního komerčního CD (šlo o album \"52nd Street\").\n\nKoncem února 2013 byl hospitalizován a o měsíc později zemřel ve věku 79 let.\n\nTřiatřicetkrát byl nominován na cenu Grammy, z čehož čtrnáct nominací proměnil ve výhru.\n"}
{"id": "896228", "url": "https://cs.wikipedia.org/wiki?curid=896228", "title": "Sabrina Filzmoserová", "text": "Sabrina Filzmoserová\n\nSabrina Filzmoserová (* 12. června 1980, Wels) je rakouská zápasnice – judistka.\n\nS judem začínala v 8 letech v rodném Welsu v kroužku pod vedením Willyho Reizelsdorfera. Od svých 19 let se připravovala v Maria Enzersdorfu v armádním sportovním centru HSLZ (Heeresleistungssportzentrum) pod vedením Klause-Petera Stollberga. V rakouské ženské reprezentaci se pohybovala od roku 1997 v pololehké váze do 52 kg a od roku 2000 startuje v lehké váze do 57 kg. Mezi světovou špičkou se prosazovala od roku 2003, ale v olympijském roce 2004 se jí nepodařilo získat dostatečný počet bodů pro kvalifikaci na olympijské hry v Athénách.\n\nV roce 2008 startovala na olympijských hrách v Pekingu jako úřadující mistryně Evropy, ale olympijský los k ní nebyl nakloněn. V úvodním kole nastoupila proti úřadující mistryni světa Korejce Kje Sun-hui. V závěrečné minutě se nechala strhnout technikou joko-otoši a prohrála na ippon.\n\nV roce 2012 se kvalifikovala na olympijské hry v Londýně, kde nestačila ve čtvrtfinále na Francouzku Automne Paviaovou a obsadila dělené 7. místo. Od roku 2013 s ní v armádě neprodloužili smlouvu, přesto u vrcholového sportu vydržela a v roce 2016 se kvalifikovala na své třetí olympijské hry v Riu. V Riu nestačila v úvodním kole na Britku Nekodu Davisovou.\n\nV roce 2018 překročila hranici dvaceti startů na seniorském mistrovství Evropy.\n\n\n\n"}
{"id": "896230", "url": "https://cs.wikipedia.org/wiki?curid=896230", "title": "Methylisokyanát", "text": "Methylisokyanát\n\nMethylisokyanát je vysoce toxická organická sloučenina CHNCO nazývaná také methylkarbylamin nebo MIC. Je meziproduktem při výrobě pesticidů a insekticidů jako např. karbaryl.\n\nVyrábí se reakcí methylaminu a fosgenu za vysoké teploty v plynné fázi. Vzniká směs methyl isokyanátu a dvou molů chlorovodíku, který reaguje na \"N\"-methylkarbamylchlorid (MCC), který ze směsi kondenzuje. Jeden mol chlorovodíku odchází jako plyn.\n\nMethyl isokyanát se získá úpravou MCC pomocí reakce s terciárním aminem, jako je např. \"N\",\"N\"-dimethylanilin, nebo s pyridinem, nebo se oddělí destilací.\n\nTaké vzniká reakcí \"N\"-methylformamidu CHNO a vzduchu meziprodukt methomyl CHNOS při výrobě karbofuranu.\n\nMIC je prudce jedovatý, dráždivý. Při vdechování, požití a expozici sliznic se objevuje podráždění již při nízkém množství (0,4 ppm).\nMezi příznaky otravy patří kašel, bolest na hrudi, dušnost, astma, podráždění očí, nosu a krku, svědění a pálení kůže. Vyšší úroveň expozice, (nad 21 ppm) má za následek trvalé (částečné) poškození zraku, plicní edém, rozedmu plic a krvácení, bronchiální pneumonii až s následkem smrti.\n\nAčkoli je methylisokyanát bez zápachu, většina lidí jeho přítomnost rozpozná především kvůli vysoce slzotvornému účinku již od 0,2 ppm.\nLimitní (bezpečné) hodnoty stanovené americkou konferencí veřejných a průmyslových hygieniků jsou 0,02 ppm.\nMethylisokyanát je sloučenina zodpovědná za otravu a smrt několika tisíců lidí v indickém Bhópálu.\n\n"}
{"id": "896231", "url": "https://cs.wikipedia.org/wiki?curid=896231", "title": "Sânnicolau Mare", "text": "Sânnicolau Mare\n\nSânnicolau Mare (dle starého pravopisu Sînnicolau Mare) je město v rumunské župě Timiș. Nachází se v oblasti Banátu při hranicích se Srbskem a Maďarskem. Město, které má přibližně 13 000 obyvatel, je rodištěm hudebního skladatele Bély Bartóka.\n\n"}
{"id": "896238", "url": "https://cs.wikipedia.org/wiki?curid=896238", "title": "Alexandre de Serpa Pinto", "text": "Alexandre de Serpa Pinto\n\nAlexandre de Serpa Pinto, celým jménem Alexandre Alberto da Rocha de Serpa Pinto (20. dubna 1846, Cinfães, Portugalské království – 28. prosince 1900, Lisabon, Portugalské království) byl portugalský cestovatel v jižní Africe a správce kolonie.\n\nNarodil se v Castelo de Poldras v Cinfães, portugalské vesnici na řece Douro. V mládí se stal studentem vojenské školy. V roce 1864 vstoupil do portugalské armády a následně byl poslán do Portugalské východní Afriky.\n\nV roce 1869 se zúčastnil potlačení kmenů, kteří se vzbouřili kolem dolního toku řeky Zambezi. V roce 1869 se vydal do východní Afriky na zkoumání řeky Zambezi. O osm let později vedl výpravu z Benguela v Portugalské západní Angole do povodí řeky Kongo a Zambezi. V roce 1877 s poručíkem Hermenegildo Capelem a poručíkem Roberto Ivensem z portugalského námořnictva se vydali prozkoumat jihoafrické vnitrozemí. Všichni tři měli africké zkušenosti a dostatek temperamentu pro práci. Benguelu opustili v listopadu 1877. Brzy po jejich odchodu se v Bié rozdělili. Capello a Ivens šli na sever, zatímco on pokračoval na východ a později se stočil k jihu. V červnu 1878 přešel řeku Kwando a v srpnu dosáhl Lealui v Barotseland v Zambii. Tam se setkal s misionářem Françoisem Coillardem, který mu pomohl, což mu umožnilo pokračovat v cestě podél Zambezi k Viktoriiným vodopádům. Poté se obrátil na jih. Po strastiplné cestě dorazil 12. února 1879 do Pretorie v severní části Jižní Afriky. Byl čtvrtým cestovatelem, který přešel Afriku od západu na východ a první stanovil přesnou trasu mezi Bié a Lealui. V roce 1881 mu udělila Královská geografická společnost medaili za objevy v jižní Africe.\n\nV roce 1884 byl jmenován portugalským konzulem v Zanzibaru. Vzhledem k poslání zkoumal a mapoval oblast mezi jezerem Nyasa a řekou Ruvuma, zároveň se snažil zajistit poslušnost náčelníků v této oblasti. V roce 1885 podnikl výpravu s poručíkem Augustem Cardosou. Na této výpravě vážně onemocněl a byl přepraven na pobřeží, kde se nakonec uzdravil. Cardoso pokračoval v průzkumu návštěvou jezera Nyasa a řeky Shire v Malawi. Pokoušel se dohodnout smlouvu s náčelníky kmene Yao, která měla zajistit jejich ochranu Portugalským královstvím, když území se stane součástí Portugalské východní Afriky. Británie odmítla přijmout portugalské tvrzení, že vysočina okolí řeky Shire by měla být považována za součást Portugalské východní Afriky. S cílem zabránit portugalskému rozpínání v této části Afriky, poslala britská vláda Henryho Hamiltona Johnstona jako britského konzula Mosambiku a vnitrozemí, s pokyny zabránit rozpínání Portugalců v Zambezi a kolem Shire.\n\nSerpa byl jmenován v roce 1889 guvernérem Mosambiku. Ačkoliv jednal s opatrností, vstoupil v roce 1889 do nynějšího Malawi. Po drobných střetech s Johnstonem byl jmenován jeho zástupcem a povodí Shire uznána jako britský protektorát.\n\nSituace se přesto neuklidnila a brzy došlo ke konfliktu s Velkou Británií, proto se vrátil do Portugalska, kde byl povýšen do hodnosti plukovníka. V roce 1890 časopis \"Daily Picayune\" falešně napsal, že spáchal sebevraždu.\n\nZemřel 28. prosince 1900 v Lisabonu.\n\n"}
{"id": "896240", "url": "https://cs.wikipedia.org/wiki?curid=896240", "title": "Michal Moroz", "text": "Michal Moroz\n\nMichal Moroz (* 21. července 1980 Praha) je nezávislý politický analytik, který v letech 2010-2011 působil jako náměstek ministra vnitra ČR. Od ledna 2017 je členem strany Realisté a působí zde jako tajemník a analytik.\n\nVystudoval veřejnoprávní akademii TRIVIS v Praze, posléze studoval na institutu BSH Bildungszentrum v Basileji a titul magistra práv získal v roce 2006 na právnické fakultě Univerzity Karlovy v Praze.\n\nOd roku 2000 do roku 2010 řídil poradenskou společnost Moroz & Partner, zaměřenou na vyšetřování podvodů, odhalování plagiátů, obchodní zpravodajství a personální bezpečnost. Společnost po nástupu na MV ČR prodal.\n\nPřed nástupem na MV ČR působil jako Senior Consultant české pobočky mezinárodní detektivní kanceláře Pinkerton.\nOd roku 2009 působil jako poradce ministra vnitra Martina Peciny pro problematiku soukromých bezpečnostních služeb a bezpečnostního výzkumu.\n\nV roce 2010 byl Radkem Johnem jmenován do funkce náměstka ministra vnitra pro strategie a programové řízení. Na funkci sám rezignoval po jmenování nového ministra vnitra Jana Kubiceho v roce 2011.\n\nPůsobil rovněž jako člen dozorčí rady společnosti Debtis Causa a státního podniku Česká pošta. Opakovaně se spekulovalo o jeho nástupu do dozorčí rady energetické společnosti ČEZ. Proti jeho jmenování do této funkce se však postavil premiér Petr Nečas.\n\nPo odchodu z ministerstva vnitra působil krátce jako poradce předsedy výboru pro bezpečnost Radka Johna.\n\nJe zakládajícím členem české pobočky mezinárodní asociace bezpečnostních profesionálů ASIS International. V roce 2009 byl jejím předsedou.\nPůsobil rovněž jako zakladatel a president Asociace na ochranu věřitelů ČR.\nByl členem mezinárodní asociace certifikovaných vyšetřovatelů podvodů ACFE.\n\n4. dubna 2011 přednesl jako náměstek ministra vnitra úvodní keynote na 10th European Security Conference & Exhibition ve Vídni. Předmětem jeho přednášky byla protikorupční opatření české vlády.\n\nV rámci české pobočky ASIS International aktivně přednášel na Mezinárodních konferencích bezpečnostního managementu („Aktuální trendy v oblasti vyšetřovacích a konzultačních služeb”, 2010).\nDlouhodobě se zaměřuje na problematiku personální bezpečnosti, především na tzv. pre-employment screening a jeho aplikovatelnost v českém právním řádu. Tuto problematiku pravidelně přednáší na právnické fakultě Univerzity Karlovy.\n\nV roce 2006 byl Moroz součástí kauzy Hybášková-Tlustý. Tehdejší předsedkyně SNK-ED uvedla, že se na Moroze měl obrátit zástupce tehdejšího ministra financí a nabídnout na vyplacení zablokovaných finančních prostředků strany SNK-ED. Tlustý nařčení odmítl, Hybáškovou za její výroky zažaloval a u soudu v roce 2007 uspěl, když vysoudil pokutu, nikoli však omluvu. Později označil celou kauzu za provokaci a Moroze za agenta Miroslava Kalouska.\n\nAsociace na ochranu věřitelů ČR byla za Morozova působení pokutována Úřadem na ochranu osobních údajů za zveřejnění černé listiny nedůvěryhodných firem podnikajících v oblasti pohledávek. Moroz se pokutě za zveřejnění neúspěšně bránil argumentem, že šlo výhradně o převzaté údaje, které byly volně dostupné v obchodním rejstříku.\n\nKontroverzní reakce vyvolalo především Morozovo jmenování do funkce náměstka ministra vnitra v roce 2010. Původně byl v tiskové zprávě MV uveden jako zástupce TOP 09, která se však od jeho nominace ústy předsedy Karla Schwarzenberga distancovala, což upoutalo zájem médií a několikadenní spekulace o tom, čí je ve skutečnosti Moroz nominant. Posléze si jej rozhodl na ministerstvu ponechat ministr vnitra Radek John.\n\nMoroz byl také předmětem několika konfliktů mezi zástupci VV a ODS. Především premiér Petr Nečas Moroze opakovaně označil za bezpečnostní riziko. Nečas spatřoval konflikt zájmů v předchozím působení Moroze v oblasti soukromých bezpečnostních služeb. Moroz proto požádal o bezpečnostní prověrku na stupeň tajné, NBÚ však jeho prověřování po odchodu z MV ČR přerušil. Nečas posléze odmítl v roce 2011 jeho jmenování do funkce náměstka místopředsedy vlády pro boj s korupcí, což vedlo k rozhodnutí Radka Johna o jeho odchodu z vlády.\n\nVe volbách do Poslanecké sněmovny PČR v roce 2017 byl lídrem kandidátky strany Realisté v Praze, ale neuspěl.\n\n"}
{"id": "896242", "url": "https://cs.wikipedia.org/wiki?curid=896242", "title": "Japonská okupace Koreje", "text": "Japonská okupace Koreje\n\nJaponská okupace Koreje označuje období dějin Koreje mezi lety 1910 a 1945, kdy byla Korea ovládnuta Japonským císařstvím. Bylo to vyvrcholení procesu započatého v roce 1876 korejsko-japonskou smlouvou o přátelství, kdy se civilní a vojenští činitelé Meidži snažili ovládnout politicky a ekonomicky a podřídit si ji jako „protektorát” podle tehdy platného mezinárodního zákona. Smlouvou z roku 1905 byla Korea vyhlášena japonským protektorátem a v roce 1910 anektována, čímž ukončila více než pět set let dlouhou vládu dynastie Čoson. Korea byla Japonskem spravována až do konce 2. světové války. V průběhu okupace Japonci páchali množství zločinů na korejském obyvatelstvu a ze strany Korejců se proti japonské nadvládě uskutečnilo množství protestů.\n\nV červenci 1894 napadla japonská armáda čínské loďstvo a tak vypukla První čínsko-japonská válka (23. 7. 1894 – 17. 4. 1895). Japonci měli po celou dobu převahu díky modernějšímu vybavení a lepší disciplíně. Nedalo se očekávat nic jiného než porážka Číny.\n\nV říjnu roku 1897 vyhlásil král Kodžong založení nezávislého korejského císařství (Tähan čeguk) a sám se tak povýšil na císaře.\n\nV roce 1902 uzavřelo Japonsko alianci s Velkou Británií, podle které Japonsko uznalo anglické zájmy v Číně a na oplátku Velká Británie uznala zájmy Japonska v Koreji. Byla to první ze tří smluv, které postupně Japonsko uzavíralo se světovými mocnostmi a připravovalo si tak půdu pro případné ovládnutí Korejského poloostrova.\n\nJaponsko pozorně sledovalo také vzestup vlivu Ruska ve východní Asii a nemohlo mu uniknout pozvolné rozšiřování ruského carství. Japonští vůdci, zatím nepřipraveni čelit Rusům vojensky, se soustředili na své ekonomické zájmy v Koreji a přitom hledali příležitost pro budoucí útok. Vztah mezi Ruskem a Japonskem se postupně vyhrocoval, jelikož Rusko porušilo dohodu o neútočení a spolupráci. Před vypuknutím rusko-japonské války Korea vyhlásila neutralitu. Po tomto prohlášení byla do Koreje vyslána delegace, která měla za úkol přimět Koreu k podepsání významného dokumentu. V tomto dokumentu sice bylo obsaženo, že Japonsko respektuje nezávislost Koreje, ale zároveň požadoval stálý japonský dohled nad správou v Koreji. Rusko-japonská válka (1904 – 1905) proběhla opět ve znamení japonského vítězství. Zprostředkovatelem při podpisu mírové smlouvy mezi oběma zeměmi byl sám prezident USA Theodore Roosevelt. Tato tzv. Portsmouthská smlouva, podepsaná roku 1905, mimo jiné obsahovala i článek o tom, že vláda ruského carství bere na vědomí hlavní japonské politické, vojenské a ekonomické zájmy v Koreji. Podepsání Taft-Kacurova memoranda v tomtéž roce s USA zajistilo Japonsku souhlas i tohoto státu s neomezeným ovládnutím Koreje (výměnou za uznání amerických zájmů na Filipínských ostrovech).\n\nPoté byla podepsána Japonsko-korejská protektorátní smlouva, se kterou korejský lid samozřejmě nesouhlasil. Japonské říši již nic nebránilo v okupaci Koreje. Během několika následujících let japonský vliv v Koreji dále sílil. Další významná místa ve správě Koreje byla obsazena Japonci. Poté, co korejský premiér podepsal 22. srpna 1910 anekční smlouvu, byl císař Sundžong donucen vzdát se svého trůnu a podstoupit tak zem Japonské říši.\nV celém státě byla zavedena moderní síť komunikací a dopravy v evropském stylu. Ta usnadnila japonské obchodní styky, sloužila japonskému obchodu a byla jedním z nástrojů pevné kontroly kolonie.\n\nJaponci odstranili starou hierarchii z doby Čoson a „vylepšili“ korejský daňový systém, aby vyhnali farmáře z najaté půdy a mohl vyvážet rýžové produkty do Japonska (což způsobilo hlad a přineslo to sérii kárných opatření včetně zabíjení těch, co odmítali platit daně, nucené otroctví při stavbě silnic, v dolech a továrnách, a to nejdříve v Koreji a později i v dalších japonských okupovaných územích).\n\nPoté, co zemřel bývalý korejský císař Kodžong (s podezřením, že ho někdo otrávil), uskutečnila se celostátní protijaponská manifestace. Stalo se tak 1. března 1919. Byla inspirována projevem amerického prezidenta Woodrowa Wilsona, který v něm hlásal podporu práva na sebeurčení národů a vyzýval k ukončení evropské koloniální nadvlády. O korejské nezávislosti se však nezmínil, protože se projaponská frakce v USA snažila o obchodní vpád do Číny skrz Korejský poloostrov. Deklarace nezávislosti byla přečtena v Soulu a odhadem dva miliony lidí (japonské záznamy však uvádějí méně než půl milionu) se zúčastnilo pokojné demonstrace za získání samostatnosti. Protesty byly však japonskou vládou tvrdě potlačeny. Asi 7000 lidí bylo zabito, 16000 zraněno a 46000 zatčeno. Mnoho korejských křesťanů bylo ukřižováno nebo zaživa upáleno v kostelích.\nPokračující proti-japonské protesty, jako celostátní povstání studentů v listopadu 1929, vedly k zesílení vojenské vlády v roce 1931. Po propuknutí druhé čínsko-japonské války v roce 1937 a 2. světové války se Japonci pokusili zničit korejský národ. Povinným se stalo uctívání šintoistických svatyň. Školní osnovy se radikálně změnily a zrušilo se vyučování v korejštině. Samotná korejská kultura se stala ilegální. V novinách bylo zakázáno publikovat v korejštině, bylo zakázáno studovat korejskou historii na univerzitě, korejské texty byly ničeny, páleny nebo postaveny mimo zákon.\nNěkteří Korejci utekli do Mandžuska nebo východního Ruska. Korejci v Mandžusku vytvořili skupiny hnutí odporu známé jako Armády nezávislosti, které cestovaly přes korejsko-čínskou hranici a vedly partyzánskou válku proti japonským silám.\n\nPo svržení bomb na Hirošimu a Nagasaki bylo jasné, že válka v Tichomoří je u konce. Japonsko se vzdalo spojeneckým vojskům 15. srpna 1945 po 35 letech nadvlády nad Koreou. Rudá armáda obsadila Mandžusko a blížila se ke Koreji. Nic by nezabránilo sovětské okupaci celého poloostrova, protože americké jednotky se nedokázaly přesunout dostatečně rychle. Plukovník Dean Rusk proto navrhl rozdělení Koreje podél 38. rovnoběžky, aby určil sféry vlivu a zbývalo jim jen doufat, že SSSR na toto přistoupí. Tak se také stalo a Američané vstoupili do Koreje teprve 8. září.\n\n"}
{"id": "896244", "url": "https://cs.wikipedia.org/wiki?curid=896244", "title": "Úmoří Karibského moře", "text": "Úmoří Karibského moře\n\nÚmoří Karibského moře patří k hlavním úmořím na rozhraní Severní a Jižní Ameriky a je součástí úmoří Atlantského oceánu. Tvoří je oblast, ze které do Karibského moře přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními úmořími. Na jihu a východě je to úmoří Atlantského oceánu a na severu úmoří Mexického zálivu a západě úmoří Tichého moře. Nejvyšším bodem úmoří je s nadmořskou výškou 5775 m štít Kryštofa Kolumba v Sierra Nevada de Santa Marta.\n"}
{"id": "896247", "url": "https://cs.wikipedia.org/wiki?curid=896247", "title": "Aglaja Veteranyi", "text": "Aglaja Veteranyi\n\nAglaja Veteranyi (17. května 1962, Bukurešť, Rumunsko – 3. února 2002, Curych, Švýcarsko) byla švýcarská spisovatelka a herečka.\n\nNarodila se v Rumunsko-Maďarské cikánské rodině. Její otec byl klaun a matka artistka v cirkusu. Jejím mateřským jazykem byla rumunština. Už jako dítě vystupovala v cirkusu nejen v Evropě, ale také v Africe a jižní Americe. Roku 1977 emigrovala rodina do Švýcarska. Bez základního vzdělání se číst a psát německy naučila na prahu puberty, sama sebe označovala za autodidakta. Absolvovala hereckou školu v Curychu, kde také od roku 1982 žila jako spisovatelka a herečka na volné noze.\n\nPublikovala v mnoha literárních novinách a časopisech, antologiích, hostovala doma i v zahraničí s divadelními a literárními projekty, většinou společně se svým životním partnerem Jensem Nielsenem. Trpěla depresemi v jejichž důsledku spáchala sebevraždu. Zemřela ve věku 40 let.\n\nPsala romány, básně a hry. Zvláště její autobiografické texty, v nichž se zabývala svým těžkým dětstvím, byly literární kritikou vysoce ceněné. \n\n"}
{"id": "896248", "url": "https://cs.wikipedia.org/wiki?curid=896248", "title": "Pavel Pavlík", "text": "Pavel Pavlík\n\nRNDr. Pavel Pavlík (* 1947, Liberec) je bývalý regionální politik ODS, v letech 2000 až 2004 hejtman Libereckého kraje.\n\nPo absolvování gymnázia pokračoval Pavel Pavlík ve studiu Přírodovědecké fakulty Univerzity Karlovy, kde také složil rigorózní zkoušku. Jako začínající chemik pracoval ve Výzkumném ústavu anorganické chemie v Ústí nad Labem, později v Ústředních laboratořích uranového průmyslu ve Stráži pod Ralskem. Potom přišel vynucený odchod a dělnická profese. Posléze pracoval jako projektant čistíren odpadních vod a vedoucí laboratoře. V roce 1990 vyhrál výběrové řízení a stal se vedoucím odboru tehdejšího Okresního národního výboru (ONV) v Liberci, později vedoucí referátu životního prostředí Okresního úřadu v Liberci. Po pěti letech odešel na Magistrát města Liberce do funkce tajemníka úřadu. V letech 1997 až 2000 pracoval jako přednosta Okresního úřadu v Liberci.\n\nV krajských volbách v roce 2000 vedl Pavel Pavlík kandidátku ODS v Libereckém kraji, která nakonec získala nejvíce hlasů. V prosinci 2000 byl proto Pavel Pavlík zvolen prvním hejtmanem Libereckého kraje (funkci zastával do prosince 2004). V dalších krajských volbách v roce 2004 se rozhodl už nekandidovat.\n"}
{"id": "896249", "url": "https://cs.wikipedia.org/wiki?curid=896249", "title": "Sex v reklamě", "text": "Sex v reklamě\n\nSex v reklamě pojednává o využívání sexu, sexuálních prvků a erotiky v reklamě.\n\nExistuje jen tenká hranice mezi erotikou a sexem. Tedy co je ještě považováno za erotiku a co už hraničí s pornografií? Na tuto otázku je těžké odpovědět, a to jak v běžném životě, tak i v reklamě. Tento názor je subjektivní a každý tuto hranici vnímá rozdílně. Tuto hranici v České republice hlídá Rada pro reklamu, která hodnotí sdělení podle toho, zda již reklama nehraničí s ohrožováním dobrých mravů. Všechna sdělení a toho erotického předně, jsou vnímána rozdílně nejen podle jednotlivých druhů médií, ale například na základě preferencí příjemců reklamy, kteří jsou také ovlivněni zvyklostmi a kulturou země, v které žijí.\n\nV současné době se nahota v reklamách objevuje často a převážně ani nemá přímou souvislost s nabízeným produktem. Například reklama, kde nahá slečna umývá auto, nenaplní primární cíl firmy – tedy propagace svého produktu, i když si to zpočátku myslí. Lidé si totiž všimnou nahé krásky, ale už ne značky auta, nad kterým slečna pózuje. Příjemce si tedy zapamatuje motiv, nikoliv produkt nebo značku. Existují však i reklamy, kde je nahota v reklamě relevantní, například na kosmetické výrobky či na farmaceutické výrobky.\n\nProtože článek vychází zejména z prací amerických autorů, ohraničení etap historického vývoje erotiky v reklamě vychází z vývoje v USA:\nAž do roku 1850 se na reklamních objektech objevovaly převážně ilustrace krásných dívek a žen, tzv. \"„pretty viros“\". Ženy byly zoobrazovány i s celým tělem až po občanské válce. Reklama byla v této době výhradně ilustrovaná, postupem času se tyto ilustrace stávaly čím dál věrnější realitě. S rozvojem a rozmachem tisku těchto krásných žen a dívek přibývalo, příkladem mohou být tzv. \"„pin-up viros“\", což jsou plakáty spořeji oděných dívek, které byly vkládány například do novin. Zařazením takovýchto plakátu do tiskovin se prodejci snažili o zvýšení prodeje.\nPrávě v této etapě nastává zlatý věk velkoplošných reklamních vyobrazení žen.\nV USA může být úspěšným příkladem reklama společnosti Coca-Cola, která původní plakáty od devadesátých let 19. století nahrazovala velkoplošnými plakáty krásných dívek a žen více či méně oblečených.\n\nVe stejném období se změny daly vypozorovat i v Evropě, kde se začaly stále častěji objevovat reklamy s vyobrazením secesních žen. Právě v této době vytvářel svá vrcholná díla i Alfons Mucha, jehož obrazy byly využívány právě i jako reklama.\n\nV tomto období se razantně zvyšuje počet bulvárních plátků a zároveň přichází i čas filmových hvězd. Reklama tvoří na přelomu století asi dvě třetiny příjmů vydavatelů novin a časopisů. Zároveň se v této době rozvíjí barevný tisk, čímž tiskoviny získávají vzhled podobný současnému. Reklama měla ukázat speciální vlastnost daného produktu či nabízené služby, které se lišily specifickým obalem, image a značkou.\n\nVelký úspěch v tomto období zaznamenala například reklama na pleťové mýdlo Woodbury's Facial soap, kterou tvořil atraktivní objímající se pár a slogan: \"„Zamilujete si dotýkat se této kůže“\".\n\nObdobí mezi první a druhou světovou válkou bylo poznamenáno velkou hospodářskou krizí, což se projevilo i na reklamě, protože prodejci měli pouze omezené prostředky. V této době se zároveň stává rádio dostupné pro mnohé domácnosti, které pak bylo možné využívat pro masovou reklamu.\n\nProdejci ve svých reklamách využívají vyobrazení spoře oděných žen nejen pro prodej prádla, ale i pro prodej domácích spotřebičů apod. Dále se prodejci zaměřují na podporu prodeje typicky mužských produktů, kde příkladem mohou být reklamy na automobil, ve kterých figurují spoře oděné ženy.\n\nVe 30. letech do reklam vtrhla fotografie. První velkou fotografickou reklamou založenou na nahotě předvedla společnost Cannon Mills, která vyráběla různé prádlo pro domácnosti.\n\nJiž v 50. letech 20. století definitivně končí éra ilustrovaných reklam a v plném proudu je nahrazují fotografické reklamy. Dříve se ženy vyskytovaly především v reklamách na spodní prádlo nebo parfémy. Od 70. let se však erotika a sex začala používat jako prostředek k upoutání pozornosti na výrobky, které neměly se spodním prádlem nic společného. Od této doby se erotické náznaky objevují v reklamě čím dál častěji.\n\nVnímání erotických reklam se liší dle pohlaví, osobnosti, aktuálního prostředí jedince či sexuální orientace. Neexistuje tedy jednotný obraz reklamy, který by oslovil a byl příjemný všem skupinám příjemců.\n\nZ psychologického hlediska je obraz erotiky a sexu v reklamě spjat především s otázkami morálky a slušnosti. Každý člověk má subjektivní názor na to, co pokládá za morálku a co nikoliv. Reklama by tedy měla tuto skutečnost brát v potaz a respektovat odlišné vnímání jednotlivců. Součástí Listiny základních práv a svobod je i formulace \"„Každý má právo, aby byla zachována jeho lidská důstojnost, osobní čest, dobrá pověst a chráněno jeho jméno“\". Zadavatel i tvůrce reklamy by měli tyto práva respektovat, a to u všech zúčastněných osob. Měla by být zachována i důstojnost příjemce, tedy aby pro něj reklama nepředstavovala pohoršení. V tom případě by reklama nesplňovala svůj účel přitáhnout potenciální zákazníky, ale naopak by je mohla odradit.\n\nTam, kde reklama působí neeticky a amorálně, ale stále v souladu s legislativou, má právo zasáhnout Rada pro reklamu.\n\nDle listiny základních práv a svobod (zákon č. 2/1993 Sb. ve znění ústavního zákona č. 162/1998 Sb.) má každý jedinec právo, aby byla zachována jeho lidská důstojnost, osobní čest, dobrá pověst a chráněno jeho jméno. Mezi etickou vhodností a nevhodností je velmi tenká hranice, posouzení příhodnosti užití těch kterých prvků záleží vždy na subjektivním posouzení jedince. Přesto je zde snaha tuto reklamu regulovat a udržovat ji v určité přípustné míře. Důležitými nástroji určenými k regulaci je právo veřejné a soukromé a mimoprávní nástroj samoregulace.\n\nZákon o regulaci reklamy (zákon č.40/1995 Sb. ve znění pozdějších předpisů, §1, odst. 2):\nDefinice reklamy: \"„Reklamou se rozumí oznámení, předvedení či jiná prezentace šířené zejména komunikačními médii, mající za cíl podporu podnikatelské činnosti, zejména podporu spotřeby nebo prodeje zboží, výstavby, pronájmu nebo prodeje nemovitostí, prodeje nebo využití práv nebo závazků, podporu poskytování služeb, propagaci ochranné známky, pokud dále není stanoveno jinak.“\"\n\nObsah sdělení reklamy nesmí být v rozporu s dobrými mravy. Nesmí ohrožovat obecně nepřijatelným způsobem mravnost nebo snižovat lidskou důstojnost a obsahovat prvky pornografie. Dobré mravy jsou posuzovány vždy vzhledem k danému času, místu s přihlédnutím ke všem dalším okolnostem a povaze konkrétního případu. Ke snížení lidské důstojnosti dochází zejména u určitých skupin obyvatel, často se tak děje právě ve vztahu k ženám.\n\n(zákon č. 231/2001 Sb. ve znění pozdějších předpisů, §2, odst. 1 n): \"„Reklamou je jakékoli veřejné oznámení, vysílané za úplatu nebo jinou protihodnotu nebo vysílané za účelem vlastní propagace provozovatele vysílání, určené k podpoře prodeje, nákupu nebo pronájmu výrobků nebo služeb, včetně nemovitého majetku, práv a závazků“\"\n\nReklamy nesmí podporovat chování ohrožující morálku či mravní vývoj dětí, dále nesmí snižovat úctu k lidské důstojnosti a nesmí diskriminovat část společnosti, například určité pohlaví atd. Provozovatel vysílání je dále nucen zajistit, aby se reklamy na erotické služby a výrobky neobjevily ve vysílání v čase 06:00-22:00 hodin.\n\nZákon o ochraně spotřebitele (zákon č.634/1992 Sb. ve znění pozdějších předpisů) neobsahuje přímo konkrétní regulaci reklamy, ale obsahuje ustanovení, které se reklamy přímo nebo nepřímo týkají. Jedná se například o zákaz nekalých obchodních praktik, mezi které patří zejména klamavé a agresivní obchodní praktiky. Agresivní praktiky se posuzují subjektivně, a to na základě jejich načasování, umístění, době trvání působení i na způsobu jednání. Sexistické reklamy tedy mohou být zařazeny mezi agresivní.\n\nSamoregulace reklamy se provádí prostřednictvím podnikatelských subjektů, které si jsou velmi dobře vědomi nutnosti nepřekročit společenské a právní normy.\n\nDalším prvkem seberegulace jsou reklamní agentury, které reklamu vytváří. Nevhodně zvolené reklamní sdělení jim vytvoří špatnou pověst, a to zejména pokud se nevhodnost reklamního sdělení řeší v médiích a na problém se veřejně poukazuje. Samotné společnosti i reklamní agentury se tomuto tématu velmi věnují. Většinou mají právní oddělení, které hlídá dodržování všech právních předpisů a etických norem.\n\n"}
{"id": "896251", "url": "https://cs.wikipedia.org/wiki?curid=896251", "title": "Mount Lamlam", "text": "Mount Lamlam\n\nMount Lamlam (406 m n. m.) je kopec na ostrově Guam v souostroví Mariany v západním Pacifiku. Jedná se o nejvyšší bod ostrova i celého stejnojmenného amerického teritoria. Kopec se nachází v jihozápadní části ostrova nedaleko vesnice Agat. Výškový rozdíl mezi vrcholem kopce a dnem nedalekého Marianského příkopu je největší změnou výšky na krátkou vzdálenost na povrchu Země.\n\n"}
{"id": "896254", "url": "https://cs.wikipedia.org/wiki?curid=896254", "title": "Pic Paradis", "text": "Pic Paradis\n\nPic Paradis či Pic du Paradis (424 m n. m.) je kopec na ostrově Svatý Martin v souostroví Malé Antily v severovýchodním Karibiku. Jedná se o nejvyšší bod francouzského zámořského společenství Saint-Martin i celého ostrova.\n\n"}
{"id": "896258", "url": "https://cs.wikipedia.org/wiki?curid=896258", "title": "Mount Sage", "text": "Mount Sage\n\nMount Sage (521 m n. m.) je kopec na ostrově Tortola v souostroví Malé Antily v severovýchodním Karibiku. Jedná se o nejvyšší bod ostrova i celého britského zámořského teritoria Britské Panenské ostrovy. Kopec leží na území stejnojmenného národního parku.\n\n"}
{"id": "896261", "url": "https://cs.wikipedia.org/wiki?curid=896261", "title": "Giulia Quintavalleová", "text": "Giulia Quintavalleová\n\nGiulia Quintavalleová, (* 6. března 1983 v Livornu, Itálie) je italská zápasnice – judistka, olympijská vítězka z roku 2008.\n\nS judem začala v 5 letech v Rosignano Solvay a později v Cecině pod vedením Renata Cantiniho. Od roku 2002 se připravovala v tréninkovém centru na předměstí Říma v Ostii pod vedením Felice Marianiho. V roce 2007 se jí podařilo shodit do nižší lehké váhové kategorie a na mistrovství světa v Rio de Janeiru vybojovala 5. místem účast na olympijských hrách. V roce 2008 ladila formu k olympijských hrám v Pekingu a po výborném sportovním výkonu získala zlatou olympijskou medaili. Na tento úspěch si jí v dalších letech nepodařilo navázat. Jako členka širší světové špičky se pravidelně dostávala do finálových bojů, ale velké vítězství jí nebylo přáno mimo zlaté medaile z mistrovství Evropy týmu v roce 2010 a vítězství na slabě obsazených turnajích světového poháru v roce 2011. V roce 2012 jí na olympijských hrách v Londýně sahala opět po medaili, ale skončila na 5. místě. Po olympijských hrách v Londýně si vzala mateřskou pauzu. Koncem roku 2014 se na tatami vrátila.\n\n\n"}
{"id": "896262", "url": "https://cs.wikipedia.org/wiki?curid=896262", "title": "Catherynne M. Valenteová", "text": "Catherynne M. Valenteová\n\nCatherynne M. Valenteová rozená Bethany Thomasová (* 5. května 1979 Seattle, Washington) je americká spisovatelka, básnířka a literární kritička. V USA získala řadu prestižních literárních ocenění, například James Tiptree, Jr. Award (2006), Mythopoeic Award (2008) a Andre Norton Award (2009).\n\nNarodila se jako nejstarší z pěti dětí v Seattlu, dále vyrůstala v Sacramentu, San Francisku a dalších místech Kalifornie. Vystudovala bakalářské studium na Kalifornské univerzitě v San Diegu a na Univerzitě v Edinburghu. Žila v Japonsku, Clevelandu, Chicagu a Virginii. Její první manželství skončilo rozvodem. Momentálně žije se svým druhým mužem, dvěma psy a kocourem na ostrově kousek od pobřeží státu Maine.\n\n\n\n"}
{"id": "896263", "url": "https://cs.wikipedia.org/wiki?curid=896263", "title": "Kanál Dunaj – Tisa – Dunaj", "text": "Kanál Dunaj – Tisa – Dunaj\n\nKanál Dunaj – Tisa – Dunaj (v srbštině Канал Дунав-Тиса-Дунав/Kanal Dunav-Tisa-Dunav, maďarsky Duna–Tisza–Duna-csatorna, zkr. ДТД/DTD) představuje síť plavebních kanálů, která se nachází na severu Srbska. Slouží jednak k říční dopravě, jednak i k odvodnění a zavlažování polí. Rozprostírá se v centrální části regionu Vojvodina severně od města Novi Sad.\n\nSystém kanálů byl vybudován nedlouho po příchodu Srbů do oblastí Dolních Uher, v druhé polovině 18. století. Umožnil odvodnění rozsáhlých mokřad, které se nacházely v oblasti soutoku Dunaje a Tisy. Celková soustava kanálů dosáhla délky 170 km, nebyla však užívána pro říční dopravu a nejednalo se o komplexní hydrosystém. \n\nTeprve až po druhé světové válce byly původní Velký a malý báčský kanál modernizovány podle návrhů inženýra Nikoly Mirkova. Po mnoha letech projektování byl původní kanál rozšířen a doplněn o řadu ramen, především v oblasti východu Vojvodiny až po hranici s Rumunskem. Výstavba nových objektů, včetně novosadského přístavu, který se na kanále nachází probíhala v letech 1957 - 1977. Od té doby délka celého systému přesahuje 900 km. Vzniklo přes deset různých zdymadel, zdrží a hrází, situovaných na klíčových místech jednotlivých ramen kanálu. Vybudováno bylo rovněž 14 přístavů pro nákladní dopravu. Nedaleko města Bečej byla pro udržení potřebné hladiny řeky Tisy vystavěna masivní sypaná hráz.\n\nKanál Dunaj-Tisa-Dunaj byl během invaze vojsk Osy do Jugoslávie v dubnu 1941 jedním z prvních bombardovaných strategických objektů. \n\nKanál DTD může sloužit k zavlažování plochy o rozloze až 510 000 ha, nicméně v současné době se využívá v tomto směru jen velmi omezeně. Problematická ekonomická situace nejprve Jugoslávie a později samotného Srbska vedla k podfinancování údržby kanálu a následné devastaci. Kanál je zanesen, mnohé jeho části nemohou sloužit ke svému původnímu účelu a namísto k zavlažování polí a odvodňování bažin slouží spíše jako tepna, kterou se šíří znečištění. Značně omezené využití kanálu pro zavlažování vede v případě letního sucha k nižší úrodě, což způsobuje srbskému zemědělství značné finanční škody. \n\nNemalou úlohu sehrál kanál DTD i v protipovodňové prevenci; po jeho dokončení podstatně kleslo riziko záplav v oblasti Bačky a Banátu, neboť se jednak zvýšil počet protipovodňových hrází, jednak bylo možné případné přívalové vlny lépe pojmout a rozptýlit na větší plochu.\n\nKanál byl vyprojektován i pro účely přepravy a průmyslu. Může zásobovat vodou celou řadu průmyslových provozů a továren, které se nacházejí v menších městech po jeho trase. Dimenzován byl pro přepravu až 7 milionů tun zboží za rok. 2/3 sítě kanálů bylo vybudováno jako splavných. Vzhledem k pravidelnému zanášení kanálů jsou však některá ramena velmi mělká, a proto nevhodná pro vnitrozemskou nákladní plavbu. \n\nKanál prochází (či zasahuje) na území následujících měst a obcí: Novi Sad, Rumenka, Bački Petrovac, Kulpin, Despotovo, Savino Selo, Kucura, Vrbas, Ruski Krstur, Odžaci, Karavukovo, Srpski Miletić, Srbobran, Turija, Bečej a dalších. Východní rameno sítě překonává řeku Tisu poblíž města Bečej a pokračuje banátskou rovinou až téměř k hranicím s Rumunskem. Do Dunaje se pak napojuje u vesnice Banatska Palanka, jen několik kilometrů západně od hraničního města Bela Crkva.\n\nKanál Dunaj-Tisa-Dunaj považován za jeden z nejrozsáhlejších inženýrských projektů, který byl na území Vojvodiny kdy vybudován. \n\n\n"}
{"id": "896266", "url": "https://cs.wikipedia.org/wiki?curid=896266", "title": "Jordanka", "text": "Jordanka\n\nJordanka je bulharské křestní jméno.\n"}
{"id": "896267", "url": "https://cs.wikipedia.org/wiki?curid=896267", "title": "Fairchild J44", "text": "Fairchild J44\n\nFairchild J44 byl malý proudový motor vyvinutý koncem 40. let 20. století společností Fairchild Engine Division.\n\nSpolečnost Fairchild Engine Division (předtím společnost Ranger Aircraft Engine Division, což byla dceřiná společnost firmy Fairchild Engine & Aircraft Corporation) zahájila vývoj motoru J44 v roce 1947. Motor byl používán jako pohon cvičných cílů, střel a jako pomocný motor pro několik typů letounů.\n\n\n\n\"Data pocházejí z časopisu „Flight“\"\n\n\n\n\n\n"}
{"id": "896270", "url": "https://cs.wikipedia.org/wiki?curid=896270", "title": "Tomáš Prnka", "text": "Tomáš Prnka\n\nP. Tomáš Prnka (14. února 1926 Uhřice – 29. března 2013 Brno) byl římskokatolický kněz, v letech 1973 až 2008 duchovní správce moravského poutního místa Křtiny.\n\nNarodil se v Uhřicích na Hodonínsku. Kněžské svěcení mu (bez účasti veřejnosti) udělil brněnský biskup Karel Skoupý 16. dubna 1950. Od září 1950 do konce roku 1953 sloužil u útvaru PTP. Po návratu z vojenské služby působil jako kněz postupně mj. v Ivančicích, Oslavanech, Zbýšově, Znojmě, a Adamově.\n\nV prosinci 1973 byl jmenován administrátorem ve Křtinách. Od října 1978 do listopadu 1999 byl děkanem blanenského děkanství. Farářem ve Křtinách byl až do svých 82 let, poté byl jmenován farním vikářem nového faráře.\nPodle jeho nástupce ve funkci křtinského faráře Jana Peňáze výborně rozuměl lidem a měl velkou zásluhu na opravě křtinského poutního chrámu Jména Panny Marie. Podílel se mj. na pořízení unikátní křtinské zvonohry s 33 zvony.\n\n"}
{"id": "896273", "url": "https://cs.wikipedia.org/wiki?curid=896273", "title": "Synagoga v České Lípě", "text": "Synagoga v České Lípě\n\nNová synagoga v České Lípě (německy \"Israelitischer Tempel in Böhmisch Leipa\"; hebrejsky בית הכנסת לאיפה) stála ve městě od roku 1863. Při akci Křišťálová noc v listopadu 1938 ji místní zfanatizovaní stoupenci nacismu znesvětili, vyrabovali a posléze vypálili. O tři roky později byly trosky budovy z nařízení místních okupačních orgánů zcela odstraněny. Na místě synagogy se dnes nachází parkoviště a někdejší svatostánek připomíná památník postavený roku 1995 (poblíž vodního hradu Lipý).\n\nPočátky židovského osídlení města sahají patrně již do období před 14. stoletím, kdy se zde – nejspíše dočasně – vyskytovali židovští obchodníci putující po zdejší kupecké stezce mezi Čechami a Lužicí. První potvrzené zprávy o Židech ve městě jsou však doloženy až k roku 1529, kdy městské knihy výslovně zmiňují majetkoprávní transakce, uzavřené mezi místními židy a křesťany. V urbáři Jana z Vartemberka z 2. poloviny 16. století se nám dokonce dochovala jména několika místních usedlých Židů: \"„Každý žid, který sedí na páně gruntu (…) povinnen jest pánu dáti na sv. Jiří 48 grošů českých a na sv. Havla tolikéž dáti má. Jsou to tito Židi hospodářové dolepsaní: Mayr žid, Salomonym žid, Elias žid. Židi podruhové: Jokuff žid, Izrael žid, Lazarus žid, Isac žid.“\" K roku 1586 se dochoval první záznam o židovském majiteli nemovitosti, Šimonovi, synu již výše řečeného Jokuffa.\n\nV roce 1541 byli Židé ze Zemí Koruny české vypovězeni císařem Ferdinandem I., a to pro obvinění z kolaborace s Turky během tzv. Osmanského nebezpečí. Židovské komunity, usazené ve Střední Evropě, byly logicky napojeny - a to jak obchodně, tak z hlediska přenosu informací liturgických, halachických, i zcela mondénních - na židovské obce v Osmanské říši. To posloužilo dvoru k argumentaci, že \"\"židé turčí proti panovníkovi\"\", což se nezakládalo na pravdě.\n\nV roce 1564 nastoupil na český trůn Maxmilián I. Habsburský, který vzhledem ke své tolerantnosti povolil vyhnaným Židům návrat do království. Pravděpodobně z tohoto důvodu se opět začaly v České Lípě usazovat nově příchozí židovské rodiny. V městském urbáři se dochovala zpráva, že \"\"12. února 1586 koupil Šimon ben Já'akov od Valentina Schuberta dům před Křížovou branou blízko Ploučnice za 60 kop míšeňských grošů\"\". Dle dokladů, které se nám dochovaly, v tomto domě \"\"si židé zřídili synagogu\"\". Jedná se o lokalitu v pomezí dnešních ulic Jiráskovy, Moskevské a U Synagogy. Lze tedy tuto zprávu považovat za prokazatelně první synagogu ve městě Česká Lípa.\n\nV prosinci 1744, během právě probíhající prusko-rakouské války postihl českolipskou obec ničivý pogrom, při kterém bylo zabito třicet dva místních Židů.\n\nPrvní písemná zmínka o existenci synagogy a židovské školy v České Lípě pochází již v 16. století, viz předchozí odstavec. Jednalo se spíše jen o prostou modlitebnu ze dřeva pro postupně se rozšiřující počet židovského obyvatelstva. Větší budovu jim město postavit dlouho nedovolilo. V roce 1744 postihla židovskou obec katastrofa; v důsledku Sedmileté války do města vpadnuvší uherští panduři spáchali na českolipské židovské obci pogrom. Synagoga byla znesvěcena, rabín \"Jonáš Nathan\" a dalších 29 místních židů zabito, knihy spáleny, svaté pomůcky zničeny a rozkradeny. Panduři také znásilnili ve městě a v jeho okolí několik židovských žen. Další katastrofa nastala roku 1820, při celoměstském požáru lehla popelem i původní dřevěná synagoga. V roce 1826 židovská obec za podpory majitelů panství nechala zhotovit dokumentaci k obnově již zděné budovy synagogy. Ač se ji záhy podařilo postavit, přece však obci nepostačovala, chtěla mít velký, důstojný stánek po vzoru ostatních měst. V roce 1857 si utvořili komisi (tzn. \"\"Tempelbauverein\"\"), která měla stavbu zajistit. Povolení ke stavbě od města získali v únoru 1863. Pak se načas přestěhovali do provizória v Berkovském zámečku.\n\nDne 17. dubna 1863 se za velké účasti obyvatelstva i vedení města, kláštera konalo slavnostní položení základního kamene nové synagogy. Údajně akci přihlíželo tolik hostů, že \"se nahrnuli i na ruiny zbořeného starého templu\". Rabín Dr. S. Beck za asistence činitelů českolipské židovské obce přednesl slavnostní modlitbu, kázaní i zpěv žalmů. Dětský pěvecký soubor doplnil proslovy jednotlivých činovníků židovské obce hudebním doprovodem. Rabín Beck mj. prohlásil: \"\"Nové dílo se počíná s vírou, nadějí a láskou - a lze doufat, že se tak i dokončí.\"\"\n\nČeskolipský okresní hejtman Josef Zeidler poté slavnostně jménem císaře Františka Josefa I. poklepal na základní kámen, do nějž byly uloženy dobové dokumenty týkající se stavby synagogy, místní židovské obce a města. Necelý rok poté byla velká budova dostavěna a 23. září 1864 - tedy v předvečer nejvýznamnějšího židovského svátku Jom kipur (10. tišri 5624) - slavnostně zasvěcena.\n\nSynagoga byla postavena v novorománském slohu s maurskými prvky. Podle dochovaného obrazového materiálu se jednalo se obdélníkovou, dvoupodlažní budovu orientovanou v ose V-Z o rozměrech 14×7 metrů, výška 5 metrů, s jednou hlavní lodí a dvěma bočními. Hlavní průčelí synagogy prolamovala podlouhlá, půlkruhová rozetová okna, a bylo zakončeno tympanonem s cibulovitými báněmi a deskami Desatera. Fasáda byla zdobena bosáží a dělena pilastry. Nad hlavním vchodem do synagogy byl v půlkruhovém novorománském oblouku vyveden plastický reliéf citátu z biblické pasáže Šemot v hebrejštině: ואת בקרך בכל המקום אשר אזכיר את שמי אבוא אליך וברכתיך \"\"Na každém místě, kde určím, aby se připomínalo Mé Jméno, přijdu k Tobě a požehnám Ti.\"\" (Exodus 20:24). Po obou stranách bočních lodí lze předpokládat schodiště na ženskou galerii. Templ byl s největší pravděpodobností tzv. reformovaného ritu, tj. lze předpokládat varhany a pěvecký sbor. Posledním rabínem synagogy byl dr. Bernhard Wolff.\n\nV listopadu 1938 zfanatizovaní Němci zorganizovali akci Křišťálová noc. V noci z 10. na 11. listopad českolipskou synagogu zapálili a zařízení rozkradli. Zbytky zdí byly odstraněny na jaře roku 1941.\n\nV těsném sousedství synagogy se nácházela i budova židovské školy, postavená roku 1867 na místě starší školy (poprvé doložena v písemných pramenech k roku 1648). Vystavena byla v klasicistním slohu jako dvoupatrová budova obdélníkového půdorysu s lunetově zakončenými okny. Oproti o několik let starší synagoze se fasáda školy vyznačovala méně zdobným dojmem. Nacházely se zde učebny, byt rabína, studovna bejt midraš, kanceláře židovské obce a ve sklepě rituální lázeň mikve. Její pozůstatky, či možná i kompletně dochovaný exemplář, lze předpokládat pod úrovní terénu dnešního parkoviště dodnes. Její existenci však může do budoucna potvrdit pouze náročný archeologický průzkum. \n\nVedení města nechalo postavit v místech, kde synagoga stála, dva památníky. První má tvar židovského náhrobního kamene a vznikl již v roce 1948, ale nesměl být osazen, proto jej autor ukryl a k odhalení došlo 28. října 1995 v ulici \"U synagogy\", připomíná utrpení židů, obětí fašismu ve městě. Druhý památník město odhalilo nedaleko prvního roku 2008.\n\n\n"}
{"id": "896275", "url": "https://cs.wikipedia.org/wiki?curid=896275", "title": "Energetická špička", "text": "Energetická špička\n\nEnergetická špička je pojem z oboru energetiky, kterým se rozumí zvýšený odběr elektrické energie v jistém čase, během dne.\n\nJde hlavně o čas kdy lidé například hromadně zapínají elektrické sporáky, nebo elektrické vařiče v době před obědem (kdy lidé vaří takřka ve stejnou dobu), což je neovlivnitelná špička. Mezi ovlivnitelné špičky patří např. spínání spotřebičů přes HDO (hromadné dálkové ovládání), kde se spínají ohřívače TUV (teplé užitkové vody), přímotopy, akumulační kamna, atd. Tyhle spotřebiče se taky odpojují právě v období neovlivnitelných špiček, aby nedocházelo ke zbytečnému přetížení rozvodné sítě.\n\nJeště stojí za zmínku špička po zapnutí veřejného osvětlení, která je taky možnou argumentací pro letní čas. V tomto případě jde ale zhola o nesmysl, protože veřejné osvětlení se zapíná od soumraku do svítání. Argumentovat by se ještě dalo tím, že lidi díky delšímu dni později zapínají umělé osvětlení. Jenže v porovnání s průmyslovými odběry, odběry železnice a podobně, je tento rozdíl zanedbatelný.\n\"Výše uvedený text je náplní učiva, tříletého učebního oboru: Elektrikář - silnoproud\"\n"}
{"id": "896277", "url": "https://cs.wikipedia.org/wiki?curid=896277", "title": "Šupinovka kostrbatá", "text": "Šupinovka kostrbatá\n\nŠupinovka kostrbatá \"(Pholiota squarrosa)\" je jedlá dřevokazná houba z čeledi límcovkovitých.\n\nJe významným škůdcem rostoucích dřevin, které napadne. Způsobuje křehnutí dřevní hmoty a následné rozlomení kmene. Parazituje především na listnatých dřevinách. Může ovšem růst i na jehličnanech a odumřelém dřevě.\n\nKlobouk dosahuje 50 – 180 milimetrů, zprvu polokulovitý, později rozložený s vzhůru zahnutými šupinami.\nLupeny mají žlutou a později až okrovou barvu.\n\nTřeň je 50 – 180 milimetrů dlouhý a 10 – 15 milimetrů široký s mizivým prstencem.\n\nVýtrusy dosahují 6 – 8 × 3,5 – 4 μm, tvar je elipsoidní.\n\nRoste v trsech na pařezech a na bázi kmenů. Roste v trsech a v podobném prostředí jako také jedlá václavka a tak je s ní občas zaměňována.\n\n\nV kuchyni nalézají uplatnění mladé klobouky především při nakládání do octa, na guláš a do směsí.\n"}
{"id": "896278", "url": "https://cs.wikipedia.org/wiki?curid=896278", "title": "Hecht (rozcestník)", "text": "Hecht (rozcestník)\n\nHecht:\n"}
{"id": "896279", "url": "https://cs.wikipedia.org/wiki?curid=896279", "title": "Svatyně Krista Krále", "text": "Svatyně Krista Krále\n\nSvatyně Krista Krále je funkcionalistický jednolodní plochostropý římskokatolický farní kostel s vystupujícím pravoúhlým kněžištěm a s věžičkou, stojící v Praze-Vysočanech, na parcele č. 330 uvnitř pětiúhelníkového bloku činžovních domů mezi ulicemi Kolbenova, Špitálská, Zákostelní a Nemocniční; ze zadní strany přiléhá k třípatrovému širokému domu Kolbenova 658/14, skrz nějž je průchodem bezbariérově přístupný, z ulice je nápadný pouze velký nápis \"Svatyně Krista Krále\" nad vchodem činžovního domu; vnitroblok kolem kostela není veřejně přístupný. Od 22. října 2003 je kostel chráněný jako kulturní památka; památková ochrana se vztahuje i na parcelu č. 331 obklopující kostel a na parcelu č. 329 s činžovním domem čp. 658, který je v databázi památek označen jako fara. Farnost spadá do IV. pražského vikariátu a je v současné době spravována excurrendo z libeňské farnosti u sv. Vojtěcha.\n\nRoku 1923 byl založen Kostelní spolek, který usiloval o výstavbu kostela ve Vysočanech. Na pozemku, který spolku věnoval dominikánský řád, nechtěla výstavbu pozemku umožnit městská rada, která dávala místo něj k dispozici pozemek za areálem vysočanských továren. Jako kompromisní řešení byl nakonec spolku prodán nynější pozemek, avšak s podmínkou, že před kostelem bude postaven činžovní dům. Zdejší katecheta Antonín Oliva inicioval sbírku, v níž se od roku 1919 vybralo od 6 tisíc drobných dárců tři čtvrtě milionu korun, sám ke sbírce přispěl nemalou částkou. 6. října 1929 byl, po dlouhých jednáních, položen základní kámen kostela. Kostel byl postaven podle projektu Bedřicha Vrzala ze stavební a projekční firmy Nekvasil, která projekt realizovala, sochařská výzdoba je především dílem především Damiána Pešana. Biskup Antonín Podlaha jej vysvětil 7. září 1930. Vzhledem k tomu, že nedlouho předtím (1917) zavedl papež Benedikt XV. slavnost Krista Krále, dostal kostel toto zasvěcení, a jde o jeden z mála kostelů tohoto zasvěcení v Čechách. Neobvyklé označení „svatyně“ bylo vynuceno vedením radnice (budova nesměla být označena jako kostel) z podobného důvodu, z jakého kostel musel být zakryt domem, aby nebyl nápadný. Třípatrový dům byl postaven ještě téhož září, kdy byl kostel vysvěcen. Až do konce roku 1941 byl filiálním kostelem farnosti u sv. Václava na Proseku.\n\nDamián Pešan pro kostel vytvořil sochu Krista Krále, v presbytáři jsou sochy sv. Petra a Pavla, v kostelní lodi sochy sv. Anežky České, sv. Jana Nepomuckého, sv. Antonína, sv. Josefa, sv. Ludmily a sv. Vojtěcha, později přibyly i sochy sv. Prokopa a sv. Víta. Malby křížové cesty a obrazy sv. Václava a Panny Marie pro boční oltáře vytvořil Zikmund Rudl. V kostele se nachází též netradiční keramický betlém.\n\nKostel byl poznamenán nálety na průmyslové objekty Vysočan na sklonku druhé světové války. V kostele byly tehdy ukládány oběti náletu.\n\nDo roku 2009 byly prakticky dokončeny na náklady městské části Praha 9 i hlavního města náročné opravy, například výměna původní elektroinstalace z roku 1930 či oprava obvodových zdí a osazení nových, stylových oken. Varhany jsou stále v havarijním stavu, bohoslužby jsou doprovázeny náhradním, elektrofonickým nástrojem. Kostelu je věnováno (společně s pivovarem a lidovým domem) 5. zastavení jihovýchodní naučné stezky městské části Praha 9, to je však umístěno téměř půl kilometru od kostela.\n\n"}
{"id": "896280", "url": "https://cs.wikipedia.org/wiki?curid=896280", "title": "Spojené státy americké na Letních olympijských hrách 1924", "text": "Spojené státy americké na Letních olympijských hrách 1924\n\nSpojené státy americké na Letních olympijských hrách v roce 1924 reprezentovalo 299 sportovců, z toho 24 žen a 275 mužů, ve 18 sportech.\n\n"}
{"id": "896281", "url": "https://cs.wikipedia.org/wiki?curid=896281", "title": "An Rutgers van der Loeff-Basenauová", "text": "An Rutgers van der Loeff-Basenauová\n\nAn Rutgers van der Loeff-Basenauová (15. března 1910, Amsterdam – 19. srpna 1990, Laren, Severní Holandsko) byla nizozemská spisovatelka převážně knih pro děti a mládež.\n\nPo nedokončeném studiu klasických jazyků (latiny a řečtiny) v Amsterdamu začala po vzoru své matky překládat skandinávské autory. Její první vlastní knihy byly sice určené dospělým čtenářům, ale převážnou část své tvorby věnovala dětem. Její příběhy jsou velmi realistické, založené často na skutečných událostech. Její hrdinové často trpí nějakým handicapem, bojují proti živelním katastrofám nebo vystupují proti nějakému všeobecně panujícímu názoru. Řadu příběhů obohatila i o detektivní prvky. Dvakrát získala německou cenu za nejlepší dětskou knihu (1957 a 1977) a roku 1967 jí byla udělena nizozemská státní cena za literaturu pro děti a mládež.\n\n\n"}
{"id": "896285", "url": "https://cs.wikipedia.org/wiki?curid=896285", "title": "Keltská liga (organizace)", "text": "Keltská liga (organizace)\n\nKeltská liga je nevládní nezisková organizace která prosazuje právo na sebeurčení keltské identity a kultury v Irsku, Skotsku, Walesu, Bretani, Cornwallu a na Isle of Man, které jsou známy jako keltské národy. Klade zvláštní důraz na domácí keltské jazyky. Je uznána Spojenými národy jako nevládní nezisková organizace s „Roster Statusem“ a je částí Ekonomické a sociální rady OSN.\n\n\n\n"}
{"id": "896286", "url": "https://cs.wikipedia.org/wiki?curid=896286", "title": "Anna Kateřina Gonzagová", "text": "Anna Kateřina Gonzagová\n\nAnna Kateřina Gonzagová ( 17. ledna 1566, Mantova – 3. srpna 1621, Innsbruck) byla princezna mantovská, sňatkem rakouská arcivévodkyně a hraběnka tyrolská.\n\nNarodila se jako dcera mantovského vévody Viléma Gonzagy a jeho ženy arcivévodkyně Eleonory Habsburské. V roce 1582 se ve dvorním kostele v Innsbrucku provdala za svého ovdovělého strýce Ferdinanda II. Tyrolského (1529–1595). Manželství bylo ze začátku šťastné, ale bohužel bez mužského nástupce.\n\nByla velmi zbožná. V Innsbrucku nechala postavit kostel Svatého hrobu a klášter kapucínů, v tyrolském Au u Hallu kostel Panny Marie Loretánské. Po smrti svého manžela, vstoupila roku 1612 jako sestra Juliana s dcerou Marií do kláštera servitek. Zemřela v roce 1621 a byla pohřbena v klášteře servitek v Innsbrucku, který založila.\n\n"}
{"id": "896288", "url": "https://cs.wikipedia.org/wiki?curid=896288", "title": "FK Dobrovice", "text": "FK Dobrovice\n\nFK Dobrovice je fotbalový klub sídlící ve středočeském městě Dobrovice. Od přelomu století patří mezi nejúspěšnější amatérské kluby Mladoboleslavska. A tým hrál v letech 2015 až 2019 třetí nejvyšší soutěž v Čechách - ČFL. Po jejím odhlášení nastupuje v krajském přeboru. Hlavním sponzorem klubu je cukrovar Tereos TTD.\n\nKlub byl oficiálně založen roku 1911 jako Sportovní klub Dobrovice. Ve 30. letech se propracoval do tehdejší 1. A třídy a od sezóny 1947/48 hrál dokonce tehdejší třetí nejvyšší soutěž, Pelikánovu severočeskou župu, po boku klubů jako Jablonec nad Nisou, Semily, Liberec, Česká Lípa, Jičín či Mladá Boleslav. V první sezóně skončil třetí a v polovině následující sezóny dokonce vedl, soutěž však poté byla anulována a přeorganizována.\n\nV 50. letech se propadl až do okresních soutěží a s krátkými přestávkami v nich zůstal následujících 40 let. Jméno klubu bylo několikrát násilně změněno (Cukrovar, DSO Slavoj, TJ Sokol). V 90. letech se oddíl osamostatnil od místního Sokola, čímž vznikl FK Dobrovice.\n\nRoku 1995 do vedení klubu vstoupili ředitel dobrovického cukrovaru Oldřich Reinbergr a místní podnikatel Josef Volf, čímž klub získal schopné vedení a silné sponzory. Následoval rychlý vzestup, klub během 6 let postoupil z okresního přeboru až do divize. Zařazen byl do divizní skupiny C, z níž v průběhu let dvakrát spadl do krajského přeboru a dvakrát postoupil zpět. Sezónu 2013/2014 zakončil na druhém místě divizní tabulky a v ročníku 2014/2015 vybojoval prvenství a historický postup do ČFL. Zde klub strávil čtyři sezóny, v nichž vybojoval postupně sedmou, jedenáctou, třináctou a znovu sedmou příčku, načež z ČFL dobrovolně odstoupil z důvodu ekonomických problémů hlavního sponzora a pro sezónu 2019/2020 se přihlásil do středočeského krajského přeboru.\n\nKvůli ekonomickým problémům cukrovaru Tereos TTD je aktuálně v jedné z nejhlubších krizí za posledních 30 let, kdy se cukr prodává za cenu hluboko pod jeho výrobními náklady. Největší cukrovarnická společnost v České republice tak čelí ztrátě a je nucena hledat úspory nejen ve svém podnikání, ale také v nevýrobních aktivitách. Tento úsporný program dopadne také na fungování FK Dobrovice, kde je Tereos TTD nucena omezit objem prostředků, které každoročně na fungování dobrovického fotbalu poskytuje.\n\nTereos TTD za posledních 15 let vložila jako hlavní partner do FK Dobrovice více než 90 milionů Kč, a to nejen do chodu klubu a platů hráčů v divizi a České fotbalové lize, ale také do zvelebování dobrovického fotbalového stadionu, kde se například postavila nová tribuna, tréninkové hřiště, zázemí pro hráče, objekt hospody, dětské hřiště a v letošním roce bude realizována nová hlavní hrací plocha za více než 7 milionů Kč. Roční rozpočet klubu v ČFL dosahuje téměř 7 milionů Kč. Současná situace na trhu s cukrem a lihem ale momentálně neumožňuje podporovat dobrovický fotbal tak, jako tomu bylo v minulých letech. Proto padlo rozhodnutí nepřihlásit FK Dobrovice do následujícího ročníku 2019/2020 České fotbalové ligy, ale pokračovat v jedné z nižších soutěží. Rozhodně ale FK Dobrovice zachová všechna mládežnická mužstva, která jsou na vysoké úrovni. Mládež zůstává i nadále pro FK Dobrovice hlavní prioritou.\n\nKlubem prošlo mnoho známých fotbalových jmen, především Jiří Němec, Martin Zbončák, Petr Vrabec, Petr Lukáš, Jiří Homola či Tomáš Cigánek. Na počátku roku 2013 si klub získal značnou mediální pozornost snahou o angažování známého stopera Tomáše Řepky. Ve stejném ročníku stál v jeho čele trenér Karel Stanner, známý z působení na lavičce prvoligové Mladé Boleslavi.\n\n\n"}
{"id": "896289", "url": "https://cs.wikipedia.org/wiki?curid=896289", "title": "Ramone", "text": "Ramone\n\nRamone může být:\n\n"}
{"id": "896290", "url": "https://cs.wikipedia.org/wiki?curid=896290", "title": "Carn (časopis)", "text": "Carn (časopis)\n\nCarn je oficiální časopis Keltské Ligy. Název pochází z keltského slova 'carn', anglicky psané 'cairn' a bylo vybráno pro svoji symbolickou hodnotu a proto, že existuje v každém živoucím keltském jazyce. Podtitulek zní: 'Spojení mezi keltskými národy', anglicky: A 'Link Between the Celtic nations'.\n\n\n"}
{"id": "896295", "url": "https://cs.wikipedia.org/wiki?curid=896295", "title": "Sonny Clark", "text": "Sonny Clark\n\nSonny Clark (21. července 1931 Herminie, Pensylvánie, USA − 13. ledna 1963 New York City, New York, USA) byl americký jazzový klavírista.\n\nSvou profesionální kariéru zahájil poté, co se ve svých dvaceti letech přestěhoval k tetě do Kalifornie. Zde začal spolupracovat se saxofonistou Wardellem Grayem a později s kontrabasistou Oscarem Pettifordem. Po několika měsících započal tříletou spolupráci s klarinetistou Buddym DeFrancem. V pozdějších letech spolupracoval s mnoha dalšími hudebníky, mezi které patřili Stanley Turrentine, Lee Morgan, Jackie McLean, Dexter Gordon a další.\n\nV roce 1985 spolu John Zorn, Wayne Horvitz, Bobby Previte a Ray Drummond nahráli album \"Voodoo\" složené z Clarkových skladeb.\n"}
{"id": "896298", "url": "https://cs.wikipedia.org/wiki?curid=896298", "title": "Kenny Ortega", "text": "Kenny Ortega\n\nKenneth John \" Kenny \" Ortega (* 18. dubna 1950, Palo Alto, Kalifornie, USA) je americký producent, režisér a choreograf, známý díky režírování Hocus Pocus, Muzikál ze střední \"1,2,3\" a Michaela Jacksonův \"This Is It.\n\nNarodil se jako syn Madeline Ortegové, která pracovala jako číšnice, a Octavia \"Tibby\" Ortegy, který pracoval v továrně v Redwood City. Jeho prarodiče pochází ze Španělska. Je především znám díky spolupráci s tanečníkem a choreografem Genem Kellym ve filmu Xanadu. Mezi jeho nejznámější choreografie patří choreografie k písničce Hold Me z filmu Hříšný tanec z roku 1987 a získal ocenění za choreografie ve videoklipech,jako třeba písničku od Madonny Material Girl. Pracoval také s The Tubes najejich scéně a režíroval video pro She's a Beauty\n\nOrtega režíroval video k písničce Rock Me Tonite od Amerického zpěváka a písničkáře Billyho Squiera. Ortega byl obviněn Billym Squierem, za zničení jeho kariéry, za nepovedený promo klip, který byl označen jako nejhorší všech dob. Později, společně s Michaelem Jacksonem vytvořili turné v roce 1992- 1993,které neslo název Dangerous Worl Tour a také HIStory World Tour v roce 1996-1997. Také dělal choreografie v rozmezí od Super Bowl XXX, 72nd Academy Awards, Letní olympijské hry 1996 v Atlantě a Zimní olympijské hry 2002 v Salt Lake City.\n\nKromě toho, Ortega režíroval a dělal choreografii k Muzikálu ze střední, Muzikálu ze střední 2 a Muzikálu ze střední 3, \"Maturitní ročník\" a dělal choreografii k filmu Gepardí kočky 2.\n\n30. ledna2008, Ortega představil režiséra a choregrafa Adama Shankmana v na devátém výročí této \"show\".\n\nV květnu roku 2009, Ortega začal spolupracovat s Michaelem Jacksonem na jeho 50. plánovaném turné This is it!, které ale bylo zrušené kvůli náhlé smrti Michaela Jacksona. Ortega režíroval koncertový film Michael Jackson's This Is It. Film byl uveden do kin 28. listopadu.\n\n"}
{"id": "896299", "url": "https://cs.wikipedia.org/wiki?curid=896299", "title": "Buddy DeFranco", "text": "Buddy DeFranco\n\nBuddy DeFranco (17. února 1923 Camden, New Jersey, USA – 24. prosince 2014 Panama City, Florida, USA) byl americký jazzový klarinetista. Ve čtyřicátých letech byl členem big bandů Gene Krupy (1941−1942), Charlieho Barneta (1943−1944) a Tommyho Dorseyho (1944−1948). V padesátých letech měl vlastní soubor, ve kterém ho doprovázel klavírista Sonny Clark a kytarista Tal Farlow. V letech 1966−1974 byl kapelníkem Glenn Miller Orchestra. Rovněž spolupracoval s mnoha dalšími hudebníky, mezi které patřili Count Basie, Art Tatum, Joe Pass, Oscar Peterson a Lionel Hampton. Zemřel v prosinci 2014 ve věku 91 let.\n"}
{"id": "896301", "url": "https://cs.wikipedia.org/wiki?curid=896301", "title": "Poškození rostlin psí močí", "text": "Poškození rostlin psí močí\n\nPoškození rostlin psí močí je poškození způsobované psy na rostlinách. Vážným problémem je toto poškození u mladých rostlin, zejména stálezelených dřevin a na silně postižených místech, běžně například v lidských sídlištích. Vážné vady na kráse poškození působí i na porostech nízkých rostlin, například záhonech letniček anebo trávnících.\n\nŠedavé zbarvení spodní části kmene, někdy trhliny v borce, nekrotizované skvrny na okrajích listů. Suché plochy v porostu velmi nízkých rostlin, někdy obklopené okrajem s bujnější vegetací, typické poškození trávníků „vypálením“. Na frekventovaných místech silný zápach. \nMoč zejména psích samců a teritoriálních samic, kteří značkují své teritorium. Kritická (pro pěstitele) jsou místa v okolí plotů, kde musí pes zvláště oznámit všem okolojdoucím možným narušitelům, že tady vládne on. Další poškození může vznikat nadměrnými dávkami dusíku, přehnojením.\nPsi vylučují průměrně na 1 kg váhy 24–41 ml moči za den, pH psí moči se pohybuje mezi 5,5–7. Psí moč je koncentrovaná tekutina s vysokým obsahem solí. K poškození pokožky větví a kmene, listů, kořenů dochází osmotickým jevem, plazmolýzou.\n\nVážné estetické vady až úhyn bylin nebo dřevin.\nPoužití ohrady, folie, pravidelně vyměňovaného mulče, instalace psích záchodků. \n\n"}
{"id": "896305", "url": "https://cs.wikipedia.org/wiki?curid=896305", "title": "Cereus (rod)", "text": "Cereus (rod)\n\nRod Cereus zahrnuje asi 33 druhů vysokých sloupovitých kaktusů z nižších poloh Jižní Ameriky. Je to jeden ze čtyř nejstarších rodů kaktusů. Původně zahrnoval všechny sloupovité, převislé a další druhy kaktusů s prodlouženým stonkem dnes známé pod zobecněným názvem cereus.\n\nJméno \"Cereus\" poprvé použil roku 1625 Tabernaemontanus a vztahovalo se nejspíše na monstrózní formu \"Cereus hexagonus\", která připomíná rozteklou svíci. Carl Linné všechny kaktusy zařadil do jediného rodu \"Cactus\". Jeho současník Philip Miller r. 1754 vyhradil rod \"Cactus\" pro kulovité kaktusy, ustanovil rody \"Opuntia\" pro kaktusy se stonkem z článků, \"Pereskia\" pro keřovité kaktusy s listy a \"Cereus\" pro sloupovité druhy a popsal je podle Linnéem nově zavedených taxonomických pravidel. Rod \"Cereus\" tehdy zahrnoval všechny kaktusy se sloupovitým nebo výrazně prodlouženým stonkem. (lit.: \"Anderson E. F.\", 2001)\n\nLudwig Pfeiffer v roce 1838 vyčlenil rod \"Cephalocereus\" (typ \"Cephalocereus senilis\") pro cereusy s cefáliem, specifickým vlasatým útvarem, ze kterého raší květy. Charles Lemaire roku 1839 popsal rod \"Pilocereus\" pro vlasaté cereusy, současný název je \"Pilosocereus\". A v roce 1848 George Engelmann ustanovil rod \"Echinocereus\" pro drobné cereusy s květní trubkou nesoucí trny. (lit.: \"Anderson E. F.\", 2001)\n\nBritton & Rose (1919–1923) a Alwin Berger (1929) ve svých systémech pokračovali v oddělení dalších druhů do nově ustavených rodů. V rodě \"Cereus\" nakonec zůstalo asi 33 většinou velkých druhů, které spíše než by naplňovaly definici rodu jsou zbytkem po vyčlenění ostatních druhů do jiných rodů.\n\nBrazílie, severní Argentina, Paraguay, Uruguay, Bolívia, vzácně Peru, Kolumbie, Guyana, Surinam a Venezuela.\n\nRod \"Cereus\" zahrnuje keřovité i stromovité druhy, často dosahující velké výšky, \"Cereus hexagonus, C. lamprospermus, C. trigonodendron\" až 15 m. Stonky se větví, mnohdy jsou letorosty odděleny zaškrcením, někdy jsou výrazně modře ojíněné. Nesou 3 až 14 výrazných žeber. Areoly jsou velké, vlnaté, vlasy chybí. Otrnění je spíše řídké a nevýrazné. Cefálium se nevytváří, pouze \"Cereus mortensenii\" tvoří pseudocefálium. Květy jsou velké, s dlouhou trubkou, 9–30 cm dlouhé, obvykle bílé, někdy růžové, fialové, vzácně krémové, žluté, nazelenalé. Květy jsou noční. Plody jsou kulovité, vejčité, 3 až 13 cm dlouhé, holé. Většinou jsou červené, někdy žluté. Dřeň je bílá, růžová, červená. Semena jsou velká, nepravidelně vejčitá, leskle černá.\n\nRůzné druhy rodu \"Cereus\" tvoří monstrózní, nepravidelně rostoucí formy, které jsou často pěstovány.\n\nPlody i stonky \"Cereus repandus\" jsou jedlé. Domorodý název ovoce je cadushi. \"Cereus repandus\" je používán k tvorbě živých plotů. Vyschlé stonky jsou používány jako palivo a dokonce k výrobě nábytku.\n\n\n\n \n"}
{"id": "896306", "url": "https://cs.wikipedia.org/wiki?curid=896306", "title": "Johnny Griffin", "text": "Johnny Griffin\n\nJohnny Griffin (24. dubna 1928 Chicago − 25. července 2008 Mauprévoir) byl americký jazzový saxofonista.\n\nVe čtrnácti letech začal hrát na altsaxofon a nedlouho poté hrál i s T-Bone Walkerem. O několik let později se připojil k bigbandu Lionela Hamptona (již tenorsaxofon). V letech 1951−1953 hrál ve armádní kapele. Rovněž spolupracoval s hudebníky, jako byli Thelonious Monk, Dizzy Gillespie, Art Blakey, Nat Adderley, Blue Mitchell, Count Basie a další. Rovněž vydal řadu alb pod svým jménem a několik společně s Eddiem „Lockjaw“ Davisem.\n"}
{"id": "896311", "url": "https://cs.wikipedia.org/wiki?curid=896311", "title": "Komunikační mix", "text": "Komunikační mix\n\nMarketingový komunikační mix je součástí marketingového mixu. Jedná se o soubor prvků a médií, kterými se podnik snaží komunikovat relevantní informace se svými stávajícími a potenciálními zákazníky a tímto způsoben ovlivnit jejich rozhodování. <br><br>\n\nMarketingová komunikace je vedle produktu, ceny a distribuce základním nástrojem marketingu. Firmy musí se svými současnými i potenciálními zákazníky komunikovat a obsah jejich sdělení musí být důkladně promyšlen.\nČasto jsou pro zajištění kvalitní komunikace najímány externí reklamní agentury, jejichž odborníci připravují jednotlivé složky reklamní kampaně.\nPro oblast služeb je komunikační mix nezbytný proto, že ve většině případů přibližuje nehmotný produkt spotřebiteli a tím snižuje jeho nejistotu při výběru a nákupu služby.<br><br>\n\nMezi základní úlohy marketingové komunikace patří:\n\nMarketingovou komunikace lze rozdělit na základě různých faktorů.\n\n1. podle prostředí, ve kterém probíhá:\n2. podle časově významového kontextu:\n3. podle zúčastněných komunikačních subjektů:\n\nZásadními úkoly při integraci nástrojů marketingové komunikace jsou:\n\nVýběr konkrétních nástrojů marketingové komunikace ovlivňuje celá řada faktorů. Před výběrem konkrétních nástrojů a jejich vzájemnou integrací je nutné si položit základní otázky:\n\nSoučástí marketingové komunikace jsou osobní a neosobní formy komunikace. Osobní forma je zastoupena osobním prodejem, neosobní forma zahrnuje reklamu, podporu prodeje, přímý marketing, public relations, sponzoring. Specifickou formou marketingové komunikace jsou veletrhy a výstavy, které jsou kombinací osobní a neosobní formy (viz Intern%C3%AD_komunikace).\n\nOsobní prodej je pěstováním obchodních vztahů mezi dvěma nebo několika osobami s cílem prodat výrobek nebo službu a zároveň vytváří dlouhodobé pozitivní vztahy.\nJe typický pro některé druhy zboží dlouhodobé spotřeby a služeb (pojišťovny). Velmi rozšířený je při prodeji mezi výrobci a distributory průmyslového zboží (business-to-business), kde každý produkt je komplexem, často vzniklým na zakázku.\nPodobně jako další nástroje propagace i forma osobního prodeje využívá prvky jiných nástrojů, především podpory prodeje, reklamu či publicitu. Výjimečnost spočívá v těsném kontaktu se zákazníkem, efektivnější komunikaci mezi partnery. Prodávající může bezprostředně sledovat reakce zákazníka, získává okamžitou zpětnou vazbu. Za nevýhodu oproti reklamě lze považovat podstatně menší dosah a vyšší nákladovost (viz P%C5%99%C3%ADm%C3%BD_prodej)\n\nDříve se osobní prodej snažil spíše o velice tvrdé a nevybíravé přesvědčování zákazníků ke koupi něčeho, co nepotřebují. Dnes se již aktivita a způsob osobního prodeje přenáší spíše k udržování kvalitních a dlouhodobých vztahů. Firma využívající osobního prodeje tak zákazníky do koupě nenutí, ale snaží se jim zajistit veškerý servis k tomu, aby byl nákup co nejpohodlnější, zákazník byl spokojen a neměl potřebu nákupu u konkurence.\n\nPojem event marketing je poměrně novým pojmem. Jedná se snahu firmy zinscenovat zákazníkovi zážitek pořádáním různých akcí. Tento zážitek si zákazník spojí s danou firmou. Cílem je v takovém případě vyvolat v psychické a emocionální podněty. Event marketing podporuje image firmy.\n\nTvorba konkrétního eventu má tři fáze:\nZde je třeba vymyslet a připravit samotnou akci. Je také třeba informovat potenciální zákazníky o pořádání eventu, pomocí ostatních marketingových metod.         \nZde dochází k přímé komunikaci firmy se zákazníky na konkrétním eventu. Je třeba využít všech možných interaktivních a multimediálních technik k zaujmutí zákazníka.\nPo skončení eventu je třeba vyhodnotit jeho úspěšnost a také vhodně upozornit zákazníky, že event pořádala ta konkrétní firma, aby nezapomněli, s kým měli tu čest.\n\nKomunikace v místě prodejce je mocným nástrojem. V momentě kdy se zákazník rozhoduje o nákupu a vypraví se do obchodu, totiž má prodejce úžasnou příležitost k získání zákazníka na svou stranu. S tím úzce souvisí podpora prodeje. Jedná se o skupinu prostředků umístěných v obchodě a vně obchodu. Celková image obchodu pak velmi výrazně ovlivňuje zákazníka.\n\nVýstava, či veletrh je místo, kde se prodejci schází za účelem prezentace svého zboží. Veletrhy v oblasti produktu firmy se prakticky nekonají, nebo o ně není zájem, tudíž tuto položku není třeba důkladněji rozebírat.\n\nNeosobní komunikační kanály jsou média, která přenášejí sdělení bez osobního kontaktu či zpětné vazby. Patří sem hlavní média, atmosféra a akce. Mezi důležitá média patří tištěná média (noviny, časopisy, direct mailing), vysílaná média (rádio, televize), obrazová média (billboardy, tabule, plakáty) a on-line a elektronická média (on-line služby, webové stránky, CD, DVD).\nAtmosféra je uměle vytvořené prostředí, které vytváří či posiluje u kupujícího inklinaci koupit si produkt. Proto jsou advokátní kanceláře a banky navrhovány tak, aby dávaly najevo sebedůvěru a další hodnoty, jichž si mohou klienti cenit. Akce jsou události inscenované tak, aby k cílovému publiku nějak promlouvaly. Například oddělení public relations pořádá tiskové konference, gala večery, výstavy a expozice, exkurze a další akce určené pro komunikaci s konkrétním publikem.\n\nMetody neosobních kanálů jsou:\n\nReklama jako taková je jedním z nejstarších, nejdůležitějších a nejviditelnějších nástrojů marketingu. Používá se jako masový druh komunikace, tedy může působit na velký okruh lidí, ovšem její účinnost je diskutabilní. Je třeba velice důkladně zvážit jaká je naše cílová skupina a tedy i v jakém médiu budeme svou reklamu prezentovat. Nejmasovějším médiem pro zveřejnění reklamy je televize, které zdatně sekunduje internet. Následuje rádio, tisk a další. \n\nPodpora prodeje je marketingovým nástrojem, který se zaměřuje na krátkodobé zvýšení prodeje. Jedná se o akci omezenou v čase i prostoru, která láká nové zákazníky a generuje dodatečný prodej u zákazníků stávajících. Časově omezenou slevou, či jinou výhodou se obchodník snaží stimulovat zákazníka k nákupu. \n\nSnahou je, aby si zákazník na využívání daného zboží zvykl a následně byl ochoten nakoupit ho i za plnou cenu. \n\nPřímý marketing nevyžaduje tak vysoké náklady jako například televizní spoty a proto je mnohem dostupnější. Firma využívající přímý marketing kontaktuje stávající a potenciální zákazníky s cílem vyvolat okamžitou a měřitelnou reakci. \n\nSlovo „přímý“ v tomto případě znamená, že firma využívá médií, která umožňují přímý kontakt. Přímou marketingovou komunikaci dělíme na:\n\nNástroje přímého marketingu jsou pak tyto:\n\nKe kvalitnímu přímému marketingu je také třeba vytvářet kvalitní databázi klientů a to jak stávajících, tak potenciálních. Každý kontakt je pro nás důležitý a také je důležité mít o lidech co největší počet informací, třídit je do různých skupin, aby marketing mohl být co nejpřímější. \n\nSponzorování je proces, ve kterém firma finančně podporuje jinou firmu, organizaci, člověka či aktivitu a veřejně se k tomu hlásí. Snahou firmy je v tomto případě ztotožnění zákazníka s podporovanou věcí. Firma tak může zvyšovat svou prestiž podporou prestižních záležitostí, může vzbuzovat citový dojem podporou charity, případně oslovovat sportovní fanoušky podporou jejich oblíbeného klubu, či sportovce. Dle De Pelsmackera je to nástroj komunikace, kdy sponzor pomáhá sponzorovanému uskutečnit jeho konkrétní cíl, či projekt a sponzorovaný napomáhá sponzorovi naplnit jeho komunikační cíle. Pokud tato podmínka není splněna, stane se ze sponzorství dárcovství, kde profituje víceméně jedna strana ze sympatií strany druhé.\n\nJednou z nejmocnějších marketingových zbraní dnešní doby je bezesporu internet. Je však třeba ho umět správně využívat. První velkou nutností každé firmy je mít vlastní webové stránky. Firma bez webových stránek jakoby dnes neexistovala. Stránky by měly být přehledné, intuitivní a lehce dohledatelné. Zákazník by se měl k nákupu dostat co nejpohodlněji. Další možností je reklama na internetu, na různých stránkách např. na stránkách o fotbalovém klubu reklama na obchod s fotbalovým vybavením.\n\nV dnešní době nejefektivnější a postupně více a více využívanou marketingovou strategií na internetu, je posouvání odkazu na stránky firmy v prohlížečích, případně placená reklama na nich. Samostatnou kapitolou pak je placená reklama na sociální síti Facebook.\nVyhledávač Google se může stát mocnou zbraní v rukou firmy. Firma se musí snažit dostat svoje webové stránky na vrchní pozice v přirozeném vyhledávání a také přemýšlet o vyhledávání placeném.\nVelmi oblíbeným komunikačním kanálem je všeobecně video. 20 % lidí si přečte text na stránkách, ale 80 % se podívá na video. Dále návštěvníci, kteří se podívají na video, zůstávají na webu v průměru o 2 minuty déle a pravděpodobnost nákupu vzroste o cca 64 %. Navíc web obsahující video má přibližně 50× větší šanci zařadit se mezi odkazy na první stránce Googlu.\nTato sociální síť nabízí možnost placené reklamy, která se uživatelům jednak zobrazuje mezi příspěvky jejich přátel a také se zobrazuje v pravém sloupci, kde je pro reklamu místo. Uživatelé jsou jistým způsobem sledování v jejich činnosti na internetu, takže je Facebook schopen nabídnout jim co nejrelevantnější obsah.\n\nFirma by se měla nejen snažit být na internetu vidět, ale také naopak využívat internet k průzkumům. Je to totiž ideální nástroj, kterým může zjistit, co zákazníci chtějí a také jim to následně nabídnout. Existují statistiky vyhledávačů, firma může pořádat různé ankety, dotazníky apod.\n\nÚkolem Public Relations (PR) ve firmě je udržování dobrého jména společnosti a komunikace se zákazníky. Oddělení vztahů s veřejností se stará o zlepšení pozice firmy v očích veřejnosti, udržování dobrých vztahů s médii a celkově by mělo vytvářet a udržovat v chodu marketingovou strategii firmy. Pro tyto účely se mi ale jeví více než vhodné rozšíření PR o CRM.\n\nCRM, management vztahů se zákazníky klade důraz na tvorbu vztahů se zákazníky a jejich udržení. Dle CRM je třeba vztahy se zákazníky dlouhodobě budovat abychom dosáhly jejich důvěry a loajality. Dle Wesslinga existují tři hlavní prvky CRM a doplňuje je čtvrtý. \n\nKonkrétně jsou to:\n\n\n\nWessling a také Lehtinen důrazně upozorňují na fakt, že je třeba klást důraz na všechny tyto prvky pohromadě a varují před jednostranným pohledem na problematiku CRM.\n\nZákladní myšlenkou CRM tedy je, že podnik by měl vyznávat jasné hodnoty a řídit vnímání těchto hodnot zákazníky. K tomu je třeba vyvinout značné úsilí. Cílem je vytvořit se zákazníky takové vztahy, které jsou prospěšné i pro podnik. Jinými slovy, dobré vztahy se zákazníkem, který podniku nepřináší zisk, jsou zbytečné. \n\nJako každý jiný marketingový prvek, je třeba i úspěšnost CRM nějakým způsobem hodnotit. Wessling Nabízí tři měřitelné hodnoty. Jsou to:\n\n\nDle Weeslinga je dalším důležitým aspektem CRM odměna, kterou zákazník dostane. Tato odměna může být zákazníkovi poskytnuta, jak před nákupem, tak při nákupu, případně po něm. Zákazník si navíc na odměnu zvyká, tudíž je třeba neustále odměny měnit, vylepšovat a upravovat tak, aby plnily co nejlépe zákazníkovo přání. Je důležité, aby zákazníkova emoce v souvislosti s nákupem byla pozitivní.\n\n"}
{"id": "896312", "url": "https://cs.wikipedia.org/wiki?curid=896312", "title": "Extra Band", "text": "Extra Band\n\nExtra Band je česká rocková skupina působící s přestávkami od roku 1983. Navázala na skupinu Elegie, která hrála v letech 1977–1982.\n\nNa jaře roku 1977 Jaroslav Rajtmajer se svým bratrem Václavem založili skupinu Elegie Jazz, která hrála náročnou muziku v duchu tehdy moderního jazz rocku. V létě roku 1979 skupina přešla z jazzu na tvrdší, energičtější muziku a byla založena Elegie Rock. Složení: Jaroslav Rajtmajer - zakladatel, skladatel, baskytarista, zpěv, Václav Rajtmajer – kytara, zpěv, Antonín Fekl – bicí, sólový zpěv, Jan Rous – klávesy, zpěv. Skupina vystupovala na tanečních zábavách, koncertech i festivalech. V dobách skupiny Elegie vznikly písně jako \"Sudé berou\", \"Rockový bál\", \"Měj se fajn\", \"Vincent van Gogh\" a další. Tehdejší kapela Elegie odehrála poslední koncert 8. 6. 1982 v Praze.\n\nNa přelomu let 1982/1983 J. Rajtmajer a M. Moravec založili Extra Band. Jako další se připojil Jiří Mothejzlík (kytara), Milan Řánek (bicí) a Jan Svárovský (zpěv), tato sestava začala vystupovat v roce 1983. Jaroslav Rajtmajer byl stejně jako v Elegii autorem hudby většiny skladeb. Kapelník Jaroslav Rajtmajer nebyl příliš spokojený s Janem Svárovským a hledal ještě druhého zpěváka. V roce 1984přišel ze skupiny Sejf Jaroslav Soukup. Začátkem léta 1984 došlo k další změně, Miroslav Moravec emigroval do USA. Nahradil ho kytarista Pavel Navrátil. Koncem roku 1984 vyměnil J. Rajtmajer zpěváka J. Svárovského za Antonína Fekla. Antonín Fekl ale brzy odešel do pražské kapely \"Projektil (Digi).\" Novým zpěvákem se stal Radek Zíka, spolu s ním přišel kytarista bývalé Elegie Václav Rajtmajer. V tomto složení skupina natočila písničky \"Sudé berou\", \"Rockovej bál\", \"A teď už zbývá jít\", \"Vincent Van Gogh\" atd. a vydala dva singly u Supraphonu. Skupina přijala manažera Zdeňka Roučku a začátkem roku 1987 se profesionalizovala. Poté sestavu rozšířil nový klávesista Luboš Friček.\n\nV prosinci 1988 skupina odehrála poslední koncert v Alfě, po kterém odchází většina členů s Jaroslavem Soukupem a zakládají skupinu Gepard. Jaroslav Rajtmajer dál pokračuje se zcela novou sestavou Extra Bandu. Do kapely příchází tehdy začínající zpěvák Dan Bárta, dále Jiří Milý - bicí, Roman Šandor – kytara, zpěv; Roman Pikl – klávesy. Dan Bárta zpíval v Extra Bandu jen krátce, protože se svým zpěvem neuspěl u tehdy povinných \"přehrávek\". \n\nV tomto složení skupina získala profesionální přehrávku: 1.kytara – Jaroslav Pohlod, 2.kytara – „Sako“ Josef Šafařík, zpěv – Jan Svárovský, klávesy – Roman Pikl, baskytara – Jaroslav Rajtmajer, bicí – Petr Kotora. Na konci roku 1989 Extra Band pozastavuje svoji činnost.\n\nV roce 1995 začíná Jaroslav Rajtmajer spolu s Petrem Kotorou pracovat na přípravách podkladů pro novou desku Extra Bandu. V roce 1996 vychází singl Zvony (CD singl 1996 u Snake Records / 0028-3), na kterém jsou skladby Zvony a Pláž písečných dun.\n\nV roce 1999 dává Jaroslav Rajtmajer dohromady třetí sestavu Extra Bandu z mladých hudebníků: Filip Nováček: zpěv, Ondřej Franěk: kytara, klávesy, Martin Čech - klávesy, Pavel Vrána: zpěv, bicí, Michal Rajtmajer: kytara, bicí, baskytara, klávesy. V roce 2002 vychází dlouho připravovaná deska \"Hodina H\". Koncem roku 2003 část kapely odchází. Na pódia se vrací Petr Kotora, objevuje se zpěvák a kytarista Miroslav Cába a druhý kytarista Pavel Fekiač. \n\n2012\n\nNovou, čtvrtou formaci Extra Bandu obnovuje Petr Kotora a Jaroslav Rajtmajer, kytary se ujímá Miroslav Litomerický s druhým kytaristou Zdeňkem Votavou a staronovým zpěvákem Pavlem Vránou. Skupina navazuje kontakt s Miroslavem Moravcem zakladatelem Extra Bandu, žijícím v USA, na jejímž základě začíná nová spolupráce. Nedlouho poté, ale spoluzakladatel Jaroslav Rajtmajer po léčení v psychiatrické léčebně ze skupiny odchází. Vedení se po jeho odchodu ujímá Petr Kotora a na baskytaru přichází Petr Kuchař.  Na náhlou mozkovou příhodu 22. 4. 2014 umírá zpěvák skupiny Pavel Vrána. Na začátku roku 2015 z předchozí sestavy zůstává Petr Kotora, vrací se Miroslav Cába a nově přichází Karel Babka. Skupina se zavírá do studia, kde vzniká nové album v angličtině s názvem \"Who We Are\" . Toto album je v roce 2016 vydáno u SUPRAPHONLINE. Tentýž rok je skupině Extra Band udělena ochranná známka, viz odkaz ochranná známka na název a logo. \nExtra Band se drží na prvním místě v CzechParádě na TV Rebel se skladbou Seductive Nights z alba “Who We Are” a stává se skupinou měsíce března 2017.\n\n\n\n"}
{"id": "896313", "url": "https://cs.wikipedia.org/wiki?curid=896313", "title": "Nikola Mirkov", "text": "Nikola Mirkov\n\nNikola Mirkov (v srbské cyrilici Никола Мирков; 13. května 1890, Novi Sad, Rakousko-Uhersko – 23. července 1957, Curych, Švýcarsko) byl srbský/jugoslávský inženýr, autor modernizace kanálu Dunaj-Tisa-Dunaj. \n\nStudoval v Novém Sadu, později techniku ve Vídni i v Budapešti. V meziválečném období se zabýval rozvojem a modernizací inženýrských sítí v Novém Sadu; podílel se na stavbě kanalizace, vybudování mostu přes Dunaj, přístavu i přestavby místního železničního uzlu (uskutečněné až po druhé světové válce). Zajímal se o odvodňování mokřad, kterých bylo v oblasti jižní Vojvodiny nemálo. Účastnil se Pařížské mírové konference v roce 1946, kde jako odborník na vodohospodářství komentoval případné úpravy hranic s ohledem na vodní toky. \n\nSvoji ideu transformace malého a velkého báčského kanálu; propojení a rozšíření vypracoval v roce 1947 a následně představil zástupcům Autonomní oblasti Vojvodina. Tehdejší oblastní vláda jej zařadila do svého pětiletého plánu rozvoje a vyčlenila na jeho výstavbu 4,5 miliardy jugoslávských dinárů. Během první fáze příprav kanálu navázal spolupráci s experty z USA, Itálie i Francie. Sám sice musel přetrpět zastavení prací kvůli zhoršené politické situaci v zemi (roztržka Tita se Stalinem v roce 1948), mohutná sucha, která však Vojvodinu postihla v letech 1950 a 1952, (a kvůli kterým musela Jugoslávie dovážet obilí ve velkém ze zahraničí) však donutila tehdejší politické představitele práce na kanálu obnovit.\n\nMirkov se dokončení stavebních prací nedočkal. Zemřel 23. července 1957 ve švýcarském Curychu. \n"}
{"id": "896318", "url": "https://cs.wikipedia.org/wiki?curid=896318", "title": "1. slovenská národní hokejová liga 1975/1976", "text": "1. slovenská národní hokejová liga 1975/1976\n\n1. slovenská národní hokejová liga 1975/1976 byla 7. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na čtyři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do divize. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896323", "url": "https://cs.wikipedia.org/wiki?curid=896323", "title": "Bohutice (zámek)", "text": "Bohutice (zámek)\n\nZámek Bohutice se nachází v obci Bohutice na Znojemsku v Jihomoravském kraji. Svým umístěním v samém centru tvoří jednu z nejvýraznějších staveb obce. Jedná se o renesančně-barokní trojpodlažní budovu, jejíž největší pozoruhodností jsou arkádové ochozy. Arkády jsou v přízemí členěny masivními kamennými hranolovými pilíři, v prvním a druhém patře pak jemnějšími toskánskými sloupy. Na křížových klenbách můžeme vidět řadu ozdob. Zámek je chráněn jako kulturní památka České republiky.\n\nV jeho bezprostřední blízkosti se nachází čtyři zámecké sklepy pojmenované po čtyřech svatých, jejichž sochy se ve vesnici vyskytují: Sv. Václav, Sv. Michael, Sv. Jan a Sv. Florian.\n\nV nejvyšším patře zámku se pak nachází expozice 48 soch Křížové cesty vytvořených z cedrového a lipového dřeva. Původně měly být sochy součástí tzv. Svatováclavského parku, ovšem vzhledem k jejich pohnuté historii se dnes nachází právě v bohutickém zámku, kde jsou přístupné návštěvníkům. Jsou umístěné v prostorách, které odpovídají jejich požadavkům.\n\nZámek se nachází na místě původní tvrze, kterou nechali vybudovat koncem 14. století Kusovští z Mukoděl. Tvrz byla na přelomu 16. a 17. století přestavěna na renesanční zámek. V roce 1619 zámek vypálila císařská vojska. Byl však obnoven a nový majitel hrabě Althan jej daroval znojemským jezuitům, kteří se zde udrželi až do zrušení řádu v roce 1773. Jezuité původní stavbu v polovině 18. století rozšířili o západní křídlo a na nádvoří umístili kašnu s plastikou Sv. Floriana a po vesnici rozmístili další tři sochy svatých. Později se majitelé zámku často střídali. Ve 2. polovině minulého století byl zámek nevhodným způsobem modernizován. Nyní je objekt účelově využíván.\n\n"}
{"id": "896324", "url": "https://cs.wikipedia.org/wiki?curid=896324", "title": "1. slovenská národní hokejová liga 1974/1975", "text": "1. slovenská národní hokejová liga 1974/1975\n\n1. slovenská národní hokejová liga 1974/1975 byla 6. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na čtyři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do divize. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896325", "url": "https://cs.wikipedia.org/wiki?curid=896325", "title": "Vzájemná žaloba", "text": "Vzájemná žaloba\n\nVzájemná žaloba, žaloba navzájem (lat. \"reconventio\") je v civilním procesu dispoziční úkon, kterým žalovaný uplatňuje svůj vlastní nárok proti žalobci v tomtéž řízení. Jde o případ objektivní kumulace. Soud často rozhodne o obou nárocích jedním rozsudkem.\n"}
{"id": "896344", "url": "https://cs.wikipedia.org/wiki?curid=896344", "title": "Slănic", "text": "Slănic\n\nSlănic je jedním ze 14 měst rumunské župy Prahova. Slănic je lázeňské město, z minulosti i současnosti známé získáváním soli, jak napovídá jeho název. Pod správu města, které má okolo 7 200 obyvatel, spadají vesnice Groșani s Prăjani.\n"}
{"id": "896350", "url": "https://cs.wikipedia.org/wiki?curid=896350", "title": "Damil", "text": "Damil\n\nDamil je vrch, nacházející se mezi Tetínem a Berounem. Má nadmořskou výšku 396 m.\n\nJeho jižní a východní strana sloužila v dřívějších letech jako vápencový lom, a proto jsou zde vidět četné skalní odkryvy. Těžba kamene zde probíhala od středověku, a místní vápenec byl použit jak na stavbu budovy radnice v Berouně, tak i na terezínskou pevnost. Kromě toho je Damil znám také jako místo, kde se ve středověku nacházelo opevněné strážiště které hlídalo nedaleké hradiště Tetín. Na vrchol vede značená turistická trasa .\n"}
{"id": "896359", "url": "https://cs.wikipedia.org/wiki?curid=896359", "title": "Valerij Sergejevič Zolotuchin", "text": "Valerij Sergejevič Zolotuchin\n\nValerij Sergejevič Zolotuchin ( , 21. června 1941 v Bystrém Istoku v Altajském kraji – 30. března 2013 v Moskvě) byl ruský herec. V roce 1963 absolvoval Ruskou akademii divadelního umění a pak od roku 1964 až do své smrti hrál v Divadle na Tagance. Kromě toho si zahrál řadu rolí ve filmu.\n\n\n"}
{"id": "896363", "url": "https://cs.wikipedia.org/wiki?curid=896363", "title": "Spojené státy americké na Letních olympijských hrách 1920", "text": "Spojené státy americké na Letních olympijských hrách 1920\n\nSpojené státy americké na Letních olympijských hrách v roce 1920 reprezentovalo 288 sportovců, z toho 14 žen a 274 mužů, ve 18 sportech.\n\n"}
{"id": "896369", "url": "https://cs.wikipedia.org/wiki?curid=896369", "title": "Ivana Dombková", "text": "Ivana Dombková\n\nIvana Dombková (* 3. listopadu 1965 v Opavě) je česká architektka.\n\nV roce 1990 absolvovala Fakultu architektury VUT v Brně. V roce 1992 začala spolupracovat s Rostislavem Černíkem, se kterým od roku 1997 fungují pod značkou Donlic. V roce 2012 ukončila se značkou Donlic spolupráci a založila značku ID_arch.\n\nOd roku 1997 pracovala na těchto projektech:\n\n\n"}
{"id": "896370", "url": "https://cs.wikipedia.org/wiki?curid=896370", "title": "Camden", "text": "Camden\n\nCamden může být:\n\n"}
{"id": "896372", "url": "https://cs.wikipedia.org/wiki?curid=896372", "title": "Camden (New Jersey)", "text": "Camden (New Jersey)\n\nCamden je město v okrese Camden County ve státě New Jersey ve Spojených státech amerických.\n\nV roce 2010 zde žilo 77 344 obyvatel. S celkovou rozlohou 6,784 km² byla hustota zalidnění 3 347,4 obyvatel na km².\n\nCamden je nechvalně proslulý jako černošské a hispánské ghetto s jednou z nejvyšších úrovní kriminality v USA. Poté, co stát New Jersey v roce 2011 ukončil dotace městu, bylo propuštěno mnoho policistů a situace se ještě zhoršila.\n\n"}
{"id": "896381", "url": "https://cs.wikipedia.org/wiki?curid=896381", "title": "Salem (Massachusetts)", "text": "Salem (Massachusetts)\n\nSalem je město v okrese Essex County ve státě Massachusetts ve Spojených státech amerických.\n\nK roku 2010 zde žilo 41 340 obyvatel. S celkovou rozlohou 46,8 km² byla hustota zalidnění 880 obyvatel na km². Město Salem je známé díky čarodějnickým procesům, které zde probíhaly v roce 1692.\n\n"}
{"id": "896382", "url": "https://cs.wikipedia.org/wiki?curid=896382", "title": "Beverly (Massachusetts)", "text": "Beverly (Massachusetts)\n\nBeverly je město v okrese Essex County ve státě Massachusetts ve Spojených státech amerických.\n\nK roku 2010 zde žilo 39 502 obyvatel. S celkovou rozlohou 58,5 km² byla hustota zalidnění 680 obyvatel na km².\n"}
{"id": "896383", "url": "https://cs.wikipedia.org/wiki?curid=896383", "title": "Peabody (Massachusetts)", "text": "Peabody (Massachusetts)\n\nPeabody je město v okrese Essex County ve státě Massachusetts ve Spojených státech amerických.\n\nK roku 2010 zde žilo 51 251 obyvatel. S celkovou rozlohou 43,5 km² byla hustota zalidnění 1 200 obyvatel na km².\n\n"}
{"id": "896384", "url": "https://cs.wikipedia.org/wiki?curid=896384", "title": "Goust", "text": "Goust\n\nGoust je osada v Pyrenejích, která je součástí francouzské obce Laruns. Leží ve výšce 995 metrů nad mořem, má okolo stovky obyvatel. Je přístupná pouze pěšky přes soutěsku zvanou \"Pekelný most\", schůdnou jen při dobrém počasí, dokonce pro dopravu zemřelých obyvatel na hřbitov do Laruns byla vybudována zvláštní skluzavka. Izolovanost Goustu vedla k tomu, že byl prakticky vždy řízen vlastními obyvateli. V roce 1648 uzavřeli Francie a Španělsko dohodu, kterou se oba zřekli nároku na Goust. Ten byl proto označován jako nezávislá republika. Od konce devatenáctého století se však neobjevila žádná známka goustské státnosti a osada je proto pokládána de facto za součást Francie.\n\nGoust je také znám dlouhověkostí svých obyvatel. \n"}
{"id": "896385", "url": "https://cs.wikipedia.org/wiki?curid=896385", "title": "Sforza", "text": "Sforza\n\nSforza je italské jméno:\n\n\n"}
{"id": "896386", "url": "https://cs.wikipedia.org/wiki?curid=896386", "title": "Peabody", "text": "Peabody\n\nPeabody může být:\n\n"}
{"id": "896387", "url": "https://cs.wikipedia.org/wiki?curid=896387", "title": "Beverly", "text": "Beverly\n\nBeverly může být:\n\n"}
{"id": "896388", "url": "https://cs.wikipedia.org/wiki?curid=896388", "title": "Georg Sterzinsky", "text": "Georg Sterzinsky\n\nGeorg Maximilian kardinál Sterzinsky (9. února 1936 Warlack (dnes Worławki) – 30. června 2011 Berlín) byl německý římskokatolický kněz, arcibiskup Berlína, kardinál.\n\nNarodil se na území dnešního Polska a byl po válce jako devítiletý spolu s rodiči odsunut do Německa. Studoval v semináři v Erfurtu, kněžské svěcení přijal 29. června 1960, a byl inkardinován do diecéze Erfurt-Meiningen. Působil zde jako kněz, přednášel v semináři (kde byl rovněž prefektem), v letech 1981 až 1989 vykonával funkci generálního vikáře. Vedl mj. diecézní ekumenickou komisi a staral se o diecézní vydavatelství.\n\nV květnu 1989 byl jmenován pomocným berlínským biskupem, biskupské svěcení mu udělil biskup Joachim Wanke. Mezi lety 1989 a 1990 byl předsedou Berlínské biskupské konference. Při konzistoři v červnu 1991 ho papež Jan Pavel II. jmenoval kardinálem. Po povýšení Berlína na metropoli v červnu 1994 se stal arcibiskupem. Po dovršení kanonického věku podal rezignaci na funkci arcibiskupa, kterou papež Benedikt XVI. přijal 24. února 2011. V květnu téhož roku byl hospitalizován se zápalem plic, zemřel o měsíc později. Jeho nástupcem se stal kardinál Rainer Maria Woelki.\n\n\n"}
{"id": "896389", "url": "https://cs.wikipedia.org/wiki?curid=896389", "title": "Vyměřený čas", "text": "Vyměřený čas\n\nVyměřený čas (v anglickém originále \"In Time\") jeamerický dystopický sci-fi akční film natočený v roce 2011 režisérem Andrewem Niccolem.\n\nV roce 2169 jsou lidé geneticky upraveni tak, aby měli perfektní zdraví a vzhled. Každý má na levé ruce podkožní svítící digitální hodiny. Ve 25 letech přestanou stárnout a jejich hodiny začnou odpočítávat jeden rok. Když člověku vyprší čas, zemře. Čas se stal univerzální měnou, lze s ním platit za denní výdaje a jde převádět mezi lidmi nebo časovými kapslemi (ekvivalent peněženek). Zem je rozdělena na časové zóny podle majetku lidí, kteří v ní žijí. Film se soustředí na dvě kontrastní zóny: Dayton - chudá oblast pracujících lidí, kteří mají většinou 24 hodin a méně - a New Greenwich - majetná zóna, kde lidé mají dostatek času na to, aby žili po celá staletí.\n\nWill Salas je 28letý tovární dělník žijící v Daytonu se svojí 50 letou matkou Rachel. Jedné noci v místní baru zachrání opilého 105letého muže jménem Henry Hamilton, kterého se snažili oloupit Minutemeni (zloději času) se 75letým Fortisem v čele. Později téže noci na utajeném místě Hamilton odhalí Willovi pravdu o vlastnictví času: času je dost, aby všichni mohli žít dlouhý život. Hamilton dále vysvětluje že obyvatelé New Greenwich hromadí většinu času pro sebe, aby mohli žít déle, zatímco zvyšováním životních nákladů zabíjí chudší lidi. Ráno Hamilton převede spícímu Willovi 116 let svého času a sobě nechá jen 5 minut. Will se vzbudí a pospíchá k blízkému mostu na jehož zídce sedí Hamilton. Hamiltonovi dojde čas a spadne z mostu. Raymond Leon, vůdce strážců času (policie) vyšetřuje Hamiltonovu smrt a chybně předpokládá že v ní hraje Will roli.\n\nWill navštíví svého nejlepšího kamaráda Borela a převede mu 10 let. Plánuje, že se se svojí matkou přestěhuje do New Greenwich. Ta ale po práci utratí až na 90 minut všechen svůj čas za 2denní půjčku, nezbude ji na cestu domů autobusem, která přes den zdražila z jedné na dvě hodiny. Její prosby o pomoc jsou ignorovány jak řidičem, tak pasažéry, a tak začne utíkat domů. Na zastávce na ní čeká Will. Když ale přijede autobus bez Rachel, začne jí utíkat naproti. Rachel dojde čas, spadne Willovi do náručí a umírá.\n\nNásledující ráno jede Will do New Greenwich a zaplatí si apartmá v hotelu. Navštíví místní kasíno, kde se setkává se 110letým podnikatelem v oboru půjčování času Philippem Weisem a jeho 27letou dcerou Sylvií. Při hraní pokeru s Weisem Willovi málem dojde čas, ale nakonec vyhraje 1100 let. Sylvie ho pozve na party ve Weisově vile. Will si koupí auto a jede na party, kde ho po chvíli přijedou zatknout strážci času.\n\nZamítnutím Willova tvrzení o nevinnosti mu Raymond zabaví všechen čas kromě dvou hodin. Will si vezme Sylvii jako rukojmí a jede zpět do Daytonu. Tam jsou ale přepadeni Fortisovým gangem a oběma zbude jen 30 minut. Will se snaží dostat zpět nějaký čas od Borela, ale jeho žena Greta mu sděluje, že se Borel upil k smrti se zbývajícími 9 lety. Sylvie dá svoje náušnice do zastavárny a obdrží dva dny. Will zavolá Weisovi a požaduje 1000 let výkupného. Když Weis odmítne zaplatit, rozhodne se Will propustit Sylvii. Ta poté volá svému otci z telefonní budky, přičemž si všimne Raymonda, který se chystá přepadnout Willa a omylem ho postřelí. \n\nWill a Sylvie se rozhodnou, že se spojí a začnou přepadat Weisovy banky s časem. Přebývající časové kapsle rozdávají chudým. Po té, co je nabídnuta odměna 10 let za jejich dopadení, je vystopuje Fortisův gang do jejich hotelového apartmá. Will vyzve Fortise k \"časovému duelu,\" při kterém Fortisovi dojde čas a zbytek jeho gangu Will zastřelí. Nicméně si dvoje uvědomí, že nemůže ukrást dost času na to, aby zásadním způsobem změnili systém, protože New Greenwich jednoduše zvýší ceny, aby vykompenzovali čas, který občané mají navíc.\n\nPáru se podaří vykrást Weisův osobní trezor a obdrží kapsli s jedním milionem let. Raymond je pronásleduje zpět do Daytonu, ale přijíždí už pozdě na to, aby jim překazil rozdělení ukradeného času chudým. Poté je znovu pronásleduje až na okraj města, kde jim odhalí, že také pochází z Daytonu. Poté si uvědomí, že si zapomněl vybrat svůj denní příděl času a umírá. Willovi a Sylvii zbývá jen něco málo přes minutu, a tak se rozeběhnou k Raymondovu hlídkovému autu. Will doběhne první, vezme si Raymondův denní příděl času a běží Sylvii naproti ve scéně připomínající smrt jeho matky. Na rozdíl od Rachel se mu ale Sylvii, které zbývá jen pár sekund, zachránit podaří.\n\nZprávy v televizi ukazují postupné zavírání Daytonských továren, jejichž zaměstnanci mají najednou dost času, a tak se hromadně stěhují do New Greenwich. Will a Sylvie dále vykrádají banky, čímž se snaží zhroutit systém, zatímco bohatí se snaží se vyrovnat s náhlým nárůstem obyvatel v jejich zóně.\n\n"}
{"id": "896390", "url": "https://cs.wikipedia.org/wiki?curid=896390", "title": "Panocha", "text": "Panocha\n\nPříjmení Panocha je jedno z několika českých příjmení odvozených od pojmu panoš. Uvedená četnost přechýleného tvaru je ovlivněna skutečností, že jde současně i o přechýlený tvar příjmení Panoch.\n\n"}
{"id": "896392", "url": "https://cs.wikipedia.org/wiki?curid=896392", "title": "Oleg Jevgeňjevič Meňšikov", "text": "Oleg Jevgeňjevič Meňšikov\n\nOleg Jevgeňjevič Meňšikov ( , * 8. listopadu 1960 v Serpuchově) je ruský divadelní a filmový herec. Hrál v mnoha filmech režírovaných Nikitou Michalkovem, přičemž nejslavnějším z nich je film Unaveni sluncem z roku 1994, který také získal Oscara za nejlepší cizojazyčný film a ve kterém hrál Meňšikov důstojníka NKVD. Hrál také v podstatně méně úspěšných pokračováních \"\" a \"\".\n\n\n"}
{"id": "896394", "url": "https://cs.wikipedia.org/wiki?curid=896394", "title": "Železniční nehoda v Suchdole nad Odrou", "text": "Železniční nehoda v Suchdole nad Odrou\n\nŽelezniční nehoda u Suchdolu nad Odrou je železniční neštěstí, k němuž došlo 26. srpna 1952 v železniční stanici Suchdol nad Odrou na Novojičínsku. Vykolejení plnou rychlostí jedoucího rychlíku zabilo na místě 12 lidí, ze 108 zraněných zemřeli v nemocnici další dva.\n\nK nehodě došlo v důsledku selhání zabezpečovacího zařízení, které tak nevarovalo strojvůdce před tím, že rychlík bude ve stanici zahýbat, což vyžaduje výrazné zpomalení. Rychlík proto vjel do odbočky rychlostí cca 100 km/h, vykolejil a převrátil se. Na místě bylo 12 lidí mrtvých a 108 zraněných, po převozu do nemocnice zemřeli další dva.\n\nDráhy přislíbily všem poškozeným odškodnění, jehož vyplácení se ale kvůli sporům o viníky oddalovalo. Nakonec většina poškozených dostala jen zlomek přiřčeného odškodnění, protože rozhodnutí o něm bylo nakonec vydáno těsně před měnovou reformou 1953 a stalo se tak její obětí.\n\n\n"}
{"id": "896396", "url": "https://cs.wikipedia.org/wiki?curid=896396", "title": "Otakar Kodeš", "text": "Otakar Kodeš\n\nOtakar Kodeš (3. června 1904 ve Vídni – 22. září 1938 v Heřmanicích) byl český učitel a vlastenec.\n\nKodeš se narodil českým rodičům ve Vídni v místním VII. okrese. V něm se soustředily české rodiny. Po té se Kodešovi vrátili do Čech a usadili se v obci Moravčice, východně od Jičína. Jeho otec pracoval coby pekař. Otakar Kodeš chodil do reálky v Jičíně. Po jejím ukončení studoval na místním učitelském ústavu a získal profesní kvalifikaci učitele. Vyučoval následně na několika školách v československém vnitrozemí, až roku 1928 přešel do Frýdlantského výběžku. Působil přímo ve Frýdlantě na místní státní obecné škole. Když však složil odborné zkoušky v Hradci Králové, mohl začít vyučovat přírodopis, fyziku a kreslení na frýdlantské české státní měšťanské škole. Během svého působení ve Frýdlantě také vstoupil do svazku manželského se Stanislavou Maršovou, učitelkou obecné školy z Domažlic. Své studenty Kodeš vyučoval vlasteneckému cítění a dával jim také lekce hry na housle. Organizoval také ochotnická divadelní představení a z jejich výtěžku podporoval nemajetné dělnické rodiny svých žáků.\n\nV době, kdy se v Německu začal rozmáhat nacismus, pomáhal Kodeš s obranou své vlasti. Stal se pomocníkem jednotek Stráže obrany státu (SOS), hlídkoval na hranicích a sledoval činnost nacistů přecházejících z Československa do Německa. Dne 22. září 1938 vnikla ozbrojená skupina (jednotka Freikorpsu) z Německa přes státní hranici do Heřmanic a obsadila část obce. Ve Frýdlantě začaly kolovat zkreslené zprávy a vznikla panika, aby Němci neobsadili celý Frýdlantský výběžek. V podvečerních hodinách toho dne se proto Kodeš vypravil na bicyklu spolu s jiným frýdlantským občanem Pernerem situaci zkontrolovat. Když se dostali asi do poloviny Heřmanic, byli českou hlídkou SOS upozorněni, že není možné pokračovat v cestě dál, protože silnici střeží Němci. Kodeš s Pernerem se však nenechali odradit a postupovali dále. Šli pěšky příkopem, ale sotva ušli asi sto metrů, ozvala se střelba z pušek. Kodeš byl zasažen a padl k zemi. Pernera Němci povalili na zem a oba pak táhli po silnici ke strážnici u celnice na státní hranici. Mrtvé Kodešovo tělo přetáhli přes hranice do Německa a tam ho pohřbili v Reichenau (dnes polská Bogatynia) při vnější straně tamního hřbitova. Perner byl uvězněn v koncentračním táboře, kde zemřel.\n\nPo konci války pátraly československé orgány po Kodešových vrazích. Z vraždy se podařilo usvědčit heřmanického Němce Maxe Freuhera, jenž byl následně lidovým soudem ve Frýdlantě (dle jiných zdrojů v Liberci) odsouzen k trestu smrti, který byl vykonán.\n\nKodešovi byla v osmdesátých letech 20. století na frýdlantské škole, kde vyučoval, odhalena pamětní deska. Jiná deska je umístěna v Heřmanicích v blízkosti místa, kde byl postřelen. V těch místech je čedičová vyvřelina pojmenovaná Kodešova skála. Od roku 1997 je přírodní památkou.\n"}
{"id": "896397", "url": "https://cs.wikipedia.org/wiki?curid=896397", "title": "A lyga", "text": "A lyga\n\nA lyga je nejvyšší fotbalovou ligovou soutěží v Litvě. Je pořádaná Litevskou fotbalovou federací LFF (litevsky Lietuvos Futbolo Federacija). Počet zúčastněných klubů za poslední roky kolísá od 8 do 12. V sezóně 2011 jich bylo osm, v sezóně 2013 devět. Zahájení bývá vzhledem ke klimatickým podmínkám koncem března nebo začátkem dubna, hraje se tedy systémem „jaro-podzim“. Nižší litevskou fotbalovou soutěží je Pirma lyga.\n\nZdroj:\n\n\n\n"}
{"id": "896400", "url": "https://cs.wikipedia.org/wiki?curid=896400", "title": "Stockton (Kalifornie)", "text": "Stockton (Kalifornie)\n\nStockton je správní město okresu San Joaquin County ve státě Kalifornie ve Spojených státech amerických.\n\nK roku 2010 zde žilo 291 707 obyvatel. S celkovou rozlohou 167,708 km² byla hustota zalidnění 1 700 obyvatel na km².\n\nPodobně jako nedaleký Oakland je město velice etnicky rozmanité a nechvalně proslulé vysokou mírou kriminality. V roce 2012 se stalo největším americkým městem, které si kdy podalo žádost o bankrot.\n\nVe městě působí hokejový klub Stockton Heat, farma týmu Calgary Flames.\n"}
{"id": "896403", "url": "https://cs.wikipedia.org/wiki?curid=896403", "title": "Lexington (Kentucky)", "text": "Lexington (Kentucky)\n\nLexington je správní město okresu Fayette County ve státě Kentucky ve Spojených státech amerických.\n\nK roku 2010 zde žilo 295 803 obyvatel. S celkovou rozlohou 739,5 km² byla hustota zalidnění 400 obyvatel na km².\n"}
{"id": "896404", "url": "https://cs.wikipedia.org/wiki?curid=896404", "title": "Tha Carter III", "text": "Tha Carter III\n\nTha Carter III je šesté studiové album amerického rappera Lil Waynea. Bylo vydáno 10. června 2008 společnostmi Cash Money Records a Universal Motown. I díky number-one hitu \"Lollipop\" se v USA prodalo 3,6 milionu kusů alba. Také bylo oceněno třemi cenami Grammy.\n\nJedná se o třetí díl série \"Tha Carter\", kterému předcházely dvě alba vydaná v letech 2004 a 2005. V průběhu roku 2007 většina písní z původní verze alba byla ilegálně zveřejněna na internetu, Lil Wayne z nich poté složil EP \"The Leak\" a začal nahrávat nové album.\n\nNa hudbě alba se podíleli producenti The Alchemist, Bangladesh, Cool & Dre, Andrews \"Drew\" Correa, David Banner, Deezle, D. Smith, DJ Infamous, Jim Jonsin, Kanye West, Maestro, Play-N-Skillz, Robin Thicke, Rodnae, Swizz Beatz a StreetRunner.\n\nPřizvanými umělci byli Fabolous, T-Pain, Brisco, Bobby V, Babyface, Betty Wright, Static Major, Robin Thicke, Kidd Kidd, Jay-Z, Juelz Santana a Busta Rhymes.\n\nPrvním singlem byla píseň \"Lollipop\" (ft. Static Major), který se vyšplhal na 1. příčku žebříčku Billboard Hot 100, a to jako Wayneův první. V USA se ho prodalo přes pět milionu kusů. Úspěch zaznamenal i mezinárodně.\n\nDruhý singl, píseň \"A Milli\", obsadila 6. příčku v USA a získala certifikaci 2x platinový singl od společnosti RIAA.\n\nTřetí singl \"Got Money\" (ft. T-Pain) se umístil na 10. příčce a také obdržel certifikaci 2x platinový singl.\n\nPoslední singl \"Mrs. Officer\" (ft. Bobby V a Kidd Kidd) se umístil na 16. příčce a obdržel certifikaci platinový singl.\n\nMimo singly se v americkém žebříčku umístily i písně \"You Ain't Got Nuthin\" (81. příčka) a \"Mr. Carter\" (62. příčka).\n\nDne 30. května 2008 album uniklo na internet. Začalo se prodávat 10. června. O první týden se v USA prodalo 1 005 000 kusů, tím album debutovalo na první příčce žebříčku Billboard 200. Do konce roku 2008 se prodalo 2,8 milionu kusů, tím se stalo nejlépe se prodávaným albem roku. Celkem se v USA prodalo 3,6 milionu kusů, a tím získalo certifikaci 3x platinová deska, jako Wayneovo nejúspěšnější album.\n\nRoku 2009 bylo oceněno cenami Grammy za nejlepší rapové album, nejlepší rapovou píseň (\"Lollipop\") a nejlepší rapový počin (\"A Milli\").\n"}
{"id": "896405", "url": "https://cs.wikipedia.org/wiki?curid=896405", "title": "Fort Wayne", "text": "Fort Wayne\n\nFort Wayne je město v okrese Allen County ve státě Indiana ve Spojených státech amerických.\n\nV roce 2010 zde žilo 253 691 obyvatel. S celkovou rozlohou 287,05 km² byla hustota zalidnění 883,8 obyvatel na km².\n\n"}
{"id": "896408", "url": "https://cs.wikipedia.org/wiki?curid=896408", "title": "Henderson (Nevada)", "text": "Henderson (Nevada)\n\nHenderson je město v okrese Clark County ve státě Nevada ve Spojených státech amerických. Žije zde přes 300 tisíc obyvatel. Město je součástí metropolitní oblasti Las Vegas a leží asi 21 km jihovýchodně od centra Las Vegas.\n\nNa začátku 40. let 20. století zde byl pro válečné účely postaven závod na zpracování hořčíku, u kterého vyrostlo městečko, v němž žilo až 14 tisíc pracovníků. Městskou samosprávu získal Henderson v roce 1953. Během 90. let 20. století se změnil průmyslový charakter města, které je od té doby vyhledávaným místem k bydlení a pro komerční rozvoj.\n\nMěstem prochází dálnice Interstate 215 a Interstate 515.\n\n"}
{"id": "896409", "url": "https://cs.wikipedia.org/wiki?curid=896409", "title": "Mytí nohou", "text": "Mytí nohou\n\nMytí nohou (latinsky \"pedilavium\" nebo také \"mandatum\" – podle antifony Mandatum novum) je křesťanský obřad připomínající událost, k níž podle Nového zákona došlo při Poslední večeři Páně. Provádí je biskup nebo kněz jako součást mše na zelený čtvrtek.\n\n"}
{"id": "896412", "url": "https://cs.wikipedia.org/wiki?curid=896412", "title": "Chandler (Arizona)", "text": "Chandler (Arizona)\n\nChandler je město v okrese Maricopa County ve státě Arizona ve Spojených státech amerických.\n\nK roku 2010 zde žilo 240 101 obyvatel. S celkovou rozlohou 150,2 km² byla hustota zalidnění 1 622,7 obyvatel na km².\n"}
{"id": "896413", "url": "https://cs.wikipedia.org/wiki?curid=896413", "title": "Garland (Texas)", "text": "Garland (Texas)\n\nGarland je město v okrese Dallas County ve státě Texas ve Spojených státech amerických.\n\nK roku 2010 zde žilo 226 876 obyvatel. S celkovou rozlohou 147,9 km² byla hustota zalidnění 1 500 obyvatel na km².\n"}
{"id": "896414", "url": "https://cs.wikipedia.org/wiki?curid=896414", "title": "Varkey Vithayathil", "text": "Varkey Vithayathil\n\nVarkey kardinál Vithayathil CSsR (29. května 1927, Parur – 1. dubna 2011, Kóčin) byl vrchní arcibiskup katolické církve syrsko-malabarského ritu, redemptorista, kardinál.\n\nVstoupil do kongregace redemptoristů, řeholní sliby složil 2. srpna 1947, kněžské svěcení přijal 12. června 1954. Studia si doplnil na Papežské univerzitě Angelicum, kde získal doktorát z kanonického práva. To potom více než čtvrt století přednášel na univerzitě v Bangalore. V letech 1978 až 1984 byl řádovým provinciál]]em pro Indii a Srí Lanku.\nV listopadu 1996 byl jmenován titulárním biskupem Acridy, biskupské svěcení mu udělil papež Jan Pavel II. 6. ledna 1997. Od 23. prosince 1999 byl vrchním arcibiskupem ernakulamsko-angamalským (jako poslední byl jmenován papežem, od roku 2004 však dal Jan Pavel II. syrsko-malabarské katolické církvi právo si svého velkého arcibiskupa volit – papež pak zvoleného pouze potvrdí).\nPři konzistoři v roce 2001 byl jmenován kardinálem. V posledních letech svého života se musel vícekrát postavit proti násilí páchanému na křesťanech indického církevního společenství. Mnohokrát apeloval na státní představitele, aby potírali náboženský fundamentalismus a podporovali náboženskou svobodu tak, jak ji garantuje indická ústava. Zemřel v dubnu 2011, jeho nástupcem zvolil synod církve George Alencherryho.\nK syrsko-malabarské církvi se v indickém státě Kerala hlásí zhruba tři miliony,800tisíc věřících, kterým slouží 40 biskupů a 6,5 tisíce kněží. Od 16. století je v plném společenství s Římem. Svůj původ odvozuje od hlásání apoštola Tomáše na asijském kontinentě. Jméno církve se odvozuje od regionu Malabra na západním pobřeží Indie a od jejího východosyrského bohoslužebného ritu. \n\n\n"}
{"id": "896415", "url": "https://cs.wikipedia.org/wiki?curid=896415", "title": "Durham (Severní Karolína)", "text": "Durham (Severní Karolína)\n\nDurham je město ve státě Severní Karolína ve Spojených státech amerických. Je to okresní město stejnojmenného okresu, ačkoli jeho části přesahují též do okresů Wake na východě a Orange na západě.\n\nDurham je sídlem Dukeovy univerzity a také Severokarolínské centrální univerzity. Je rovněž jedním z vrcholů takzvaného Výzkumného trojúhelníku, v němž se nachází jeden z nejstarších a největších vědeckých parků v Severní Americe, Research Triangle Park (RTP).\nK roku 2014 zde žilo 251 893 obyvatel. S celkovou rozlohou 280,4 km byla hustota zalidnění 905,8 obyvatel na km.\n\n"}
{"id": "896420", "url": "https://cs.wikipedia.org/wiki?curid=896420", "title": "Durham (rozcestník)", "text": "Durham (rozcestník)\n\nDurham může být:\n\n\n\n"}
{"id": "896422", "url": "https://cs.wikipedia.org/wiki?curid=896422", "title": "Petr Soukup (fotbalista)", "text": "Petr Soukup (fotbalista)\n\nPetr Soukup (* 13. května 1987 je český fotbalový útočník, který momentálně hraje za MFK Frýdek-Místek.\n\n"}
{"id": "896423", "url": "https://cs.wikipedia.org/wiki?curid=896423", "title": "Lexington", "text": "Lexington\n\nLexington může být:\n\n"}
{"id": "896429", "url": "https://cs.wikipedia.org/wiki?curid=896429", "title": "Garland", "text": "Garland\n\nGarland může být:\n\n\n"}
{"id": "896430", "url": "https://cs.wikipedia.org/wiki?curid=896430", "title": "Edules", "text": "Edules\n\nEdules , dříve též bělohřiby¹), je sekce rodu hřib (\"Boletus\"). Podle aktuálních mezinárodních pravidel nomenklatury by měl být preferován název sekce \"Boletus\" (namísto \"Edules\"), který je však identický s názvem samotného rodu.\n\nCo do zahrnovaných druhů se částečně překrývá s českým houbařským označením pravé hřiby, praváky. V mykologickém slova smyslu jde o taxonomickou jednotku s celosvětovým významem a platností. Všechny druhy této sekce jsou jedlé. V České republice se však některé druhy (hřib borový a bronzový) nedoporučují ke sběru kvůli velmi vzácnému výskytu.\n\n¹) Česká označení sekcí rodu \"Boletus\" se objevují spíše ve starší literatuře a jsou poměrně nejednotná – aktuální mykologické publikace zpravidla uvádějí pouze odborný (latinský) název.\n\nPlodnice jsou boletoidního tvaru.\n\nRourky mládí bílé, později mohou měnit barvu na žlutavou, olivovou nebo žlutookrovou.\n\nPóry okrouhlé, drobné (menší než 1 milimetr), zbarvené jsou stejné jako rourky.\n\nTřeň je kyjovitý, bílý, nahnědlý až hnědý, povrch kryje více či méně výrazná síťka.\n\nDužnina je bílá, barevně neměnná, příjemné hřibovité vůně a jemné chuti (nikdy hořká). Pod pokožkou klobouku může být dužnina zbarvena lehce do hněda nebo hnědočervena.\n\nNásledující seznam nemusí být kompletní, obsahuje především středoevropské a severoamerické druhy.\n"}
{"id": "896431", "url": "https://cs.wikipedia.org/wiki?curid=896431", "title": "Lubbock (Texas)", "text": "Lubbock (Texas)\n\nLubbock je město v okrese Lubbock County ve státě Texas ve Spojených státech amerických. Leží v severozápadní části státu, v regionu známém jako Llano Estacado.\n\nK roku 2013 zde žilo 239 238 obyvatel. S celkovou rozlohou 320 km² byla hustota zalidnění 748,6 obyvatel na km².\n"}
{"id": "896432", "url": "https://cs.wikipedia.org/wiki?curid=896432", "title": "Lubbock", "text": "Lubbock\n\nLubbock může být:\n\n"}
{"id": "896435", "url": "https://cs.wikipedia.org/wiki?curid=896435", "title": "Chandler", "text": "Chandler\n\nChandler může být:\n\n"}
{"id": "896440", "url": "https://cs.wikipedia.org/wiki?curid=896440", "title": "Čeští judisté na vrcholných sportovních akcích", "text": "Čeští judisté na vrcholných sportovních akcích\n\nPřehled českých a československých účastníků olympijských her, mistrovství světa a mistrovství Evropy v judu.\n"}
{"id": "896445", "url": "https://cs.wikipedia.org/wiki?curid=896445", "title": "Přírodní park Oslava", "text": "Přírodní park Oslava\n\nPřírodní park Oslava je chráněná přírodní oblast v Jihomoravském kraji s rozlohou necelých 2200 ha. Rozkládá se v údolích řek Chvojnice a Oslavy mezi obcí Sudice a městem Oslavany.\n\nNa území přírodního parku se nachází část přírodní rezervace Údolí Oslavy a Chvojnice, která chrání nejhodnotnější místa obou celých údolí. Obě jsou hluboce zaříznutá, dochází zde k vegetační inverzi. Blíže k Oslavanům se údolí Oslavy rozšiřuje.\n"}
{"id": "896446", "url": "https://cs.wikipedia.org/wiki?curid=896446", "title": "Salt Lake Valley", "text": "Salt Lake Valley\n\nSalt Lake Valley je údolí o rozloze 1 300 km² nacházející-se v okrese Salt Lake County ve státě Utah ve Spojených státech amerických. V údolí se nachází hlavní město Salt Lake City a převážná část jeho předměstí (Murray, Sandy, South Jordan, West Jordan a West Valley City). Jde o místo, kde se v roce 1847 usadil Brigham Young. S výjimkou severozápadu, kde se nachází Velké Solné jezero, je celé údolí obklopeno vysokými horami. Na východě se nachází Wasatch Range, na západě Oquirrh Mountains a Traverse Mountains na jihu.\n"}
{"id": "896461", "url": "https://cs.wikipedia.org/wiki?curid=896461", "title": "Poškození rostlin vandaly", "text": "Poškození rostlin vandaly\n\nPoškození rostlin vandaly je poškození způsobované úmyslným jednáním osob, lidí, poškozováním rostlin obvykle bez motivu obohatit se. Vážným problémem je toto poškození v hustě obydlených oblastech a zejména v okolí restaurací. Zejména nové výsadby stromů a keřů ve většině případů nejsou problematickým bodem z hlediska jejich údržby a péče o ně, o to častěji se však stávají terčem vandalů, jež si na tenkých mladých kmenech a větvích zkouší svou „sílu, zdatnost a techniku bojového umění“. Poškozována je i květinová výzdoba. \nZnečištění odpadky, fekáliemi, zvratky. Poškození rostlin a dřevin a opěrných konstrukcí olámáním, ohněm nebo chemikáliemi v různém rozsahu. Lze zaměnit s některými projevy počasí. Jsou známy případy osob, které cíleně vpravovaly do kmene stromu kyseliny s úmyslem zahubit je. Běžné jsou případy poškozování borky nápisy a symboly. Někdy jsou považovány tyto projevy vandalismu za romantické a poškozené rostliny nejsou vnímány v této souvislosti jako živé, vnímající organismy. \n\nVandalismu na veřejné zeleni se v Olomouci v květnu 1998 dopustil například hudební interpret Daniel Hůlka, Policie pachatele zatkla a předvedla v želízkách. V online rozhovoru však slíbil, že až pokvetou tulipány, přijede si je do Olomouce natrhat znovu. \n\n\n"}
{"id": "896462", "url": "https://cs.wikipedia.org/wiki?curid=896462", "title": "Hayden Peak", "text": "Hayden Peak\n\nHayden Peak je hora v západní části pohoří Uinta Mountains v okrese Summit County ve státě Utah ve Spojených státech amerických. Hora je domovem pro různé druhy zvířat, mezi něž patří kamzík bělák, pika a mnoho druhů rostlin. Svůj název hora dostala po americkém geologovi Ferdinandu Haydenovi.\n"}
{"id": "896464", "url": "https://cs.wikipedia.org/wiki?curid=896464", "title": "Let Swissair 111", "text": "Let Swissair 111\n\nLet Swissair 111 byl pravidelný letecký spoj společnosti Swissair mezi New Yorkem a Ženevou. 2. září 1998 se stroj McDonnell Douglas MD-11 (reg. HB-IWF), který na něm létal, zřítil poblíž Nového Skotska do Atlantského oceánu. \n\nZemřelo všech 229 osob na palubě, což dělá z této nehody nejsmrtonosnější havárii, v níž účinkoval daný typ letadla, a druhou nejsmrtonosnější leteckou havárii v historii Kanady. Příčinou havárie byl požár na palubě, který zachvátil elektrické rozvody, tvořené vysoce hořlavými materiály.\n\nHavárii je věnován jeden z dílů kanadského dokumentárního seriálu \"Letecké katastrofy\".\n\n"}
{"id": "896465", "url": "https://cs.wikipedia.org/wiki?curid=896465", "title": "125 (číslo)", "text": "125 (číslo)\n\nSto dvacet pět je přirozené číslo, které následuje po čísle sto dvacet čtyři a předchází číslu sto dvacet šest. Římskými číslicemi se zapisuje CXXV. Stopětadvacátým dnem kalendářního roku je 5. květen (v přestupném roce 4. květen).\n\n\n125 je:\n\n\nSTS-125 byla mise raketoplánu Atlantis, poslední start amerického raketoplánu k jinému tělesu než k Mezinárodní vesmírné stanici (ISS). Raketoplán odstartoval v plánovaném termínu 31. května 2008 ve 21:02 UTC. V nákladovém prostoru byla umístěna hlavní část japonské laboratoře Kibó – přetlakový modul PM.\n\n\n"}
{"id": "896471", "url": "https://cs.wikipedia.org/wiki?curid=896471", "title": "Finer Moments", "text": "Finer Moments\n\nFiner Moments je kompilační album amerického hudebníka Franka Zappy, vydané 18. prosince 2012 u vydavatelství Zappa Records. Skladby byly nahrány na různých místech (vedle jiných londýnská Royal Albert Hall a newyorská Carnegie Hall) v rozmezí let 1968−1971 a výsledné album sestavil sám Zappa v roce 1972. V roce 2012 vyšlo album pouze jako dvojCD, počátkem roku 2013 vyšlo i na LP.\n\nVšechny skladby napsal Frank Zappa.\n\n"}
{"id": "896475", "url": "https://cs.wikipedia.org/wiki?curid=896475", "title": "Hra (The Game)", "text": "Hra (The Game)\n\nHra (angl. The Game) je hra založená na myšlenkách, cílem je nemyslet na to, že hru hrajete. Jakékoliv pomyšlení na hru vede k prohře, prohru zároveň hráč musí neprodleně oznámit jinému hráči. Hru nemůžete vyhrát; jediný cíl je snaha co nejdéle na hru nemyslet - tedy neprohrát. Mnoho různých názorů hru označuje jako zbytečnou a nesmyslnou, jiné ji naopak popisují jako zábavnou výzvu. Počet hráčů není určen, teoreticky totiž hraje celý svět, jen o tom někteří hráči nevědí.\n\nExistují tři základní pravidla Hry:\n\nAčkoliv konec hry není nijak jinak definován, některé variace hry umožňují dohodnutý interval po posledním oznámení o konci, ve kterém nemůžete prohrát.\n\nJedna z nejrozšířenějších interpretací konce hry je, že skončí, až anglická královna prohlásí na novoročním projevu, že prohrála.\n\nMnoho hráčů si vyvinulo vlastní strategii jak přinutit ostatní hráče prohrát, například zdůraznění výrazu \"Hra / The Game\" v rozhovoru či jiném kontextu, psaní skrytých lístečků, grafitti na veřejných místech nebo například napsání vzkazu na bankovky a poslání je do oběhu.\n\nZ důvodu rozmožení socialních sítí se v některých kruzích zakazuje oznamování prohry do chatů (především skupinových). Díky trvalosti oznámení do dalších konverzací či vytváření asociací na daný chat je velká pravděpodobnost spuštění nezastavitelných řetězových reakcí proher, které by mohly demotivovat některé hráče v pokračování ve hraní, což by narušovalo hlavní principy hry.\n\nHra je založena na psychologickém problému nemyslet na určitý jev či dané téma. Je způsobem tréninku mozku pomocí myšlení nebo naopak nemyšlení \"na povel\".\n\nPůvod Hry není jistý. Jedna z teorií je, že ji založili dva muži, kterým ujel poslední vlak a museli čekat na nádraží celou noc, jako zábavu si dali za úkol nemyslet na svůj problém a každý, kdo jako první vlak zmínil, prohrál. Další z variant je, že vznikla v Londýně v roce 1996 čistě za účelem naštvat a otrávit lidi. První zmínka na internetu pochází z roku 2002.\n\n"}
{"id": "896478", "url": "https://cs.wikipedia.org/wiki?curid=896478", "title": "Bald Mountain (Utah)", "text": "Bald Mountain (Utah)\n\nBald Mountain je hora v západní části pohoří Uinta Mountains ve státě Utah ve Spojených státech amerických, na hranici okresů Duchesne County a Summit County. Je sem snadný přístup z průsmyku Bald Mountain Pass. Protože je hora snadno dosažitelná, je jednou z nejčastějších míst pro horské túry v Utahu. Cesta na vrchol trvá dvě až tři hodiny. S prominencí 556 metrů její vrchol dosahuje 3640 m n. m. Hora je domovem pro různé druhy zvířat, mezi něž patří kamzík bělák, pika a mnoho druhů rostlin.\n"}
{"id": "896479", "url": "https://cs.wikipedia.org/wiki?curid=896479", "title": "Eric Knight", "text": "Eric Knight\n\nEric Oswald Mowbray Knight (10. dubna 1897, Menston, Yorkshire, Anglie – 15. ledna 1943, Nizozemská Guyana, dnes Surinam) byl angloamerický spisovatel, novinář a filmový kritik.\n\nNarodil se v Anglii, ale brzy se s rodinou přestěhoval do Jižní Afriky, protože jeho otec byl obchodníkem s diamanty. Když mu byly dva roky, byl jeho otec zabit během druhé búrské války a jeho matka se pak odstěhovala do Petrohradu, kde pracovala jako vychovatelka. Od svých patnácti let žil v USA, kam se odstěhoval za svou matkou, která se po druhé vdala za Američana. Byl ale stále britským občanem, americké občanství obdržel až roku 1942.\n\nV USA vystudoval Cambridge Latin School v Massachusetts a poté pracoval jako novinář. Zúčastnil se obou světových válek, v první bojoval za Kanadu a v druhé za USA. Roku 1943 zahynul v hodnosti majora speciálních jednotek Armády Spojených států amerických během leteckého transportu do Severní Afriky při leteckém neštěstí poblíž Paramariba v tehdejší Nizozemské Guyaně (nyní Surinam). Posmrtně mu bylo uděleno vysoké vojenské vyznamenání \"Legion of Merit\" (Záslužná legie).\n\nJako spisovatel si získal věhlas dojemným příběhem o psí věrnosti \"Lassie Come-Home\" (1940, \"Lassie se vrací\"), který se stal bestsellerem.\n\n\n\n\n"}
{"id": "896480", "url": "https://cs.wikipedia.org/wiki?curid=896480", "title": "Ota B. Kraus", "text": "Ota B. Kraus\n\nOta B. Kraus (1. září 1921, Praha – 5. října 2000, Netanja, Izrael) byl český spisovatel, učitel anglického jazyka a grafolog.\n\n"}
{"id": "896481", "url": "https://cs.wikipedia.org/wiki?curid=896481", "title": "Sofia Essaïdi", "text": "Sofia Essaïdi\n\nSofia Essaïdi () (* 6. srpna 1984, Casablanca, Maroko) je francouzsko-marocká zpěvačka. Její otec je Maročan, matka je Francouzka.\n\nOd 30. srpna do 13. prosince 2003 se účastnila třetí sezóny francouzského pořadu Star Academy France. Od 12. března do 7. srpna se účastnila Star Academy tour v Maroku a hlavním městě Tahiti, Papeete, kde oslavila své 20. narozeniny. Vydala album nazvané \"Mon cabaret\". Později hrála v muzikále \"Cléopâtre, la dernière reine d'Égypte\" s choreografií Kamela Oualiho. Také účinkovala ve francouzské verzi pořadu \"Danse avec les stars\". Umístili se na druhém místě s jejím partnerem \"Maximem Dereymezem\".\n\n\n\n\n"}
{"id": "896482", "url": "https://cs.wikipedia.org/wiki?curid=896482", "title": "Augustin Podolák", "text": "Augustin Podolák\n\nAugustin Podolák (24. června 1912, České Budějovice – 7. ledna 1991, Česká Lípa) byl doktor filozofie, licenciát teologie a druhý biskup české starokatolické církve.\n\nPoválečný odsun německého obyvatelstva citelně zasáhl starokatolické obce v Čechách a na Moravě. Republiku musela opustit drtivá většina německých věřících spolu s kněžími. Těžce nemocný biskup Alois Pašek se ke konci svého života dočkal téměř likvidace Starokatolické církve a 29. června 1946 ve Varnsdorfu zemřel. Po jeho smrti synodní rada zvolila administrátorem biskupství generálního vikáře a pražského faráře Václava Jaromíra Rába. Během Rábova pokusu obnovit církevní život přišel únor 1948 a s ním komunistický převrat. Po něm už nebyla na dlouhou dobu možnost svolat synodu, protože nová vláda to nedovolila. Zklamán vývojem a neúspěchy v jednání se státní mocí, unavený, starý a nemocný Ráb v roce 1950 abdikoval. Synodní rada pak na jeho místo zvolila nejmladšího z tehdy působících kněžích pražského faráře dr. Augustina Podoláka.\n\nNarodil se v Českých Budějovicích a část svého dětství prožil ve Vídni. Získal církevní stipendium, po maturitě vstoupil roku 1930 do noviciátu u dominikánů v Olomouci a začal studovat filosofii, teologii a církevní právo – dva roky ve Čechách a šest let v Římě, kde získal doktorát filosofie na papežském mezinárodním institutu Angelikum a byl 29. června 1938 vysvěcen na (římskokatolického) kněze. Počátkem války se stal profesorem filosofie a teologie na řádovém Generálním studiu v Olomouci a pak na teologické fakultě. Poté, co byl zatčen gestapem a se svými nadřízenými včetně arcibiskupa se nepohodl proto, že se ani nepokusili mu pomoci, opustil profesuru i řád. Aby se vyhnul totálnímu nasazení v Německu a nemusel jako vysokoškolský učitel nastoupit do Kuratoria, zdržoval se ilegálně v Praze, v dělnické kolonii v Hloubětíně u svých rodičů. Po válce se tam nakrátko stal předsedou Revolučního národního výboru a po konfliktu s komunisty pracoval jako pomocný dělník v Lokomotivce v Libni. Ke starokatolické církvi konvertoval v roce 1947 a brzy poté se oženil. Stal se pomocným duchovním v Praze a pak farářem v druhé pražské farnosti Praha-západ se sídlem v kapli svaté Máří Magdaleny. Kromě Prahy v té době vypomáhal v duchovní správě ve Varnsdorfu a v Jablonci nad Nisou.\n\nV roce 1950 ve svých 38 letech se jako správce biskupství ujal úřadu, přestěhoval se do sídla biskupství do Varnsdorfu a pokusil se zastavit poválečnou devastaci církve. V roce 1956 byl zbaven státního souhlasu k výkonu duchovenské služby a vyhnán i s rodinou z fary ve Varnsdorfu. Přestěhoval se s rodinou do domku u říčky Mandavy, který jim byl přidělen. Těsně před Vánoci téhož roku byl poprvé zatčen a uvězněn. Po propuštění pracoval v Rumburku. Tehdy začal ztrácet sluch následkem výslechů, a věznění. Po celou dobu tajně sloužil věřícím. Jeho žena Marie byla první ženou, která v továrně Velveta ve Varnsdorfu vykonávala mužskou práci.\n\nNa jaře 1968 se díky politickému uvolnění i Starokatolické církvi otevřely nové naděje. Po mnoha letech dalo Ministerstvo kultury souhlas s konáním synody, která v červenci 1968 mohla po 22 letech opět zvolit biskupa. Synoda Podoláka drtivou většinou hlasů zvolila biskupem. Ještě téhož roku 15. prosince 1968 byl za předsednictví arcibiskupa Andrease Rinkela vysvěcen na biskupa ve starokatolické katedrále svaté Gertrudy v nizozemském Utrechtu a brzy poté uveden do úřadu ve varnsdorfské katedrále.\nZvětšující se počty křtů a konverzí způsobily, že do církve nacházelo cestu mnoho mladých lidí. Od války poprvé se začala studovat teologie. Její studium vyjednal biskup na tehdejší Husově fakultě, kde pro ně také sám konal přednášky ze starokatolických disciplín.\n\nSnahy nového biskupa především obnovit v církvi pořádek, řádnou svátostnou službu a pravidelnou duchovní správu, založit nové farnosti, omladit duchovenské a církevní struktury však narážely na odpor normalizačního tlaku státu i některých duchovních, kolaborujících s komunistickým režimem. Státní bezpečnost opět začala s výslechy a při jednom z nich byl biskup upozorněn, že „jeden z jeho kněží na něj shromáždil dost důkazů k tomu, aby byl okamžitě zatčen“.\nPo 6. lednu 1971 mu vydal církevní tajemník Prahy, pozdější náměstek ministra kultury, zákaz sloužit bohoslužby v Praze. Biskup očekával zásahy proti církvi i proti své osobě, v církvi se hovořilo o jeho brzkém uvěznění. V červnu 1971 ve varnsdorfské katedrále byli tajně vysvěceni čtyři kněží (Sainer, Bastyán, Kostohryz a Dušan Hejbal) a jeden jáhen (Plachý). Na podzim roku 1971 byl biskup znovu zbaven státního souhlasu a o Vánocích mu byly při domovní prohlídce zabaveny biskupské insignie, archiv a klíč od katedrály. Církev navenek zastupovali lidé dosazení a podporovaní státní mocí, kteří kolaborovali s režimem, v čele synodní rady stál PhDr. Miloš Josef Pulec. Během jejich působení církev ztratila věřící a materiálně chátrala. Přestože se komunistický stát snažil vyvolat zdání normálního stavu, z hlediska církve byly všechny kroky těchto osob protiprávní. Tak se o nich také později vyjádřila synoda.\n\nPod vedením biskupa tajně pracovaly skupinky věřících se svými duchovními, kteří na kolaboraci nepřistoupili. Tato práce byla obtížná a byla pod stálým tlakem s obavami z pronásledování. Nejstarší z tajně vysvěcených kněží zemřel a další dva se báli o existenci. Komunistický stát však již v sedmdesátých letech nepostupoval stejně jako v letech padesátých. Již nikdo nebyl uvězněn. Podolák však byl donucen odstěhovat se z Varnsdorfu, aby nebyl na očích věřícím. Bydliště našel v domě, který zakoupil spolu s manželkou v nedalekém Cvikově. Odtud tajně řídil církev, konal svou biskupskou službu, tajně se scházel s věrnými duchovními. Jeho pastýřské listy, celý ten čas tajně šířené, byly pro mnohé jediným kontaktem s biskupem. Jeho křehká tělesná konstrukce s následky týrání a stopami stáří však vzbuzovala obavy.\n\nPo listopadu 1989 se opět ujal své služby. Bylo mu 77 let a znovu se pustil do obnovy církve. Nebylo to jednoduché. Pražské kaple stále okupoval kněz, který měl podíl na jeho perzekuci, některé farnosti vůbec nefungovaly. Představitelé státu však vyjadřovali úctu a obdiv člověku, který se dočkal svobody. Místopředseda vlády mu napsal: „Oceňuji Váš statečný postoj jako skutečného biskupa a pastýře Vaší církve a jediného představitele Vaší církve navenek.“\n\nPo mnoha formálních problémech a těžkostech se díky iniciativě starokatolických duchovních a věřících sešla 29. dubna 1990 v Praze 38. synoda, která se při zahájení sama definovala jako Synoda obnovy. Demonstrativně a jednomyslně se hlásila k nepřerušené jurisdikci biskupa Podoláka. Nastolila právní stav a distancovala se od minulosti a církvi státem vnucených představitelů, včetně tzv. synod, orgánů a funkcí, které byly v rozporu se synodním řádem. Jurisdikce biskupa Podoláka byla akceptována i státními orgány ČSFR. Byla obnovena řádná služba ve všech farnostech a intenzivně začaly pracovat nové církevní orgány.\n\nPřed Vánoci 1990 byl po úrazu, který se stal na cestě z veřejného shromáždění, kde měl projev, převezen do nemocnice v České Lípě. Po operaci se pomalu zotavoval, ale přidaly se poúrazové komplikace. Na 7. ledna byl stanoven termín převozu do Prahy, kde byla k dispozici lepší zdravotní technika. K tomu však již nedošlo. V pondělí 7. ledna 1991, ráno po slavnosti Zjevení Páně, zemřel. Na přání synodní rady i jeho rodiny předsedal pohřebním obřadům ve Cvikově jeho generální vikář a pozdější nástupce ThMgr. Dušan Hejbal. \n\n"}
{"id": "896483", "url": "https://cs.wikipedia.org/wiki?curid=896483", "title": "Time (album, Rod Stewart)", "text": "Time (album, Rod Stewart)\n\nTime je připravované album Roda Stewarta, vydané 6. května 2013 ve Spojeném království a o den později ve Spojených státech u vydavatelství Capitol Records. Mimo jedné písně album obsahuje jedenáct nových, dříve nevydaných skladeb. Jde tak o první album složené z vlastních nahrávek po dvaceti letech.\n\nVšechny skladby napsal Rod Stewart, krom uvedených výjimek.\n"}
{"id": "896484", "url": "https://cs.wikipedia.org/wiki?curid=896484", "title": "Miloš Josef Pulec", "text": "Miloš Josef Pulec\n\nMiloš Josef Pulec (19. března 1923, Zákolany – 9. února 1991, Praha) byl duchovní starokatolické církve, folklorista, autor pragensií, práce z oboru mykologie a botaniky, kuchařských knih, vlastivědné a přírodovědné práce o severních Čechách.\n\nJe zmiňován starokatolickou církví jako nejkontroverznější osoba Starokatolické církve v letech komunismu. Stál za dob komunistického režimu v čele synodní rady, měl podporu církevních tajemníků na ministerstvu kultury a inicioval státní zásahy proti Starokatolické církvi a jejímu právoplatnému biskupovi. Stál tak v čele státem uznané starokatolické církve proti její podzemní větvi, kterou stát po svržení komunismu a 38. synodě-Synodě obnovy 29. dubna 1990 uznal jako právoplatnou. Koncem roku 1970 byl biskupem Podolákem odvolán ze služby, toto rozhodnutí však nerespektoval a naopak prostřednictvím komunistické státní správy inicioval odstranění biskupa Podoláka a jemu věrných starokatolických kněží a pražská farnost pod jeho vedením se stala až do dubna 1990 centrem kolaborantské části starokatolické církve.\n\nZemřel 9. února 1991 ve své kanceláři na třetí infarkt.\n\n \n"}
{"id": "896490", "url": "https://cs.wikipedia.org/wiki?curid=896490", "title": "Boží hod", "text": "Boží hod\n\nBoží hod nebo Hod Boží může být:\n"}
{"id": "896499", "url": "https://cs.wikipedia.org/wiki?curid=896499", "title": "Hobit: Bitva pěti armád", "text": "Hobit: Bitva pěti armád\n\nHobit: Bitva pěti armád (anglicky \"\") je poslední díl filmové trilogie \"Hobit\" režiséra Petera Jacksona.\n\nFilm popisuje konec výpravy Bilba Pytlíka a družiny trpaslíků k hoře Erebor, která je již mnoho let okupována drakem Šmakem. Film byl uveden 11. prosince 2014 a trvá 144 minut.\n\nFilm začíná přesně tam, kde skončil předešlý díl. Zuřící Šmak se vrhá na Jezerní město a všechno v něm pálí, včetně lidí, kteří se marně snaží evakuovat, včetně starosty a Alfrida, kteří vyrabují městskou pokladnici. Bilbo si, sledujíc hořící město, vyčítá, čemu se propůjčil. Bard se lstí dostane ze své cely, vezme luk a šípy a chce draka zabít. Drak je ale vůči jeho šípům imunní. Kíli, Fíli, Óin, Bofur, Legolas a Tauriel se snaží evakuovat jeho děti. Bard nakonec draka zabije černým šípem střeleným do díry v jeho krku. Šmak při svém pádu zdemoluje město.\n\nGandalfovi hrozí smrt v Gulduru. Když chce jeden ze skřetů Gandalfa popravit, objeví se Galadriel, čaroděje zachrání a chce jej odnést pryč. Záhy se objevují Prstenové přízraky v čele s černokněžným králem Angmaru. Galadriel odhalí, že s ní přišli i Elrond a Saruman, kteří se pustí do boje s přízraky, zatímco Galadriel výlečí Gandalfa a pošle ho s Radagastem do bezpečí. Poté se objeví i samotný, ohněm planoucí Sauron. Galadriel jej i jeho nehmotné sluhy z posledních sil zažene svým temným já a Eärendilovým světlem na východ do Mordoru. Elrond chce Saurona pronásledovat a zničit, ale Saruman řekne, že Sauron bez Jednoho prstenu Středozem už nikdy neovládne. Bílý čaroděj potom pověří Elronda, ať vezme vyčerpanou Galadriel do Lothlórienu\n\nBard je oslavován jako drakobijec. Lidé však nyní nemají domov a usadí se v zříceninách města Dol pod horou. Kíli vyzná Tauriel lásku, rozloučí se s ní a jde s trpaslíky do hory za ostatními. Bard doufá že jim Thorin a trpaslíci dají část z drakova zlata na opravu města. Objeví se Thranduil s armádou elfů a s jídlem pro lidi. Ale elfové nepřišli na pomoc lidem. Thorin má ve zlatě totiž starodávné diamanty elfího lidu.\n\nAzog táhne s obrovskou armádou skřetů a vrků z Morie k Osamělé hoře a pošle Bolga do staré pevnosti Gundabad v šedých horách pro druhou armádu. Legolas s Tauriel sledují Bolga do Gundabadu, kde najdou nejenže další vyzbrojenou armádu skřetů, ale také hejno bojových netopýrů chovaných pro válku a obrovské válečné zlobry nebo obří skřety. Thorin se změnil v chamtivce, který je již na zlatě psychicky závislý. Bard jde vyjednávat s Thorinem, ten jej však odmítá. Thranduil postaví armádu před horu. Přichází Gandalf a sdělí všem že Sauron je zpět, že vyslal armádu skřetů a že chce horu kvůli její strategické poloze, čemuž Thranduil a Bard nevěří. Bilbo přinese vzácný Arcikam (srdce hory, po kterém Thorin touží), elfům a lidem ať s Thorinem vyjednají, že jim dá diamanty a půlku zlata a oni mu zato nabízejí onen Arcikam. Thorin odmítá a volí válku o zlato. Dozví se že Bilbo dal Arcikam elfům a lidem a ze vzteku jej chce shodit z hradby v čem mu trpaslíci brání. Bilbo uteče na druhou stranu. Thranduil chce už vydat rozkaz ke střelbě, ale z druhé strany se přiřítí Thorinův bratranec Dáin II. Železná noha s vojskem trpaslíků ze železných hor. Dáin chvíli Thranduila uráží. Najednou se z podzemí okolitých kopců vynoří obří červi „zeměžrouti“ a z jejich vydolovaných tunelů se přižene armáda skřetů a Azog, který jí ze skály dává pokyny. Dáin s vojskem jdou do bitvy.\n\nTranduil i Thorin je nechtějí následovat. Když trpaslíci prohrávají, Gandalf přesvědčí Thranduila aby vyslal své bojovníky a napadnou skřety spolu. Dvalin přesvědčuje Thorina aby trpaslíkům a elfům pomohli. Thorin je však posedlý pokladem a chce jej přestěhovat hlouběji do podzemí. Azog pošle do boje zlobry s katapulty a obří skřety, kteří prorazí opevnění Dolu a pošle do něj část vojska aby všechny odříznul. Bard motivuje lidi do boje. Schyluje se k porážce. Thorin se vzpamatuje a jde se svou družinou do boje. Rozhodne se zabít Azoga na vrcholu skály Havraního vrchu. Na místě však Azog není, tak pošle Fíliho a Kíliho na průzkum zříceniny věže. Legolas a Tauriel se vrátí z Gundabadu a varují Bilba a Gandalfa o Bolgovi a armádě skřetů. Ta však putuje v podzemí, vyjde z věže a napadne Fíliho a Kíliho. Bilbo si nasadí Jeden prsten, zneviditelní se a jde Thorina varovat. Tranduil se rozhodne bitvu opustit kvůli krveprolití jeho lidu. Tauriel mu v tom brání. Uráží ho a obviní ze zbabělosti a bezcitnosti. On ji chce ze vzteku zabít ale Legolas se mu vzepře a zabrání tomu. To v Thranduilovi vzbudí skutečné emoce.\n\nLegolas a Tauriel jdou najít Kíliho a Fíliho. Fíli je před Thorinem a Bilbem popraven Azogem. Kíli se jde Azogovi pomstít za bratrovu smrt. Bolg bojuje s Kílim a s Tauriel. Kíli je zabit a Tauriel zraněna. Netopýři útočí na elfy a trpaslíky. Thorin pronásleduje Azoga, je ale obklíčen proti němu obrovitými skřety, které Legolas z dálky střílí. Tauriel je Bolgem poražena. Legolas ji chce zachránit, ale došly mu šípy, tak jde bojovat. Thorin je unaven z boje se skřety ale Azog je svěží. Legolasovi se podaří lstí Bolga bodnout do nekovové části hlavy a shodit do propasti. Thorin Azoga shodí do řeky a on utone. Když si Thorin myslí že už je konec, Azog se vynoří skrz led a po dalším boji Thorina probodne. Ten mu to ale vrátí a zemřou oba.\n\nNajednou přiletí Radagast a Medděd s hejnem orlů, kteří zničí vojsko orků a roztrhají netopýry. Tauriel oplakává Kíliho, chce jej pohřbít a poví Thranduilovi že jestli je láska takováto, tak ji nechce. Thranduil odpoví že tak bolí, protože byla skutečná. Legolas otci řekne, že s ním nemůže zůstat. On mu tedy dá radu ať jde k hraničářům do Gondoru, že se prý narodil syn velkého Arathorna - Aragorn a ať je mu dobrým přítelem. Bilbo se vrací do kraje, kde se loučí s Gandalfem a ujišťuje ho že Jeden prsten ztratil v bitvě. Doma se dozví, že se jeho věci rozprodávají na aukci. Neboť si všichni mysleli, že zahynul. Věci jsou ale hned navráceny. Bilbo svírá v domě v ruce prsten. Děj přeroste do filmu \"\", když Gandalf zaklepal Bilbovi na dveře.\n"}
{"id": "896502", "url": "https://cs.wikipedia.org/wiki?curid=896502", "title": "Černý Diblík, bílý kocour", "text": "Černý Diblík, bílý kocour\n\nČerný Diblík, bílý kocour je osmá epizoda šesté řady seriálu \"Futurama\".\nAmy se chystá na prezentaci své diplomové práce a aby se uvolnila, vyrazí s ostatními do baru. Ráno ale zaspí a dorazí na zkoušku pozdě. Se svým nápadem jak získat energii z otáčení Země u zkoušky neobstojí. Mezitím Nibler odmíá být dále domácím mazlíčkem a chce být rovnoprávným členem posádky. Při návratu z marťanské univerzity se dostane na palubu kočka doktora Katze a všichni kromě Nibblera a Amy si ji hned oblíbí. Ukáže se však, že kočky nejsou tím čím se zdají být, ale jsou to vetřelci.Povede se jim zhypnostizovat většinu lidstva a zotročí si je. Nibbler s Amy, jediní hypnóze nepodlehli a pokusí se zjistit co mají v plánu. Dozví se, že kočky pocházejí ze vzdálené planety Thuban, která se přestala otáčet a tak se stala neobyvatelnou. Kočky se tedy rozhodli najít podobnou planetu a svůj domov opustit. Zvolili si planetu Zemi, kde postavili pyramidy, které měli sloužit jako vysílač, který by přenesl energii otáčení Země na jejich planetu. Dlouho nevěděli jak, ale nakonec jim nápad vnukla Amyna diplomová práce a tak pomocí hypnózy donutili lidi postavit Amyn vynález a přenesli energii Země na Thuban, který se začal znovu otáčet, tím se však zastavilo otáčení Země. Země se stane neobyvatelnou na jedné půlce teplota neustále vzrůstá, na druhé klesá. Nakonec Amy přijde na to, že když budou čerpat energii ze Země dál, ta se začne znovu otáčet, ale opačným směrem a Thuban se znovu zastaví a Amy získá svůj doktorát.\n"}
{"id": "896507", "url": "https://cs.wikipedia.org/wiki?curid=896507", "title": "Chase Aircraft", "text": "Chase Aircraft\n\nChase Aircraft Company byla americká společnost založená v roce 1943, která se zabývala převážně konstrukcí kluzáků a transportních letadel. Společnost koupil v roce 1951 Henry J. Kaiser, který hledal prostor k další expanzi svého podnikání. Plány na výrobu letounů C-123 pro letectvo Spojených států amerických však selhaly, protože vláda zrušila svou objednávku kvůli jeho skandálu. Společnost proto byla v roce 1954 uzavřena. Následnická společnost, která se jmenovala Stroukoff Aircraft, pokračovala ve svém působení na poli experimentálních letounů až do svého uzavření v roce 1959.\n\nSpolečnost byla založena v New Yorku v roce 1943 ruským emigrantem, který se jmenoval Michael Stroukoff, a který působil ve funkci presidenta i hlavního konstruktéra společnosti, Prvním letounem společnosti Chase byl útočný kluzák XCG-14, vyrobeny pro USAAF (United States Army Air Forces). Letoun poprvé vzlétnul v lednu 1945. Vývoj vylepšené větší verze pokračoval po následující dva roky, přičemž společnost přesídlila do Trentonu v New Jersey v roce 1946. Poté byl letoun XCG-14 nahrazen větším a těžším letounem XG-18, což byl první celokovový transportní kluzák na světě.\nV roce 1949 se letectvo Spojených států rozhodlo, že již nebude dále používat kluzáky pro dopravu mužů a zbraní na bojiště. Proto byl kluzák XG-18 upraven přidáním dvojice hvězdicových motorů. Letoun byl přeznačen na YC-122 Avitruc. Byly vyrobeny 3 prototypy a jeden předvýrobní stroj. Přes příznivé hodnocení zkoušek letectvo přehodnotilo svůj požadavek na malé transportní letouny a rozhodlo se nepokračovat ve výrobě tohoto letounu. Jeden letoun YC-122 však byl později upraven na stroj Hiller X-18, což byl experimentální konvertoplán se svislým startem (VTOL).\n\nMezitím Stroukoff navrhl třetí, ještě větší, útočný kluzák s označením XG-20. Byl to největší kluzák postavený ve Spojených státech a také poslední bojový kluzák postavený pro ozbrojené síly USA. V době kdy byl typ XG-20 připraven k letovým zkouškám, bylo rozhodnuto, že kluzáky jsou jako zbraň zastaralé a dva vyrobené letouny byly dány k dispozici pro další úpravy. První prototyp XG-20 byl osazen dvojicí hvězdicových motorů, které byly větší a výkonnější než ty, které byly namontovány na letoun YC-122. Letoun dostal nové označení XC-123.\n\nDruhý prototyp kluzáku XG-20, poté, co byl veřejně vystaven na letecké základně Pope během cvičení \"Swarmer\" na počátku roku 1950, byl určen pro mnohem radikálnější proměnu. Na každé křídlo byla namontována gondola z bombardéru, každá pro dvojici proudových motorů J47. Letoun poprvé vzlétl na počátku roku 1951 pod označením XC-123A a stal se prvním americkým transportním letounem s proudovým pohonem.\n\nZatímco letoun XC-123A se od počátku ukázal jako nevyhovující a neekonomický pro sériovou výrobu, letoun XC-123 okamžitě silně zaujal USAF, které objednalo dalších 5 předvýrobních strojů označených C-123B. Vyhlídka na další následující velké objednávky však narážela na nedostatečné kapacity továrny Chase, kde nebyl dostatečný prostor na výrobu velkého množství letounů. Proto v roce 1951 koupila 49 procent společnosti Chase společnost Kaiser-Frazer, která tak získala kontrakt na výrobu 300 letounů C-123B v Kaiserově továrně Willow Run v Michiganu. Chase se stala konstrukční kanceláří společnosti, přičemž Stroukoff zůstal ve firmě jako hlavní inženýr.\n\nNicméně v době, kdy bylo ve výrobě prvních 8 sériových strojů, probíhala řada slyšení senátu Spojených států, které se týkaly zvýšených nákladů společnosti Kaiser-Frazer jako subdodavatele společnosti Fairchild. Kaiser byl totiž dříve druhým dodavatelem letounů společnosti Fairchild C-119 a letouny vyrobené společností Kaiser byly výrazně dražší než letouny vyrobené společností Fairchild. Letouny C-119 vyrobené společností Kaiser-Frazer stály 1,2 miliónu dolarů, zatímco letouny vyrobené u společnosti Fairchild stály jenom 260 000 dolarů.\n\nVýsledkem těchto slyšení bylo zrušení kontraktů u společnosti Kaiser jak na letouny C-119, tak i na letouny C-123 v červnu 1953 navzdory tomu, že letectvo již utratilo 30 miliónů dolarů na přípravu výroby letounů C-123 a dalších 40 miliónů dolarů již bylo vyčleněno na výrobu dílů letounů. Na zakázku na letoun C-123 byla vypsána nová soutěž, kterou vyhrála společnost Fairchild, která letouny C-123 vyráběla pod vlastním jménem. Letoun C-123 se tak dočkal rozsáhlé výroby u společnosti Fairchild a významně letectvu posloužil během války ve Vietnamu.\n\nSpolečnost Kaiser-Frazer mezitím koupila zbývajících 51% podílů společnosti Chase Aircraft, přičemž plánovala provozovat společnost jako dceřinou společnost vlastněné firmy Willys Motors. Prodej byl uzavřen 2. září 1953 po zrušení kontraktů od letectva.\n\nBez kontraktu na letouny C-123 bylo posléze oznámeno, že společnost bude uzavřena 31. ledna 1954. Stroukoff však získal budovy a zbývající majetek společnosti Chase a zahájil činnost vlastní společnosti pod názvem Stroukoff Aircraft. Tato společnost pracovala na experimentálních verzích letounu C-123.\n\n\n\n"}
{"id": "896514", "url": "https://cs.wikipedia.org/wiki?curid=896514", "title": "Solární elektrárna Ivanpah", "text": "Solární elektrárna Ivanpah\n\nSolární elektrárna Ivanpah (anglicky \"Ivanpah Solar Power Facility\") je solární elektrárna, která se nachází ve Spojených státech amerických, v Mohavské poušti na hranici mezi Kalifornií a Nevadou. Projekt byl realizován americkou společností BrightSource Energy zabývající výstavbou a provozem slunečních elektráren a stavební firmou Bechtel. Celková cena projektu je 2,18 miliard dolarů, přičemž největším investorem je americká energetická společnost NRG Energy s investicí 300 mil. dolarů. Jedním z investorů je také společnost Google, která do projektu vložila 168 mil. dolarů.\n\nElektrárnu tvoří tři věže obklopené 173 500 stojany se dvěma zrcadly, tzv. heliostaty. Zrcadla směřují sluneční teplo do plochy absorbéru, umístěného vysoko na věži, v nichž se skrývají nádrže s vodou. Vzniklá pára pohání turbíny s plánovaným výkonem 392 MW. Elektrárna zabírající plochu 1600 ha bude zajišťovat elektřinu pro 140 tisíc domácností.\n\nStavba elektrárny byla zahájena v roce 2010. V roce 2011 byly stavební práce na elektrárně přerušeny, neboť se ukázalo, že má negativní dopad na životní prostředí (resp. druhy zvířat, žijící v aridním prostředí). Po krátké době byla stavba na jaře 2011 opět obnovena. V březnu 2013 byly v elektrárně provedeny zkoušky, které potvrdily, zda je zařízení schopné provozu.\n\nPrvní věž byla provizorně připojena do sítě v září 2013. Elektrárna byla oficiálně otevřena v únoru 2014, všechny tři jednotky by měly být v provozu do konce 2014.\nPo úplném dokončení se bude jednat o největší solárně-termální elektrárnu ve Spojených státech i na světě.\n\n\n"}
{"id": "896515", "url": "https://cs.wikipedia.org/wiki?curid=896515", "title": "1. hokejová liga SR 2012/2013", "text": "1. hokejová liga SR 2012/2013\n\n1. hokejová liga SR 2012/13 byla dvacátou sezónou 1. hokejové ligy na Slovensku, které se zúčastnilo 12 týmů. Navíc Slovenský národní tým do 20 let odehrál s každým týmem jeden zápas venku. Týmy umístěny na 1.–8. po základní části postoupily do playoff. Kluby umístěny na 9.–12. místě hrály play-out. Celkovým vítězem se stal tým HC 46 Bardejov, který se utkal v baráži o extraligu s klubem MHC Mountfield Martin.\n\nV základní části každé družstvo odehrálo 44 zápasů (2× venku a doma) a 1 zápas s HK Orange 20 na domácím stadionu. Prvních osm týmů postoupilo do čtvrtfinále, které se hrálo na 3 vítězné utkání. Postupující ze čtvrtfinále odehráli semifinále taktéž na 3 vítězná utkání. Finálová série se hrála na 4 vítězné zápasy. Vítězný tým playoff postoupil do baráže o extraligu s posledním týmem Tipsport extraligy. Týmy umístěné po základní části na 9.–12. místě hrály play-out systém každý s každým jednou doma a venku. Do této fáze si družstva přenesla vzájemné výsledky ze základní části. Nejhorší tým ze skupiny play-out putoval do baráže o 1. ligu s nejlepším týmem 2. ligy. Baráž se hrála na 4 vítězná utkání. V průběhu sezóny byl určen maximální počet zahraničních hráčů v klubu na 5.\n\n\n\n\n\n"}
{"id": "896516", "url": "https://cs.wikipedia.org/wiki?curid=896516", "title": "Kostel svatého Mikuláše (Oslavany)", "text": "Kostel svatého Mikuláše (Oslavany)\n\nKostel svatého Mikuláše je římskokatolický chrám ve městě Oslavany v okrese Brno-venkov. Je chráněn jako kulturní památka. Je farním kostelem oslavanské farnosti.\n\nPrvní zmínka o kostele v Oslavanech pochází z roku 1320. Zřejmě v 60. nebo 70. letech 16. století byla k severní straně chrámu přistavěna renesanční kaple svatého Jana Křtitele. K rozšíření kostela došlo v letech 1679 a 1680, kdy byla loď prodloužena západním směrem, na její severní straně také vznikla věž a dosud dochovaná sakristie. Do současné barokní podoby byl chrám přestavěn v letech 1770–1796. Nejprve bylo postaveno nové kněžiště, kde byly provizorně konány bohoslužby, následovalo zboření původní věže. Severní a jižní zdivo lodi využito pro novou delší loď, k jejímuž západnímu průčelí byla přistavěna hranolová věž.\n\nU kostela se nachází hřbitov s bývalou pohřební kaplí, kaplí sv. Barbory, pomníkem padlých a dvěma památníky důlních neštěstí.\n"}
{"id": "896517", "url": "https://cs.wikipedia.org/wiki?curid=896517", "title": "Poškození rostlin suchem", "text": "Poškození rostlin suchem\n\nPoškození rostlin suchem je fyziologické poškození rostlin způsobené nedostupností vody pro rostlinu nebo neschopností vodu využít. Poškozeny mohou být všechny druhy rostlin. Dostupnost kapilární vody je udáván tzv. lentokapilárním bodem. Ukazatelem zásobení půdy vodou je tzv. bod vadnutí, ten je stanoven na hodnotu sacího tlaku pF 4,19 a udává vlhkost půdy, kdy jsou rostliny vystaveny trvalému nedostatku vody a následně vadnou. Pokud jsou zavlaženy, obnoví turgor. Bod trvalého vadnutí je dán množstvím vody v půdě, při němž rostlina vadne a již neobnoví turgor po zpřístupnění vody. Kromě půdních podmínek je dán i druhem rostliny.\n\nVoda je rozpouštědlem živin ale podílí se také na jejich transportu v rostlině. Účastní se základních metabolických procesů, udržuje tepelný režim a turgor. Poškození rostlin suchem způsobuje velké ekonomické ztráty na rostlinách a produkci v roce kdy trvá a často i v bezprostředně následujících letech. Voda může být v půdě fyziologicky a chemicky vázána tak, že není přijatelná rostlinou. Dostatečná vlhkost půdy je přitom jedním z významnějších předpokladů pro růst a vývoj.\n\nPři nadbytku nebo nedostatku dostupné vody u rostlin vzniká vodní stres. V období krátkodobého sucha nazývané přísušek dochází k negativnímu ovlivnění metabolismu rostlin. Přemokření půdy způsobuje ale nedostatečné zásobení podzemních orgánů rostliny vzduchem, tzv. hypoxii , nedostatek kyslíku v pletivech, nebo dokonce anoxii, zadušení. Nízký obsah půdního vzduchu vede také ke změně chemismu půdy, včetně změny pH. Dochází k poškození rostlin nadbytkem vody. Optimální obsah vody v půdě má proto zásadní význam pro správný vývoj rostliny.\n\nSuchý vzduch, tedy vzduch s nedostatkem vlhkosti (teplý i studený) může vést k poškození rostlin, nebo takovému oslabení rostlin, že jsou pak napadány patogeny.\nNedostatek vody se zpočátku projevuje jako vadnutí. Vadnutím rostliny reagují na krátkodobý nedostatek vody.\nRostliny získávají zpočátku tmavé, později bledě zelené až žlutavé zbarvení. Dlouhotrvající sucho se projevuje podle ročního období a teplot svinováním a opadem plodů, květů, listů nebo jehlic, malými nebo žádnými přírůstky, prosycháním, nekrózami čepele a žloutenkami. Dlouhotrvající sucho končí úhynem rostliny. Intenzita poškození suchem může být u různých rostlin různá. Různé druhy jsou na okolní prostředí různě adaptovány.\n\nPříčinou vadnutí může být nedostatek vody v půdě, přílišný obsah solí v půdě (čímž rostlina ztrácí schopnost přijímat tuto vodu), poškození rostlinných vodivých pletiv, a podobně. Je li voda v půdě silně vázána, rostliny ji nemohou přijmout a jsou vystaveny tzv. fyziologickému suchu.\n\nBrzy zjara, nebo v zimě, když je voda pro rostlinu málo dostupná a asimilace může být díky krátkodobému oteplení a dostatečnému světelnému záření relativně intenzivní, může dojít k rychlému usychání keřů a stromů. Toto riziko je vysoké u stálezelených rostlin a jehličnanů. Efekt vysychání může zvýšit i vysoké proudění vzduchu.\nVoda je vázána v půdě půdními částicemi, půdními komplexy. Dostupnost vody pro rostlinu je dána jejím obsahem v půdních kapilárách a schopností jimi vzlínat. Při nižších vlhkostech je voda v kapilárách těžce pohyblivá a její dostupnost pro rostlinu se snižuje. Při nedostatku vody v půdě je rostlina vystavena vodnímu stresu, což znamená, že transpirací vydá víc vody, než dokáže přijmout. I krátkodobý vodní stres může mít na rostlinu dlouhodobé účinky.\n\nJe li nedostupnost vody v půdě dána zasolením půdy, může být pro hustotu roztoku v půdě rostlinou voda nepřijatelná. Na buněčné úrovni dochází vlivem okolního prostředí k zahušťování obsahu buňky až ke kritickému bodu, kdy už dochází pouze k vysýchání neživé hmoty.\nRostliny náročné na vodu je vhodné pěstovat pod závlahou. Před vysýcháním v jarních měsících lze rostliny chránit světlou netkanou textilií. Prosolenou půdu odstranit.\n\nZávlaha, defoliace, odstranění částí rostlin.\n\n"}
{"id": "896519", "url": "https://cs.wikipedia.org/wiki?curid=896519", "title": "Simon Kjær", "text": "Simon Kjær\n\nSimon Thorup Kjær zkráceně jen Simon Kjær (* 26. března 1989, Horsens, Dánsko) je dánský fotbalový obránce a reprezentant, který v současné době působí v italském klubu AC Milán. kde je na hostování z klubu Sevilla FC. V roce 2007 byl oceněn jako nejlepší dánský hráč v kategorii do 19 let a v roce 2009 získal v Dánsku ocenění Fotbalista roku.\n\n\nPůsobil postupně v klubech FC Midtjylland, Palermo, VfL Wolfsburg a AS Řím, kde byl na hostování z německého klubu. Ve 28. kole německé Bundesligy 6. dubna 2013 se jedním gólem podílel na remíze Wolfsburgu 1:1 s Leverkusenem. \n\nKjær hrál za dánské reprezentační výběry od kategorie do 18 let.\n\nV A-týmu Dánska zažil debut 6. června 2009 v Solně v kvalifikačním utkání na MS 2010 s domácím Švédskem. Byla to vítězná premiéra, Dánsko porazilo svého skandinávského soka 1:0.\n\nPrvní gól za seniorskou reprezentaci vstřelil v kvalifikačním utkání na MS 2014 s Českou republikou na Andrově stadionu v Olomouci 22. března 2013. V 66. minutě zvyšoval po rohovém kopu hlavou na 2:0 pro hosty, Dánsko porazilo ČR 3:0. Hrál v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\n\nÚčast Simona Kjæra na vrcholových turnajích:\n\nSimon Thorup Kjær se zúčastnil Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června), Kamerunem (19. června) a Japonskem (24. června). V utkáních s Nizozemskem (prohra 0:2) a Kamerunem (výhra 2:1) obdržel žlutou kartu, takže do závěrečného střetnutí s Japonskem (prohra 1:3) nemohl nastoupit. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\nSimon hrál i na Euru 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Kjær odehrál všechna tři utkání v základní sestavě, Dánsko získalo 3 body a umístilo se na třetí příčce, což na postup do čtvrtfinále nestačilo.\n\n\n\n"}
{"id": "896523", "url": "https://cs.wikipedia.org/wiki?curid=896523", "title": "1. slovenská národní hokejová liga 1973/1974", "text": "1. slovenská národní hokejová liga 1973/1974\n\n1. slovenská národní hokejová liga 1973/1974 byla 5. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Tým na prvním místě se utkal s vítězem 1. ČNHL v sérii na čtyři vítězné zápasy. Vítěz této série postoupil do nejvyšší soutěže.\n\nPoslední tým po základní části sestoupil do divize. V případě sestupu slovenského týmu z nejvyšší československé soutěže by sestupoval i předposlední tým.\n\n\n\n"}
{"id": "896524", "url": "https://cs.wikipedia.org/wiki?curid=896524", "title": "Vincent Matthews", "text": "Vincent Matthews\n\nVincent \"Vince\" Edward Matthews (* 16. prosince 1947 Queens, New York) je bývalý americký atlet, sprinter, dvojnásobný olympijský vítěz.\n\nVýrazněji se prosadil ve svých 20 letech, když vybojoval stříbrnou medaili v běhu na 400 metrů (45,1/45,13) na Panamerických hrách, které v roce 1967 pořádal kanadský Winnipeg. Na stejných hrách vybojoval zlatou medaili jako člen štafety USA na 4×400 metrů (3:02,0).\n\nVe stejném roce reprezentoval Matthews americký kontinent na premiérovém utkání Amerika-Evropa (9.–10. srpna 1967) v kanadském Montrealu – na 400 m zvítězil v čase 45,0 před pozdějším olympijským vítězem Lee Evansem a byl členem vítězné štafety na 4×400 m (3:03,6).\n\nV roce 1967 byl také druhý na mistrovství USA (AAU) v Bakersfieldu – opět za Evansem, a v červnu 1968 byl na stejném mistrovství v kalifornském Sacramentu znovu druhý těsně za Evansem (oba 45,0 sekundy), čímž jen potvrdil pozici amerického muže č. 2 v běhu na 400 metrů – to mu samozřejmě dávalo značné naděje pro blížící se olympijské hry v Mexiku.\n\nV srpnu 1968 vytvořil Matthews na vysokohorské dráze v Echo Summit, pozdějším dějišti americké kvalifikace pro olympijské hry v Mexiku, nový světový rekord – 44,4 sekundy. Nemohl však být oficiálně uznán, protože Matthews použil místo treter s hřeby obuv s neschválenými „štětičkami“ (ze stejného důvodu nebyly uznány světové rekordy Johna Carlose 19,7/19,92 na 200 m a Lee Evanse 44,0 na 400 metrů, dosažené brzy nato na stejném stadionu při olympijské kvalifikaci atletů USA).\n\nNa kvalifikaci amerických atletů v září 1968 v Echo Summit doběhl ovšem Matthews v čase 44,8 dosti překvapivě až na čtvrtém místě za Evansem (44,0), Larrym Jamesem (44,1) a Ronaldem Freemanem (44,4) – a pro individuální olympijský závod na 400 m se nekvalifikoval. Čtvrté místo mu však zajistilo účast na olympijských hrách alespoň ve štafetě, a na olympijské hry do Mexika tak odcestoval. Ve štafetě na 4×400 metrů tým USA nejdříve v rozběhu vyrovnal olympijský rekord (3:00,7), ve finále potom Matthews společně s Larrym Jamesem, Jamesem Freemanem a Lee Evansem vybojoval zlatou medaili a stal se spolutvůrcem nového světového rekordu 2:56,1 (2:56,16), který byl vyrovnán až v roce 1988 a překonán teprve v roce 1992 na olympijských hrách v Barceloně – a stal se tak nakonec nejdéle přežívajícím z tehdejší mexické záplavy světových rekordů.\n\nPo mexických hrách Matthews aktivní činnosti zanechal, v roce 1969 ukončil studium historie a oženil se. K atletice se vrátil až v květnu 1972.\n\nNa olympijské hry do Mnichova v roce 1972 se už na individuální čtvrtce kvalifikoval (třetí místo na federální olympijské kvalifikaci v Eugene), ale do Mnichova rozhodně nepřiletěl jako kandidát na zlatou medaili – odborníci favorizovali především Wayneho Colletta a někteří i Johna Smitha. Na rozdíl od olympijských her v roce 1968 však teď měl Matthews možnost uspět jak v individuálním běhu, tak i ve štafetě na 4×400 metrů.\n\nDokonale se mu to podařilo v individuálním závodě, kde časem 44,66 vytvořil nové elektricky měřené osobní maximum a vybojoval zlatou medaili. Částečně mu to usnadnilo i svalové zranění, které ve finálovém běhu utrpěl jeho krajan John Smith a které Smithovi znemožnilo olympijské finále dokončit.\n\nDalší Matthewsovo olympijské účinkování v Mnichově ovšem ukončil protest obou Afroameričanů při vyhlašování vítězů v běhu na 400 metrů – interpretovaný jako upozornění na postavení černošského obyvatelstva v USA.\n\nSamotné finále běhu se odbývalo v už tak dosti zjitřené atmosféře, dva dny po útoku vražedného komanda (5. září 1972 ráno) na izraelské sportovce v mnichovské olympijské vesnici - a běželo se v důsledku narušení olympijského programu o den později, než původně mělo (a s dlouhým, třídenním, odstupem od semifinále). Jak Matthews, tak i jeho stříbrný krajan Wayne Collett přišli na stupně vítězů nikoli v povinných teplácích a teniskách, ale Collett bosky, v trenýrkách a tričku se startovním číslem, ve kterém běžel finále, Matthews potom v propocené a z kalhot vystrčené mikině, přes kterou měl nedbale přehozenou nezapnutou teplákovou bundu. Oba černí Američané si poté stoupli na nejvyšší stupínek, k vlajce USA se otáčeli bokem, nesledovali ceremoniál, povídali si, brali do ruky a prohlíželi si Matthewsovu zlatou medaili, dělali nejrůznější grimasy, hrbili se a Matthews si mnul bradu. A především – neposlouchali s náležitou úctou hymnu USA.. To bylo bráno jako politický manifest a oba dostali od MOV (stejně jako jejich krajané Tommie Smith a John Carlos po medailovém ceremoniálu běhu na 200 metrů na olympijských hrách 1968 v Mexiku) zákaz dalšího startu na olympiádě, což znemožnilo start štafety USA na 4×400 metrů: po diskvalifikaci obou medailistů a po zranění Johna Smitha zbyl Spojeným státům už jenom jediný štafetový běžec (Lee Evans) a při jejich neúčasti si zlatou medaili odnesla štafeta Keni.\n\nTím atletická kariéra Vincenta Matthewse v podstatě skončila. Přesto se na dráze ještě objevil – v roce 1973, jako člen americké profesionální atletické skupiny ITA. V profesionálním angažmá opět závodil se starými přáteli ze zlaté olympijské štafety z Mexika (Lee Evans, Larry James) a zakotvili tu i jiní slavní sprinteři druhé poloviny šedesátých let (Jim Hines, Melvin Pender, John Carlos, Jean-Louis Ravelomanantsoa). V halové sezóně 1973 běžel Matthews 440 yardů za 48,2 sekundy, 500 yardů za 56,5 sekundy a 500 metrů za 1:03,6 minuty. A zatímco Lee Evans či Larry James vydrželi v profesionálním angažmá až do poloviny sedmdesátých let, Vincent Matthews už po roce 1973 nepokračoval.\n\n\nČas 44,66 sekundy, kterým Matthews zvítězil na olympijských hrách v Mnichově, byl sice daleko za tehdy platným světovým rekordem Lee Evanse (43,86), byl ovšem nejlepším elektronicky měřeným \"nížinným časem \"v běhu na 400 m všech dob (předtím západní Němec Karl Honz - 44,70 sekundy, s ruční časomírou ovšem Wayne Collett, 44,1 sekundy, na olympijské kvalifikaci USA 9.7.1972 v Eugene). Matthewsův nížinný rekord překonal v roce 1976 na olympijských hrách v Montrealu časem 44,26 sekundy Kubánec Alberto Juantorena.\n\n\"= stejného výkonu dosáhli dva atleti či více atletů\"\n\n\"x výkon na 440 yardů minus 0,3 sekundy\"\n\n\"x výkon na 440 yardů minus 0,3 sekundy\"\n\n\"x výkon na 440 yardů minus 0,3 sekundy\"\n\n\"+ mezičas v běhu na 440 yardů\"\n\n\n\n"}
{"id": "896529", "url": "https://cs.wikipedia.org/wiki?curid=896529", "title": "Let Japan Airlines 123", "text": "Let Japan Airlines 123\n\nLet Japan Airlines 123 byl pravidelným vnitrostátním leteckým spojem mezi Tokiem a Ósakou. 12. srpna 1985 stroj Boeing 747SR (reg. JA8119), který jej obsluhoval, vyslal nouzový signál a půl hodiny poté po neřízeném letu narazil do hory Takamagahara. Zahynulo 520 z 524 osob na palubě, což z havárie činí nejsmrtonosnější nehodu jediného letadla v historii. Havárii zavinilo hrubé selhání údržby.\n\nVyšetřování odhalilo jako příčinu katastrofy selhání tlakové přepážky v ocasu letounu, které bylo zapříčiněno vadnou opravou provedenou před sedmi lety. V jejím důsledku byl jeden z panelů přepážky držen jen jednou řadou nýtů namísto dvěma, a bylo jen otázkou času, než se přepážka roztrhne. \n\nKdyž se tak stalo, explozívní dekomprese utrhla velkou část ocasu, v důsledku čehož ztratil letoun stabilitu. Zároveň bylo přerušeno vedení všech hydraulických systémů, které v důsledku toho ztratily hydraulickou kapalinu a staly se nefunkčními. Letoun se tak stal prakticky neřiditelným a začal se neovladatelně zmítat. \n\nPosádka, která mohla korigovat chování letounu pouze změnami tahu motorů a několika málo dalšími triky, dělala v následujících chvílích všechno možné i nemožné, aby letoun zachránila, ale situace se nedala zvládnout. 32 minut, po které dokázali piloti udržet zmítající se letoun ve vzduchu, představuje mimořádný výkon, který nedokázala zopakovat žádná z posádek, které se z pověření vyšetřovatelů pokoušely řešit vzniklou situaci na simulátoru.\n\nNáraz přežil větší počet lidí, ale jelikož záchranáři dorazili až po dvanácti hodinách, dožili se jejich příchodu jen čtyři cestující. S 520 mrtvými je tato havárie nejsmrtonosnější havárií zahrnující jediný stroj v celé historii letectví a druhou nejsmrtonosnější vůbec – hned po srážce dvou boeingů na Tenerife. To ovšem platí pouze pokud nezapočítáváme teroristický útok na WTC, v opačném případě se obě statistiky mění o dvě místa dolů, neboť na první a druhé místo v obou statistikách dostanou lety American Airlines 11 a United Airlines 175.\n\nHavárie se stala námětem pro díly dokumentárních seriálů \"Letecké katastrofy\" a \"Vteřiny před katastrofou\".\n\n"}
{"id": "896530", "url": "https://cs.wikipedia.org/wiki?curid=896530", "title": "Kostel Matky Boží (Oslavany)", "text": "Kostel Matky Boží (Oslavany)\n\nKostel Matky Boží je římskokatolický chrám ve městě Oslavany v okrese Brno-venkov. Jako součást areálu bývalého zámku a kláštera je chráněn jako kulturní památka České republiky. Je filiálním kostelem oslavanské farnosti.\n\nStavba klášterního kostela oslavanského konventu cisterciaček začala společně s budováním kláštera snad již v roce 1225. Podle archeologických výzkumů se mělo jednat o bazilikální trojlodí s trojlodním chórovým závěrem, jehož románské boční kaple se dochovaly dodnes. V této etapě se stavěla i zbylá část chrámu, což dokládá částečně dochovaný sedlový portál v bývalém západním průčelí. Boční lodě před tímto průčelím přecházely v samostatné kaple, jejich dělící zdi zde měly nést emporu. Vysvěcení kostela v roce 1228 biskupem Robertem za přítomnosti krále Přemysla Otakara I. a jeho manželky Kostancie proběhlo zřejmě v dokončeném kněžišti, jež bylo pro bohoslužby provizorně využíváno během stavby.\n\nStavební práce poté probíhaly ve zbytku kostela, došlo však ke změně plánů a místo bazilikálního mělo být vybudováno síňové trojlodí. Po realizaci kleneb mezilodních arkád však došlo k vážným statickým poruchám, kvůli čemuž musel být projekt opět změněn. Stavba byla vyztužena systémem čtvrtoblouků, musela být přepatrována a místo plánované empory u západního průčelí byla vybudována chórová empora. Kostel tehdy ani nebyl zaklenut, plochostropé zůstalo i kněžiště. Kolem roku 1240 byla provedena přestavba, při které byla zbořena apsida presbytáře. Byla nahrazena raně gotickým polygonálním závěrem s paprsčitou klenbou, která byla realizována v celém kněžišti. Na konci 14. století byla zbořena (nebo se zřítila) jižní loď chrámového trojlodí. Při opravách kostela byla upravena také chórová empora a nad ní byla postavena cihlová zvonice.\n\nV první třetině 16. století se klášter dostal do světských rukou, nakonec jej získali Althanové, kteří jej na konci 16. století přestavěli na zámek. V té době byl kostel upraven, k chóru bývalé jižní lodi byla v roce 1583 přistavěna renesanční předsíň s pavlačí. Původní loď chrámu byla poté přestavěna na sýpku, zámecká kaple v chórovém závěru bývalého kostela však byla využívána až do roku 1930. V roce 1952 byly provedeny konzervace dílčích prvků, jinak za socialismu stavba s celým zámeckým areálem chátrala. Na konci 80. let 20. století zde probíhal archeologický výzkum, po němž byly renovovány boční kaple chóru. V roce 2003 byl kostel znovu vysvěcen.\n"}
{"id": "896532", "url": "https://cs.wikipedia.org/wiki?curid=896532", "title": "Yeah Yeah Yeahs (EP)", "text": "Yeah Yeah Yeahs (EP)\n\nYeah Yeah Yeahs je eponymní EP indie rockové skupiny Yeah Yeah Yeahs. Vydané bylo roku 2001 nezávislým vydavatelstvím Shifty. Název alba je občas nesprávně zaměňován za název \"Master\" kvůli obalu EP, na kterém je vyobrazen náhrdelník právě se slovem \"Master\". V britské hitparádě UK Indie Chart se toto album umístilo na 1. pozici.\n\nV roce 2010 byla k výročí založení labelu Wichita Recordings vydána speciální edice tohoto alba na 12 palcovém singlu.\n\nToto EP bylo magazínem NME jmenováno druhým nejlepším singlem roku.\n\nSkladba s názvem \"Our Time\" je v části, kde Karen O zpívá ,\"It's the year to be hated / So glad that we made it\"\" doplněna o melodii z písně ,Crimson and Clover\" skupiny Tommy James and the Shondells, která v roce 1969 dosáhla 1. pozice v americké hitparádě U.S. Billboard Hot 100.\n\n\n"}
{"id": "896535", "url": "https://cs.wikipedia.org/wiki?curid=896535", "title": "Kostel Matky Boží", "text": "Kostel Matky Boží\n\nKostel Matky Boží může být:\n\nv dalších zemích:\n\n"}
{"id": "896539", "url": "https://cs.wikipedia.org/wiki?curid=896539", "title": "Poškození rostlin srážkami", "text": "Poškození rostlin srážkami\n\nPoškození rostlin srážkami je fyziologické poškození rostlin způsobené vlivy počasí. Jde obvykle o mechanické poškození rostlinných pletiv. Poškozeny mohou být všechny druhy rostlin.\n\nPoškození rostlin deštěm je nejčastěji způsobeno prudkými lijáky, kdy dochází zejména k poléhání rostlin. Přímé škody na rostlinách mohou spočívat také v poškození květů (například růže, květy většiny odrůd opadávají) a plodů (například jabloně, plody vlivem náhlého nadbytku vody poškozeny, sklovitost jablek). Déšť může způsobovat rozklesnutí koruny u jehličnanů.\nBěhem dešťů dochází k utužení povrchu půdy, tvorbě půdních škraloupů, druhotně škodám při záplavách a erozi půdy. Nadměrné vodní srážky mohou vést k snížení obsahu půdního vzduchu a k poškození rostlin. \n\nVýznamný může být obsah polutantů v dešťových srážkách a podpořit poškození imisemi. V chladných obdobích roku se větve rostlin vlivem deště obalují vrstvou ledu, křehnou a mohou se lámat. Vydatné deště ochuzují půdu o živiny a při nevhodné agrotechnice často vyvolávají eroze půdy a dochází k poškození rostlin tímto způsobem. Nejvíce jsou nedostatkem živin po deštích postiženy rostliny v chudých propustných půdách. Časté je vyplavování fosforu.\n\nPoškození kroupami jsou obvykle patrné na jedné straně rostlin. Hlavními příznaky jsou roztřepené listy, poranění na větvích, ulámané větvičky, poničené květy a plody a mladé rostliny. I v případě malých krup může docházet k velkým škodám. Rostliny poškozené kroupami je žádoucí bez zbytečného zdržení ošetřit fungicidy.\n\nDevastace zrajících plodů bývá nenapravitelná a rovněž listová zelenina může být neprodejná. Největší škody jsou způsobovány na zeleninách s křehkými nebo velkými listy. Malé plochy a nebo jednotlivé rostliny je možné v rizikovém období chránit před kroupami pokrýváním fóliemi, netkanými textiliemi nebo jiným materiálem.\n\nDlouhotrvající sněhová pokrývka může způsobit deformace porostů a podpořit vývoj houbových chorob, například plísně sněžné. Vysoká sněhová pokrývka u některých dřevin, zvláště u jehličnanů může vyvolat změny v koruně (typické pro jalovce), rozklesnutí, lámání, vývraty. V porostech dochází k deformacím bylin vlivem dlouhodobého tlaku sněhu po rozmrzání a mrznutí. Škodám u dřevin lze od jisté míry předcházet svazováním korun sloupovitých kultivarů dřevin a setřásáním sněhu.\n\n\n"}
{"id": "896540", "url": "https://cs.wikipedia.org/wiki?curid=896540", "title": "August Saský", "text": "August Saský\n\nAugust Saský (31. července 1526, Freiberg – 11. února 1586, Drážďany) byl saský panovník. Jeho bratrem byl Mořic Saský, jenž působil jako saský kurfiřt. Když však v červenci 1553 Mořic Saský zemřel, stal se August Saský jeho nástupcem. V úřadu zůstal až do své smrti roku 1586.\n\nDne 7. října 1548 si August Saský vzal Annu Dánskou, dceru krále Kristiána III. Dánského a jeho manželky Doroty Sasko-Lauenburské. Svatba se konala v rezidenci ve Weissenfelsu a pár měl poté patnáct dětí. Z nich se ale pouze čtyři dožily dospělosti, i přesto se žádné z nich nedožilo více jak 45 let.\n\n\nDne 1. října 1585 Anna zemřela. Jen o tři měsíce později, konkrétně dne 3. ledna 1586, se August znovu oženil, tentokrát v Dessau s Anežkou Hedvikou Anhaltskou, dcerou Jáchyma Arnošta Anhaltského. Nevěstě bylo tehdy pouze třináct let, zatímco ženichovi šedesát. On sám ale měsíc po svatbě zemřel a byl pohřben v Dómu Panny Marie ve Freibergu. Nástupcem se stal jeho jediný žijící syn Kristián.\n"}
{"id": "896545", "url": "https://cs.wikipedia.org/wiki?curid=896545", "title": "Dedekindův obor", "text": "Dedekindův obor\n\nDedekindův obor (případně Dedekindův okruh) je pojem z abstraktní algebry. Jedná se o takový obor integrity, ve kterém se každý vlastní ideál rozkládá na prvoideály a to až na přerovnání jednoznačně. Dedekindovy obory jsou pojmenovány podle matematika Richarda Dedekinda.\n\nProtože v tělese jsou všechny nenulové prvky invertibilní (a tedy tělesa nemají žádné vlastní ideály) a navíc jsou všechna tělesa zároveň obory integrity, splňuje výše formulované podmínky Dedekindova oboru triviálním způsobem každé těleso. Při zkoumání vlastností Dedekindových oborů je ovšem běžné definičně upravit, že tělesa nejsou počítána mezi Dedekindovy obory, nebo je u jednotlivých vět poznamenáváno, že důkaz je prováděn pro ty Dedekindovy obory, které nejsou tělesy.\n\nPro obor integrity formula_1, který není tělesem, jsou následující podmínky ekvivalentní:\n\n"}
{"id": "896547", "url": "https://cs.wikipedia.org/wiki?curid=896547", "title": "Vorochta", "text": "Vorochta\n\nVorochta (ukrajinsky \"Ворохта\"; polsky \"Worochta\"; rusky \"Ворохта\"; německy \"Worochta\"; rumunsky \"Vorohta\") je sídlo městského typu ležící na západě Ukrajiny v Ivanofrankivské oblasti. Je součástí města Jaremče. Rozkládá se na horním toku řeky Prut, na severní straně oblouku Karpat, asi 71 km od Ivano-Frankivsku. Je také jedním z východišť na Hoverlu, nejvyšší horu Ukrajiny. V roce 2004 zde žily bezmála čtyři tisíce obyvatel.\n\nVýznam Vorochty rostl po přivedení železnice a zřízení vlakového nádraží v roce 1894. Město se stalo turistickým centrem, známým především díky Huculům, etnické skupině žijící v Karpatech.\nPo skončení I. světové války se město stalo součástí Polska. V roce 1939 bylo obsazeno Rudou armádou, ale v roku 1941 přišla po útoku na Sovětský svaz pod německou správu. Po osvobození v roce 1945 připadlo opět Sovětskému svazu a stalo se součástí Ukrajinské SSR, resp od roku 1991 částí Ukrajiny. Na konci padesátých let bylo ve městě vybudováno středisko zimních sportů. Od té doby je zde mnoho lyžařských vleků, sjezdovek a skokanských můstků. Od roku 1960 má Vorochta statut sídla městského typu.\n"}
{"id": "896570", "url": "https://cs.wikipedia.org/wiki?curid=896570", "title": "Kaple svatého Josefa (Zákupy)", "text": "Kaple svatého Josefa (Zákupy)\n\nKaple svatého Josefa je církevní stavba barokního slohu v Zákupech, na úpatí Kamenického kopce, postavená zde v roce 1698. Patřila státu do roku 2005. Byla mnoho let prázdná, pro církevní potřeby nepoužívaná, a její stav byl do roku 2015 zanedbaný. Mezi lety 2015 a 2018 prošla náročnou renovací financovanou ze soukromých zdrojů. V roce 2018 byla prohlášena kulturní památkou.\n\nNa sklonku 17. století vlastnila panství Zákupy kněžna Anna Marie Františka, princezna Sasko-Lauenburská, hraběnka z Neuburgu a Gian Gastone de' Medici, nejmladší člen rodu Medici z Florencie. Jejich soužití v Zákupech trvalo jen pár let a poté se vévoda odstěhoval do Paříže a nakonec do Prahy. Kněžna zatim žila na Zákupskem zámku celkem 52 let, byla velice zbožná a během svého života nechala postavit na svém panství celou řadu kaplí, kostelů a dalších nejen církevních staveb.\n\nKaple svatého Josefa byla postavena v roce 1698 italskými členy dvora manžela. Je postavena zhruba v polovině Kamenického vrchu, na kolmici k zákupskému zámku a v zalomené linii s klášterem kapucínů, který založil vévodkyň otec.\n\nLinie kaple, kláštera a zámku vyzdvihovala vztah mezi zámkem a kapucínskym klášterem. Kaple byla postavena na patě výšiny s kalvárií, kde postupně vznikala náročná barokní kompozice sestavající z vlastní kaple, křížové cesty a několika dalších kapliček na návrší bezporostředně nad kaplí, a později i hostincem. Princip barokní osy funguje i v opačném směru, kdy se od kaple otevíral působivý pohled přes objekt kláštera až k zámku.\n\nNa návrší nad kaplí jsou dochovány zbytky tří symetricky komponovaných kapliček viditelných ze silnice, několika kamenných schodišť, a dalších drobnějších objektů.\n\nV roce 1727 byla za kaplí postavena poustevna (podle výzkumu Macka a Zahradnika). Ta pravděpodobně sestávala z přístavku, který byl postaven přímo za apsidou kaple (který se nedochoval), sklepa, jeskyně a malého kamenného chlívku s jednou místností. Poustevna fungovala až do roku 1782. Poustevny byly zrušeny císařem Josefem II. V roce 1834 byla funkce kaple zrušena a vlastníkem stavby se stal Rakouský stát. K další přestavbě došlo v roce 1848, kdy byla zbourána část poustevny za absidou kaple a postaven nový přístavek ve tvaru T. Jeho nové zdi částečně blokovaly vstup do sklepa, což naznačuje, že se jedna o stavbu mladší než poustevna z roku 1727. Na celý komplex byĺ v roce 1848 instalován nový krov a střecha. Toto vyplývá z nového výzkumu provedeného během renovace v roce 2015–2018. Nový přístavek byl na pohlednicich z konce 19. století nazýván „Jägerhaus“. Pravděpodobně v 19. století nebo začátkem 20. století byl za kapli postaven hostinec nazývaný „Schützenhaus“. Hostinec a kalvárie byly zničeny v době komunismu. Mobiliář kaple byl vykraden komunistickou milicí v 50. letech 20. století a odvezen neznámo kam.\n\nZchátralá kaple byla v roce 2005 prodána soukromému majiteli i s přilehlým pozemkem a malými stavbami za kaplí. Mezi lety 2015-2018 prošla rozsáhlou rekonstrukcí.\n\nKaple je na Kamenickém kopci, patřícím geomorfologicky do Cvikovské pahorkatiny, která je součástí Zákupské pahorkatiny. Nadmořské výška kaple je 327 metrů. Je v na horním konci ulice Kamenický vrch, na katastru Zákupy 790 567.\nAreál kaple je soukromým majetkem a běžně není veřejné přístupný. Nicméně návštěvu je možné zařídit kontaktováním starosty města Zákup.\n\nKolem kaple vedou ze středu města jedna z větví naučné stezky Zákupy a modrá značená trasa KČT.\n\n"}
{"id": "896572", "url": "https://cs.wikipedia.org/wiki?curid=896572", "title": "Cereus", "text": "Cereus\n\nObecný název cereus označuje kaktusy s výrazně podlouhlým růstem stonku. Převážně jsou sloupovité, ale i poléhavé, plazivé, převislé nebo popínavé. Botanický rod \" Cereus\" je nejstarším a základním rodem pro tyto kaktusy. Cereusy patří do podčeledi \"Cactoideae\".\n\nJméno \"Cereus\" poprvé použil roku 1625 Tabernaemontanus a vztahovalo se nejspíše na monstrózní formu \"Cereus hexagonus\", která připomíná rozteklou svíci. Carl Linné všechny kaktusy zařadil do jediného rodu \"Cactus\". Jeho současník Philip Miller r. 1754 vyhradil rod \"Cactus\" pro kulovité kaktusy, ustanovil rody \"Opuntia\" pro kaktusy se stonkem z článků, \"Pereskia\" pro keřovité kaktusy s listy a \"Cereus\" pro sloupovité druhy a popsal je podle Linnéem nově zavedených taxonomických pravidel. Rod \"Cereus\" tehdy zahrnoval všechny kaktusy se sloupovitým nebo výrazně prodlouženým stonkem.\n\nLudwig Pfeiffer v roce 1838 vyčlenil rod \"Cephalocereus\" (typ \"Cephalocereus senilis\") pro cereusy s cefáliem, specifickým vlasatým útvarem, ze kterého raší květy. Charles Lemaire roku 1839 popsal rod \"Pilocereus\" pro vlasaté cereusy, současný název je \"Pilosocereus\". A v roce 1848 George Engelmann ustanovil rod \"Echinocereus\" pro drobné cereusy s květní trubkou nesoucí trny.\n\nBritton & Rose (1919–1923) a Alwin Berger (1929) ve svých systémech pokračovali v oddělení dalších druhů do nově ustavených rodů. V rodě \"Cereus\" nakonec zůstalo asi 33 většinou velkých druhů, které spíše než by naplňovaly definici rodu jsou zbytkem po vyčlenění ostatních druhů do jiných rodů. Ostatní byly převedeny do dalších rodů. Mnohé končí sufixem cereus.\n\nZákladní charakteristikou je výrazně podlouhlý růst stonku a to již od malých semenáčků. Tím se liší od některých kulovitých kaktusů, které jsou sice v dospělosti výrazně válcovité, ale napřed rostou dlouho kulovitě a mají mnoho příbuzných kulovitých druhů (jsou to mnohé notokaktusy, zejména z podrodu \"Eriocactus\", chilské kaktusy rodu \"Neoporteria\" a \"Copiapoa\", mnohé druhy rodu \"Mammillaria\", vyspělé ferokaktusy, \"Astrophytum ornatum\" a další). Naopak několik miniaturních echinocereusů zůstává i ve stáří jen mírně protáhle vejčitých.\n\nStonek je vždy členěn do žeber, nikdy nemá bradavky – mamilly. Mnohé druhy vytváří cefálium, specifický útvar z generativně zralé části stonku nesoucí husté chlupy a trny, ze kterého raší květy.\n\nZa nejvyšší kaktus vůbec se považuje \"Carnegia gigantea\", známá též jako saguaro. Výška se udává okolo 18 m, starší zprávy udávají dokonce až 24 m. Další mohutné a vysoké druhy s udávanou výškou 12 až 18 m jsou z rodů \"Neobuxbaumia, Mitrocereus\" a \"Pachycereus\". Poslední má mnohem větší množství bočních větví, takže celková hmotnost pachycereusů bývá větší než u karnegií. V Jižní Americe jsou nejvyšší zástupci v rodu \"Trichocereus\", např. \"Trichocereus terscheckii\" nebo \"Trichocereus pasacana\". Vytvářející v horách pravidelné řídké porosty, takzvaný pasakánový les.\n\nNejdelší stonky jsou udávány u epyfiticky rostoucího \"Hylocereus undatus\", celková délka se udává až 90 m.\n\nNejmenší zástupci cereusů jsou jen okolo 5 cm velcí. Především je to rod \"Pygmaeocereus\". Velmi malý je i pěkný \"Echinopsis (Seti-Echinopsis) mirabilis\". Ještě tenčí mohou být jednotlivé články často pěstovaného chamaecereusu \"Echinopsis chamaecereus\", jeho celé trsy jsou ovšem větší. Další drobné druhy jsou z rodu \"Echinocereus: E. knippelianus, E. laui, E. ledingii, E. pulchellus, E. viridiflorus.\"\n\nJedlé plody vytváří více druhů, někdy ve velkém množství: \"Carnegia gigantea, Myrtillocactus geometrizans, Pachycereus pringlei, Pachycereus schottii, Corryocactus pulquiensis, Selenicereus setaceus, Peniocereus serpentinus\", \"Cereus repandus\" „cadushi“, Z rodu \"Stenocereus\" je to více druhů \"Stenocereus fricii, S. griseus, S. queretaroensis\", a \"S. stellatus\" jsou i vysazovány u vesnic, plody jsou sbírány z divoce rostoucích \"Stenocereus pruinosus\" a \"S. thurberi\". Nazývají se „pitaya“.\nZ nízkých echinocereusů to jsou \"Echinocereus fendleri, E. engelmannii\" a některé další druhy.\nV tropické oblasti oblastí Ameriky i Asie se v mnoha zemích pěstuje na plantážích pro velké plody \"Hylocereus undatus\" a méně další druhy tohoto rodu známé jako Dragon fruit nebo Pitahaya.\n\"Peniocereus greggii\" má velké podzemní hlízy, které jsou po opečení jedlé.\n\n\"Pachycereus marginatus\", \" Cereus repandus\" se používají k tvorbě živých, trnitých plotů, které ještě nesou jedlé ovoce.\n\nDřevo vyschlých stonků slouží jako palivové dříví, např. z druhů \" Cereus repandus\", \"Eulychnia\" sp.\n\n\"Neoraimondia arequipensis\" poskytuje dlouhé zahnuté trny používané jako rybářské háčky.\nDomorodci v Mexiku používají k rybaření nadrcené stonky \"Stenocereus gummosus\" obsahující toxické triterpenidy. Omámené ryby je potom možné chytat do rukou.\n\nVýřez části hustě trnitého plodu \"Pachycereus pecten-aboriginum\" je používán domorodci jako hřeben.\n\nNěkteré druhy kaktusů jako například \"Trichocereus peruvianus\" nebo \"Lophophora williamsi\" obsahují psychedelické látky, zejména mezkalin. Některá domorodá etnika, v oblastech odkud tyto rostliny pocházejí, je používají při náboženských obřadech jako entheogeny. Používají se přirozeně i jako zdroj těchto alkaloidů, které je z nich možné extrahovat. Ve většině zemí světa jsou ovšem, kromě výjimečných případů, tato využití trestná.\n\nNěkolik druhů se snadno množí dělením, a proto se obecněji rozšířily mezi nekaktusářskou veřejnost. Nejčastěji pěstovaným druhem je oblíbený \"Chamaecereus\" (současný název \"Echinopsis chamaecereus\") tvořící trsy drobných článků a ochotně kvetoucí šarlatovými květy. Pro květy byl dříve pěstován převislý kaktus bičovitý (současný název \"Disocactus flagelliformis\", dříve \"Aporocactus\"). Nyní je nabízen zejména v USA. Další druh, \"Cereus peruvianus\" f. \"monstrosa\" (lze se setkat i s názvem \"Cereus pitahaya\" f. \"monstrosa\" a dalšími) je zvláštní růstová mutace, kdy se jednotlivá žebra a stonky nepravidelně rozpadají a větví. Připomíná poněkud obrácený krápník nebo rozteklou svíci. Pokožka je zelená až namodralá, chomáčky jemných trnů jsou žlutavé, rezavé, hnědé. Prastaré exempláře dorůstají až 2 m výšky. Množí se odřezky větví. \"Trichocereus schickendantzii\" tvoří trsy poléhavých, asi 6 cm silných stonků s více nevýraznými žebry, nesoucí asi 1 cm dlouhé, jemné, žluté trny. Tvoří zpočátku kulovité odnože. Občas se ještě pěstuje krásný, do jemných, stříbřitě bílých trnů zahalený \"Cleistocactus strausii\". Roste vzpřímeně sloupovitě a odnožováním u báze vytváří malé skupiny stonků, které lze dělit.\n\nDalší druhy již nelze většinou množit amatérsky vegetativně, jejich semenáčky však nabízejí zahradnické podniky. Škála nabízených druhů je široká, ale pestrá druhová nabídka způsobuje, že zde nejsou většinou jednotlivé druhy všeobecně mezi pěstiteli sdílené a známé.\n\nJako populární chlupatý kaktus byl dříve nabízen \"Cephalocereus senilis\", zahalený do bělostných, nepravidelně zvlněných trnů. Vzhledem měl připomínat hlavu starce. Místa výskytu v Mexiku, Barranca Venados a Barranca de Metztitlan, se nazývala Údolí starců. Plody i po dozrání zůstávaly na stonku a pro získání semen byly kaktusy káceny. Proto byl sběr semen zakázán. Nověji jej v obchodech nahradila \"Espostoa lanata\", jejíž vlasovité trny jsou více uspořádané a někdy doplněné o silnější centrální trny. Další chlupaté kaktusy jsou zástupci rodu \"Oreocereus\". Jsou různě hustě zahalené do vlasových trichomů doplněných o barevné žluté nebo červené trny. Také častěji pěstovaný \"Cleistocactus strausii\" je zahalen do bělostných přímých trnů.\n\nDalší veřejnosti v obchodech nabízené druhy představují různé kombinace různých tvarů stonků, jemných nebo silných různobarevných trnů, někdy doplněných o vatu v areolách. Zajímavý je pětižeberný \"Myrtilocactus geometrizans\", který je téměř beztrnný, zato pokožka je nepravidelně modře ojíněna. Kombinací barevných trnů a různě dlouhé vlny v areolách na hranách žeber se vyznačují pilosocereusy. Často mají ještě modře ojíněnou pokožku. Jiné druhy jsou pěstovány pro dlouhé silné trny, např. \"Stetsonia coryne\", \"Trichocereus\" sp., \"Eulychnia\" sp., \"Pachycereus pringlei\". Hustě barevně otrněné jsou různé druhy rodů \"Cleistocactus\" a \"Haageocereus\".\n\nVětšina vzpřímeně sloupovitých kaktusů představuje v bytových podmínkách jen juvenilní malé jedince, kteří nejsou květuschopní. Květy vytváří zástupci rodu \"Cleistocactus\" od výšky asi 40 cm. Více kvetou malé, převislé a popínavé druhy, jako např. \" chamaecereus\", \" Aporocactus\", \"Echinocereus\", popínavá \"Harissia\" a ve sklenících pěstovaná královna noci \"Selenicereus grandiflorus.\"\n\nSeznam obsahuje cereoidní rody uznané v klasifikaci kaktusů podle International Cactaceae Systematics Group. V závorce jsou častěji užívaná synonyma. (lit.: \"Anderson E. F.\", 2001). Rody kulovitých kaktusů jsou vynechány.\n\nKeřovité nebo stromovité rostliny. Stonek je článkovaný, hluboce žebrovaný. Dorůstá až 8 m. Areoly jsou velké, ostny přímé bělavé. Květy trubkovité, až 11 cm dlouhé. Plody bobulovité. Na základě analýzy DNA je jediný známý druh \"Calymmanthium substerile\" považován za základní pro celou podčeleď \"Cactoideae\" a byl pro něj proto ustanoven speciální tribus. Výskyt v Andách severního Peru.\n\n\nPřevislé nebo epifytické keře. Tvoří adventivní kořeny ze stonku. Květy často noční.\nVýskyt: tropické lesy střední Ameriky.\n\n\n\n\n\nRostliny keřovité nebo stromovité, občas převislé. Stonky nečlánkované, často tvoří terminální nebo laterální cefália.\nVýskyt: převážně východ Jižní Ameriky.\n\n\n\n\n\n\n\n\n\nKeřovité nebo stromovité rostliny. Stonky obvykle nečlánkované. Generativní část stonku je odlišná nebo vznikají terminální nebo laterální cefália.\nVýskyt: Jižní subrovníková Amerika.\n\n\n\n\n\n\n\n\n\n\n\n\n\n\n\n\n\n\n\nRostliny obvykle soliterní. Květy vyrůstají z vlnatého vrcholu.\nVýskyt: jižní část Jižní Ameriky.\n\n\nRostliny velké, large, keřovité nebo stromovité. Stonky nečlánkované i článkované, výrazně žebrovná, obvykle silně otrněné. Cefália se netvoří.\nVýskyt: Andská oblast Jižní Ameriky a Galapágy.\n\n\n\n\n\n\nRostliny velké, large, keřovité nebo stromovité. Stonky nečlánkované, výrazně žebrované. Květní zóna stejnorodá i odlišená, mohou se tvořit cefália.\nVýskyt: Zejména Mexiko a jihozápad USA. Také Karibská oblast, Střední Amerika, Kolumbie a Venezuela.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "896577", "url": "https://cs.wikipedia.org/wiki?curid=896577", "title": "Pergola", "text": "Pergola\n\nPergola je lehká okrasná stavba umístěná obvykle na zahradě nebo v parku. Jedná se často o dřevěné loubí složené z volně stojících sloupů, což jsou nejčastěji (různě masivní) trámy, nahoře propojené. Je také prvek zahradní architektury používaný v sadovnické tvorbě. Užívá se jako ozdobný prvek zejména pro růst popínavých rostlin, které vytvoří nad prostorem pod pergolou zastřešené místo vhodné pro posezení a odpočinek osob. Pergola může být vhodným architektonickým doplňkem k dalším podobným obytným stavbám jako jsou zahradní altány či otevřené verandy apod. Často se s nimi můžeme setkat například v zámeckých zahradách.\n\nKromě klasických, na zakázku vyrobených dřevěných pergol jsou vyráběny a prodávány typizované přístřešky z různých materiálů, které lze umístit v blízkosti budovy. Tyto přístřešky s markýzami a žaluziemi poskytují i pevnou (například i průhlednou) ochranu ze stran. V podstatě jde o stabilní nebo pohyblivou (sklápěcí) stínící techniku používanou i nad okny. Tyto markýzy jsou výrobci někdy označovány „pergolové systémy“. Konstrukcí, funkcí i vzhledem se zcela liší od pergol.\n\n\n"}
{"id": "896580", "url": "https://cs.wikipedia.org/wiki?curid=896580", "title": "Orativ", "text": "Orativ\n\nOrativ (; ) je sídlo městského typu na střední Ukrajině ve Vinnycké oblasti. Žije v něm obyvatel.\n\n"}
{"id": "896582", "url": "https://cs.wikipedia.org/wiki?curid=896582", "title": "Nâzım Hikmet", "text": "Nâzım Hikmet\n\nNâzım Hikmet Ran (15. ledna 1902, Soluň – 3. června 1963, Moskva) byl turecký spisovatel, básník a dramatik narozený na území dnešního Řecka. Proslul zejména svými verši. Patřil k nejvýznamnějším představitelům avantgardy v Turecku.\n\nNarodil se 15. ledna 1902 v Soluni, otec byl Pomak a matka Polka. Ve 20. letech se zúčastnil turecké války za nezávislost. Na počátku 20. let odjel do Sovětského svazu studovat. Do Turecka se vrátil roku 1924 jako přesvědčený komunista. Pro své levicové přesvědčení byl pak v Turecku několikrát vězněn. Nejdelší věznění začalo roku 1940 a trvalo deset let. Mezinárodní výbor za jeho osvobození vedli roku 1949 například Pablo Picasso či Jean-Paul Sartre. Známá byla též jeho hladovka ve vězení, na niž navazovala solidární řetězová hladovka tureckých básníků (Orhan Veli, Melih Cevdet, Oktay Rıfat). Po propuštění roku 1950 odjel Hikmet do exilu, působil zejména v Sovětském svazu, kde též zemřel a je pohřben na Novoděvičím hřbitově v Moskvě. Měl i polské státní občanství, často též pobýval v Praze. Nikdy se však nezřekl turecké národnosti a nepřestal psát turecky. Dnes je Hikmet v Turecku vnímán jako národní klasik, roku 2010 turecký hudební skladatel Fazil Say složil k 47. výročí Hikmetovy smrti oratorium nazvané \"Nazim\".\n\nJeho poezie byla zpočátku formálně klasická, sylabická, ale ve 20. letech byl silně ovlivněn zejména Vladimirem Majakovským a futurismem, načež se uchýlil k volnému verši. Hodně jeho básní zhudebnil Zülfü Livaneli. Úspěšné byly i jeho divadelní hry, zejména \"Ferhad ile Şirin\", která vznikla na základě lidové legendy o milenecké dvojici Ferhada a Širín. Roku 1956 ji pod názvem Legenda o lásce zfilmoval v československo-bulharské koprodukci český režisér Václav Krška. Hikmet napsal i jeden román: \"Yaşamak Güzel Şey be Kardeşim\".\n\n"}
{"id": "896593", "url": "https://cs.wikipedia.org/wiki?curid=896593", "title": "Třída Kamorta", "text": "Třída Kamorta\n\nTřída Kamorta (jinak též Projekt 28) je třída protiponorkových korvet indického námořnictva. Konstrukce plavidel byla vyvinuta v Indii a podíl indických komponentů u nich tvoří 90%. Do roku 2017 mají být dodány čtyři jednotky této třídy (dle serveru Global Security má na tento typ navázat stavba osmi jednotek modelu Projekt 28A).\n\nVývoj korvet této třídy probíhá od roku 2003. Příprava materiálu pro stavbu první jednotky začala o dva roky později. Třídu staví indická loděnice Garden Reach Shipbuilders & Engineers (GRSE) v Kalkatě.\n\nPrototypová jednotka INS \"Kamorta\" najela během zkoušek na mělčinu. Bylo oznámeno, že její zařazení do služby může být posunuto na pozdější termín. Indickému námořnictvu byla \"Kamorta\" předána v červenci 2014 a služby vstoupila 23. srpna 2014. Druhá jednotka následovala v listopadu 2015 a třetí v říjnu 2017.\n\nJednotky třídy \"Kamorta\":\nKonstrukce plavidel je zhotovena z indické ocelové slitiny DMR 249A. Výzbroj tvoří jeden 76mm kanón OTO Melara v dělové věži na přídi. K blízké obraně slouží dva 30mm kanónové komplety AK-630M a dvě osminásobná vertikální vypouštěcí sila pro protiletadlové řízené střely Barak-1. K ničení ponorek slouží dva vrhače raketových hlubinných pum RBU-6000 a dva trojhlavňové 324mm torpédomety ILAS, ze kterých mohou být odpalována protiponorková torpéda EuroTorp MU90 Impact. Na zádi je rovněž přistávací plošina a hangár pro jeden střední vrtulník.\n\nPohonný systém je koncepce CODAD. Tvoří ho čtyři diesely o výkonu 3888 kW a dva dieselgenerátory. Lodní šrouby jsou dva. Nejvyšší rychlost dosahuje 25 uzlů.\n"}
{"id": "896597", "url": "https://cs.wikipedia.org/wiki?curid=896597", "title": "Johnny Watson", "text": "Johnny Watson\n\nJohnny „Guitar“ Watson (3. února 1935 Houston, Texas − 17. května 1996 Jokohama, Japonsko) byl americký kytarista a zpěvák. V letech 1963−1994 vydal řadu sólových alb a mnoho úspěšných singlů. Podílel se na několika albech Franka Zappy; \"One Size Fits All\" (1975), \"Them or Us\" a \"Thing-Fish\" (obě 1984). Rovněž spolupracoval například s Papa John Creachem na jeho albu \"Inphasion\" z roku 1978.\n\nZemřel na infarkt myokardu při koncertu během turné po Japonsku.\n\nV roce 2008 byl uveden do Blues Hall of Fame.\n\n"}
{"id": "896598", "url": "https://cs.wikipedia.org/wiki?curid=896598", "title": "Van Heemstra", "text": "Van Heemstra\n\nVan Heemstra je nizozemský šlechtický rod původem z Fríska.\nHistorie rodu je doložena z roku 1492, kdy Taecke Obbema Heemstra hlasoval v Oostergo za šlechtu. V roce 1813 po založení Nizozemského království byla do nizozemské šlechty integrována i fríská šlechta, od roku 1814 byl rod uznán pravoplatným členem nizozemské šlechty s titulem baron.\n\n\nZlatý orel v modrém poli.\n\n"}
{"id": "896599", "url": "https://cs.wikipedia.org/wiki?curid=896599", "title": "Rancho Cucamonga", "text": "Rancho Cucamonga\n\nRancho Cucamonga je město v okrese San Bernardino County ve státě Kalifornie ve Spojených státech amerických.\n\nK roku 2010 zde žilo 165 269 obyvatel. S celkovou rozlohou 103,263 km² byla hustota zalidnění 1 600 obyvatel na km².\n"}
{"id": "896600", "url": "https://cs.wikipedia.org/wiki?curid=896600", "title": "Havran (film, 2012)", "text": "Havran (film, 2012)\n\nHavran je detektivní mysteriózní thriller z roku 2012. Zachycuje několik posledních fiktivních dní života Edgara Allana Poea, během nichž se spisovatel pouští do pronásledování sériového zabijáka, který vraždí podle jeho povídek.\n\nKdyž je detektiv Emmet Fields (Luke Evans) povolán k případu brutálních vražd dvou žen a dítěte, zjišťuje, že se zločiny až příliš podobají smyšleným vraždám z povídek Edgara Allana Poea. Poté, co je Poe zproštěn podezření, se stává součástí skupiny vyšetřovatelů a pomáhá zastavit toto krvavé šílenství. Vraždícímu psychopatovi se podaří zmocnit také Poeovy budoucí snoubenky Elizabeth (Alice Eve).\n\nNa konci filmu Poe zachraňuje již polomrtvou Elizabeth a sám umírá.\n"}
{"id": "896602", "url": "https://cs.wikipedia.org/wiki?curid=896602", "title": "Spojené státy americké na Letních olympijských hrách 1912", "text": "Spojené státy americké na Letních olympijských hrách 1912\n\nSpojené státy americké na Letních olympijských hrách v roce 1912 reprezentovalo 174 sportovců, 0 žen a 174 mužů, ve 11 sportech.\n\n"}
{"id": "896604", "url": "https://cs.wikipedia.org/wiki?curid=896604", "title": "Velká Haná (řeka)", "text": "Velká Haná (řeka)\n\nVelká Haná je řeka pramenící v Drahanech v Olomouckém kraji v České republice. Má délku 21,2 km a po společném soutoku s řekou Malou Hanou v obci Dědice u Vyškova vzniká Haná.\n\nPramení na Drahanské vrchovině přímo v obci Drahany pod budovou místní základní školy v nadmořské výšce 630 m. Ubírá se jižním směrem. Na východ Novým Sadům vtéká do Údolí Velké Hané a teče při hranici VVP Březina do kterého posléze vstupuje. Tok vystupuje z vojenského pásma SV obce Rychtářov. Dále probíhá kolem jižní hranice VVP, protékaje osadou Hamiltony. Po 10,5 km průběhu se v obci Dědice u Vyškova spojuje ze zprava přitékající řekou Malá Haná a vzniká tok řeky Haná.\n\n"}
{"id": "896607", "url": "https://cs.wikipedia.org/wiki?curid=896607", "title": "T-84", "text": "T-84\n\nT-84 je hlavní bojový tank ukrajinské výroby vycházející ze sovětského modelu T-80. První prototyp byl zkonstruován v roce 1994 a o pět let byl model zařazen do výzbroje ukrajinské armády. Na rozdíl od klasické verze tanku T-80 má T-84 dieselový pohon (podobně jako T-80UD). Poměr výkonu k hmotnosti (26k/t) dělá z tohoto tanku jeden z nejrychlejších na světě. Na původní model navazuje typ T-84 Oplot s vylepšenou věží. První kusy byly zařazeny do výzbroje v roce 2001. Další modifikací vznikl typ T-84-120-Jatagan a je určen především pro export. Kanón je přizpůsoben na klasickou ráži NATO (120 mm) a je schopen odpalovat i řízené střely.\n\nTank T-84 vznikl v závodě KMDB v Charkově. Hlavním hnacím motorem vývoje vlastního tanku byla snaha osamostatnit se od ruských zbrojního podniků. To bylo nutné nejen kvůli domácím potřebám, ale i kvůli exportu, protože závislost na ruských dodavatelích značně zpozdila dodávky tanků T-80UD do Pákistánu. Hlavním rozdílem umožňujícím rozlišení tanků T-80 a T-84 je svařovaná věž u T-84, na rozdíl od litých věží typických pro sovětskou konstrukční školu (kam patří i T-80).\n\nJak již bylo zmíněno, T-84 nabízí výborný poměr výkon/hmotnost dosahující 26k/t. Pro srovnání, tank T-72 má poměr 18k/t a moderní ruský tank T-90 22 k/t. Díky této vlastnosti si T-84 vysloužil přívlastek \"létající tank\". T-84 je schopen působit v extrémních klimatických podmínkách (od -40 °C do 55 °C), přičemž posádka se nachází v klimatizovaném prostoru.\n\n\n"}
{"id": "896611", "url": "https://cs.wikipedia.org/wiki?curid=896611", "title": "SVBR-100", "text": "SVBR-100\n\nSVBR-100 je rychlý množivý jaderný reaktor chlazený směsí olova a bismutu, který má výkon 100 MWe. S cílem vývoje tohoto typu reaktorů byla založena společnost AKME-Engineering, která je bude po dokončení vývojové fáze také vyrábět. Kromě ní se na vývoji a výrobě reaktorů SVBR-100 budou podílet i mnohé české firmy. Použití těchto reaktorů bude v oblasti renovace vysloužilých jaderných bloků, odsolování mořské vody, teplárenství a plovoucích jaderných elektráren.\n\nPokud bychom rozepsali zkratku SVBR, dostali bychom Svincovo-Vismutovyi Bystryi Reaktor, neboli olovo-bismutový rychlý reaktor. To nám napovídá, že návrh reaktoru pochází z Ruska a že je jako chladicí látka v primárním okruhu použita směs olova a bismutu. Podíly látek jsou 55,5% bismutu a 44,5% olova, což je poměr představující eutektickou směs. Teplota tání této směsi potom dosahuje 123,5 °C. Jak olovo tak bismut mají těžká jádra, takže nezpomalují neutrony tak jako látky s lehčími jádry. Proto tuto chladicí látku není možné nazývat moderátorem a reaktor řadíme mezi rychlé reaktory.\n\nNejdůležitější charakteristikou tohoto reaktoru je jeho přirozená fyzikální bezpečnost. V primárním okruhu je atmosférický tlak, takže nehrozí prasknutí některé z jeho částí a únik radioaktivní páry. Dále během provozu nevzniká vodík, takže odpadají starosti s ním spojené. A v neposlední řadě díky použití jiné chladicí látky než vody nehrozí koroze tlakové nádoby. Riziko úniku radioaktivní látky a jejího rozšíření do širokého okolí brání také fakt, že teplota tání chladiva je 123,5 °C, takže poměrně rychle dojde k jejímu ztuhnutí.\n\nDalším důležitým aspektem je monoblokové integrální schéma reaktoru SVBR-100, což znamená, že primární okruh je umístěn v jedné tlakové nádobě, a to včetně čerpadel, parogenerátorů a dalších nezbytných zařízení. Toto je velký pokrok oproti reaktorům používaných na jaderných ponorkách, které měly velké množství trubek spojujících jednotlivá zařízení primárního okruhu.\n\nDélka palivové kampaně reaktoru SVBR-100 je 7 až 10 let. Výměna paliva probíhá u celé aktivní zóny zároveň.\n\nPro budoucí zákazníky bude výhodná modulární struktura reaktoru SVBR-100. To znamená, že pokud bude zákazník žádat vyšší výkon, bude stačit vzít více reaktorů SVBR-100, které budou umístěny do jedné budovy. Na tomto principu je založena renovace vysloužilých jaderných bloků. Pro ekonomiku takové výstavby je důležité, že každý reaktor nebude muset mít svou vlastní řídící místnost. Princip řízení více těchto reaktorů je možné přirovnat k pilotovi, který v letadle řídí např. čtyři motory. Výhodou většího počtu reaktorů s menším výkonem je i to, že při poruše jednoho z nich může zbytek běžet dále a výkon elektrárny neklesne na nulu.\n\nU reaktorů SVBR-100 se počítá s uzavřeným palivovým cyklem. První palivová kampaň bude ještě klasická. Teprve po druhé zavážce bude probíhat uzavřený palivový cyklus a začne se recyklovat palivo z první zavážky.\n\nTechnologie reaktorů SVBR-100 vychází z ruských jaderných ponorek, které poháněl reaktor chlazený právě směsí olova a bismutu. Jejich vývoj probíhal v 70. letech a šly do něj nemalé peníze. Díky tomu probíhal velmi rychle a podařilo se vyvinout technická řešení, která se mohou v komerční sféře uplatnit i po několika desítkách let. Na patnácti ponorkách bylo nasbírán celkem 80 reaktorových let provozu, takže máme zkušenosti s reaktory chlazenými směsí olova a bismutu. Výhodou tohoto typu reaktoru byla jeho schopnost velice rychle snížit výkon, čímž se snížil „hluk“ ponorky a ta lépe splynula s pozadím, aby co nejvíce znesnadnila nepříteli své odhalení.\n\nK obnovení zájmu o reaktory chlazené směsí olova a bismutu došlo v devadesátých letech, kdy se objevila myšlenka využít je v civilním sektoru. Výsledkem prací bylo v roce 2009 založení společnosti AKME-Engineering, která má za cíl vyvinout reaktory SVBR-100 a poté zahájit jejich sériovou výrobu. Harmonogram je následující: Do roku 2014 výzkum a vývoj potřebných materiálů, 2015 až 2017 výroba pilotního bloku se spuštěním ještě v roce 2017. Od roku 2019 má následovat sériová výroba. Podle odhadů [Mezinárodní agentura pro atomovou energii|Mezinárodní agentury pro atomovou energii]] (MAAE) bude poptávka do roku 2040 činit 500 až 1000 reaktorů SVBR-100, což představuje 300–600 miliard dolarů (6–12 bilionů korun).\n\nNa vývoji a výrobě reaktorů SVBR-100 se budou podílet i české firmy. Během mezinárodního fóra Atomex 2012 konaném 9. až 10. října 2012 v Praze podepsaly memoranda o spolupráci následující české společnosti: Škoda JS a.s, Vítkovice a.s., Sigma Group a.s, Modřany Power a.s, MPower Engineering a.s., Promont a.s, ETD Transformátory a.s., Arako spol. s r.o, Chemcomex Praha a.s., Chladicí věže Praha a.s., ZAT a.s., ZVVZ-Enven Engineering a.s. a Sandvik Chomutov Precision Tubes spol. s r.o.\n\nPůvodním plánem použití těchto reaktorů byla renovace vysloužilých jaderných bloků, aby nemusely být zbourány a mohlo být využito jejich stávající provozuschopné zařízení. Životnost jaderné elektrárny je určena životností tlakové nádoby. Ostatní zařízení mohou být během provozu měněna a modernizována, takže většinou zůstávají funkční i po uzavření elektrárny. Původní plán renovace bloku VVER-440 počítá s rozmístěním šesti reaktorů SVBR-100 do reaktorové haly. Tyto reaktory by běžely na výkon 75 MWe, aby byl celkový výkon shodný s původním výkonem bloku VVER-440. Množivý faktor je závislý na konstrukci aktivní zóny, ne na aktuálním výkonu reaktoru, takže by i tak vznikalo v reaktoru plutonium. Tyto reaktory SVBR-100 budou produkovat stejné množství páry jako původní reaktor VVER-440 a pára bude mít stejné parametry. Bude tedy možné využít velké množství původních zařízení elektrárny. Podle analýzy společnosti Atomenergoprojekt by měla tato renovace vyjít dvakrát levněji než stavba nového bloku VVER-440.\n\nDalším možným využitím mohou být jaderné teplárny, protože část tepelného výkonu reaktoru je možné využívat pro výrobu elektřiny a druhou část pro ohřev vody. Výhodou malých reaktorů SVBR-100 oproti velkým blokům je to, že je možné je umístit poblíž osídlených území (i blíže než jeden kilometr), což je pro teplárny podstatné.\n\nČást tepelného výkonu reaktoru SVBR-100 může být využita na odsolování mořské vody. Jsou schopny za den odsolit až 200 000 tun mořské vody. Jednou z variant odsolování mořské vody by mělo být vybudování několika stanic s nádržemi na odsolenou vodu. Reaktor SVBR-100 by byl umístěn na plavidle, které by bylo přetlačováno mezi jednotlivými stanicemi. Ve středu stanice by stál velký bezpečnostní kryt, do nějž by bylo plavidlo zatlačeno a reaktor připojen k místní infrastruktuře.\n\nReaktory SVBR-100 se mohou také vrátit zpět na vodu a to v podobě plovoucích jaderných elektráren. Při vývoji těchto elektráren se počítá s umístěním reaktorů, které mají nízký výkon a byly vyvinuty pro jaderné ponorky a ledoborce. V případě Akademika Lomonosova jsou to reaktory KLT40S.\n\nOproti ostatním typům reaktorů má SVBR-100 vyšší výstupní teplotu, která činí 550 °C. Vývojem materiálů ji lze zvýšit až na přibližně 800 °C, což je teplota, při níž může probíhat termochemický rozklad vody, takže reaktory SVBR-100 by mohly být využívány i pro výrobu vodíku. Kromě vývoje materiálů je pro tuto aplikaci také potřeba zapracovat na vývoji nitridového paliva. \n\n"}
{"id": "896612", "url": "https://cs.wikipedia.org/wiki?curid=896612", "title": "Michael Krohn-Dehli", "text": "Michael Krohn-Dehli\n\nMichael Krohn-Dehli (* 6. června 1983, Kodaň, Dánsko) je dánský fotbalista a reprezentant, který v současné době hraje na postu záložníka ve španělském klubu Sevilla FC.\n\nPůsobil postupně v nizozemských klubech RKC Waalwijk, AFC Ajax a Sparta Rotterdam (zde hostoval v sezóně 2006/07).\nZačínal v mládežnické akademii nizozemského top klubu Ajax Amsterdam. V roce 2004 dal tehdejší trenér Ajaxu a bývalý nizozemský reprezentant Ronald Koeman svolení k jeho přestupu do Waalwijku. Zde debutoval 15. srpna 2004 v zápase s FC Groningen, který skončil bezbrankovou remízou. V RKC Waalwijk strávil dvě sezóny, během nichž nastoupil ke 48 zápasům a vsítil dva góly. V roce 2006 se vrátil do Ajaxu. Za Ajax zažil premiérový start v prvním týmu 17. září 2006 v zápase Eredivisie proti domácí Rodě JC Kerkrade (Roda zvítězila 2:0).\n\n29. srpna 2008 se vrátil do Dánska do klubu Brøndby IF. O dva dny později 31. srpna debutoval v zápase proti FC Kodaň. Dostal se na hrací plochu v 62. minutě za stavu 1:0 pro domácí Brøndby, tímto výsledkem střetnutí skončilo.\n\nV srpnu 2012 přestoupil do španělského klubu Celta de Vigo.\n\nV A-týmu Dánska zažil debut 11. října 2006 v kvalifikačním utkání na EURO 2008 s domácím Lichtenštejnskem. Byla to vítězná premiéra, Dánsko porazilo svého soupeře 4:0. Krohn-Dehli se dostal na hřiště v 78. minutě, když střídal Dennise Rommedahla.\n\nPrvní gól za seniorskou reprezentaci vstřelil v přátelském zápase s domácím Slovenskem na stadionu Antona Malatinského v Trnavě 29. března 2011. V 72. minutě zvyšoval na 2:1 pro hosty, tímto výsledkem utkání skončilo. Nastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. Nastoupil v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\n\nÚčast Michaela Krohn-Dehliho na vrcholových turnajích:\n\nMichael hrál i na Euru 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Krohn-Dehli odehrál všechna tři utkání v základní sestavě a dvakrát skóroval. Nejprve rozhodl svým gólem utkání proti Nizozemsku a poté vsítil branku i proti Německu. Dánsko získalo 3 body a umístilo se na třetí příčce, což na postup do čtvrtfinále nestačilo.\n\n"}
{"id": "896614", "url": "https://cs.wikipedia.org/wiki?curid=896614", "title": "Poškození dřevin úvazky", "text": "Poškození dřevin úvazky\n\nPoškození dřevin úvazky je poškození vznikající často na okrasných i ovocných dřevinách. Jde o poškození vznikající nevhodnými nebo neprovedenými pěstitelskými opatřeními u pěstovaných dřevin. Bývá ale časté, že opora u dřeviny je zdrojem infekce nebo vhodným úkrytem pro škůdce. Opora může být méně stabilní než dřevina. Hlavní funkce pevné a pečlivě provedené opory u dřevin s dostatečně silnými nebo dostatečně pružnými kmínky ve výsadbě provedené odborně, je důvod pro navýšení ceny výsadby. \nTkaniny, dráty nebo provázky zařezané nebo zarostlé do rostlinných tkání. Nekrotizované, mechanicky poškozené a často i chorobami a škůdci napadené tkáně v okolí úvazku, který upevňuje dřevinu k opoře. Kalusy vznikající v okolí úvazku.\n\nNěkteré materiály (např. pryž) podléhají během času oxidaci a zoxidovaná hmota může chemicky poškozovat tkáně. Kovové materiály mohou mít ostré hrany, nebo nemusí být dostatečné pružné a měkké, dochází k poranění i při pohybu rostlin. \nÚvazek má být volný, aby umožňoval pohyby rostliny a pružný aby fixoval dřevinu. Příčinou poškození je tedy těsný úvazek, úvazek zaškrcující dřevinu a nepohyblivý, takže při pohybech dochází ke kontaktu který rostlinu poškozuje. \n\nPovolování nebo odstraňování úvazků a opory je agrotechnické opatření které je třeba provádět u výsadby včas. Nejčastěji poranění vznikají neodbornou údržbou nebo údržbou neodbornými pracovníky nebo administrativně předepsanou údržbou která striktně omezuje prováděné opatření za účelem omezení nákladů. Firma, která nemá odborníka s dostatkem znalostí nedokáže předvídat následky opomenutí včasného zásahu. Neodborný pracovník si nebezpečí poškození neuvědomí a poškozování kmene nevšimne. Odborný pracovník povolení neprovede, pokud může vykonávat pouze normativně předepsané práce.\n\nV závislosti na míře poškození vede poranění někdy k deformacím a hlubokým poškozením kmene, často k omezení asimilace a růstu a k zasychání větví. Často dochází k uhynutí rostliny. Obvyklé je napadení oslabené dřeviny, nebo napadení v místech poranění, které způsobí úhyn dřeviny.\n\nKaždoroční odborná kontrola mladých výsadeb a povolování úvazků. Lze provádět při výchovném řezu.\n\nOdstranění nekrotických tkání, vyčištění rány a ošetření kontaktním fungicidem.\n\n"}
{"id": "896615", "url": "https://cs.wikipedia.org/wiki?curid=896615", "title": "Saskia Burmeister", "text": "Saskia Burmeister\n\nSaskia Burmeister (12. února 1985, Nový Jižní Wales, Austrálie), je australská herečka, známá především svými rolemi v seriálu \"Námořní hlídka\" a \"Hating Alison Ashley\".\n\n"}
{"id": "896618", "url": "https://cs.wikipedia.org/wiki?curid=896618", "title": "Paul Thompson", "text": "Paul Thompson\n\nPaul Thompson může být:\n\n"}
{"id": "896619", "url": "https://cs.wikipedia.org/wiki?curid=896619", "title": "Paul Thompson (hudebník)", "text": "Paul Thompson (hudebník)\n\nPaul Thompson (* 13. května 1951 Newcastle upon Tyne, Anglie) je britský bubeník. V roce 1971 spoluzaložil skupinu Roxy Music, ve které působil do roku 1980, kdy jej vystřídal Andy Newmark. Od roku 2001 je opět členem obnovené skupiny. Mezitím hrál ve skupinách Angelic Upstarts a Concrete Blonde. Krátce rovněž spolupracoval se skupinou 801 a hrál na sólovém albu Briana Eno, rovněž člena Roxy Music, nazvaném \"Here Come the Warm Jets\" (1974).\n"}
{"id": "896620", "url": "https://cs.wikipedia.org/wiki?curid=896620", "title": "Myrnohrad", "text": "Myrnohrad\n\nMyrnohrad ( ; – \"Mirnograd\") je město v Doněcké oblasti na Ukrajině. Leží v Donbasu zhruba 7 kilometrů na severovýchod od Pokrovska a zhruba 52 kilometrů na severozápad od Doněcka, hlavního města oblasti. V roce 2013 v něm žilo bezmála padesát tisíc obyvatel.\n\nOd roku 1957 až do roku 2016 Myrnohrad nesl jméno Dymytrov ( ) po bulharském komunistickém politikovi Georgim Dimitrovi. Předtím se od roku 1937 jmenoval Novyj Donbass ( ).\n\nBěhem druhé světové války bylo město od 22. října 1941 do 8. září 1943 obsazeno jednotkami Wehrmachtu.\n"}
{"id": "896627", "url": "https://cs.wikipedia.org/wiki?curid=896627", "title": "Filmografie Andyho Warhola", "text": "Filmografie Andyho Warhola\n\nNásledující filmy produkoval nebo režíroval Andy Warhol. Padesát z nich je zachováno v Muzeu moderního umění.\n"}
{"id": "896632", "url": "https://cs.wikipedia.org/wiki?curid=896632", "title": "Kanli", "text": "Kanli\n\nKanli (, 3007 m n. m.) je hora v Arsiánském hřbetu. Leží přímo na státní hranici mezi Gruzií (autonomní republika Adžarsko, okres Chulo) a Tureckem (provincie Ardahan, okres Posof). Jedná se o nejvyšší horu Adžarska.\n\n"}
{"id": "896633", "url": "https://cs.wikipedia.org/wiki?curid=896633", "title": "Mala Krsna", "text": "Mala Krsna\n\nMala Krsna (v srbské cyrilici Мала Крсна) je vesnice ve východní části centrálního Srbska. V roce 2011 měla 1 753 obyvatel. Administrativně spadá pod město Smederevo a pod Podunajský okruh. \n\nPrvní zmínky o obci pocházejí z 15. století a tehdy nesla název Karagaš.\n\nPředstavuje důležitou zastávku na železniční trati Bělehrad - Niš. Mala Krsna má i vlastní nádraží; v její blízkosti navíc prochází dálnice, víceméně kopírující zmíněný železniční tah a hlavní silniční tah do Požarevace. Představuje proto významný uzel jak v silniční, tak i železniční dopravě.\n\nVesnice se nachází v rovinaté krajině, nedaleko od řeky Moravy, na samém severním okraji regionu, známého pod názvem Šumadija. V obci se nachází kromě železničního nádraží ještě i kulturní dům a několik dalších, především sportovních objektů. Kostel v obci je zasvěcen apoštolovi Tomášovi a byl vybudován v nedávné době. Základní škola je pojmenována po srbském obrozenci, Đuri Jakšićovi.\n\nMístní obyvatelstvo se živí především zemědělstvím, neboť okolní krajina je velmi vhodná pro téměř všechny druhy zemědělských aktivit. V blízkosti meandrující řeky Morava se nachází rovněž několik jezer, vhodných k rybolovu. Vesnice na sebe přitáhla pozornost v posledních letech, neboť se v Srbsku rozšířilo povědomí, že některá místa v obci a její blízkosti, tzv. Najdanovy kruhy, léčí různé nemoci. Díky nim byly v obci zbudovány i malé lázně.\n\nZ Malé Krsni pocházel Vlajko Stojiljković, jugoslávský ministr policie v letech 1997 - 2000.\n"}
{"id": "896635", "url": "https://cs.wikipedia.org/wiki?curid=896635", "title": "Seznam dílů seriálu Tajemství kruhu", "text": "Seznam dílů seriálu Tajemství kruhu\n\nToto je seznam dílů seriálu \"Tajemství kruhu\". Americký dramatický seriál \"Tajemství kruhu\" (v originále \"The Secret Circle\"), který vysílala televize The CW mezi lety 2011 a 2012. V Česku jej premiérově odvysílala TV Nova v roce 2013.\n\n<onlyinclude></onlyinclude>\n\n"}
{"id": "896637", "url": "https://cs.wikipedia.org/wiki?curid=896637", "title": "František Bořek-Dohalský", "text": "František Bořek-Dohalský\n\nFrantišek Bořek Dohalský z Dohalic (5. října 1887 Přívozec – 3. ledna 1951 Praha), byl český šlechtic, člen protinacistického odboje a československý velvyslanec v Rakousku.\n\nByl hrabětem z rodu Dohalských, jejichž kořeny sahají až do 15. století. \n\nByl dvakrát ženat. Poprvé 19. listopadu 1912 v Praze s Miladou Krafferovou (dcera Gustava Kraffera a Jany Kubešové, narozena 24. května 1892 v Hradci Králové, zemřela 30. října 1919 v Domažlicích). Spolu měli syny Jiřího (* 18. února 1914 Domažlice) a Miroslava (* 9.1918). Po smrti manželky Milady se František oženil podruhé 2. července 1927 v Praze s Věrou Baxantovou (dcera Karla Baxanta a Ludmily Etrichové, narozena 25. dubna 1896 v Kyjevě, zemřela 23. září 1966 v Praze).\n\nPůsobil jako diplomat na velvyslanectví v Londýně a poté jako legační rada ve Vídni. V září 1939 byl signatářem Národnostního prohlášení české šlechty. V období okupace se bratři Dohalští zapojili do domácího odboje. V neděli 5. června 1942 byl však František zatčen gestapem a poté vězněn na Pankráci, v Terezíně a v Dachau. Věznění nacisty zlomilo Františkovi zdraví. Po válce byl československým vyslancem ve Vídni. Závěrečným otřesem, ze kterého se již nevzpamatoval, bylo zatčení jeho syna Jiřího, odborového rady Kanceláře prezidenta republiky, StB v červenci 1950. Zemřel 3. ledna 1951 v Praze.\n\nSyn Jiří Bořek-Dohalský strávil ve vězení z politických důvodů 10 let. V té době se jeho manželka Josefa (dcera Ericha Thurn-Taxise a Gabriely, hraběnky Kinské) s jejich čtyřmi syny (Jiří, Václav, Antonín a Zdeněk) přestěhovala do Lysé nad Labem, do zahradnického domku vedle zámku, který do roku 1938 patřil rodu Kinských. Zde Josefa a Jiří v říjnu 1990 také zemřeli. V domku žil až do své smrti 12. listopadu 2017 jejich syn Antonín Bořek Dohalský.\n\n"}
{"id": "896640", "url": "https://cs.wikipedia.org/wiki?curid=896640", "title": "Lassie se vrací", "text": "Lassie se vrací\n\nLassie se vrací (1940, v originále \"Lassie Come-Home\") je povídka angloamerického spisovatele Erica Knighta. Dojemný příběh o psí věrnosti autora rázem proslavil, kniha se po svém vydání stala bestsellerem.\n\nLassie je čistokrevná dlouhosrstá kolie, která vyrůstá v rodině yorkshirského horníka Sama Carraclougha a je miláčkem jeho dvanáctiletého syna Joea, na kterého čeká každý den před školou. V důsledku otcovy nezaměstnanosti a následné tíživé finanční situace je rodina nucena Lassii prodat bohatému vévodovi z Rudlingu. Lassie mu však neustále utíká a tak ji vévoda odveze na své panství na vzdáleném severu Skotska. Lassie však uteče i zde a vydává se na dlouhou a strastiplnou cestu domů plnou překážek a nebezpečí. Hlídači ovčích stád po ní střílejí, je zraněna, ale hodní lidé jí zachrání. Musí se naučit snášet hlad i zimu, obstarat si potravu a bránit se. Nakonec se jí podaří dostat se domů.\n\nJoe už nevěří, že by se s Lassii ještě někdy setkal. Jednoho dne na něj však před školou v dosti zuboženém stavu opět čeká. Všichni mají radost a vévoda, který pochopí, že Lassie by mu neustále utíkala, nabídne Joeově rodině práci v jeho psí stanici včetně ubytování v domku poblíž.\n\n"}
{"id": "896642", "url": "https://cs.wikipedia.org/wiki?curid=896642", "title": "Jü Čchien", "text": "Jü Čchien\n\nJü Čchien (; 1398–1457) byl čínský státník a básník, v letech 1449–1457 ministr vojenství vlády říše Ming. Za císaře Jing-cunga pracoval na ministerstvu vojenství, nakonec ve funkci náměstka ministra. Vynikl v tchumuské krizi, kdy se postavil do čela obrany proti Mongolům a byl povýšen na místo ministra vojenství. Následujících osm let zůstal nejvlivnějším členem vlády nového císaře Ťing-tchaje. V lednu 1457 se k moci vrátil Jing-cung, který Jü Čchiena neprodleně popravil.\n\nJü Čchien používal zdvořilostní jméno Tching-i (), pseudonym Ťie-an (). Obdržel posmrtné jméno Čung-su ().\n\nJü Čchien pocházel z čeťiangského Čchien-tchangu, dnes součásti Chang-čou, narodil se roku 1398. Po studiích konfucianismu úspěšně prošel všemi stupni úřednických zkoušek, roku 1421 složil nejvyšší, palácové, zkoušky a získal hodnost \"ťin-š’\". V první polovině 20. let působil v kontrolním úřadu jako vyšetřující cenzor \"ťien-čcha jü-š’\", později pracoval v kontrolním úřadu a na ministerstvu vojenství říše Ming, nakonec ve funkci náměstka ministra.\n\nZačátkem září 1449 byl mingský císař Jing-cung v čele armády poražen Mongoly u Tchu-mu a padl do zajetí. V bitvě zahynulo množství generálů a hodnostářů, včetně ministra vojenství Kchuang Jie. Jü Čchien se jako nejvýše postavený úředník ministerstva vojenství po bitvě chopil iniciativy, postavil se proti ústupu vlády z Pekingu do Nankingu, zorganizoval obranu města a 7. září byl jmenován ministrem vojenství, přičemž fakticky stanul v čele vlády. Patřil ke skupině úředníků a eunuchů, kteří v polovině září 1449 prosadili jmenování Jing-cungova mladšího bratra císařem (císař Ťing-tchaj). V Ťing-tchajově vládě zaujal pozici nejmocnějšího muže. V letech 1454–1455 onemocněl a ztratil velkou část svého vlivu, zůstal však ministrem až do ledna 1457. V lednu 1457 se státním převratem vrátil na trůn Jing-cung, který ihned popravil přední stoupence svého předchůdce, včetně Jü Čchiena.\n\nVedle úřední kariéry proslul i jako básník, patrně nejvýznamnější osobnost své generace.\n"}
{"id": "896647", "url": "https://cs.wikipedia.org/wiki?curid=896647", "title": "Niki Zimling", "text": "Niki Zimling\n\nNiki Dige Zimling (* 19. dubna 1985, Tårnby, Dánsko) je dánský fotbalista a reprezentant, který od roku 2014 hostuje v nizozemském týmu AFC Ajax z německého klubu 1. FSV Mainz 05. Hraje na postu defenzivního záložníka. Mimo Dánska hrál v Nizozemsku, Německu, Itálii a Belgii.\n\nV roce 2006 získal v Dánsku ocenění „Talent roku do 21 let“.\n\nPůsobil postupně v dánských klubech Brøndby IF a Esbjerg fB, odkud odešel do italského Udinese Calcio. Druhou sezónu šel hostovat do nizozemského týmu NEC Nijmegen. Od roku 2011 hrál dva roky v belgickém Club Brugge KV, v roce 2013 podepsal čtyřletou smlouvu s německým bundesligovým mužstvem 1. FSV Mainz 05.\n\nV závěru letního přestupového okna 1. září 2014 odešel na hostování do nizozemského AFC Ajax s opcí na přestup.\n\nZimling hrál za dánské reprezentační výběry od kategorie do 16 let včetně výběru do 21 let. Reprezentoval svou krajinu na Mistrovství Evropy hráčů do 21 let 2006 v Portugalsku, kde Dánsko skončilo po remízách s Itálií (3:3) a Nizozemskem (1:1) a prohře s Ukrajinou (1:2) se dvěma body na poslední čtvrté příčce základní skupiny B.\n\nV A-týmu Dánska zažil debut 6. února 2008 v přátelském utkání s domácím Slovinskem. Byla to vítězná premiéra, Dánsko porazilo svého soupeře 1:2. Zimling šel na hřiště v 66. minutě.\n\nPrvní gól za seniorskou reprezentaci vstřelil v kvalifikačním utkání na MS 2014 s Českou republikou na Andrově stadionu v Olomouci 22. března 2013. V 82. minutě zvyšoval na 3:0 pro hosty, tímto výsledkem Dánsko porazilo ČR. Nastoupil v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\nÚčast Niki Zimlinga na vrcholových turnajích:\n\nNiki hrál i na Euru 2012, kde se Dánsko střetlo v základní skupině B („skupina smrti“ – nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Zimling nastoupil ke všem třem utkáním v základní sestavě, ale proti Portugalsku byl již po 16 minutách stažen z hrací plochy. Dánsko získalo celkem 3 body a umístilo se na třetí příčce ve skupině, což na postup do čtvrtfinále nestačilo.\n\n"}
{"id": "896648", "url": "https://cs.wikipedia.org/wiki?curid=896648", "title": "Hudbou pro UNICEF", "text": "Hudbou pro UNICEF\n\nHudbou pro UNICEF je charitativní multižánrový hudební festival na podporu očkovacích programů UNICEF, který se koná vždy v polovině června v Tišnově u Brna. Festival se koná v areálu letního kina, které se nachází ve východní části města mezi sídlištěm Pod Klucaninou a samotným kopcem Klucanina. Tento jedinečný areál z konce 60. let je obklopený lesem a vytváří tak poetické místo vhodné k letnímu posezení, odpočinku a zábavě. Kapacita areálu je cca 1500 návštěvníků. V devadesátých letech minulého století a počátkem tohoto tisíciletí se zde konaly festivaly folkové hudby, které se svou úrovní řadily k předním akcím tohoto žánru v republice. Právě určitá festivalová historie byla jedním z důvodů k umístění festivalu Hudbou pro UNICEF právě do tohoto areálu. Areál je díky existenci amfiteátru letního kina vhodný k hudebním produkcím, je vybaven dostatečným množstvím sociálního zařízení a restaurací s letní terasou.\n\nTišnovský házenkářský klub jako první sportovní klub v České republice uzavřel v roce 2007 spolupráci s Dětským fondem OSN – UNICEF. Rozhodl se tak dlouhodobě podporovat očkování dětí v oblastech přírodních katastrof, ozbrojeného konfliktu nebo rozvojových zemí. K tradičnímu příspěvku, který každoročně v dobrovolné výši shromáždí na podporu UNICEF hráči a diváci, se od roku 2009 přidal také výtěžek z charitativních hudebních festivalů, které házenkářský klub pořádá (od roku 2011 ve spolupráci s občanským sdružením Pro Tišnov). Za více jak 5 let organizování těchto aktivit tak obdržel UNICEF na očkovací programy celkem 223 865 Kč. Proočkování jednoho dítěte proti šesti hlavním smrtelným onemocněním stojí cca 600 Kč, díky této spolupráci se tak již podařilo zachránit život asi 370 dětem.\n\nV roce 2010 bylo rozhodnuto, že část výtěžku z hudebního festivalu bude věnováno také na podporu regionálních charitativních projektů.\n\n"}
{"id": "896651", "url": "https://cs.wikipedia.org/wiki?curid=896651", "title": "Markerwaard", "text": "Markerwaard\n\nMarkerwaard je název nerealizovaného polderu v Nizozemsku, který byl zahrnut do projektu Zuiderzeewerken. Měl být lokalizován v jihozápadní části dřívějšího mořského zálivu Zuiderzee a měl se rozprostírat přes téměř celou plochu současného jezera Markermeer. \n\nRozloha polderu by dosahovala hodnoty 410 km². Jeho výstavba byla částečně realizována hrází Houtribdijk (dokončena 1976), která od jezera IJsselmeer oddělila prostor pro budoucí polder. K odvodnění nově vzniklého jezera Markermeer však již nedošlo. Od zbudování polderu bylo upuštěno z důvodu vysoké finanční náročnosti a změně priorit nizozemské vlády. Po zbytek 20. století se vedly diskuze o možném dokončení polderu, avšak v roce 2003 bylo definitivně rozhodnuto polder nezbudovat.\n\nV roce 2016 byl spuštěn projekt Marker Wadden, který sestává z realizace skupiny umělých ostrovů ve východní části původně zamýšleného polderu v blízkosti hráze Houtribdijk. Důvodem výstavby ostrovů je zvýšení ekologické hodnoty území. Ostrovy nebudou zastavěny či zemědělsky využívány – mají vytvořit biotop podobný wattovému pobřeží (ale bez slapových jevů, protože Markermeeer není spojené s otevřeným mořem). V roce 2018 zde byl vyhlášen národní park Nieuw Land zahrnující i část polderu Zuidelijk Flevoland. \n"}
{"id": "896667", "url": "https://cs.wikipedia.org/wiki?curid=896667", "title": "1. slovenská národní hokejová liga 1972/1973", "text": "1. slovenská národní hokejová liga 1972/1973\n\n1. slovenská národní hokejová liga 1972/1973 byla 4. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo dvoukolově každý s každým (celkem 22 kol). Nejlepších 6 týmů následně postoupilo do skupiny o 1. až 6. místo, kde se utkal každý s každým dvoukolově (10 kol) s tím, že se započítávaly všechny výsledky ze základní části (dohromady 32 kol). Tým na prvním místě postoupil do kvalifikace o nejvyšší soutěž.\n\nTýmy na 7. až 12. místě po základní části se utkaly každý s každým dvoukolově (10 kol) s tím, že se započítávaly všechny výsledky ze základní části (dohromady 32 kol). Poslední dva týmy sestoupily do divize.\n\n\n\n\n"}
{"id": "896668", "url": "https://cs.wikipedia.org/wiki?curid=896668", "title": "Green Mountain", "text": "Green Mountain\n\nGreen Mountain (někdy pouze \"The Peak\", 859 m n. m.) je neaktivní stratovulkán na ostrově Ascension (součást britského zámořského území Svatá Helena, Ascension a Tristan da Cunha) v jižní části Atlantského oceánu. Jedná se o nejvyšší bod ostrova.\n\n"}
{"id": "896669", "url": "https://cs.wikipedia.org/wiki?curid=896669", "title": "Antiope (planetka)", "text": "Antiope (planetka)\n\n(90) Antiope je dvojitá planetka v hlavním pásu planetek. Byla objevena 1. října 1866 Robertem Lutherem. V roce 2000 bylo zjištěno, že jde o dvě téměř stejně velké tělesa obíhající kolem sebe. Mají průměr přibližně 88 a 84 km, tato velikost je řadí mezi 500 největších planetek vůbec.\n\nČíslo 90 v názvu 90 Antiope znamená, že to byla 90 planetka, která byla objevena. Název Antiope je z řecké mytologie.\n\nNejvýznačnějším rysem 90 Antiope je, že jde o dva téměř stejně velké objekty obíhající kolem společného těžiště. Odlišnost ve váze je maximálně 2,5 %, což z 90 Antiope dělá skutečně „dvojitou planetku“.\n\n\n"}
{"id": "896677", "url": "https://cs.wikipedia.org/wiki?curid=896677", "title": "Elektrárna Oslavany", "text": "Elektrárna Oslavany\n\nElektrárna Oslavany je bývalá tepelná elektrárna ve městě Oslavany v okrese Brno-venkov.\n\nPostavena byla pro spalování černého uhlí z jižní části rosicko-oslavanského revíru (především z dolu Kukla, později z dolu Františka a dolu Jindřich II), vyrobená elektřina byla dodávána do Brna a okolí. Výstavba prováděná firmou AEG Union proběhla v letech 1911–1913, bylo zde instalováno šest kotlů a dva turboalternátory o celkovém výkonu 6,8 MW. Oficiálně byl provoz elektrárny zahájen 1. dubna 1913.\n\nElektrárna byla v průběhu let postupně rozšiřována, byly zde stavěny další kotle a elektrická soustrojí, takže v roce 1929 měla instalovaný výkon 49,8 MW. I v dalších letech docházelo v navyšování výkonu i modernizacím starších zařízení, jako poslední byl v roce 1964 uveden do provozu blok o výkonu 50 MW, maximální instalovaný výkon elektrárny dosáhl hodnoty 115 MW.\n\nProvoz elektrárny byl ukončen 30. května 1993 v souvislosti s ukončením těžby uhlí v rosicko-oslavanské pánvi.\n\nAreál je vedený na seznamu brownfieldů Jihomoravského kraje. Jeho nynějším majitelem je firma Palivotrans, která zde chce výrobu částečně obnovit. Zástupci firmy zatím čekají, až stát na vlastní náklady odstraní starou ekologickou zátěž, což ale může trvat i několik let.\n\n"}
{"id": "896678", "url": "https://cs.wikipedia.org/wiki?curid=896678", "title": "Zápas na Letních olympijských hrách 1976 – muži, volný styl do 48 kg", "text": "Zápas na Letních olympijských hrách 1976 – muži, volný styl do 48 kg\n\nZápas ve volném stylu ve váhové kategorii do 48 kg probíhal na Letních olympijských hrách 1976 v Montréalu, v multifunkční hale Maurice Richard Arena. O medaile se utkalo celkem 18 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "896680", "url": "https://cs.wikipedia.org/wiki?curid=896680", "title": "Lukáš Hrádecký", "text": "Lukáš Hrádecký\n\nLukáš Hradecký (finskou transkripcí Lukas Hradecky; * 24. listopadu 1989, Bratislava, Československo) je finský fotbalový brankář a reprezentant slovenského původu, který hraje za Bayer Leverkusen\n\nJeho otec je bývalý volejbalista, který odešel za angažmá do Finska, když byl Lukášovi 1 rok.\nJeho mladší bratři Tomáš a Matej jsou také fotbalisté.\n\nHradecký začínal jako fotbalový útočník, teprve později se stal brankářem. Byl na testech i v Manchesteru United. Nejvyšší finskou ligu nikdy nehrál, v roce 2009 odešel do Dánska do klubu Esbjerg fB. S Esbjergem vyhrál v sezoně 2012/13 dánský fotbalový pohár. V létě 2013 přestoupil do Brøndby IF.\n\nV srpnu 2015 přestoupil do německého bundesligového klubu Eintracht Frankfurt, který hledal náhradu za brankáře Kevina Trappa, jenž odešel do francouzského Paris Saint-Germain FC. Podle agentury AP podepsal Hradecký s klubem Eintracht z Frankfurtu nad Mohanem tříletý kontrakt.\n\nHradecky hrál za finské reprezentační výběry od kategorie do 19 let včetně výběru do 21 let. Byl brankářskou jedničkou v kvalifikaci jedenadvacítek na Mistrovství Evropy hráčů do 21 let 2011 v Dánsku. Finsko se na závěrečný turnaj neprobojovalo, skončilo na nepostupovém třetím místě kvalifikační skupiny 4 (za prvním Nizozemskem a druhým Španělskem).\n\nV lednu 2010 jej povolal do A-mužstva Finska skotský trenér Stuart Baxter (jenž v letech 2008–2010 vedl Finsko) pro přátelské utkání ve španělské Málaze proti reprezentaci Jižní Korey (porážka Finska 0:2). Nicméně šanci nedostal, celé utkání strávil pouze na lavičce náhradníků. Příležitosti mezi tyčemi se dočkal až 21. května 2010 ve druhém poločase přátelského střetnutí proti domácímu Estonsku. Hrádecký v 55. minutě inkasoval jeden gól a Finsko prohrálo celkově 0:2. Do listopadu 2015 absolvoval Hrádecký již 26 zápasů jako brankář A-týmu finské fotbalové reprezentace.\n\n"}
{"id": "896689", "url": "https://cs.wikipedia.org/wiki?curid=896689", "title": "Třída Car Nicobar", "text": "Třída Car Nicobar\n\nTřída Car Nicobar je třída rychlých hlídkových lodí indického námořnictva. Tvoří ji celkem 14 jednotek. Jejich úkolem je ochrana zájmů Indie v její námořní výlučné ekonomické zóně. Nasadit je lze též k pronásledování rychlých plavidel, např. pašeráckých člunů. Jsou to první indické válečné lodě poháněné vodními tryskami.\n\nPrvní série 10 plavidel byla indickým námořnictvem objednána v roce 2006. Všech 10 jednotek v letech 2007–2011 postavila indická loděnice Garden Reach Shipbuilders & Engineers (GRSE) v Kalkatě.\n\nV březnu 2013 byla u stejné loděnice objednána druhá série čtyř lodí. První pár byl rozestavěn v červenci 2013 a druhý v lednu 2014. Druhá série do služby vstoupila v letech 2016-2017.\n\nJednotky třídy \"Car Nicobar\":\nNástavba plavidel je vyrobena z hliníku. Je tvarována s ohledem na vlastnosti stealth. Navigační radar je typu Furuno. Hlavní výzbroj tvoří jeden 30mm kanón CRN-91 s dostřelem 4 km ve věži na přídi. Doplňují ho dva 12,7mm kulomety. K obraně proti útoku ze vzduchu slouží protiletadlové řízené střely velmi krátkého dosahu Igla-S. Pohonný systém tvoří tři diesely MTU 16V 4000 M90 a tři vodní trysky Hamilton HM811. Nejvyšší rychlost dosahuje 35 uzlů.\n"}
{"id": "896694", "url": "https://cs.wikipedia.org/wiki?curid=896694", "title": "Spojené státy americké na Letních olympijských hrách 1908", "text": "Spojené státy americké na Letních olympijských hrách 1908\n\nSpojené státy americké na Letních olympijských hrách v roce 1908 reprezentovalo 122 sportovců, 0 žen a 122 mužů, ve 10 sportech.\n\n"}
{"id": "896699", "url": "https://cs.wikipedia.org/wiki?curid=896699", "title": "Let Aeroperú 603", "text": "Let Aeroperú 603\n\nLet Aeroperú 603 byl pravidelný spoj peruánských aerolinek z Limy do Santiaga de Chile. Krátce po startu 2. října 1996 po půlnoci vyslal Boeing 757-23A (reg. N52AW), který jej obsluhoval, nouzové volání a žádal letovou kontrolu o povolení k návratu do Limy pro rozsáhlé selhání základních přístrojů. Během návratu se však zřítil do Tichého ceánu. Zemřelo všech 70 osob na palubě.\n\nVyšetřování prokázalo, že prvotní příčinou havárie bylo hrubé selhání údržby: její pracovník zapomněl odstranit pásku chránící během omývání letadla statické porty, což vedlo k selhání základních přístrojů (výškoměru a ukazatelu rychlosti) a v důsledku toho k deaktivaci autopilota a zmatečným hlášením počítače. Ve tmě nad oceánem, kde nebyly k dispozici žádné orientační body, zavaleni desítkami falešných poplachů, protichůdných hlášení a nesmyslných údajů, se piloti nedokázali zorientovat v tom, kde letoun je a co dělá. Poslední ránu jim pak nevědomky zasadil letecký kontrolor, který jim na žádost o pomoc udal údaje o výšce ze své obrazovky - ty ovšem přišly přes odpovídač z počítače letadla a byly rovněž nesmyslné. Dezorientovaný letoun klesl příliš nízko a roztříštil se o hladinu.\n\nNehoda se stala námětem pro jeden z dílů dokumentárního seriálu \"Letecké katastrofy\".\n\n"}
{"id": "896708", "url": "https://cs.wikipedia.org/wiki?curid=896708", "title": "Frantic", "text": "Frantic\n\nFrantic je sólové studiové album britského zpěváka Bryana Ferryho, vydané v únoru 2002 u vydavatelství Virgin Records. Spolu s Ferrym jej produkovali Rhett Davies a Colin Good. V rolích hostů se na albu představil například kytarista skupiny Radiohead Jonny Greenwood nebo Ferryův dřívější spoluhráč z Roxy Music Brian Eno.\n\n"}
{"id": "896712", "url": "https://cs.wikipedia.org/wiki?curid=896712", "title": "Doktorka z Dixie", "text": "Doktorka z Dixie\n\nDoktorka z Dixie (v anglickém originále Hart of Dixie) je americký komediálně-dramatický televizní seriál, jehož autorkou je Leila Gerstein. Premiérově byl vysílán v letech 2011–2015 na stanici The CW. Celkově bylo natočeno 76 dílů ve čtyřech řadách.\n\nMladé Newyorčance Zoe Hartové se rozpadne sen stát se kardiochirurgem. Místo toho se rozhodne přijmout nabídku na pozici praktického lékaře ve fiktivním městečku Bluebell v Alabamě.\n\n"}
{"id": "896714", "url": "https://cs.wikipedia.org/wiki?curid=896714", "title": "Devendra Banhart", "text": "Devendra Banhart\n\nDevendra Banhart (* 30. května 1981 Houston, Texas) je americký kytarista a zpěvák. Ačkoliv se narodil v Texasu, dětství prožil ve Venezuele a později se přestěhoval do Kalifornie, kde studoval. Své první album nazvané \"The Charles C. Leary\" vydal v roce 2002, do roku 2013 jich vydal dalších sedm. Rovněž se pod vedením Becka podílel na covervezích z alba \"Songs of Leonard Cohen\" od Leonarda Cohena.\n\n"}
{"id": "896719", "url": "https://cs.wikipedia.org/wiki?curid=896719", "title": "Varadínský most", "text": "Varadínský most\n\nVaradínský most (v srbštině Варадински мост/Varadinski most, maďarsky Váradi híd) se nachází v Novém Sadu, v Srbsku. Spojuje centrum města s Petrovaradínem a překonává řeku Dunaj. Současný most je na místě mezi \"Bulvárem Mihajla Pupina\" a Petrovaradínem již třetí v pořadí. Slavnostně byl otevřen v září 2000.\n\nNa místě mezi Petrovaradínem a historickým centrem Nového Sadu byly v minulosti (v 19. století) opakovaně zřizovány tzv. pontonové mosty. Sloužily především posádkám rakousko-uherského vojska, které sídlily v Petrovaradínské pevnosti.\n\nPrvní permanentní most na Dunaji byl budován v letech 1921 – 1928 a nesl název \"Most prince Tomislava\", po tehdejším druhém nejstarším synovi Aleksandra Karađorđeviće. Byl přirozeným prodloužením nově vzniklého bulváru, který na něj navazoval na novosadské straně. Nepříliš široký most byl ocelové příhradové konstrukce a na jeho výstavbě se podílely výhradně soukromé firmy, především německé. Most byl budován dlouhých sedm let (což byl v tehdejší době rekord); výstavbu prodlužoval především nedostatek prostředků novosadského magistrátu, který stavbu financoval. Slavnostní otevření mostu se konalo 20. května 1928; most byl dokonce i vysvěcen; z jedné strany představiteli Římskokatolické církve, ze strany druhé zástupci církve srbské pravoslavné.\n\nJednalo se ve své době již o druhý most, překonávající Dunaj (první byl vybudován již během první světové války a nesl název Poćorkův most, podle rakousko-uherského generála. Přestože přetrpěl období pádu Habsburské monarchie, osudným se mu stal začátek jara 1924, kdy jeho lehkou konstrukci strhly ledy. Budovaný Varadinský most se tak stal de facto jediným mostem v Novém Sadu.\n\nPo napadení Jugoslávie zeměmi Osy (především Německem) ho 10. dubna 1941 těsně před půlnocí vyhodila do povětří ustupující jugoslávská armáda, nicméně ho německé okupační jednotky velmi rychle opravily a mohl být tak nadále používán. Po válečných změnách se stal mostem hraničním; Novi Sad patřil do uherského záboru a Petrovaradín byl připojen k fašistickému Chorvatsku. Definitivní konec prvního mostu přinesly až povodně v roce 1944, které ho strhly úplně.\n\nVzhledem k tomu, že se jednalo o jediný most, překonávající v Novém Sadu řeku Dunaj, bylo nezbytné ho po válce co nejrychleji obnovit. Již v roce 1945 byl proto v rekordní době 160 dní postaven opět příhradový, ocelový most, jednoduché konstrukce. Je považován za první celoocelový most, postavený po skončení války v Evropě. Slavnostní otevření mostu se konalo 20. ledna 1946 za přítomnosti Josipa Broze Tita, po kterém byl most také pojmenován. Dlouhý byl 344 m a sloužil rovněž i pro železniční dopravu, a to do roku 1962 (kdy byla po reorganizaci novosadského železníčního uzlu trať přeložena na nový, Žeželjův most). V provozu zůstal až do ranních hodin 1. dubna 1999, kdy byl během bombardování Jugoslávie vojsky NATO stržen. Při bombardování mostu zahynul jeden člověk.\n\nBěhem náletů NATO na jugoslávskou infrastrukturu byly zničeny všechny tři mosty v Novém Sadu; dálniční Most Svobody, železniční Žeželjův most, i Varadínský most (který se v roce 1991 vrátil ke svému původnímu jménu). Nový most byl vybudován ve velmi krátké době a otevřen 29. září roku 2000, jen nedlouho (cca týden) před prezidentskými volbami, které znamenaly mimo jiné i konec vlády Slobodana Miloševiće. Byl otevřen pod jménem \"Varadínská duha\", ale tento název se rychle změnil zpět na Varadínský most. Nicméně slavnostní nasvícení mostu, měnící barvy, mu již zůstalo.\n\nVýstavbu mostu zajistila místní společnost Mont, která si za něj vysloužila i řadu domácích ocenění. Kromě toho se na stavebních pracích podílely i další firmy z celé tehdejší Svazové republiky Jugoslávie.\n\n\nSoučasný most je železobetonové konstrukce; podobně jako v případě jeho předchůdců, i on stojí na dvou pilířích. Most tvoří celkem tři segmenty; dva boční (jeden z novosadské a druhý z petrovaradínské strany), oba o délce 111 m a váze 800 tun, a centrální, který se mezi nimi nachází, o délce 81 m a hmotnosti 600 tun. Celkem je most dlouhý 304 m.\n\nVe své středové části se most vyvyšuje, aby nepůsobil překážku rušné vodní tepně, kterou představuje řeka Dunaj.\n"}
{"id": "896721", "url": "https://cs.wikipedia.org/wiki?curid=896721", "title": "Kókaku", "text": "Kókaku\n\nKókaku (光格天皇; \"Kókaku\", posmrtné jméno; za života: 師仁 Morohito, později 兼仁 Tomohito; 23. září 1771 – 11. prosince 1840) byl 119. japonským císařem. Vládl od 1. ledna 1780 do 1. května 1817, potom se vzdal trůnu ve prospěch svého 4. syna Ajahita.\nProtože jeho předchůdce, císař Go-Momozono byl těžce nemocný (zemřel ve věku 21 let) a měl pouze jednu dceru, na smrtelném lůžku jej spěšně adoptoval. Tomohito (兼仁) pocházel z paralelní císařské větve Kan'inů, se svým předchůdcem a adoptivním otcem císařem Go-Momozono měli společného předka Higašijamu. Do spěšné adopce se předpokládalo, že se stane kněžím v šintoistickém chrámu Šógoin (聖護院) v Kjótu.\n\nStal se tak vlastně zakladatelem současné císařské genealogické linie, neboť od něj všichni další císařové až po nynějšího Akihita jsou přímými potomky v mužské linii.\n\n"}
{"id": "896727", "url": "https://cs.wikipedia.org/wiki?curid=896727", "title": "Anna Medicejská", "text": "Anna Medicejská\n\nAnna Medicejská (21. července 1616, Florencie – 11. září 1676, Vídeň) byla princezna toskánská, sňatkem rakouská arcivévodkyně a hraběnka tyrolská.\n\nNarodila se jako dcera toskánského velkovévody Cosima II. a arcivévodkyně Marie Magdaleny Štýrské. Roku 1646 se v Innsbrucku provdala za svého bratrance Ferdinanda Karla Tyrolského (1628–1662), se kterým měla společné prarodiče jak z otcovy, tak z matčiny strany.\n\nManželům se narodily tři dcery, z nichž jedna zemřela v den narození.\nAnna přežila všechny své dcery a zemřela roku 1676. Pohřbena byla vedle své dcery císařovny Klaudie Felicitas v kryptě pod kaplí sv. Dominika v Dominikánském kostele ve Vídni.\n\n"}
{"id": "896732", "url": "https://cs.wikipedia.org/wiki?curid=896732", "title": "Wang Čchung-wej", "text": "Wang Čchung-wej\n\nWang Čchung-wej (Wang Chongwei, 王崇炜; * 10. prosinec 1988) je čínský lední hokejista, který hraje pravé křídlo za tým China Dragon v Asijské hokejové lize. Je také členem národního týmu, za který nastoupil na Mistrovství světa divize IIB v roce 2012. Předtím reprezentoval v mládežnických kategoriích. Měří 172 cm, váží 73 kg.\n\n"}
{"id": "896734", "url": "https://cs.wikipedia.org/wiki?curid=896734", "title": "Jabloň domácí", "text": "Jabloň domácí\n\nJabloň domácí (\"Malus domestica\") je ovocný strom z čeledi růžovitých. Jeho plody jablka jsou v mírném klimatickém pásu jedněmi z nejpěstovanějších a nejoblíbenějších. Je pěstována v mnoha odrůdách. Podle nedávných výzkumů vznikly současné odrůdy jabloní vývojem ze středoasijského druhu \"Malus sieversii\", bez významnější účasti jiných druhů (tedy ne např. hybridizací). Šlechtitelskou činností byla po celém světě vypěstována pestrá škála odrůd, známé jsou např. Jonathan, Ontario, Golden Delicious, Spartan. Jabloň je v České republice nejpěstovanější ovocnou dřevinou. V roce 2003 rostlo v ovocných sadech 9 945 883 jabloní. V ČR vyšlechtěné odrůdy jabloní jsou populární i ve světě.\n\nJablka jsou důležitou součástí lidského jídelníčku. Vyrábí se z nich mošty a džusy, džemy, kompoty, čaje, aromata do jiných jídel. Jablka mají také zdravotní význam – obsahují celou řadu látek prospěšných organismu, zvyšují imunitu, mají vliv na odolnost vůči stresu – v populární literatuře a časopisech se opakuje často doporučení konzumovat nejméně jedno jablko denně.\n\nStromy různých odrůd značně liší co do velikosti koruny, bujnosti růstu, habitu koruny, vzhledu letorostů a plodnosti. Některé konkrétní odrůdy jsou si ale velmi podobné v těchto ohledech. Velikostně lze například najít odrůdy obvykle velké jako Northern Spy nebo malé, jako Oldenburgovo. Stromy některých odrůd jsou rovnoměrně plodné, u dalších odrůd se objevuje tendence k střídavé plodnosti. Lokalita má přitom značný vliv na plodnost odrůdy, jak v klimatu tak v půdních a vlhkostních podmínkách, k nimž může být ta která odrůda nejlépe přizpůsobena.\n\nMezi pojmy používané při popisu plodů odrůd jabloní (v pomologii) jsou důležité především tyto: velikost, forma, barva povrchu plodu, textura a barva dužniny, chuť a kvalita dužniny, tvar dutiny a forma osemení. Velikost plodu je vyjádřena slovy zvláště velké, velké, spíše střední, střední, menší střední, malá a velmi malá. Tyto termíny jsou, samozřejmě, relativní, proto nemohou být definovány. Wolf River je příkladem velmi velkého jablka. Baldwin a Jonathan jsou příklady středně velkých plodů. Při popisu formy jablka jsou používány termíny kulaté, zploštělé, kónické, vejčité, podlouhlé, soudkovité, a zkosené v odkazu na vzhled směrem k svislé ose kolmo k linii pohledu. Kulaté jablko je to, který se jeví okrouhlé, zploštělé je to, který se jeví mírně zploštělé. Kónické jablko je to, které se výrazně zužuje směrem ke konci květu. Vejčité jablko je ve tvaru vejce. To znamená, že jedna strana plodu se zužuje směrem ke stonku a druhá rozšiřuje ke květu. Podlouhlé jablko je to, jehož výška směrem od stopky ke konci květu je větší než příčný průměr. Soudkovitý plod je náhle zploštělý na konci. Zkosený plod je ten, jehož vertikální osa je skloněna šikmo. Podmínky pravidelné a nepravidelné se používají k popisu formy, když je jablko je zobrazeno v pravém úhlu k příčnému průměru. Pokud je forma je téměř kruhová, jablko je nazývané pravidelné, pokud je to eliptické nebo hranaté, plod je nazýván nepravidelným.\n\nBarva plodu určité odrůdy se bude lišit v závislosti na podmínkách, v nichž se pěstuje. Nicméně, ovoce dané odrůdy obvykle má určité vlastnosti barvy, které se jeví jako různé od ostatních. Při popisu barvy jablka je rozdíl je obvykle vyjádřen jako základní barva a barvou krycí. Základní barva je často žlutá nebo světle zelená. Krycí barva, je barva, která u některých odrůd překrývá základní barvu v podobě líčka, žíhání, mramorování, pruhů, rozmytých skvrn. Jde obvykle o nějaký odstín červené barvy. Termín líčko se používá k označení, že povrch je pokryt načervenalým odstínem, který je dost výrazný. Barva jablek je také ovlivněna body nacházejícími se na pokožce plodu. Tyto skvrnky jsou nazývány lenticelami. Toto tečkování, lenticely, mohou být zřetelné nebo nevýrazné, to znamená, že mohou body vystupovat viditelně, nebo mohou být sotva postřehnutelné, barvy mohou být bílé, šedé nebo červenohnědé. Pokud jsou tečky ve tvaru hvězdy jsou nazývány hvězdicovité. Poznávacím znakem je i rzivost slupky, která může být pro některé odrůdy typická.\n\nBarva dužniny je dalším charakteristickým odrůdovým znakem. Dužnina může být bílá, jako u McIntosh a Fameuse, může být s nádechem žluté, ta jako má Jonathan a Baldwin, nebo to může být nazelenalá bílá, stejně jako u Rambo. U několika odrůd je dužnina žíhaná červeně. Textura dužniny jablek se výrazně liší, je jemná nebo hrubě zrnitá (Boskoopské červené), křehká, pevná nebo měkká. Kromě toho dužnina může být šťavnatá, jako má Jonathan, nebo může postrádat šťavnatost, být suchá, tak jako dužnina plodů Ben Davis.\n\nChuť dužniny může být kyselá, jako je tomu v případě odrůdy Astrachán červený, nakyslá, jako je tomu v případě Jonathanu, nebo sladká, což znamená, že kyselina jsou téměř zcela nedostačující. Při popisu kvality dužniny jsou používány termíny dobrá (Ontario, Prima), harmonická, velmi dobrá, vynikající. Ovšem jablko popisované jako velmi dobré může mít někdy pouze průměrnou kvalitu dužniny.\n\nJe známo více než 7500 kultivarů jabloní. Liší se nejen plody a plodností, ale i způsobem a rychlostí růstu, vhodností do daných půdních a klimatických podmínek, odolností vůči chorobám i dalšími znaky. Za významné je považováno zda jablka jsou vhodná spíše pro vaření, přímou konzumaci, nebo jablečný mošt a cider. Důležitým kritériem je obliba daných odrůd jabloní spotřebiteli, která je významná při výběru množitelského materiálu školkami.\n\nVýběr půdy vhodné pro komerční sady by měla být pečlivě zvážen. Je samozřejmě pravda, že se jabloním daří na nejrůznějších půdách. Kdo plánuje jen malý domácí ovocný sad může použít k tomuto účelu i takové půdy, která není úplně vhodná. Na druhé straně člověk, který zakládá komerční sad nebude, zpravidla, používat půdu, která je vadná v nějakém ohledu a nebude se pokoušet o rozsáhlé experimenty při výsadbě.\n\nObecně platí, že jabloním se daří nejlépe v hluboké, propustné , štěrkovité až kamenité půdě. Prof F.A.Waugh tvrdí, že zpravidla štěrkovité půdě, která je poměrně bohatá na výživu. Štěrkové a kamenité půdy jsou obvykle propustné lehké půdy.\n\nHloubka půdy je velmi důležitým požadavkem při výběru místa pro komerční jablečný sad. Ačkoliv dobré, hluboké půdy jsou vhodné pro téměř všechny plodiny, jsou nezbytné pro pěstování jabloní. Hlavní námitka k mělkým půdám je ta, že poskytuje nedostatečnou zásobu vlhkosti. V případě jednoletých rostlin se poškození suchem omezuje zpravidla na rok, ve kterém dochází k období sucha, v případě poškození stromů suchým obdobím může být zničeno úsilí na velkou řadu let. Růst stromů během daného roku závisí na stavu v předchozích letech. Strom není schopen přizpůsobit se suchu, a proto je mnohem vážněji poškozen suchem než byliny. \n\nPůda by měla být také dobře odvodněná. Kořeny stromů rostou hlouběji, než je hloubka do které je půda dobře provzdušněná. Sprašové půdy jsou také vynikající a jsou zvažovány některými jako téměř ideální půda pro ovoce. \n\nNadmořská výška je jedním z nejdůležitějších faktorů při určování vhodnosti polohy pro jablečný sad je vliv pozdních jarních mrazů a umístění sadu s ohledem na předcházení poškození z tohoto vlivu. Nadmořská výška je do značné míry určující nakolik pozdní jarní mrazy poškodí květy. \n\nSklon pozemku může mít vliv na poškození jarními mrazy. Je-li sklon je poměrně strmý a stromy jsou velké, mohou kvést stromy později na severním svahu než na jižním svahu.\n\nJabloně lze pěstovat v různých tvarech a různým způsobem upravovat koruny řezem a ohýbáním větví. Zřejmě nejrozšířenější v intenzivních výsadbách je pěstování zákrsků. V zahradách větších rozměrů lze efektivně využít extenzivní tvary s vyšší korunou ale i na práci náročné pěstování v ovocných stěnách (palmeta). Použití nějakého tvaru by mělo efektivně odpovídat především použitému materiálu, zvolenému prostředí, plánované údržbě a požadavkům na velikost a kvalitu sklizně.\n\nPěstební tvary kde je použito duté (kotlovitá) koruny mohou zlepšit zdravotní stav dřeviny a vyzrání plodů, je snazší údržba, tyto tvary jsou obvykle vhodnější. Dřeviny s použitím terminálu (4 nebo 5+1) v koruně lépe rostou a také se snáze nahrazují poškozené silnější větve.\n\nPro účely tohoto popisu, může být považován ovocný strom za objekt složený ze dvou částí, a to kmene, který se skládá ze spodní části hlavního stonku sahajícího od země až po rozvětvení prvních větví a koruny, která obsahuje část stromu nad tímto bodem. \n\nOvocnář rozpoznává několik odlišných typů koruny. Jabloně se mohou prořezávat různě podle toho, zda jde o vysokokmen nebo zákrsek, nebo palmeto či vřetenovitý zákrsek. V případě, že půda je bohatá a stromy musí být ponechány, aby byly vzrůstem velmi velké, může být vysoká koruna nutná. Vysokokmeny mohou být správnou volbou v případě velmi vzrůstných odrůd, jako je North Spy. Omezování velikosti prořezáváním může mít za následek příliš bujný růst dřeva na úkor růstu plodů.\n\nModerní ovocnář proti vysokokmenům u jabloní však vznese námitky, že postřik vysokých stromů je pomalý, drahý a neefektivní. Sběr ovoce a prořezávání je náročné a další drobná péče je také drahá a není pravděpodobné, že by měla významné efekty. Téměř ve všech oblastech pěstování jabloní pěstitelé preferují stromy s nízkými tvary koruny. Hnojí půdu, obdělávají okolí dřevin, silně prořezávají a jsou obvykle schopni vyzískat stejně dobré výsledky s menšími stromy, pouze s poněkud větším počtem rostlin na akr.\n\nU zákrsků jabloní jsou pěstovány dvě formy koruny, koruny s terminálem (pyramidální koruny) a otevřené koruny. Pyramidální koruny, mají hlavní vertikální větev, navazující na kmen, terminál, který je víceméně kolmou osou koruny a dosahuje až k vrcholu stromu. Bočních větvě vyrůstají z tohoto terminálu a tak je tvořena koruna. Ve stromu s otevřenou korunou terminál chybí a korunu tvoří čtyři nebo pět bočních kosterních větví. U mnoha dřevin je otevřená koruna vhodnější, ale u jabloně jsou si z více specifických důvodů tyto varianty rovnocenné.\n\nVýhody koruny s terminálem jsou:\n\nNevýhody koruny s terminálem jsou:\n\nVýhody otevřené koruny:\n\nNevýhody otevřené koruny:\n\nProřezávání spočívá v odstranění nadbytečných nebo nežádoucích větví ze stromů a rostlin a je jednou z důležitých operací při údržbě jablečného sadu. V některých případech, například při výsadbě je nutné řezem snížit asimilační plochu, protože kořeny byly omezeny a tím se snižuje schopnost stromu přijímat vodu z půdy. Pokud je ponechána plná asimilační plocha, je zde nebezpečí, že odpařování může být tak velké, jak oslabí podstatně strom, nebo dokonce způsobí jeho úhyn během suchého léta.\n\nÚspěšní pěstitelé jabloní zjistili, že není zpravidla žádoucí dovolit, aby na stromu dozrálo všechno ovoce, které je nasazeno. Praxe ruční probírky části ovoce před dozráním je známá jako probírka, a je nyní prováděna běžně ve většině jabloňových sadů.\n\nTím, že jsou odstraněna některá jablka ze stromu, ty které zůstanou se vyvíjí k větší velikosti, lepší formě a získávají lepší barvu, než by bylo možné, pokud probírka nebyla provedena. Probírka se běžně doporučuje nejen pro zlepšení kvality sklizně, ale také k zlepšení plodnosti pro následující období. Aby se zabránilo střídání období dobrých a špatných sklizní. Většina ovocnářů se shoduje, že probírka nemá být omezena na zabránění střídavé plodnosti. Větší velikost plodů a větší zisk z prodeje většího objemu kvalitních plodů má kompenzovat snížení počtu kusů ovoce. Prakticky ve všech případech byl vyšší zisk dosažen u ovoce kde byla provedena probírka, než u ovoce ze stromů, kde nebyla provedena. Plody ze stromů, kde byla provedena probírka, měly ve všech experimentech výrazně lepší barvu než z dalších stromů.\n\nProbírka má zvláštní význam v případě některých odrůd, které mají silnou tendenci k nadúrodě a proto tvoří ovoce, které je malé a nepravidelné. Na druhé straně, tam jsou některé druhy, které nejsou pravidelně silně úrodné, a zde probírka plodů nemusí být nutná. I v tomto případě však odstranění několika málo plodů v místech, kde je jich seskupeno několik, může být vhodné. Probírky se obvykle provádí od prvního června do prvního července. Pokud bude probírka provedena na začátku léta, je tím lépe. Obvyklá praxe je ponechat na tenkých větévkách pouze jeden plod a nenechat žádné dva plody blíže než 6 centimetrů od sebe.\n\nPrvky, které budou jako výživa pravděpodobně v omezeném množství v půdě, jsou dusík, fosfor, draslík, a příležitostně vápník. Většina plodin nedostatek jednoho z těchto prvků vnímá jako limitující faktor pro příjem ostatních a tedy i celkový růst plodiny. Zdravý a silný růst dřeva ukazuje, že dusíkem je půda zásobena, a nedostatek dusíku v půdě se projevuje omezením růstu. Nedostatek draslíku nebo fosforu má také za následek poměrně slabý růst, ale účinek nedostatku těchto dvou prvků na růst není tak výrazný, jako je tomu v případě dusíku. Vápník je užitečný jako prostředek pro úpravu pH v kyselých půdách, ale protože půda v jabloňových sadech je zřídka kyselá, vápno tu může být v hnojení zcela vynecháno.\n\nJe dobře známo, že jabloně přinášejí dobrou úrodu i na velmi chudé půdě, ale analýzy ukazují, že jablko jako plodina skutečně vyčerpá každoročně z půdy více dusíku a draslíku než úroda obilí. Jakkoliv je tedy v sadech používáno zelené hnojení, vápnění, pěstování náročných meziplodin, dopad těchto kroků má na úrodu jablek menší dopad, než je předpokládáno.\nPokud se sadař se zabývá plodinami, které je tak cenné, že i malé procento zvýšení výnosu zaplatí hnojiva, používání hnojiv v sadu, zdá se nabízí lepší výsledky než použití hnojiv u obilovin, které často výrazně zvyšují výnos. To však neplatí u návratnosti nákladů na hnojiva u jabloní, protože hodnota plodiny na hektar v žádném případě není velká.\n\nLze nyní zjistit z experimentálních výsledků, že jsou tyto předpoklady jsou potvrzeny zkušenostmi. Byl proveden počet dlouhodobých experimentů poměrně rozsáhlé povahy kde byly vyzkoumány tyto výsledky. Jedním z prvních z nich, které byly zveřejněny, byl experiment vedený po dvanáct let na stromech více než čtyřicet let starých, na středně živné půdě v západním New Yorku. Tento experiment byl omezen na význam použití draslíku a fosfátů. Některé odrůdy vykazovaly zjevný zisk z hnojení, ostatní vykazovaly ztrátu. Čistý výsledek byl přínosem asi 99 dolarů na 5 akrů, a náklady na hnojivo, byly asi 74,50 dolarů, tedy zisk byl ve výši jen asi 24,50 dolarů. To však neplatí pro použití hnojiv a tento rozdíl se pohybuje v rozmezí chyby experimentu a naznačuje, že vhodnost použití hnojiv v sadu, která má půdu přiměřené plodnosti je poněkud diskutabilní. Další experiment trval patnáct let s mladými stromy, a neprokázaly se žádné výhody plynoucí z použití buď draslíku, fosforu nebo dusíku.\n\nNa pokusné stanici Woburn, v Anglii, v bohaté půdě dlouhodobý experiment neprokázal žádné pozitivní výsledky, a to ani na starých stromech, při použití jakékoli formy hnojiv. Nicméně se uvádí, že na stanovišti se slabou vrstvou půdy při stejném experimentu stanice zjistila zisky z používání hnojiv. Massachusetts Experiment Station zjistila zisky z využívání draslíku, dusíku a fosforu, a to zejména při používání statkových hnojiv. Na Pennsylvania Experiment Station, se ukázal být cenným hnojivem dusík aplikovaný v sadu. Draslík neukázal jednotně žádné výhody, stejně jako použití fosfátů. Použití statkových hnojiv s kombinovaným hnojivem na bezorebních půdách v kombinaci s mulčováním dal mimořádně vhodný výsledky. Mnohem výhodnější výsledky než na obdělávané sadu na stejném druhu půdy. Ve skutečnosti, použití dusíkatých hnojiv zdá se zcela kompenzovalo nedostatek kultivace. V žádné pokusné stanici stanicí draslík neukázal žádný pozitivní vliv na zlepšení barvy ovoce. Mohlo by se zdát z těchto experimentů, že využití buď draslíku nebo fosforečných hnojiv může být ziskové, pokud by jeden nebo oba tyto prvky byly v půdě v nedostatečné zásobě. Dusík může být nedostatečně přítomen v půdě častěji, než draslík nebo fosfor. Je však zjištěno, že prakticky ve všech případech, je přihnojování dusíkem na újmu barvě ovoce. V Pensylvánii v pokusné stanici se ukázalo, že je zřejmé, že použití draslíku a fosfátu v kombinaci s dusíkem do jisté míry snižuje škodlivý účinek dusíku. Stájový hnůj, i když je dražší, než chemické dusíkaté hnojiva, se zdá být v případě bezorební mulčovací údržbě sadu více prospěšný. V případě udržovaných sadů byly příznivé výsledky z používání chemických hnojiv stejně velké jako při použití stájových hnojiv.\n\nJe sotva možné přijmout nějaké obecné doporučení, která se mohou vztahovat na všechny druhy půd. Nicméně, první takové by to bylo, že lze dobře předpokládat, že stromy, jsou-li dobře udržovány, zdravě rostou a dobře plodí, nepotřebují přihnojení. A také je to pravda v případě, že stromy neplodí dobře, z důvodu mrazu, hmyzu, nebo houbovitých chorob. Pokud je půda dostatečně úrodná a sad není zanedbaný, je dobře prořezávány a jabloně nejsou vitální a nerostou dobře, lze se určitě uchýlit ke hnojení. Může být výhodné použít průmyslová hnojiva, zejména hnojiva obsahující dusík. Ve všech případech je dobré uvážit výsledky , které mohou být získány použitím různých směsí a je vhodné rozborem půdy zjistit, co půda skutečně potřebuje.\n\nVážné poškození chladem bývá často spojeno s předčasnými a pozdními mrazy, s nevyzrálými rostlinnými částmi, neukončenou vegetací. To může mít mimo teplotní extrémy a nevhodnou lokalitu také spojení s přehnojením dusíkem, nevhodnou zálivkou, napadením některými patogeny a nevhodně provedeným řezem či nevhodně provedenou ochranou rostlin.\n\nZimní počasí může způsobit různý stupeň poškození ovocných pupenů mrazem. Stupeň poranění závisí na teplotě, převládajících větrech, zda je vzduch suchý nebo vlhký, na stavu stromu na začátku chladného počasí a jiných podmínkách, které nejsou známy. Pokud je poškození velmi těžké, ovocné pupeny a plodné větévky mohou být zničeny. V méně závažných případech květní pupeny zhnědnou a neotvírají se v době květu. V ostatních případech jsou poškození méně závažná a poupata vykvétají. Mnoho z pestíků, nebo centrální části každého květu, které v případě že nejsou poškozeny dozrává do plodu, je zničeno. \n\nStupeň poškození výhonů a větví mrazem závisí na teplotě, převládajících větrech a vlhkosti vzduchu, na stavu stromu na začátku chladného počasí a jiných podmínkách, stejně jako poškození květních pupenů. Nejdůležitější z faktorů je stav stromu v době, kdy chladné počasí udeří. Poškozené dřevo je tmavší než živé , aktivní dřeva a obvykle lze snadno rozpoznat . Jsou-li výhony a větve mrazem poškozeny během prvních mrazů, je to pravděpodobně způsobeno tím, že chladné počasí přichází dříve, než stromy dosáhnou dostatečně stavu dormace a vyzrálé dřevo dokáže odolávat chladu. V době, kdy opadá listí, zvláště je-li poškozeno mrazem, mohou stromy být náchylnější k poškození nízkou teplotou více než o měsíc později. V oblastech, kde je pravděpodobné, že se vyskytují rané mrazy, je vhodné pro sadaře se uchýlit k metodám, které budou nutit stromy uspíšit přechod do fáze dormace. To je obvykle ukončením pěstování a výsadeb, většinou v srpnu.\nJe-li dřevo poškozeno během druhé části zimy (leden, únor), poškození je pravděpodobně způsobeno velmi chladným obdobím, které trvá několik týdnů. Během těchto dní letorosty a větve ztrácí vlhkost odparem, a protože větve jsou zmrazeny nemohou přijmout vláhu jako náhradu za odpařenou vodu.\n\nK takovým poškozením dochází i při střídání teplého slunečného dne a mrazivé noci v době kdy je půda zamrzlá. V kmeni mohou namrznout ovocné dřeviny, není li kmen obalen. Vlivem stoupajících teplot přichází strom do mízy, která stoupá sluncem ohřátým kmenem a následně udeří mrazivé počasí. Takové riziko hrozí například u meruněk na svazích.\n\nBylo zjištěno, že největší poškození mrazem ovocných stromů se vyskytuje v sadech, které nejsou dobře odvodněné a na těch stromech , které stojí v nízkých nebo vlhkých místech v sadech, které jsou jinak dobře odvodněné. V takových případech jsou stromy stále ve stavu vegetace až do pozdního podzimu a nedosáhnou včas dormace a vyzrání dřevní hmoty v době, kdy přijde chladné počasí. Velmi vlhké půdy v sadu je obvykle důkladně a řádné meliorovat.\nKořeny ovocných stromů obvykle nepřežijí teplotu nižší, než -7° až -10 °C. Proto může k poškození nejsnáze v případě, že jsou kořeny vystaveny mrazivému vzduchu v zimním období. Teplota půdy obvykle neklesá zdaleka tak nízko jako teplota vzduchu a jen zřídka může poškodit mráz kořeny stromů.\n\nKvětní poupata, i když jsou dost otevřená, takže bílá barva okvětních lístků je vidět na špičce pupenů, nejsou často těžce poškozena ani teplotou -7 °C. Jsou i případy, kdy teplota -14 °C takto zbarvené květní pupeny vážně nepoškodila. Ale v takových případech mohlo jít o kombinaci neobvyklých podmínek. Je nutno říci, že květní pupeny jabloní, jenž začínají ukazovat bílou barvu na špičkách pupenů, jsou téměř vždy zničeny, nebo alespoň vážně poškozeny při teplotě -12 °C a méně .\n\nPo odkvětu a počátku tvorby mladých jablek, plody obvykle netrpí vážným poškozením chladem, tvrdí někteří pozorovatelé s tím, že poškozené plody se zotaví a často dále rostou, ovšem na zralém jablku jsou červenohnědé korkové zóny. Jiní pozorovatelé a výzkumníci tvrdí, že velmi mladá jablka, jsou snadněji poškozena mrazem než květy. Nové plůdky pravděpodobně poškodí teplota od -2 do 4 °C.\n\nMulčování slámou z vikve nebo žita má tendenci udržovat půdu v stabilní teplotě, a tím může docházet ke zpomalení času kvetení. Účinek je však velmi mírný, protože je to do značné míry teplota větviček a pupenů, nikoliv půdy, která určuje dobu kvetení.\nObílení ovocných stromů může mít za následek že je mírně zpomaleno období kvetení. Nicméně oddálení je tak malé, že bílení stromů pro tento účel není obecně považováno za praktické. Princip využívající vápennou barvu je, že bílý povrch kůry, větviček a pupenů nebude absorbovat sluneční paprsky, a tedy nedosáhne teploty tak vysoké jako okolní atmosféra.\nZavlažování se používá jako prostředek pro prevenci poškození mrazem v zavlažovaných oblastech, když teplota klesne tak nízko, že se očekává, že voda použitá při zavlažování vydává teplo a obvykle brání vážnému poškození, za předpokladu, že teplota nemá klesnout pod -4 °C (bod mrznutí vody).\nPostřik ovocných rostlin vodou je účinný v prevenci poškození mrazem, ale sprej musí být použit po celou dobu, dokud nízká teplota pokračuje. Je-li postřik zastaven, teplota rostlin se rychle snižuje a mokré rostliny neobstojí bez zranění během nízkých teplot, stejně jako suché rostliny.\nZadýmení, fumigace porostu, je spalování nějaké látky, která vytvoří oblak hustého, vlhkého kouře. Ten je prostředkem, který zabraňuje poškození mrazem. Toto je stará praxe, a je účinná v prevenci poškození mrazem, pokud jsou podmínky kolem ovocných plantáží takové, že hustý dým může jako deka pokrýt plantáže v době nebezpečí mrazu. Palivo musí být takového druhu, které hoří pomalu, lepších výsledků se dosáhne, je-li použito vlhké palivo, nebo pokud se přidá voda do ohně tak, že je vytvořena pára, což je vhodnější než případ, že se oheň nechá sálat. Vhodný materiál je vlhké listí, staré seno, sláma, hnůj, piliny, tráva, a ve skutečnosti každá pomalu hořící hmota. Směs 1 dílu černouhelného dehtu a 2 dílů pilin byla doporučena jako velmi žádoucí palivo. Palivo by mělo být při ruce, aby se oheň mohl založit, jakmile se objeví náznaky mrazu. Zadýmení je často účinnou prevencí, pokud se sad nachází na rovném pozemku, spíše než je-li na svahu, s ohledem na vzdušné proudy, které zabraňují kouři držet se nad porostem. Princip ochrany je takový, že že oblak kouře a par působí jako přikrývka nad sadem a tím zabraňuje teplu uloženému v půdě a ve stromech v sadu vyzařovat.\nPřitopení vzduchu v sadu je metoda ohřívání vzduchu pomocí ohňů stále hořících v době mrazu v sadu. Jde o starou metodu, která je považována za jeden z nejpraktičtějších prostředků prevence mrazů v sadech. Jako palivo se používá ve Spojených státech topný olej, často destilát ropy v údolí Mississippi a východních států topný olej získaný z rafinace ropy a uhlí, dřeva, slámy, hnoje a hoblin. Při hoření tvoří hustý těžký kouř a v některých úsecích je používán i pro zadýmení. Pokud je na ochranu před mrazem použito uhlí, je obvykle nutné mít v sadu nějaký podpal, aby nehořelo uhlí v topných tělesech již několik hodin předtím, než teplota dosáhne nebezpečně nízkého mrazu. Z tohoto důvodu jsou ve velké míře pro tento účel používány oleje.\n\nNejhorší jablka ze sadu lze použít na výrobu jablečného moštu a jablečný mošt může být použit k výrobě jablečného vína (cider) a jablečného octa. Zisky z jablečného moštu jsou malé, a je-li mnoho času zapotřebí, aby se ovoce navezlo do moštárny, je často výhodnější zkrmit tato jablka hospodářskými zvířaty na statku.\n\nRekonstrukce starých jabloňových sadů je důležitá fáze ovocnářství a může být často rentabilní. Není v žádném případě pravda, že všechny staré, zanedbané sady mohou o rekonstrukci poskytovat uspokojivé výnosy. V mnoha případech je zanedbání tak vážné a poškození hmyzem a houbovými chorobami tak destruktivní, že čas a peníze vynaložené na rekonstrukci by byly značně vysoké, ne-li zcela zbytečné. Ale na druhou stranu, je mnoho případů, kdy byla uskutečněna renovace starého sadu s rozumnými výdaji a výsledkem byl zisk. Zda renovovat nebo ne, bude záviset na mnoha faktorech. Možná, že jedním z nejdůležitějších je otázka volného kapitálu. V mnoha případech alespoň první rok po rekonstrukci nelze očekávat žádnou úrodu. Bez kapitálu na úhradu nezbytné péče, bez naděje na brzkou úrodu by pravděpodobně mělo být rozhodnutí dobře zváženo. Stav stromů s ohledem na věk, vitalitu, výšku, tvar a spon jsou dalšími faktory které by měly být zváženy. Pokud stromy nejsou staré, nemusí nutně být neplodné a lze je vrátit zpět do dobrého stavu. Zvláště je to pravda v poměrně dobré půdě. Ale v případě, že stromy mají příliš vysokou korunu, bude muset být proveden hluboký řez, aby byly udržovány se ziskem. Tato úprava může zahrnovat ztrátu úrod v následujících letech.\n\nStav porostu stromů je dalším důležitým faktorem. Obecně řečeno, pokud je 50 nebo 60 procent stromů je v dobrém stavu, a 15 nebo 20 procent z nich je natolik zdravých aby byly navráceny do dobré kondice pečlivým ošetřením, pak se jen stěží vyplatí pokus obnovit sad pro komerční účely. Obecně lze říci, že v případě že sad zpustl, protože byl neúrodný, zpravidla se doporučuje, aby nebyly marněny peníze na rekonstrukci. Poškození hmyzími škůdců a houbovitým chorobami má také význam. Je pravda, že s těmito problémy lze v mnoha případech úspěšně bojovat, ale v případě že stromy jsou těžce poškozeny hmyzem, nebo v případě, že je sad napaden různými formami rakoviny, jeho rekonstrukce může být nevhodná, neboť v mnoha případech by bylo nemožné, stromy uzdravit a udržet je tak delší dobu.\n\nPo r. 1989 došlo k importu ovoce ze zahraničí. Jablka ze zahraničí byla při srovnání cenově, chuťově i celkově jakostně lepší, často méně poškozená dopravou a manipulací a vyznačovala se tedy vyšší skladovatelností. Vzhledem k sortimentu pěstovaných odrůd bylo třeba provádět pravidelnou chemickou údržbu, nemohla se česká jablka chlubit ani žádaným přídomkem „ekologický produkt“.\nČeské ovocné sady vedené jako zemědělská družstva po několik let neobstály dobře v zahraniční konkurenci, zejména díky snížení zájmu velkých odběratelů. Tisíce jabloní v sadech i jiných místech bylo vykáceno anebo až do roku 2014 ošetřovatelsky zanedbáno a jejich využití z důvodů snížené efektivity kleslo na zlomek původního stavu. Produkty, které se vyráběly tradičně z  vykupovaných padaných jablek, z českého trhu do velké míry do roku 2013 vymizely. Dobrým příkladem takového produktu je levné dezertní jablečné víno (čučo).\n\nNěkteré menší subjekty podnikající v oboru výroby ovoce vzniklé po roce 1989, zaměřené na maloodběratele, se naopak stabilně rozvíjejí a kromě kvality plodů, která je zde podstatně vyšší než obvykle u importovaného ovoce, nabízejí konkurenceschopnou cenu a nemají často problémy s odbytem. \n\n \n"}
{"id": "896740", "url": "https://cs.wikipedia.org/wiki?curid=896740", "title": "Paul Auster", "text": "Paul Auster\n\nPaul Benjamin Auster (* 3. únor 1947, Newark) je americký spisovatel židovského původu. Píše romány, filmové scénáře, básně i eseje. Překládá rovněž z francouzštiny (Sartra, Mallarmého či Blanchota), ve Francii i studoval. Často využívá detektivní schéma či jiné populární žánry, témata jeho knih jsou však spíše existenciální. Láká ho i film, k nejznámějším patří jeho scénář k filmu \"Kouř\" (\"Smoke\") či \"Vnitřní život Martina Frosta\" (\"The Inner Life of Martin Frost\"), který též sám režíroval. Roku 2006 získal Cenu prince Asturského. V roce 2008 byl hostem Pražského festivalu spisovatelů.\n\n\n\n\n\n"}
{"id": "896744", "url": "https://cs.wikipedia.org/wiki?curid=896744", "title": "Subway Surfers", "text": "Subway Surfers\n\nSubway Surfers je jedna z nejrozšířenějších her na mobilech. Jedná se o hru, ve které hráč utíká mezi vlaky před policistou, jenž hráče chytil, jak sprejuje po jednom z vlaků. Hra byla navržena dánskou společností Kiloo. V této hře probíhá cesta kolem světa s názvem World Tour. Každý měsíc se Subway Surfers hraje v jiném městě. Například v Las Vegas, v Soulu nebo na Havaji. První verzi této hry (1.0.0) je možné nainstalovat i na PC.\n\nZahájena byla v říjnu 2012. Funguje pro operační systémy Windows, iOS, Android a Windows Phone. Ve hře existuje mnoho postav, které lze koupit či získat. Začíná se s postavou jménem Jake, kterou ve hře naleznete již od začátku. Dalšími postavami jsou také Tricky, která se dá získat, když najdete v Mystery boxech tři čepice. Nebo je tu také Fresh, kterého dostanete za nalezení padesáti rádií. V každém městě je dostupná jedna speciální postava, která je limitovaná, takže poté již nepůjde koupit.\n\nCílem této hry je co nejdéle utíkat policistovi a jeho psovi. Hra začíná, když policista najde vaši postavu, jak sprejuje po vlaku. Jakmile začnete hrát, začíná vás policista honit a vy mu utíkáte a mezitím se musíte vyhýbat překážkám nebo protijedoucím vlakům. Když stále běžíte, můžete v některých úsecích narazit na různá vylepšení jako například Coin magnet, Super Sneakers, Jetpack aj. Pokud dvakrát kliknete na obrazovku, aktivujete si hoverboard, který vás ochrání na 30 sekund před nabouráním. Jakmile nabouráte, policista vás chytne a hra končí, ale můžete se nechat ušetřit. Nejprve zaplatíte 1 klíč, potom 2 klíče, 4 klíče atd. Pořád se cena zdvojnásobuje.\n\nPrvní verze hry byla vydána v říjnu 2012. Jmenovala se „Subway Surfers: Halloween“. V každé verzi se objeví limitovaná postava. V Halloweenu „Zombie Jake“. Na konci listopadu byla vydána druhá verze „Subway Surfers: Holiday“, ve které se objevila limitovaná postava „Elf Tricky“. V lednu začala již zmíněná „World Tour“. Cesta začala po New Yorku, kde byla limitovaná postava Tony. V únoru vyšla aktualizace „Subway Surfers: Rio“, v níž naleznete další limitovanou postavu se jménem Carmen. V březnu vznikla verze „Subway Surfers: Rome“, ve které nebyla jen nová limitovaná postava, ale i sbírka 100 velikonočních vajec. Když je všechny posbíráte, získáte za ně nový hoverboard Chicky. Dne 4. dubna 2013 vyšla nová aktualizace „Subway Surfers: Sydney“, kde byl přidán natrvalo nový hoverboard s názvem Great White, ale hlavně limitovaná postava Kim.\n\nV květnu se Subway Surfers přestěhovalo do hlavního města Japonska Tokia, kde budete muset při běhání sbírat panenky, za které získáte nové věci. V červnu navštívili Miami, kde byl natrvalo přidán nový hoverboard Hot Rod, který má speciální vylepšení v podobě zrychlení. Dále se rozšířily obleky hlavních postav, kterými jsou Jake a Tricky. Tyto obleky nejsou za peníze, ale za klíče, které sbíráte ve hře, nebo je můžete dostat v Mystery boxech, někdy musíte nasbírat věc v uvedeném počtu (např. ve verzi Rome se první týden soutěží o 10 klíčů, musíte ale nasbírat 40 kraslic), nově i za splnění úkolů v Awards (od verze Rome). Jako vždy se tam rozjela sbírka různých figurek, kterými tentokrát byli plameňáci. Červencová aktualizace vyšla 27. června a s ní i město Paříž, kde se rozšířily obleky pro Tagbota se Spikem a sbírají Eiffelovy věže. Na začátku srpna 2013 vyšla nová aktulizace „Subway Surfers: Bejing“, sbírají se dráčci a nová postava se jmenuje Sun. Objevilo se i nové skákadlo. V září přišel update v Moskvě, kde nalezneme limitovanou postavu Alex.\n\nV říjnu vyšla halloweenská verze Subway Surfers v New Orleans, kde se nyní sbírají dýně a novou postavou je Eddy. Poté, 21. listopadu 2013, vyšla vánoční verze v Londýně, kde se rozšířily obleky pro Frizzy, sbírají se vánoční stromky a novou limitovanou postavou je Jamie a hoverboard Snowflake. 2. ledna 2014, vyšla aktualizace „Subway Surfes: Mumbai“, sbírají se lekníny a limitovanou postavou je Jay. Nový oblek dostali Frank a Tasha. 23. ledna. 2014 vyšla opět verze Miami, kde se sbírají plameňáci. Postavou je zde Nick. Dne 13. února 2014 vyšla verze „Seoul“. Limitovanou postavou je zde Mina a limitovaný hoverboard je Bubblegum. Zde se sbírají zelení roboti. 6. března 2013 vyšla verze „New York“ a limitovaná postava je Tony. Zde se sbírají hlavy Sochy svobody. 27. března 2014 vyšla verze „Mexico City“ a limitovaná postava je Rosa. Zde se sbírají chili papričky. V dubnu vyšla velikonoční verze v Římě a limitovanou postavou je Roberto. Zde se sbírají velikonoční vajíčka. V květnu 2014 vyšla verze „Subway Surfers: Vancouver“, speciálni postavou je tady Olivia, která má i druhý outfit (Skate Outfit) a speciálni hoverboard je Moose. Sbírají se taky javorové listy.\n\nV květnu 2014 taky vyšla další verze, „Subway Surfers: Tokyo“, ve kterém je speciálni postava Harumi i s Meow Outfitem a speciálni hoverboard je Kitty. Sbírají se tady panenky. V této verzi byl taky natrvalo přidán nový hoverboard, Windglider, který má special power (Air Drift). Koncem června vyšla verze São Paulo. Sbírají se fotbalové míče a limitovaná postava je Edison. Následuje další verze Paříž, kde se sbírají opět Eiffelovy věže. Pak vyšla verze Los Angeles, kde se sbírají filmové klapky, limitovaná postava je Wayne. Srpnová aktualizace přenesla Subway Surfers do Pekingu, kde je limitovanou postavou Sun. V září 2014 vyšla verze Cairo, sbírají se brouci, limitovaná postava je Jasmine a limitovaný hoverboard je Croc. 9. října 2014 vyšla opět halloweenská verze v New Orleans, limitované věci: postava Eddy, hoverboard Pumpkin. Zde se sbírají dýně. 6. listopadu vyšla verze Bangkok, s limitovanou postavou Noon. V týdenním lovu se sbírají mušle. Poslední verze roku 2014 vznikla 3. prosince 2014 opět v Londýně. Zase se sbírají vánoční stromky, ale za ně dostáváte dárky, ve kterých jsou dost hodnotné věci např. 12 klíčů, nový hoverbord aj. Tentokrát však není limitovaný Jamie, ale sněhulák Buddy.\n\nPrvní verze v roce 2015 je v Las Vegas. Tato verze vznikla až o den později, 2. ledna 2015, limitovanou postavou je Rex a dočasný hoverboard Roller. Zde se sbírají piky z karet. 22. ledna 2015 opět vyšla verze v Soulu. Limitovaná postava je Mina se třemi outfity a hoverboard Bubblegum. Sbírají se zelení roboti. 12. února vyšla verze Havaj, ve které je limitovanou postavou Izzy. Další aktualizace proběhla dne 6. března 2015, kde se hra znovu vrátila do Bombaje. Velikonoční verze byla vytvořena 27. března v Paříži a 16. dubna v Arábii s limitovanou postavou Amira a hoverboardem Old Dusty. Dne 14. května vyšla verze Los Angeles 2 a 4. června verze Venice.\n\nVe verzi Řím 2 přišla společnost Kiloo s novinkou. Jedná se o tzv. Awards, kdy máte uložené úkoly. Pokud je splníte, dostanete jako odměnu bronzový, stříbrný či zlatý sprej s klíčemi. Na začátek se nabízí 3 klíče, pak 5 klíčů a nakonec 8 klíčů. Ve verzi Soul 2 se poprvé objevily Mini Mystery Boxy, které můžete získat za zhlédnutí komerčního videa. Jednou byla soutěž World Tour také v Praze.\n\nZde jsou názvy postav, které jsou v Subway Surfers.\n\n\n\n"}
{"id": "896747", "url": "https://cs.wikipedia.org/wiki?curid=896747", "title": "RIAS", "text": "RIAS\n\nRIAS („\"Rundfunk im amerikanischen Sektor\"“, tj. „Rozhlas v americkém sektoru“) byla rozhlasová stanice se sídlem v západoberlínském obvodu Schöneberg (Kufsteiner Straße), založená vojenskou správou USA po 2. světové válce. Vysílala od roku 1946 do roku 1993 dva rozhlasové programy a od roku 1988 do roku 1992 jeden televizní program.\n\nZápadní vítězné mocnosti 2. světové války dorazily do Berlína až o tři měsíce později než Rudá armáda, Sovětská okupační moc se mezitím zmocnila rozhlasu v Berlíně a založila v jeho budově v Masurenallee v Berlíně-Charlottenburgu Berlínský rozhlas. Klíčové funkce byly obsazeny Němci věrnými Moskvě. Západní okupační mocnosti se marně dožadovaly u Spojeneckého velitelství čtyř okupačních mocností vlastních vysílacích časů v Berlínském rozhlase. Když se jim nepovedlo ani postavit tuto stanici pod kontrolu čtyř mocností, podnikli Američané a Britové opatření ke zřízení nezávislých rozhlasových stanic ve svých sektorech. Vzhledem k nedostatku vlastních kontinentálních vysílačů nařídil U.S. Headquarter Berlin ve svém sektoru znovuzřízení rozhlasu po drátě (\"Drahtfunk\") k 17. prosinci 1945. Tato stanice podléhala přímému dozoru Information Services Control Section jako oprávněnému správnímu orgánu. Proto se zpočátku vysílalo pod názvem „\"Drahtfunk im amerikanischen Sektor\"“ (DIAS). NDR systematicky rušila příjem tohoto vysílače s tvrzením: „Financování vysílače se provádí tajnými kanály Central Intelligence Agency (CIA), která tímto vysílačem pokrývá NDR americkou propagandou.“\n\nOd začátku byl RIAS pokrokový svým programovým řešením a působil jako příklad pro západoněmeckou rozhlasovou scénu. Programy stanice se řídily svým heslem „Svobodný hlas svobodného světa“. Od 24. října 1950 přenášela stanice každou neděli v poledne hlasy tzv. Berlínského zvonu svobody z schöneberské radnice. Pak následovalo předčítání „Slavnostního slibu svobody“:\n\n„\"Věřím v nedotknutelnost a důstojnost každého jednotlivého člověka. Věřím, že všem lidem bylo Bohem dáno stejné právo na svobodu. Slibuji, že budu klást odpor každé tyranii a každému útoku na svobodu, kdekoliv by se kdy vyskytly.\"“\n\nPořady, které byly šity na míru různým skupinám obyvatelstva, a podrobnými politickými zprávami stanice poskytovala rozsáhlý balík informací. Zatímco podíl politických programů ve veřejnoprávních sdělovacích prostředcích dosahoval v padesátých letech pouze kolem 15 procent, u RIASu to bylo asi 34 procent. RIAS také zavedl jako první na německém území vícehodinové magazíny aktualit. Hlavním bodem politických zpráv a komentářů byl nejen Berlín, ale i dění v NDR. Speciálně pro berlínské posluchače zavedl první berlínský vládnoucí starosta Ernst Reuter pořad \"Kde nás tlačí bota\", v kterém pokračovali jeho nástupci až do roku 1978.\n\nRIAS šel příkladem také na poli kultury a zábavy. Vystoupení Komorního sboru RIASu založeného již v počáteční době a Symfonického orchestru RIASu patřily ke kulturním vrcholům v Berlíně. Brilantním pozorovatelem a kritikem berlínské kulturní scény byl Friedrich Luft, jehož \"Hlas kritiky\" byl vysílán poprvé 7. února 1946 a objevoval se na programu každý týden až do smrti Lufta v roce 1990.\n\nTaneční orchestr RIASu byl v oboru zábavné hudby aktivní i daleko mimo Berlín. Zvláště pod vedením Wernera Müllera doprovázel četné veřejné akce na Spolkovém území stejně jako v televizi. RIAS se považuje také za průkopníka hitparády v německém rozhlase. Dříve než odstartovala v roce 1958 v Radiu Luxembourg první hitparáda, měl RIAS na programu už v roce 1949 \"Šlágr týdne\". Jako první německá stanice začal také RIAS v sedmdesátých letech dvacátého století s vysíláním maratónských popových nocí pod názvem \"Rock over RIAS\". 30. září 1985 se změnila stanice RIAS 2 na 24-Stunden-Popmusik-Kanal (Čtyřiadvacetihodinový kanál popu) a sloužila jako vzor pro mnoho ostatních programů pro mládež. Po postavení Berlínské zdi překonával RIAS éterem rozdělující hranici svým nedělním pořadem pozdravů s názvem \"Hudba nezná hranic\".\n\nRIAS byl zřizovatelem těchto hudebních těles:\n\nZvláštní podíl na zábavním programu RIASu měl Hans Rosenthal. Zavedl úspěšné rozhlasové soutěže \"Wer fragt, gewinnt - Kdo se ptá, zvítězí\" a \"Allein gegen alle - Sám proti všem\", které byly převzaty později také jinými stanicemi, a rozhlasový kabaret \"Rückblende - Zpětný pohled\". Vynalezl analýzu poslechovosti, protože jeho pořadem \"Klingendes Sonntagsrätsel - Nedělní zvuková hádanka\" se měřil ohlas na vysílání stanice RIAS 2 prostřednictvím vysílače v bavorském Hofu.\n\nK dalším populárním pořadům RIASu patřil 149krát vysílaný kabaret \"Die Insulaner - Ostrované\" s Günterem Neumannem, který měl premiéru 25. prosince 1948. A dále série rozhlasových her \" Damals war’s-Geschichten aus dem alten Berlin - Tenkrát to bylo-příběhy ze starého Berlína\", která byla vysílána mezi lety 1964 a 1987, měla celkem 462 pokračování a kterou si vysloužil první ostruhy Curth Flatow, pozdější úspěšný autor televizních seriálů. Další rozhlasové hry byly série od Michaela Kosera o dobrodružstvích všestranného vědce \"Profesor van Dusen\" (79 dílů), \"Pension Spreewitz\" (150 dílů) a \"Es geschah in Berlin - Stalo se v Berlíně \" (499 dílů). V letech 1947 až 1972 vysílal Fritz Genschow zvaný \"Strýček Tobiáš z RIASu\" s \"tetou Erikou\" a dětmi z RIASu každou neděli od 10 hodin stejnojmenný pořad pro děti.\n\nRIAS 2 byl zřízen 1. listopadu 1953 jako druhý rozhlasový program a vysílal na středních a velmi krátkých vlnách z vysílačů Berlin-Britz a Hof.\n\n30. září 1985 se stal RIAS 2 čtyřiadvacetihodinovým programem pro mladé (Jingle: \"Jugendwelle RIAS 2 auf neun vier drei\").\n\"Berliner Zeitung\" hovoří při zpětném pohledu o ohromujícím startu: \"\"Jen v Západním Berlíně získal RIAS 2 najednou 300 tisíc posluchačů průměrně na hodinu.\"\" Také ve Východním Berlíně a v NDR byl RIAS 2 populární. \"\"Pro mnohé východoněmce patřilo západní vysílání k životu jako grilované kuře a kola.\"\"\n\n22. srpna 1988 odstartoval RIAS v Berlíně svůj televizní program RIAS-TV. Stanice zavedla jako první \"Snídani s televizí\" a tento formát programu byl později převzat také jinými stanicemi.\n\nV roce 1990 vzhledem k znovusjednocení Německa bylo pokračování stanice nejisté. Nejprve zvažovaly Spojené státy další existenci rozhlasu RIAS na základě zprávy od U.S. Advisory Commission on Public Diplomacy 1989/90, aby byl zabezpečen ve střední Evropě i nadále „\"důležitý informační zdroj o demokracii a Spojených státech pro 16 milionů východních Němců\"“.\n\nDne 1. dubna 1992 převzala RIAS-TV německá stanice Deutsche Welle, která nadále produkovala a vysílala televizní program pro zahraničí pod názvem DW-TV. 19. května 1992 byla podepsána mezi vládami Spolkové republiky Německo a USA smlouva o založení Komise RIASu Berlin, která vstoupila v platnost 26. října 1992. Komise měla za úkol „\"pokračovat v tradici německo-americké spolupráce v rozhlase a umožnit jako novou tradici v transatlantickém mediálním dialogu setkávání a vztahy mezi rozhlasovými žurnalisty na obou stranách oceánu\"“.\n\nDne 1. června 1992 byla stanice RIAS 2 privatizována a přejmenována na rs2. rs2 dnes vysílá v Berlíně na stejném VKV kmitočtu 94,3 MHz jako dříve RIAS 2 a na stejné síti dalších VKV frekvencí v Braniborsku. VKV kmitočet RIASu 2 v Hofu 91,2 MHz byl v roce 1992 zrušen. Někdejší berlínský středovlnný kmitočet 855 kHz RIASu 2 se používá dnes pro digitální přenosy a zvláštní vysílání německého rozhlasu. RIAS 1 (FM 89,6 MHz) zprvu dále pokračoval a k 1. lednu 1994 se spojil s DS Kultur a Deutschlandfunkem ve stanici s názvem DeutschlandRadio Berlin (dnes Deutschlandfunk Kultur). Tento program tvoří spolu se stanicemi Deutschlandfunk a Deutschlandfunk Nova Deutschlandradio (veřejnoprávní sdružení). Hudební tělesa se dnes převážně sdružují v Rozhlasové orchestry a sbory a.s. Berlín.\n\nBývalá budova rozhlasu RIAS se nachází na náměstí Hans-Rosenthal-Platz, pojmenovaném po populárním moderátorovi. Budova leží přímo mezi čtvrtěmi Schöneberg a Wilmersdorf u parku Rudolpha Wildeho resp. u Volksparku Wilmersdorf s tzv. hřištěm RIASu a dnes je sídlem vysílače Deutschlandfunk Kultur.\n\nRIAS stál v prvních letech pod dohledem Služeb pro kontrolu informací (Information Control Services) Velitelství USA v Berlíně. Od r. 1965 byl podřízen Informační agentuře Spojených států při Ministerstvu zahraničí USA. Nejdříve byl veden čtyřčlenným direktoriem, sestávajícím z ředitele, zástupce ředitele, šéfa produkce a náčelníka správy, jejichž místa byla obsazována Američany. Od r. 1989 byl už jen ředitel Američan. Sestavování programu bylo výhradně v německých rukou. K nejznámějším šéfredakorům RIASu patří pozdější politik SPD Egon Bahr, který zastával toto místo od r. 1950 do r. 1959.\n\nZnámí moderátoři RIASu byli Curth Flatow, Fred Ignor, John Hendrik, Lord Knud, Barry Graves, Nero Brandenburg, Desirée Persh, Ian McConnachie, Henry Gross, Juan Liebig, Uwe Golz, Andreas Dorfmann, Oliver Dunk, Gregor Rottschalk, Peter Kohagen, Christian Graf, Uwe Wohlmacher, Rik De Lisle, Dennis King, Konstantin Klein, Uwe Hessenmüller a Hans Rosenthal.\n\nVývěsními štíty v oboru politického zpravodajství byli Jürgen Graf, Lutz Meunier, důležití korespondenti Günter Graffenberger (Švédsko), Jürgen Choar (USA), Ulrich Sahm (Izrael, dnes korespondent N24), Gustav Chalupa (bývalá Jugoslavie).\n\nOddělení rozhlasových her řídili např. známí režiséři Hanns Korngiebel und Ivo Veit, který mimo jiné inscenoval serii rozhlasových her \"Damals war’s-Geschichten aus dem alten Berlin - Tenkrát to bylo-příběhy ze starého Berlína\".\n\n\n\nDne 7. února 1946 vysílal poprvé „Drahtfunk im amerikanischen Sektor“ (DIAS - rozhlas po drátě v americkém sektoru) prostřednictvím telefonních linek v americkém sektoru. První budovou rozhlasu byl tehdejší telegrafní úřad v Schönebergu. Vysílalo se denně od 17 do 24 hodin na dlouhých vlnách na frekvencích 210 a 245 kHz. Od června 1946 byl vysílací režim rozšířen i na britský sektor.\nPrvní kontinentální středovlnný vysílač, pojízdný agregát armády Spojených států byl uveden do provozu v září roku 1946 a tím byl dovršen přechod DIASu na RIAS. Vysílač byl instalován na budoucím vysílacím místě RIASu v berlínské čtvrti Britz a zpočátku vysílal jen o síle pouhých 800 W na vlnové délce 610 kHz. V červnu 1947 byl nahrazen starým vysílačem wehrmachtu z roku 1935 o výkonu 20 kW. Dne 6. července 1948 byla zasvěcena nová rozhlasová budova v Kufsteiner Straße 69. Po nasazení krátkovlnného vysílače „Stimme Amerikas“ (\"Hlas Ameriky\") v Mnichově od 6. července 1948, a po zdokonalení anténového zařízení v Britzu byl 1. listopadu 1948 připojen dvacetikilowatový středovlnný vysílač v hornofalckém městě Hof. Z toho bylo zřejmé, že se vysílání RIASu mělo rozšířit z Berlína na celou sovětskou okupační zónou Německa. Protože už od začátku tento vysílač zastával názory ovlivněné USA, stal se rychle trnem v oku vládcům NDR, založené v roce 1949. Nejvyšší soud NDR prohlásil 27. června 1955 RIAS za špionážní, sabotérskou a zločineckou organizaci. Už před tím se začalo s pokrýváním celého prostoru NDR sítí rušiček, tj. vysílačů, které rušily poslech některých západních vysílačů. To přimělo RIAS k obrovskému rozmachu technického vybavení.\n\nPoté, co byl roku 1949 berlínský středovlnný vysílač v roce 1949 zesílen na 100 kW a 7. srpna 1951 začal vysílat druhý krátkovlnný vysílač z Britzu, byl v březnu 1953 uveden do provozu první vysílač na velmi krátkých vlnách v Britzu, který byl relativně odolný proti rušení. Od 15. ledna 1953 se z Berlína vysílalo na střední vlně 989 kHz s výkonem 300 kW, což byl tenkrát nejsilnější vysílací výkon ve střední Evropě. Aby se vyhnulo východoněmeckému rušení alternativními vysílacími časy z různých vysílacích míst, byl 1. listopadu 1953 nastartován program RIAS 2 a zároveň byla dána do provozu nová středovlnná a ultrakrátkovlnná frekvence v Berlíně. V průběhu roku 1954 přibyly ještě dvě další středovlnné frekvence a ve spolupráci se zahraničním vysílačem USA \"Hlas Ameriky\" mohla být využita i dlouhovlnná frekvence. Celkem měl RIAS v polovině padesátých let dvacátého století k dispozici čtyři středovlnné frekvence, které se používaly střídavě ve dne v noci ze střídajících se vysílacích míst v Berlíně a v Hofu. K tomu připočtěme ještě dvě VKV frekvence z Berlína a jednu dlouhovlnnou a jednu krátkovlnnou frekvenci. Jako nejefektivnější se projevily VKV a krátké vlny, jejichž rušení bylo skoro nemožné. Teprve po zavedení ženevského vysílacího plánu z roku 1978 byly odpojeny východoněmecké rušičky a RIAS mohl přejít ke konstantnímu vysílacímu provozu.\n"}
{"id": "896750", "url": "https://cs.wikipedia.org/wiki?curid=896750", "title": "Walter Trier", "text": "Walter Trier\n\nWalter Trier (25. června 1890 Praha – 8. července 1951 Craigleith poblíž Collingwoodu, Ontario, Kanada) byl německý ilustrátor židovského původu známý především svými ilustracemi dětských knih Ericha Kästnera.\n\nPocházel z pražské židovské německy mluvící rodiny. Nejprve studoval na pražské Průmyslové škole výtvarného a užitého umění, od roku 1906 pak na Mnichovské akademii. Os roku 1910 žil v Berlíně. Své kresby a karikatury otiskoval v satirických časopisech \"Simplicissimus\", \"Jugend\" a v týdeníku \"Berliner Illustrirte Zeitung\". Od roku 1828 začal spolupracovat s Erichem Kästnerem, když ilustroval jeho povídku pro děti \"Emil a detektivové\". Ilustroval pak celou řadu jeho knih, za všechny jmenujme ještě například \"Kulička a Toník\", \"Létající třída\", \"Emil a tři dvojčata\" nebo \"Luisa a Lotka\".\n\nJako antifašista emigroval roku 1936 do Londýna. Od roku 1937 zde vytvářel obálky pro britský humoristický magazín \"Lilliput\" (vytvořil obálky pro prvních 147 čísel). Během 2. světové války pomáhal v antifašistické propagandě britskému Ministerstvu informací. Roku 1947 získal britské občanství a v tom samém roce se odstěhoval s manželkou do Kanady za svou dcerou, která se sem provdala. Zde roku 1951 zemřel.\n\n"}
{"id": "896752", "url": "https://cs.wikipedia.org/wiki?curid=896752", "title": "Etnická čistka", "text": "Etnická čistka\n\nEtnická čistka je proces nebo politika eliminace nechtěné etnické nebo náboženské skupiny pomocí deportací, nuceného vysídlení, masových vražd nebo hrozeb těmito činy. Cílem takové politiky je vytvořit území obývané lidmi se stejnou etnicitou, náboženstvím, kulturou a historii. Etnická čistka obvykle zahrnuje pokusy o vymazání důkazu fyzické a kulturní existence nechtěné skupiny na daném území.\n\nZločiny spáchané během etnické čistky jsou podobné těm genocidním, ale zatímco cíl genocidy zahrnuje kompletní vyhlazení nechtěné skupiny jako proklamovaný cíl, etnické čistky mohou vraždu zahrnovat pouze jako prostředek k mobilizaci nechtěné skupiny k opuštění daného území. Ačkoliv etnické čistky mohou zahrnovat různé stupně masové vraždy, tyto zločiny často ustávají, když nechtěná skupina opustí požadované území. Během genocidy však masové vraždy pokračují i když se daná skupina snaží uprchnout.\n\nTermín \"etnická čistka\" byl v akademickém diskursu přijat v devadesátých letech, a to i přesto, že byl původně užíván pachateli během Války v Jugoslávii , učenci ho nyní užívají ve smyslu „systematického a násilného vysídlení nechtěných etnických skupin z daného území.“\n\nEtnické čistky by neměly byt zaměňovány s genocidou. Etnická čistka je podobná nucené deportaci, odsunu nebo přesídlení, zatímco genocida je úmyslná vražda části nebo všech příslušníků určité etnické, náboženské nebo národnostní skupiny. Někteří akademikové považují genocídu za poddruh „vražedné etnické čistky.“\n\nKritikové tohoto termínu poukazují na to, že etnická čistka nemá právní definici a jeho užívání v médiích může odvrátit pozornost od pojmů, které mohou být stíhány jako genocida.\n"}
{"id": "896764", "url": "https://cs.wikipedia.org/wiki?curid=896764", "title": "Command Ridge", "text": "Command Ridge\n\nCommand Ridge ( , 70 m n. m.) je kopec na ostrově Nauru v Mikronésii v jižním Pacifiku. Jedná se o nejvyšší bod ostrova i stejnojmenného státu. Kopec budovaný korálovým vápencem s ložisky fosfátů se nachází v jihozápadní části ostrova v distriktu Awo. Z vrcholu je výhled na jezero Buada.\n\n"}
{"id": "896769", "url": "https://cs.wikipedia.org/wiki?curid=896769", "title": "1. slovenská národní hokejová liga 1971/1972", "text": "1. slovenská národní hokejová liga 1971/1972\n\n1. slovenská národní hokejová liga 1971/1972 byla 3. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo dvoukolově každý s každým (celkem 22 kol). Nejlepších 6 týmů následně postoupilo do skupiny o 1. až 6. místo, kde se utkal každý s každým dvoukolově (10 kol) s tím, že se započítávaly všechny výsledky ze základní části (dohromady 32 kol). Tým na prvním místě postoupil do kvalifikace o nejvyšší soutěž.\n\nTýmy na 7. až 12. místě po základní části se utkaly každý s každým dvoukolově (10 kol) s tím, že se započítávaly všechny výsledky ze základní části (dohromady 32 kol). Poslední dva týmy sestoupily do divize.\n\n\n\n\n"}
{"id": "896770", "url": "https://cs.wikipedia.org/wiki?curid=896770", "title": "Pavel Čmovš", "text": "Pavel Čmovš\n\nPavel Čmovš (* 29. června 1990, Plzeň, ČSFR) je český fotbalový obránce, který aktuálně působí v klubu FK Teplice. Je také bývalým mládežnickým reprezentantem České republiky. Na klubové úrovni působil mimo ČR v Nizozemsku, Bulharsku, Rumunsku a Indii.\n\nZačal hrát fotbal ve Viktorii Plzeň, odkud v roce 2007 přestoupil do Slavie Praha. V Gambrinus lize však nenastoupil ani k jednomu zápasu.\n\nV roce 2010 ho koupil nizozemský celek NEC Nijmegen, který jej poslal pro sezónu 2010/11 na hostování do druholigového klubu BV Veendam.\n\nV lednu 2014 se o něj zajímaly ukrajinské kluby FK Metalurh Doněck a SK Tavrija Simferopol a také dánský celek Brøndby IF. Nakonec odešel do bulharského Levski Sofia.\n\nV létě 2014 odešel do nově zformované indické ligy Indian Super League, kde byl draftován klubem Mumbai City FC ze 4. kola.\n\nV lednu 2015 po skončení indické Superligy podepsal 6měsíční kontrakt s roční opcí s rumunským týmem FC Rapid București, který se zachraňoval v rumunské nejvyšší lize. Po skončení sezóny 2015/16 se v červenci 2015 vrátil do Indie do týmu Mumbai City FC.\nV lednu 2016 byl na testech v českém klubu FK Mladá Boleslav, kde v únoru téhož roku podepsal kontrakt do léta 2018. V 1. české lize debutoval 21. února 2016 v utkání proti AC Sparta Praha (prohra 0:2), odehrál druhý poločas.\n\nNastupoval za české reprezentační výběry v kategoriích od 17 let. V české „jedenadvacítce“ debutoval 9. února 2011 v přátelském zápase ve Waalwijku s domácím Nizozemskem, který skončil výhrou ČR 1:0.\n\nČeský výběr byl nalosován do skupiny č. 3 spolu s Arménií, Černou Horou, Walesem a Andorrou. Absolvoval celkem 6 zápasů, Česká republika získala celkem 20 bodů a postoupila z prvního místa ve skupině do baráže o Mistrovství Evropy hráčů do 21 let 2013.\n\nV baráži nastoupil český tým na připravené Rusko, se kterým nejdříve doma prohrál 0:2 a tak ani venkovní remíza 2:2 po vydařenějším výkonu nemohla stačit na postup. Čmovš absolvoval oba barážové zápasy v základní sestavě.\n\n"}
{"id": "896773", "url": "https://cs.wikipedia.org/wiki?curid=896773", "title": "Zásadka (zámek)", "text": "Zásadka (zámek)\n\nZásadka je zřícenina renesančního zámku, který byl vybudován na místě středověkého hradu na severním okraji Sychrova u Mnichova Hradiště v okrese Mladá Boleslav v nejsevernějším výběžku Středočeského kraje. Nachází se na ostrožně na levém břehu Jizery nad jejím soutokem s Mohelkou v nadmořské výšce 260 metrů. Od roku 1967 je zapsána jako kulturní památka.\n\nPůvodně menší vladyckou tvrz nechal postavit některý z rytířů ze Zásadky, předpokládá se, že stavebníkem mohl být buď Ješek Ocas ze Zásadky nebo jeho bratr Ješek. První písemná zmínka o tvrzi pochází z roku 1406 v souvislosti s její koupí Matějem Pomazánkou ze Zlivi. V 15. století sídlo vlastnili Čuchové z Navarova a ze Zásady, kteří posléze upadli do dluhů a roku 1452 tvrz prodali Jiřímu z Poděbrad. Koncem 15. století za vlastnictví Frycka z Daliměřic je sídlo uváděno pod názvem Nová Zásadka, protože byla tvrz po změně majitelů zřejmě přestavěna a začala se označovat jako hrad. Za Jana Hrzána z Harasova (1520) a Petra Samšinského ze Samšiny (1539) se mluví o zpustlém zámku.\n\nV roce 1560 Zásadku koupil Zikmund Vančura z Řehnic, který hrad posléze přestavěl na renesanční zámek. Stavební úpravy zde prováděl počátkem 17. století i Václav Budovec z Budova, který sídlo koupil v roce 1604. Po rychlém střídání majitelů získávají sídlo na konci 17. století definitivně Valdštejnové, kteří ho připojují k panství Mnichovo Hradiště. Za Valdštejnů došlo k postupnému úpadku místního hospodářství. Zámek pak byl užíván až do počátku 19. století, kdy ho obýval jen panský hajný. Roku 1790 zámek vyhořel, ale ještě v roce 1820 měl střechu. Stavba postupně chátrala, definitivně se proměnila ve zříceninu v druhé polovině 19. století. V držení Valdštejnů zůstala Zásadka až do roků 1945.\n\nTvrz a posléze zámek stával na levém břehu Jizery na svahu, který prudce spadá k řece. \n\nPředchůdcem hradu byla gotická tvrz, jejíž podobu neznáme. Její součástí byla pravděpodobně čtverhranná věž u jihozápadního nároží, která se dochovala jen v podobě terénního reliktu. Čelo pozdějšího hradu chránily příkopy. Za nejstarší část dnešní zříceniny se považuje částečně zasypaný dvoutraktový palác s valeně zaklenutými suterény na severní straně. Celou severozápadní a jihozápadní stranu areálu později zaujímal výstavný renesanční palác, který přiléhal ke starší obvodové hradbě.\n\nNa Zásadku odbočuje zeleně značená turistická trase, která vede strmým skalnatým stoupáním boční roklí z údolí Jizery. Směrem dolů v údolí leží obec Mohelnice nad Jizerou a trasa končí v Březině. Směrem nahoru nad Sychrovem je vrch Káčov a trasa končí v Mnichově Hradišti. Z ostrohu Zásadky je pěkný výhled na údolí Jizery, Mohelnici a Ještěd. Vstup na zříceninu je volný.\n\n\n\n"}
{"id": "896775", "url": "https://cs.wikipedia.org/wiki?curid=896775", "title": "Erechtheion", "text": "Erechtheion\n\nErechtheion je chrám na severním okraji Akropole v Athénách, vybudovaný v letech 420 - 406 př. n. l. v iónském slohu, patrně z podnětu Periklova a snad za účasti sochaře Feidia. Jako architekti se uvádějí Mnésiklés nebo Filoklés z Acharnai a Archilochos z Agryle.\n\nChrám stojí na místě, kde měl stát palác legendárního krále Erechtheia, snad jako náhrada za Peisistratův chrám Athény \"Polias\", který roku 480 př. n. l. zbořili Peršané. Nový chrám sdružoval celkem 13 rozdílných kultů. Byla v něm posvátná dřevěná socha městské bohyně Athény, podle pověsti spadlá z nebe a každoročně k slavnosti Panathénají zdobená květy. Byla v něm trhlina v zemi, kde prý žil posvátný Athénin had, její posvátný olivovník, solný pramen Poseidónův a hrob legendárního krále a zakladatele města Kekropa.\n\nChrám stojí na svažitém terénu, severní a západní strana stojí asi o 3 m níže než jižní a východní. Je postaven z mramoru z hory Pentelikon na severozápadním okraji Athén, římsy z černého vápence z Eleusiny, na nichž byly reliéfy z bílého mramoru. Všechny plastiky byly bohatě zdobeny barvami a zlacením, sochy měly skleněné zasazované oči atd. Východní stranu tvoří iónský portikus se šesti sloupy, kudy se vstupovalo do hlavní celly s oltářem Athény. Také západní stěnu tvoří portikus se šesti sloupy, na jihovýchodním nároží je slavná předsíň, jejíž strop místo sloupů nese šest ženských postav (\"korai\") jako karyatidy v nadživotní velikosti. Předsíní se vstupovalo do svatyně Posseidóna a Erechthea. Před západní stěnou byl oltář Kekropovy dcery Pandrosy a Athénin olivovník.\n\nV 1. století n. l. byl chrám opraven, v 7. století byl přeměněn na křesťanský chrám a v 15. století sloužil tureckým důstojníkům jako harém. Roku 1801 dal britský vyslanec v Konstantinopoli Thomas Bruce, 7. hrabě z Elginu odvézt do Británie vedle reliéfů z Parthenonu také jednu z karyatid, kterou pak prodal Britskému muzeu. V letech 1977–1988 byl Erechtheion důkladně opraven; originály karyatid byly přeneseny do Akropolského muzea a nahrazeny kopiemi.\n\n\n"}
{"id": "896778", "url": "https://cs.wikipedia.org/wiki?curid=896778", "title": "Volby do Říšské rady 1901", "text": "Volby do Říšské rady 1901\n\nVolby do Říšské rady roku 1901 byly volby konané v období 12. prosince 1900 – 18. ledna 1901 v Předlitavsku. Zvoleni v nich byli členové poslanecké sněmovny (dolní komory) celostátního parlamentu, Říšské rady. Šlo o poslední volby v Předlitavsku konané podle kuriového systému s všeobecným ale nerovným volebním právem.\n\nOd roku 1900 vládla v Předlitavsku první vláda Ernesta von Koerbera, která se snažila za cenu kompromisů stabilizovat politický systém státu, rozkolísaný trvalými etnickými a ideologickými spory (\"Pax Koerberiana\"). Říšská rada nicméně nadále zažívala opakované obstrukce. \n\nVolby se konaly podle parametrů, které v roce 1896 nastavila takzvaná Badeniho volební reforma. Voličstvo bylo podle ní rozděleno do pěti kurií. Volební právo v kurii velkostatkářské, městské, kurii obchodních a živnostenských komor a kurii venkovských obcí omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku). Pátá kurie zahrnovala všechny muže starší 24 let. Předseda vlády Ernest von Koerber se sice pokoušel prosadit další reformu volebních zákonů, v jejímž rámci počítal s redukcí na pouhé tři kurie (kurie nejvýše zdaněných, kurie inteligence a všeobecná kurie), v nichž by se rozdíly mezi vahou voličských hlasů zredukovaly, ale návrh nebyl přijat.\n\nHlasování probíhalo po etapách, jako poslední volila kurie velkostatkářů v Dolních Rakousích.\n\nVolby nezměnily zásadním způsobem silové poměry v Říšské radě a opětovně vytvořily vysoce fragmentované politické spektrum. Jisté oslabení zaznamenali mladočeši kvůli formování samostatných politických stran českých agrárníků a národních sociálů. Národní sociálové navíc reprezentovali nový trend voličských preferencí, posilování nacionalistických sil. Výrazně uspěli (zejména v českých zemích) Všeněmci (\"Alldeutsche Vereinigung\"). Naopak společný postup nesocialistických stran vedl k oslabení sociálně demokratických pozic (napříč národnostními skupinami Předlitavska). Sociální demokraté měli v novém parlamentu jen 10 poslanců.\n\nVolební účast v roce 1901 ve srovnání s předchozími volbami poklesla. V páté kurii (s všeobecným volebním právem) volilo jen necelých 30 % oprávněných voličů. Historik Otto Urban to interpretuje jako důsledek klesající prestiže parlamentu v rakouském politické životě. Zároveň šlo o obecnější změnu postoje k voleným zákonodárným tělesům. Zemské volby v Čechách 1901 konané krátce poté měly podobně nízkou voličskou účast.\n\nCelkem bylo zvoleno 425 poslanců. Nejsilnějšími frakcemi v novém parlamentu byl Polský klub, dále mladočeši, Deutsche Volkspartei. Tyto tři nejpočetnější kluby ale dohromady disponovaly jen 164 mandáty a sněmovna byla nadále roztříštěna na velké množství skupin. \n\nVolby neměly dopad na vládní úrovni, protože vláda Ernesta von Koerbera setrvala v úřadu až do roku 1904. Koerber se ale v roce 1901 pokusil o zmírnění české opozice a podařilo se mu naklonit si dočasně mladočeskou stranu prostřednictvím programu hospodářských investic (masivní regulace vodních toků, asanace Prahy, meliorace zemědělské půdy), zřízení galerie moderních umění v Praze apod. \n\n"}
{"id": "896782", "url": "https://cs.wikipedia.org/wiki?curid=896782", "title": "Tatarská Wikipedie", "text": "Tatarská Wikipedie\n\nTatarská Wikipedie ( ) je jazyková verze Wikipedie v tatarštině. V lednu 2020 obsahovala přes 88 000 článků a pracovali pro ni 3 správci. Registrováno bylo přes 32 000 uživatelů, z nichž bylo asi 80 aktivních. V počtu článků byla 67. největší Wikipedie. Podobně jako srbochorvatská Wikipedie je psána v latince i cyrilici.\n\n"}
{"id": "896787", "url": "https://cs.wikipedia.org/wiki?curid=896787", "title": "Michael Stroukoff", "text": "Michael Stroukoff\n\nMichael Stroukoff (29. ledna 1883, Jekatěrinoslav, Ruské impérium – 22. prosince 1973, Trenton, New Jersey, USA) byl letecký konstruktér ruské národnosti, který sloužil v Bílé armádě ještě předtím, než emigroval do Spojených států amerických. Poté, co nějaký čas působil jako architekt, začal pracovat ve společnosti Chase Aircraft, kde se zabýval konstrukcí transportních letounů pro United States Army Air Forces (USAAF) a letectvo Spojených států amerických (USAF). Později založil společnost Stroukoff Aircraft, kde se zabýval experimentálními projekty v letectví.\n\nNarodil se 29. ledna 1883 ve městě Jekatěrinoslav (dnešní Dněpropetrovsk) v tehdejším Ruském impériu (dnes na Ukrajině). Stroukoff navštěvoval Kyjevský polytechnický institut, který absolvoval v roce 1908 se zaměřením na civilní inženýrství. Vstoupil do ruské carské armády, ve které sloužil i během 1. světové války. Po válce sloužil během Ruské revoluce v Bílé armádě, kde dosáhnul hodnosti majora a obdržel řád svatého Jiří čtvrtého stupně. Po porážce „bílých“ bolševiky uprchl z Ruska a v roce 1922 emigroval do Spojených států.\n\nPo své emigraci se začal Stroukoff věnovat architektuře a interiérovému designu, předtím než se stal hlavním konstruktérem a prezidentem společnosti Chase Aircraft. Jeho prvním návrhem byl dřevěný vojenský kluzák XCG-14 pro přepravu vojáků, který se později vyvinul ve větší kluzáky CG-18 a CG-20. Poslední z nich se stal největším kluzákem, který byl kdy vyroben v USA.\n\nPo skončení 2. světové války upadly útočné kluzáky v nemilost oficiálních míst a byly nahrazeny poháněnými transportními letouny. Stroukoff tedy upravil kluzák CG-18 na prototyp letounu YC-122, kterých bylo nakonec vyrobeno jen několik kusů. Důležitější byla úprava kluzáku CG-20 na letoun C-123, který Stroukoff popisoval jako „okřídlený náklaďák“. Zatímco jeden z prototypů se stal prvním americkým transportním letounem s proudovým pohonem, byla to verze poháněná pístovými motory, která získala kontrakt letectva Spojených států amerických na sériovou výrobu transportních letounů. Kvůli omezené kapacitě společnosti Chase bylo 49% akcií prodáno společnosti Kaiser, která měla zmíněné letouny vyrábět. Avšak kvůli finančním skandálům společnosti Kaiser a politickým důvodům byla zakázka na výrobu letounů C-123 nakonec svěřena společnosti Fairchild a společnost Chase byla zrušena.\n\nStroukoff poté založil novou společnost s názvem Stroukoff Aircraft Corporation, která se zabývala prací na vylepšování strojů C-123. Za zmínku stojí hlavně verze YC-134, avšak ani jeden z jeho návrhů se nedočkal sériové výroby. V roce 1959 byla uzavřena i tato společnost.\n\nStroukoff zemřel ve věku 90 let v nemocnici St. Francis Hospital v Trentonu v New Jersey, USA 22. prosince 1973.\n\nAmerická společnost kluzákového létání (\"Soaring Society of America\") uděluje během mistrovství Spojených států větroňů (\"U.S. National Open Class Soaring Championships\") cenu Larissa Stroukoff Memorial Trophy nejrychleji letícímu větroni na uzavřené trati, která byla navržena Stroukoffem.\n\n\n\n"}
{"id": "896791", "url": "https://cs.wikipedia.org/wiki?curid=896791", "title": "Fridrich II. Švábský", "text": "Fridrich II. Švábský\n\nFridrich II. Švábský, zvaný \"Jednooký\" (německy \"Friedrich II., der Einäugige\", 1090 – 4. dubna 1147, Alzey) byl švábský vévoda v letech 1105 – 1147.\n\nNarodil se jako první syn/třetí dítě z manželství švábského vévody Fridricha I. a jeho druhé manželky Agnes z Waiblingenu. Jeho bratrem byl král\nKonrád III. Štaufský a synem císař Fridrich Barbarossa.\n\nPo otcově smrti se stal švábským vévodou a spolu s bratrem budoval rodové državy. Soustředil se na území středního Porýní a Alsaska, Konrád pak na území Franků.\nV roce 1108 se účastnil na výpravě proti Kolomanovi Uherskému. V letech 1110-1111 doprovázel císaře Jindřicha V. Sálského na výpravě do Itálie. Za vzpoury zachoval císaři věrnost a díky tomu za další italské výpravy v roce 1116 ho císař jmenoval správcem říše; to mu umožnilo další budování rodových držav.\n\nPo smrti císaře Jindřicha V. Sálského († 23. května 1125), jež znamenala vyhasnutí sálské dynastie, se 14. srpna téhož roku v Mohuči sešli říšští páni s cílem vybrat jeho nástupce. Fridrich Jednooký byl jedním z kandidátů, pravděpodobně ho však Jindřich V. za svého nástupce nedoporučil. Průběh volby nelze rekonstruovat, došlo při ní k revoltě. Za krále byl vybrán Lothar III. Fridrich volbu uznal, složil hold, odmítl však složení lenní přísahy. Zakrátko došlo k neshodám ve věci oddělení královských statků od rodových držav sálské dynastie. Fridrich a Konrád zdědili rodové majetky Jindřicha V. kolem Rýna - území na levém břehu získal Fridrich, na pravém pak Konrád. Královské statky museli bratři vrátit Lotharovi. Právě jejich vymezení od rodových držav vyvolalo spory.\n\nNa jednání v Řezně v listopadu roku 1125 Lothar zažádal o vrácení královských statků. Když Fridrich s Konrádem nereagovali, uvalil na ně říšskou klatbu. V lednu následujícího roku 1126 v Goslaru se říšská knížata rozhodla zaútočit na Štaufy ve Švábsku. Lotar a jeho spojenci bez boje obsadili Horní Lotrinsko, Alsasko a Franky, ale zaútočit na Švábsko se neodvážili. Atak na Švábsko se nezdařil. Roku 1127 Lothar musel přerušit obléhání Norimberku. Po králově neúspěchu ho někteří spojenci z Dolního Lotrinska a z Franků opustili. Za války Fridrich přišel o oko, není však známo, jak k tomu došlo. Zmrzačení mu znemožnilo brát se o korunu.\n\nV roce 1127 se Fridrichův bratr Konrád vrátil z poutě do Svaté země. V prosinci byl vybrán za německého vzdorokrále a svěřil bratrovi velení vojsk. Fridrich roku 1128 dobyl Špýr, zatímco Konrád bez úspěchu válčil v Itálii. Roku 1130 se válečná karta obrátila. Lothar dobyl Špýru nazpět a nedlouho poté zemřela Fridrichova žena Judita, v tomtéž roce dobyl Lotar i Norimberk. V roce 1131 Štaufové ztratili Alsasko. Jejich državy se smrskly na statky ve Švábsku a Východních Francích. V této situaci Lothar rezignoval na další oslabování Štaufů a soustředil se na reformu Říše a italskou politiku.\n\nKolem roku 1132 se Fridrich podruhé oženil, a to s Anežkou z Saarbrückenu, spojenou rodem stojícím v opozici vůči Lotharovi. Po návratu z Itálie v roce 1134 zahájil Lothar opět válku se Štaufy. Fridrich nevydržel současný útok Lothara od severu a Jindřicha Černého od jihu a na jaře roku 1135 se Lotharovi v Bamberku vzdal, jeho bratr Konrád tak učinil na podzim téhož roku. Po složení slibů věrnosti a po pomoci v italském tažení získali Štaufové císařovu náklonnost. Konrád se oženil s Gertrudou ze Sulzbachu, švagrovou Jindřicha Černého.\n\nRoku 1147 Fridrich Jednooký zemřel v Alzey a byl pohřben v benediktinském klášteře Walbourg. Jeho syn Fridrich Barbarossa se stal švábským vévodou a roku 1152 německým králem.\n\nRoku 1120 se Fridrich oženil s Juditou, dcerou Jindřicha Černého z rodu Welfů († 22. února 1130 n. 1131). Z jejich manželství se narodily dvě děti, syn a dcera:\n\nPo Juditině smrti se roku 1132 nebo 1133 oženil s Anežkou ze Saarbrückenu. Z tohoto manželství se narodily tři děti, syn a dvě dcery:\n\n\n"}
{"id": "896794", "url": "https://cs.wikipedia.org/wiki?curid=896794", "title": "Michal Peškovič", "text": "Michal Peškovič\n\nMichal Peškovič (* 8. února 1982, Partizánske) je slovenský fotbalový brankář. Jeho bratrem je fotbalista Boris Peškovič.\n\n20. ledna 2011 podepsal roční kontrakt s Ruchem Chorzów s možností opce. V sezóně 2011/12 se s klubem umístil v Ekstraklase na konečném druhém místě o pouhý bod za Śląskem Wrocław. V téže sezóně odchytal finále polského fotbalového poháru proti týmu Legia Warszawa, za něhož nastoupil v bráně jeho krajan Dušan Kuciak. Ruch podlehl soupeři 0:3.\n\nV Evropské lize 2012/13 postoupil Ruch Chorzów ze druhého předkola přes makedonský klub FK Metalurg Skopje (výhry 3:1 a 3:0) do 3. předkola, kde narazil na český tým FC Viktoria Plzeň. Viktoria postoupila do skupinové fáze na úkor Chorzówa po výhrách 2:0 venku a 5:0 doma, Peškovič odchytal obě utkání, ve druhém z nich (v Plzni) nedokázal zabránit hattricku krajana Michala Ďuriše. V červnu 2013 klub oznámil, že hráči nenabídne novou smlouvu.\n\nV červenci 2013 uspěl na testech v dánském týmu Viborg FF, následně do klubu přestoupil. Ve Viborgu strávil jen jednu sezónu, pak se vrátil do Polska.\n\nV létě 2014 přestoupil do polského týmu Podbeskidzie Bielsko-Biała. Celkem zde odchytal 21 utkání v Ekstraklase.\n\nV srpnu 2015 se dohodl na půlroční smlouvě v ázerbájdžánském klubu Neftçi Baku.\n\nSezónu 2016/17 strávil v polském týmu Korona Kielce, za kterou v Ekstraklase odchytal 8 zápasů.\n\n"}
{"id": "896799", "url": "https://cs.wikipedia.org/wiki?curid=896799", "title": "1. slovenská národní hokejová liga 1970/1971", "text": "1. slovenská národní hokejová liga 1970/1971\n\n1. slovenská národní hokejová liga 1970/1971 byla 2. ročníkem jedné ze skupin československé druhé nejvyšší hokejové soutěže.\n\nVšech 12 týmů se v základní části utkalo dvoukolově každý s každým (celkem 22 kol). Nejlepších 6 týmů následně postoupilo do skupiny o 1. až 6. místo, kde se utkal každý s každým dvoukolově (10 kol) s tím, že se započítávaly všechny výsledky ze základní části (dohromady 32 kol). Tým na prvním místě postoupil do kvalifikace o nejvyšší soutěž.\n\nTýmy na 7. až 12. místě po základní části se utkaly každý s každým dvoukolově (10 kol) s tím, že se započítávaly všechny výsledky ze základní části (dohromady 32 kol). Poslední dva týmy sestoupily do divize.\n\n\n\n\n"}
{"id": "896805", "url": "https://cs.wikipedia.org/wiki?curid=896805", "title": "Volby do Říšské rady 1897", "text": "Volby do Říšské rady 1897\n\nVolby do Říšské rady 1897 byly volby konané v březnu 1897 v Předlitavsku. Zvoleni v nich byli členové poslanecké sněmovny (dolní komory) celostátního parlamentu, Říšské rady. Šlo o první volby v Předlitavsku konané podle reformovaného kuriového systému s všeobecným ale stále nikoliv rovným volebním právem.\n\nOd roku 1895 vládla v Předlitavsku vláda Kazimíra Badeniho, která předložila v únoru 1896 návrh na zásadní reformu volebního systému. Ten byl přijat. Takzvaná Badeniho volební reforma zachovávala kuriální volební systém, ale k dosavadním čtyřem kuriím (velkostatkářská, městská, kurie obchodních a živnostenských komor a kurie venkovských obcí) přibyla kurie pátá, všeobecná. Zatímco volební právo v čtyřech původních kuriích omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku), pátá kurie zahrnovala všechny muže starší 24 let. Počet poslanců byl zvýšen o 72 na 425. V květnu 1896 byla reforma schválena Říšskou radou. \n\nHlasování se konalo v několika etapách během března 1897, přičemž v páté kurii se volilo 12. března 1897.\n\nVolby výrazně pozměnily silové poměry v rakouském parlamentu. Silným trendem byl rozklad původní dominantní německé Pokrokové strany, na jejíž úkor se v rakousko-německém politickém táboře etablovaly Deutsche Volkspartei a Křesťansko-sociální strana. Jako samostatný proud se uchytili (zejména v českých zemích) i Všeněmci (\"Alldeutsche Vereinigung\"). Mezi českými voliči naopak volby dočasně vedly k sjednocení politického spektra a dovršily přesun voličských preferencí ve prospěch mladočechů na úkor staročechů. \n\nVolby přinesly další fragmentaci politické scény. Tři nejsilnější kluby (mladočeši – 60 mandátů, Polský klub – 59, německá Pokroková strana – 49) disponovaly jen 168 mandáty. V nové Říšské radě bylo utvořeno 17 poslaneckých klubů. Slabá zatím zůstávala pozice sociálních demokratů. V celém Předlitavsku získali jen 15 mandátů. \n\nPo volbách se Badeniho vláda snažila o vyjednávání s cílem vytvoření stabilní parlamentní provládní většiny. Badeni nepočítal s německými pokrokáři ani s nacionálně radikálními Všeněmci, chtěl ale pro svůj kabinet dojednat podporu mezi konzervativními proudy německo-rakouské politiky a včetně Strany ústavověrného velkostatku. Plánoval i ústupky Čechům, aby si naklonil mladočeskou stranu. Poté, co Strana ústavověrného velkostatku podporu vládě odmítla, podal 2. dubna 1897 demisi. Ovšem šlo spíše o gesto. Mezitím pokračovala jednání a 4. dubna došlo k rámcové dohodě, kterou se fakticky obnovil takzvaný Železný kruh pravice z 80. let 19. století (Německá katolická lidová strana, mladočeši, Polský klub a česká konzervativní šlechta ze Strany konzervativního velkostatku). Tato aliance disponovala více než 220 poslanci z celkových 425. Badeni tak setrval ve funkci předsedy vlády. Vláda ovšem nevydržela dlouho, protože Badeni podal demisi v rámci odporu německých nacionálních sil proti Badeniho jazykovým nařízením. \n\n"}
{"id": "896809", "url": "https://cs.wikipedia.org/wiki?curid=896809", "title": "1. slovenská národní hokejová liga 1969/1970", "text": "1. slovenská národní hokejová liga 1969/1970\n\n1. slovenská národní hokejová liga 1969/1970 byla 1. ročníkem jedné ze skupin československé druhé nejvyšší hokejové soutěže. Liga plynule navázala na minulý ročník skupiny D 2. československé hokejové ligy.\n\nVšech 8 týmů se v základní části utkalo čtyřkolově každý s každým (celkem 28 kol). Tým na prvním místě postoupil do kvalifikace o nejvyšší soutěž.\n\nNikdo nesestupoval vzhledem k rozšíření soutěže na 12 týmů.\n\n\n\n"}
{"id": "896810", "url": "https://cs.wikipedia.org/wiki?curid=896810", "title": "Římskokatolická farnost Sebranice u Boskovic", "text": "Římskokatolická farnost Sebranice u Boskovic\n\nŘímskokatolická farnost Sebranice u Boskovic je územní společenství římských katolíků s farním kostelem Nanebevzetí Panny Marie v děkanátu Boskovice. Do farnosti patří kromě Sebranic také Nýrov, Voděrady a Újezd, část města Kunštátu.\n\nFarní kostel byl založen rajhradským klášterem v roce 1255 v gotickém slohu. V letech 1680–1687 byl raně barokně přestavěn. Nejstarší matrika sebranické farnosti, do níž se zaznamenávaly mezi lety 1734–1784 narozené děti, oddaní i zemřelí, má celkem 251 stran. Je umístěna v Moravském zemském archivu v Brně, kde se nachází celkem 7 matrik farnosti, které byly psány mezi lety 1784–1913. \n\nAdministrátorem excurrendo je od 15. srpna 2012 R. D. Mgr. Petr Košulič z farnosti Kunštát.\n\nVýuka náboženství probíhá ve škole v Nýrově a na faře v Sebranicích. Po nedělní bohoslužbě je na faře v provozu farní kavárna. Farnost se zapojuje do akcí Noci kostelů. Každé čtvrté úterý v měsíci v 18:00 se slouží bohoslužby střídavě ve Voděradech a v Nýrově.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. leden. Adorační den připadá na 1. ledna.\n\nKaždoročně se ve farnosti koná tříkrálová sbírka, v roce 2015 se při ní v Nýrově vybralo 8 812 korun, ve Voděradech 2 280 korun. V roce 2017 dosáhl výtěžek sbírky v Nýrove 8 281 korun, ve Voděradech 2 853 korun.\n\nOd roku 2006 probíhá oprava farního kostela. Do roku 2016 šlo o venkovní odvlhčení, zajištěnou statiku budovy, opravenou střechu presbytáře a také omítky. V roce 2017 byla provedena výmalba interiéru a opravena střecha nad lodí kostela. Na opravách v řádech statisíců korun ročně se podílí farnost, obec, Jihomoravský kraj a ministerstvo kultury. \n\n"}
{"id": "896811", "url": "https://cs.wikipedia.org/wiki?curid=896811", "title": "Fytoftorové odumírání", "text": "Fytoftorové odumírání\n\nFytoftorové odumírání (tzv. \"dieback\") je závažné onemocnění nadzemních částí dřevin způsobené některými druhy r. \"Phytophthora\" (Eukaryota: Chromalveolata: Stramenopila: Oomycetes) – zejména \"P. ramorum\", \"P. kernoviae\", \"P. nicotianae\", \"P. plurivora\", \"P. cactorum\" a dalšími, které jsou schopny se šířit vzduchem. Tyto patogeny mohou rovněž způsobovat kořenové hniloby. Jedním z nejvíce nebezpečných druhů této skupiny vzduchem se šířících fytoftor je \"Phytophthora ramorum\", která způsobuje závažná onemocnění dřevin, např. náhlé odumření dubů \"sudden oak death\" v Severní Americe či náhlé odumření modřínů \"sudden larch death\" v západní Evropě. Mimoto napadá celou řadu dalších dřevin včetně okrasných jako jsou např. pěnišník, kalina, pieris, ze kterých byla v ČR rovněž izolována (vybrané izoláty jsou uloženy v České sbírce fytopatogenních oomycetů).\n\n\"Phytophthora ramorum\" patří mezi karanténní škodlivé organismy, který se přes přísná rostlinolékařská opatření postupně šíří Evropou.Charakteristické výtoky pigmentů na borce prozrazují místo nekrotizace vodivých a korových pletiv\n\n\"P. ramorum\" byla popsána v USA v roce 1995, kde způsobila hromadné odumírání porostů dubů (\"Lithocarpus densiflorus\" a dalších). V Evropě, kam byl patogen zavlečen nezávisle, byl zaznamenán v r. 1993 a šířil se zprvu zejména ve školkařských a zahradnických provozech. V roce 2009 bylo ve Spojeném království a později i v Irsku identifikováno hromadné odumírání lesních porostů modřínu (zejména modřínu japonského) vyvolané tímto druhem. Dodnes byla \"P. ramorum\" zjištěna ve 20 evropských zemích včetně ČR, kde má nyní ovšem status eradikovaného druhu . Původ tohoto patogenu dodnes zůstává neznámý.\nNa amerických dubech (\"Lithocarpus densiflorus\", \"Quercus agrifolia\", \"Q. kelloggii\") a dalších stromovitých dřevinách (z evropských např. na buku lesním) se napadení projevuje usycháním nových výhonů, žloutnutím a usycháním olistění, na kmenech a větvích se objevují nekrózy vodivých pletiv a kůry a na povrchu borky nad\n\nnekrózami lze nalézt červenavé až černé výtoky pigmentů. Napadené dřeviny mohou odumřít během několika let. Z epidemiologického hlediska je významné napadání podrostových stálezelených křovin jako je např. \"Umbellularia californica,\" na jejichž listech se vytváří velké množství infekčního inokula.\n\nNa modřínech (modřín japonský, m. opadavý) způsobuje patogen nekrózy jehlic, usychání větví či jejich částí, nekrózy kůry kmene a charakteristické silné výtoky pryskyřice v místech napadení. V okolí poškozených modřínových výsadeb může dojít i k napadení celé řady dalších dřevin jako jsou buk, kaštanovník, bříza, douglaska a další.\n\nNa stálezelených okrasných keřích v Evropě a rovněž v ČR patogen způsobuje skvrnitosti listů s typickým difúzním okrajem, vadnutí a usychání pupenů, výhonů a větví a odumírání hostitelů. Symptomy jsou stejné jako projevy napadení, které způsobují další, mnohem běžnější druhy r. \"Phytophthora\", např. \"P. plurivora\" či \"P. cactorum\". Patogen způsobuje rovněž hniloby kořenů a krčků svých hostitelů.\n\"P. ramorum\" je heterothalický organismus se dvěma pohlavními (párovacími) geograficky více či méně oddělenými typy (v Evropě převažuje typ A1), tzn. že za běžných podmínek se pohlavně nerozmnožuje. Patogen se na dlouhé vzdálenosti šíří spolu s infikovaným rostlinným materiálem nebo substrátem ve formě aktivně rostoucího mycelia nebo chlamydospor.\n\nZ epidemiologického hlediska je velmi významný fakt, že patogen vytváří opadavá sporangia, která se mohou šířit větrem i na relativně dlouhé vzdálenosti. Po dopadu na hostitele buď sporangium klíčí přímo, nebo se za vhodných poměrů (v kapce vody) z něj uvolní zoospory, které hostitele infikují. patogen se samozřejmě může šířit i půdními kapilárami ve formě volně plovoucích zoospor podobně jako tzv. půdní fytoftory.\n\nOchrana rostlin je stejná jako v případě napadení jinými patogeny r. \"Phytophthora\", přičemž velmi významná je prevence. \"P. ramorum\" jako významný škodlivý organismus podléhá od r. 2002 v EU regulaci dle rozhodnutí Komise 2002/757/ES. V České republice se na něj konkrétně vztahuje rozhodnutí SRS 006995/2007 nařizující mimořádná rostlinolékařská opatření.\n\n"}
{"id": "896814", "url": "https://cs.wikipedia.org/wiki?curid=896814", "title": "Deborah Gravenstijnová", "text": "Deborah Gravenstijnová\n\nDibora Monick Olga \"Deborah\" Gravenstijn, (* 20. srpna 1974 Tholen, Nizozemsko) je bývalá reprezentantka Nizozemska v judu. Po matce má surinamský původ. Je držitelkou dvou olympijských medailí.\n\nS judem začala v 9 letech v Rotterdamu. Později se přiravovala v tréninkovém centru Jana de Rooije v Goirle. Po zranění krční páteře v roce 2005 spolupracovala s Marjolein van Unenovou.\n\nV prvních letech své její sportovní kariéry byla ve stínu sester Jessici a Jenny Galových. S blížícími se olympijskými hrami v Sydney v roce 2000 se proto zmáčkla do pololehké váhy a podařilo se jí nasbírat dostat bodů pro kvalifikaci. Svůj úvodní duel proti Severokorejce Kje Sun-hui sice prohrála, ale přes opravy postoupila do souboje o bronzovou medaili a obsadila nakonec 5. místo.\n\nOd roku 2001 startovala ve své oblíbené lehké váze a bez větších problémů si zajistla účast na olympijských hrách v Athénách v roce 2004. Nestačila pouze na výborně připravenou Němku Bönischovou a získala bronzovou olympijskou medaili. Po olympijských hrách jí však stíhala jedna tragédie za druhou. Na podzim jí zemřela mladší sestra. V roce 2005 si během mistrovství Evropy poranila krční páteř a na tatami se vrátila až po dvou letech. V roce 2007 ke všemu zemřela její matka. Po těchto životních útrapapách se jí přesto podařilo nasbírat dostatek bodů pro účast na olympijských hrách v Pekingu.\n\nV roce 2008 jela do Pekingu pro jednu z medailí s odlišnou taktikou jako před čtyřmi roky. Na cestě do finále vítězila opatrně na body a ve finále se utkala s Italkou Quintavalleovou. Potom co se soupeřka dostala do vedení na yuko nenašla způsob jak zápas otočit a musela se spokojit se stříbrnou olympijskou medaili.\n\nSe sportovní kariérou se rozloučila v roce 2009 po domácím mistrovství světa v Rotterdamu.\n\n"}
{"id": "896815", "url": "https://cs.wikipedia.org/wiki?curid=896815", "title": "Karpokratés", "text": "Karpokratés\n\nKarpokratés Alexandrijský byl gnostik z první poloviny 2. století. Údaje o něm a jeho následovnících Karpokratovcích známe však pouze zprostředkovaně od Církevních otců, zejména ze spisů Ireneja z Lyonu a Kléménse Alexandrijského. Možnosti rekonstrukce podoby učení a praktik jsou tedy omezené, neboť tyto dokumenty nebyly vytvořeny s cílem věrně zachytit skutečnost, ale mnohdy spíše ukázat údajnou mylnost a lživost těchto konkurenčních skupin a tak posloužit při jejich potírání. Míra znalostí hereziologů byla také proměnlivá a o některých jednotlivcích či skupinách poměrně jednostranná a omezená.\n\nIrenej z Lyonu\n\nNejranější a nejvíce barvitý popis Karpokrata a jeho následovníků pochází od Ireneja (zemřel 202 n. l.) v jeho spisu \"Proti bludům\" (zkrácený latinský název \"Adversus Haereses\"), ve kterém dával původ gnóze do spojitosti s Šimonem Mágem a který obsahoval popis doktríny a praktik Karpokratovců. Napsal, že nevěřili v Ježíšovo božství, ale protože jeho duše byla “nezlomná a čistá”, tak si “pamatoval ty věci, kterým byl svědkem ve sféře nestvořeného Boha” (podobnost s Platónovým konceptem \"Anamnésis\"). Z tohoto důvody byl Ježíš schopný osvobodit se od materiální síly (kterou ostatní gnostikové nazývali Archón či Demiurg). Karpokratovci měli věřit, že oni sami mohou transcendovat materiální říši a tak nebýt dále spoutání příkazy micvot, které byly založeny na materiálních silách, nebo jakoukoli jinou morálkou, kterou považovalo za pouhý lidský zákon. Irenej nabídl tuto víru jako vysvětlení jejich zhýralého prostopášného chování.\nDle Ireneja Karpokratovi následovníci věřili, že aby opustili tento svět, musí uvězněná věčná duše člověka projít skrze každou možnou okolností či stavem zemského života, což mělo být možné stihnout v průběhu jednoho lidského života. Následkem toho Karpokraté dělali “všechny ty věci, o kterých se nechceme ani mluvit ani o nich slyšet”, aby se poté, co zemřeli, nemuseli opět inkarnovat, ale mohli se navrátit k Bohu.\nIrenej říká, že praktikovali různé magické umění a vedli zhýralý život. Také prý vlastnili portrét Krista, který měl vytvořil Pilát Pontský během jeho života. Tento obraz vystavovali a zdobili věnci společně s vyobrazeními Platóna, Pythagora a Aristotela a dalších světských filosofů. Ostatní způsoby uctívání pak vykonávali podobně jako pohané.\n\nKléméns Alexandrijský\n\nKarpokratés je také zmiňován Kléménsem Alexandrijským v jeho díle \"Strómata\" (řecky \"Strómateis\" - “Koberce”). Kléméns rozsáhle cituje ze spisu \"O poctivosti\", který měl napsal Karpokratův syn Epifanés. Mimo Kléménsovu citaci však o tomto spisu nemáme žádné další informace. Tvrdí, že rozdíly v třídách a vlastnictví majetku jsou nepřirozené a že by majetek a ženy měly být společné všem. Dále tvrdí, že na jejich shromážděních, prohlašovaných za “hodiny lásky a sjednocení”, se věnovali obžerství a sexuálním výstřednostem (“měli pohlavní styk kdekoliv chtěli a s kýmkoliv chtěli”). Karpokratés měl pak pocházet Alexandrie, přestože jeho sekta se vyskytovala hlavně v Kelafonii.\n\nTajné Markovo evangelium\n\nKarpokratés je také zmiňován v kontroverzním dopisu z Mar Saba, který údajně napsal také Kléméns Alexandrijský. Tento dopis údajně nalezl Morton Smith v roce 1958 v knihovně kláštera Mar Saba (jihovýchodně od Jeruzaléma). Dopis zmiňuje a cituje z dříve neznámého Tajného Markova evangelia, jež měl údajně možnost Karpokratés okopírovat v Alexandrii. Dopis tvrdí, že jeho zdeformovaná kopie tohoto evangelia pak cirkulovala mezi Karpokratovými následovníky.\n\nO Karpokratovi se zmiňovali také Tertulián a Hippolytos Římský, kteří, jak se zdá, spoléhali na Irenejovy informace.\n\n"}
{"id": "896816", "url": "https://cs.wikipedia.org/wiki?curid=896816", "title": "Volby do Říšské rady 1891", "text": "Volby do Říšské rady 1891\n\nVolby do Říšské rady 1891 byly volby konané ve dnech 2. a 4. března 1891 v Předlitavsku. Zvoleno v nich bylo 353 členů poslanecké sněmovny (dolní komory) celostátního parlamentu, Říšské rady. Šlo o poslední volby v Předlitavsku konané podle původního kuriového systému bez všeobecného volebního práva. \n\nOd roku 1879 vládla v Předlitavsku vláda Eduarda Taaffeho, která byla nejdéle fungujícím kabinetem v dějinách Předlitavska. Zejména díky stabilní provládní koalici (takzvaný \"Železný kruh pravice\") zahrnující konzervativní německo-rakouské formace, Polský klub a české poslance mohla vláda existovat po více než jednu dekádu. Od roku 1890 ovšem vnitropolitickou scénou otřásaly takzvané Punktace, tedy pokus o česko-německé vyrovnání v Čechách. Punktace ale narazily v českém táboře na sílící opozici mladočechů, kteří se prostřednictvím kritiky punktací úspěšně vymezovali proti politice dosud ve vládě dominujících staročechů. V lednu 1891 nechal Taaffe rozpustit sněmovnu a od nových voleb si sliboval vyjasnění silových poměrů v české politice a potažmo i na celostátní úrovni. Zároveň zahájil opatrné sondování možnosti sestavení alternativní provládní většiny (z vlády odešel polský konzervativec Julian Dunajewski).\n\nHlasování probíhalo podle původního systému kuriálního systému, v němž volební právo měla jen část populace, navíc hlasující odděleně v jednotlivých kuriích (velkostatkářská, městská, kurie obchodních a živnostenských komor a kurie venkovských obcí). Volební právo omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku).\n\nVolby výrazně pozměnily silové poměry v rakouském parlamentu, zejména v českém táboře, kde naprosto triumfovali mladočeši, zatímco staročeská strana získala v Čechách jen jeden mandát. Mladočeši pak na Říšské radě utvořili samostatnou frakci (\"Klub neodvislých poslanců českých\"), čímž se rozpadl dosud jednotný \"Český klub\" tvořený staročechy a šlechtickou Stranou konzervativního velkostatku. Samostatně se na Říšské radě sdružili i čeští poslanci z Moravy.\nPropad staročechů a posílení mladočeské protivládní opozice měl dopad i na vládní poměry. Kabinet Eduarda Taaffeho nyní ztratil dosavadní většinu a železný kruh pravice byl rozbit. Taaffe ovšem dokázal vytvořit novou většinu a v klíčových hlasováních získal pro svou vládu podporu německých liberálů, kteří ve sněmovně byli jednoznačně nejsilnějším klubem se 108 mandáty (konzervativní německorakouský Hohenwartův klub posílený i o českou konzervativní šlechtu měl cca 70 křesel a Polský klub 58 mandátů).\n\n"}
{"id": "896818", "url": "https://cs.wikipedia.org/wiki?curid=896818", "title": "Volby do Říšské rady 1885", "text": "Volby do Říšské rady 1885\n\nVolby do Říšské rady 1885 byly volby konané ve dnech 1., 3. a 5. června 1885 v Předlitavsku. Zvoleno v nich bylo 353 členů poslanecké sněmovny (dolní komory) celostátního parlamentu, Říšské rady. Šlo o první volby v Předlitavsku konané podle revidovaného kuriového systému (volební reforma 1882). \n\nOd roku 1879 vládla v Předlitavsku vláda Eduarda Taaffeho, která se v parlamentu opírala o stabilní provládní alianci takzvaný \"Železný kruh pravice\") zahrnující konzervativní německo-rakouské formace (Hohenwartův klub), Polský klub a Český klub (skupina zejména staročeských poslanců a dále šlechtické Strany konzervativního velkostatku). \n\nTato koalice čelila v Říšské radě silné opozici německých liberálů. Aby posílila své pozice, prosadila Taaffeho vláda volební reformu z roku 1882. V předlitavském parlamentu fungoval od zavedení přímých voleb na Říšskou radu počátkem 70. let 19. století kuriový volební systém, v němž volební právo měla jen část populace, navíc hlasující odděleně v jednotlivých kuriích (velkostatkářská, městská, kurie obchodních a živnostenských komor a kurie venkovských obcí). Volební právo omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku). Volební reforma z roku 1882 sice zachovávala kurie i cenzus, ale změkčovala daňová kritéria pro přiznání volebního práva. V městské kurii a v kurii venkovských obcí nyní stačil roční daňový odvod 5 zlatých na přímých daních (takzvaní \"pětizlatkoví voliči\"). V některých případech se dokonce tento práh ještě dále snižoval, protože volit do Říšské rady směli nově i ti, kteří byli oprávněni volit ve své domovské obci v obecních volbách. Počet oprávněných voličů tím vzrostl o několik set tisíc a Taaffeho vláda od nové voličské skupiny očekávala posílení konzervativních, maloburžoazních sil, a oslabení liberálů. \n\nVolby potvrdily kalkulaci Taaffeho kabinetu a skutečně posílily vládní pozici ve sněmovně. Železný kruh pravice tak v mírně pozměněné silové sestavě mohl pokračovat nadále (a Taaffeho vláda se tak stal nejdéle vládnoucím kabinetem v předlitavských dějinách). Český klub disponoval 65 poslanci, Polský klub 56 a konzervativní německorakouské síly 53 poslanci.\n\n"}
{"id": "896824", "url": "https://cs.wikipedia.org/wiki?curid=896824", "title": "Kje Sun-hui", "text": "Kje Sun-hui\n\nKje Sun-hui (hangul: 계순희), (*2. srpna 1979 Pchjongjang, Severní Korea) je bývalá reprezentantka Severní Koreje v judu. Je olympijskou vítězkou z roku 1996.\n\n\n\nS judem začala v dětství. V roce 1995 se poprvé účastnila národního mistrovství a zvítězila. V roce 1996 si žádný ze severokorejských judistů nevybojoval nominaci na olympijské hry v Atlantě, ale MOV vyhověla žádosti o udělení pozvánky (divoké karty). Byl to pro ni první velký turnaj a podle svých slov své soupeřky vůbec neznala. V semifinále hodila na ippon nejlepší Evropanku a ve finále se pohlídala všechny nástupy dvojnásobné mistryně světa. Vyhrála zlatou olympijskou medaili.\n\nV dalších letech a prakticky až do konce své kariéry si udržovala špičkovou formu. Jejím oblíbeným turnajem byl pražský Norris Cup, který v roce 2000 vyhrála. Za svoji kariéru utrpěla několik málo porážek, ale výjimečně na ippon. Většina výher soupeřek byla po koncentrovaném, taktickém výkonu na body nebo hantei.\n\nNejmladší olympijská vítězka v judu v 17 letech, resp. v den vítězství jí bylo přesně 16,98 let.\n\n\n"}
{"id": "896826", "url": "https://cs.wikipedia.org/wiki?curid=896826", "title": "Ťi-lin (městská prefektura)", "text": "Ťi-lin (městská prefektura)\n\nŤi-lin () je městská prefektura v Čínské lidové republice. Leží na řece Sungari v provincii Ťi-lin v severovýchodní Číně. V celé prefektuře žilo v roce 2010 zhruba 4,4 miliónu obyvatel, z čehož jich žilo 3,6 miliónu v samotném Ťi-linu. Jedná se o druhé největší město provincie.\n\nZ nádraží Ťi-lin vede vysokorychlostní trať Čchang-čchun – Ťi-lin, která doveze cestující za devět minut na nádraží Lung-ťia u mezinárodního letiště Čchang-čchun Lung-ťia nebo za zhruba půl hodiny na nádraží Čchang-čchun v Čchang-čchunu, přes které vede také vysokorychlostní trať Charbin – Ta-lien.\n\nŤi-lin se člení na čtyři městské obvody, čtyři městské okresy a jeden okres.\n\n"}
{"id": "896834", "url": "https://cs.wikipedia.org/wiki?curid=896834", "title": "Suaři", "text": "Suaři\n\nSuaři nebo Suarové, Suvaři, Suvarové (: \"Suarlar\", : \"Suvarlar\", : \"Suartar\") byl středověký turkický kmen, který žil ve východní Evropě na dolním toku řeky Kama, v Tatarstánu. Vznikl zřejmě z pozůstatků hunskích Sabirů, a jejich konfesní vyznání bylo pravděpodobně založeno na čarodějnictví, teismu a tengrismu.\nMnoho Čuvašů považuje Suary za své předky, a nazývají je : \"„Svarsem“\". V marijském jazyce dnešní Volžské Tatary nazývají \"„Souasn“\", Čuvaši jsou také známí jako \"„Suasenmari“\" nebo ve finském jazyce \"„Suaslanmari“\" což znamená suarizovaní Marijci. Etnonymum \"„Suar“\" samo o sobě znamená: : „doslovně → \"vodní muž\", s významem → \"říční člověk\"“.\n\nJasné informace o povaze a historii tohoto pokolení nejsou k dispozici. Skupina Tatarských etymologů tvrdí, že Suaři tvořili větev Sabirů, kteří v 8. století odjeli z Kavkazu k Itilu (Volha) (Volžské Bulharsko). Jiná skupina zjistila, že tato skupina pojmenována \"Suvari\" žila vedle Volžských Bulharů v jižní zóně ústí řeky Kama v 1. století.. Jsou považování za nejstarší národ z povodí Čulman (Kama).\n\nZprvu to byl starověký turkický kmenový svaz, jež zahrnoval také různé finské kmeny (Čeremisy (Marijci), Mokšy, a jiné), avšak ústí řek v kotlině Kaba a Ak-Itil začaly hodně brzy zabírat také různé turecké kmeny.\n\nJednomu z hlavních měst Volžského Bulharska se říkalo Suar nebo Suwar. Toto město, postaveno v roce 940, tvořilo centrum Suarského knížectví (948-975), které bylo jedním z jeho státečků. Tvrdí se, že město \"„Suwar“\" v tomto kraji bylo postaveno podle nich a je také pravděpodobné, že některé názvy jiných měst a řek mohou mít vztah k tomuto turkickému kmeni.\n\n\n"}
{"id": "896847", "url": "https://cs.wikipedia.org/wiki?curid=896847", "title": "Henning Mankell", "text": "Henning Mankell\n\nHenning Mankell (3. února 1948, Stockholm – 5. října 2015, Göteborg) byl švédský spisovatel, autor populárních detektivních románů s inspektorem Kurtem Wallanderem, jehož případy se vždy odehrávají ve švédském městě Ystad, které se tak stalo poutním místem milovníků detektivek. Romány s Wallanderem byly natočeny i jako televizní seriál s Kenethem Branaghem v hlavní roli. Psal i prózu pro děti a divadelní hry.\n\nByl rovněž krajně levicovým a protiizraelským aktivistou, účastnil se nepokojů švédských studentů v roce 1968. Jeden čas žil v Norsku, kde podporoval místní maoistickou stranu. Žil v Mosambiku, kde vedl divadelní soubor. Jeho manželkou byla Eva, dcera Ingmara Bergmana.\n\nV roce 2014 veřejně oznámil, že mu byla diagnostikována dvě nádorová ložiska v krku a plíci.\n\nJednoho mrazivého lednového rána probudí komisaře Wallandera zvonění  telefonu. Vypadá to na rutinní případ. Když však detektiv přijíždí na osamocenou švédskou farmu, objevuje krvavou lázeň. Starý muž byl brutálně zavražděn a jeho žena, přiškrcená zvláštním uzlem, vzápětí umírá v nemocnici. Před smrtí však stačí zašeptat slovo \"cizí\". Jediné slovo, které rozpoutá vlnu násilí proti žadatelům o azyl z nedalekého uprchlického tábora.  Záhy dojde k požáru tábora a chladnokrevné vraždě somálského uprchlíka. Má však komisař opravdu hledat pachatele mezi cizinci? Vždyť bratr zavražděné ženy odhalil nové skutečnosti, které vyšetřování Wallanderova týmu komplikují. Tlak na komisaře se zvyšuje, je třeba jednat rozhodně, s chladnou hlavou a nenechat se vtáhnout do pasti všudypřítomné xenofobie.\nSovětské impérium padlo. Lotyšsko je nyní suverénní stát. Ale za oficiální autonomií stojí mocné síly, které jsou těsně propojeny s ruskou mafií.\nJe zima roku 1991. Tým inspektora Kurta Wallandera řeší nový případ: u švédského pobřeží byly vyplaveny dvě mrtvoly přimrzlé k sobě v hrůzostrašném objetí. Mrtví muži byli východoevropští zločinci a na první pohled oběti mafie. Případ však brzy nabere hrozivý obrat poté, co se Wallander ocitne v Lotyšsku v Rize. Je zde ponořen do cizího mrazivého světa policejního dohledu, stěží zakrývajícího hrozby a lži. Pouze jeho zarputilá, podvědomá touha nalézt spravedlnost vynese pravdu na světlo.\nV poklidném kraji jižního Švédska zmizí Louisa Akerblomová, realitní makléřka, opora metodistické církve, manželka a matka. Neexistuje žádné vysvětlení ani motiv.\nKomisař Kurt Wallander je se svým týmem povolán případ vyšetřit. Wallander od samého začátku tuší, že oběť už není mezi živými. Zatím však nemá ani ponětí, jak daleko bude muset zajít, aby vraha dopadl.\nMezitím v Jihoafrické republice zahájil prezident de Klerk spolu s Nelsonem Mandelou dlouhou cestu ke svobodě a zrušení apartheidu. Proti nim však stojí nelítostné síly, které se neštítí žádného zvěrstva. Wallander se najednou proti své vůli ocitá uprostřed tajného spiknutí, jehož cílem je uvrhnout Jižní Afriku do bezedného zoufalství. Nezbývá mu než s nasazením vlastního života zabránit ohavnému zločinu, který by znamenal přehrazení toku dějin.\nUprostřed silnice stojí židle. Na židli sedí panenka lidských rozměrů. Je podzim a v údolích mezi kopci se povaluje mlha. Advokát prudce zabrzdí a vystoupí z auta. To poslední, co v životě udělá…\nLéto roku 1994 patří k nejteplejším, jaká vůbec lidé pamatují. Ale letní pohoda pro  komisaře Wallandera končí, když se mladá dívka před jeho očima upálí v řepkovém poli. Krátce nato udeří sériový vrah, jehož bestialita nezná mezí. Jaké je spojení mezi ministrem spravedlnosti v penzi, úspěšným galeristou a obyčejným  zlodějíčkem? Proč vrah své oběti skalpuje? A jak do všeho zapadá upálená dívka?\nKůly v příkopu jsou ostré jako hroty šípu. Muž, který se šel podívat na ptáky, skončí probodnutý, a zatímco umírá krutou smrtí, nad jeho hlavou táhnou na jih hejna drozdů. V lese je objeveno tělo majitele květinářství. Vyhřezlá střeva, uškrcený a přivázaný ke stromu. Proč byli zavražděni zrovna tihle skromní postarší pánové? A proč to ďábelské aranžmá? Kdopak je další na řadě?\nVrah se ukrývá mezi stromy. Průzorem sleduje skupinu mladých lidí, jak se oblékají kostýmy  z 18. století a nasazují si paruky. Nastává noc letního slunovratu.  Mladí oslavují a veselí je v plném proudu. Muž v úkrytu čeká. Oslava už brzy skončí…\nNa ulici u bankomatu leží mrtvý muž. V ruce drží lístek. Z něj vyplývá, že měl na kontě 9 765 korun. Krátce předtím došlo v Ystadu k vraždě řidiče taxi. Pachatelkami jsou dvě dívky a zdá se, že je to nijak netrápí. Naprosto nečekaně se starší z nich podaří uprchnout.\nDvoumístné letadlo Piper Cherokee narazí ohromnou silou do svahu a začne hořet. Pilot a jeho pasažér zemřou. Komisař Wallander z ystadské policie záhy konstatuje, že v okolí nikdo nepostrádá sportovní letadlo. Muselo přiletět bez povolení…\n\nJednoho dubnového rána roku 2008 zmizí na své pravidelné procházce lesoparkem vysloužilý vysoce postavený námořní důstojník Håkan von Enke. Vyšetřování případu má na starosti stockholmská policie a komisař Wallander s ním nemá nic společného – tedy oficiálně. Jenže zmizelý důstojník se měl stát tchánem jeho dcery. A tak se Wallander brzy zaplete do věcí, po kterých mu úředně nic není, slibuje, co vzápětí nesplní, dokonce i lže, když je to zapotřebí – a vychází mu to. Brzy ale narazí na matoucí špionážní aktivity, které se váží ještě k době studené války…\n\nPřidávají se ale další nečekané překážky. Co překročil šedesátku, má komisař pocit, že se nachází na prahu senility. Zoufale se drží naděje, kterou pro něj zosobňuje nedávno narozená vnučka, ale životní realita ho dohání. Do budoucnosti hledí s velkou nejistotou a zdá se nevyhnutelné, že se musí tváří v tvář utkat s tím nejvzpurnějším soupeřem: sám se sebou.\n\nAudioknihy\n\nPříběhy komisaře Wallandera interpretuje Jiří Vyorálek. Ze série prozatím vyšly audioknihy Vrazi bez tváře, Psi z Rigy, Bílá lvice, Usměvavý muž, Ve slepé uličce, Pátá žena a O krok pozadu. České audioknihy vydalo nakladatelství OneHotBook.\nJednoho srpnového večera roku 2001 zavolá na stanici v Ystadu člověk, který prý viděl na jezeře Marebo hejno hořících labutí. Kurt Wallander se vydá k jezeru i s dcerou Lindou, aby zjistil, co se stalo. Nenajdou žádné stopy, ale už za několik dní udeří neznámý zvířecí sadista znovu a brzy se začnou ztrácet i lidé…\nJednoho chladného lednového dne je v ospalé vesnici na severu Švédska nalezena oběť brutální vraždy. Celá víska je hrozivě klidná a opuštěná. A tiché domky vzápětí vydají své tajemství: zločin, jaký švédská historie nepamatuje.\nKdyž se o masakru dočte soudkyně Birgitta Roslinová, uvědomí si, že ji s místem pojí rodinná vazba, a rozhodne se pátrat na vlastní pěst. Jejími jedinými vodítky jsou přitom deník z 19. století a červená stuha nalezená v nedalekém lese. \nBirgitta postupně odkrývá mezinárodní síť korupce a s ní i příběh pomsty, který sahá víc než sto let do minulosti a propojuje Čínu a Ameriku 60. let 19. století s moderním Pekingem a Mosambikem. Vše spěje k šokujícímu rozuzlení v čínské čtvrti v Londýně.\n\n\n\n"}
{"id": "896851", "url": "https://cs.wikipedia.org/wiki?curid=896851", "title": "LFF Supertaurė", "text": "LFF Supertaurė\n\nLFF Supertaurė je litevský fotbalový Superpohár, jednozápasová soutěž hraná před začátkem sezóny, typicky v březnu. Proti sobě nastupují kluby, z nichž jeden je vítězem litevské A Lygy a druhý vítězem litevského fotbalového poháru. Jestliže obě soutěže vyhrál jeden klub (čili získal v sezóně tzv. double), Superpohár se nehraje a daný klub jej získává automaticky.\n\nLFF Supertaurė se hraje od roku 1995 a v případě nerozhodného stavu po skončení regulérní hrací doby přichází na řadu prodloužení, případně penaltový rozstřel (pokud se nerozhodne ani v prodloužení).\n\nVysvětlivky:\n\n\n"}
{"id": "896878", "url": "https://cs.wikipedia.org/wiki?curid=896878", "title": "Orientační systém", "text": "Orientační systém\n\nOrientační systém zahrnuje nejrůznější cedule a štítky. Můžeme se setkat s vnitřními i venkovními systémy. Mezi ty nejznámější patří dopravní a turistické značky, označování domů pomocí orientačních čísel, dále také značení v budovách ve formě různých směrovek a piktogramů. Orientační systémy pomáhají při navigaci a zvyšují informovanost.\n\nOrientační systémy se z nejobecnějšího hlediska členění na vnitřní a venkovní. Další dělení může být na základě jejich využití. Používají se v hotelích, penzionech a dalších ubytovacích zařízeních. Dále se s nimi můžeme setkat v kancelářích a v administrativních budovách. Pracuje se s nimi rovněž ve zdravotnictví, školství a v celé řadě soukromých i veřejných objektů. Ačkoliv si jejich význam běžně neuvědomujeme, jsou pro nás nezbytnými doplňky.\n\nPro výrobu orientačních systémů se využívá PVC, plexisklo, sklo nebo dřevo. Použití materiálu je závislé na podmínkách, kterým bude orientační systém vystavován. Jiné materiály jsou vhodné pro venkovní a jiné pro vnitřní prostředí. Klade se důraz zejména na odolnost a dlouhou životnost. U orientačních systémů je potřeba dbát na celkové provedení, které musí být jasné a srozumitelné. Jedině tak bude systém plnit svou funkci správně.\n\nPiktogramy jsou speciálním typem orientačních systémů. Jedná se o grafické znaky, které znázorňují určité sdělení nebo pojem. V budovách značí například toalety, nouzový východ, bezbariérový přístup, zákaz kouření apod. Ačkoliv používání piktogramů není nijak standardizováno, je nutné využívat obecně známé a zažité značky, kterým rozumí široká veřejnost.\n"}
{"id": "896881", "url": "https://cs.wikipedia.org/wiki?curid=896881", "title": "Park u Petřínské rozhledny", "text": "Park u Petřínské rozhledny\n\nPark u Petřínské rozhledny je park v Praze, který se rozkládá na náhorní plošině Petřína. Rozprostírá se kolem petřínské rozhledny u vnitřní strany gotických hradeb mezi zahradami Velkou strahovskou, Lobkovickou, Seminářskou a Růžovým sadem. Zaujímá rozlohu 2,5 ha a má charakter veřejného parku. Je chráněná jako kulturní památka České republiky.\n\nV Kronice české píše historik Václav Hájek z Libočan o posvátném pohanském háji na temeni Petřína, ve kterém naši předkové uctívali své bohy. Ústředním bodem háje býval posvátný dub, u kterého hořel velký oheň. Nejvyšší hold zde byl vzdáván bohu Perunovi. Jeho jméno je také jednou z možných variant, podle čeho Petřín získal své jméno. V některých záznamech je totiž uvedeno jeho jmého jako Petrun. Podle Hájka se zde prováděly posvátné rituály ještě roku 991. Kníže Boleslav II. poslal své lidi, aby uhasili oheň a porazili dub. Na radu biskupa Vojtěcha nechal kníže obětní místo srovnat se zemí a postavit zde kapličku sv. Vavřince. To mělo být roku 992.\n\nDůležitá písemná zmínka z roku 1108 uvádí, že u kaple sv. Vavřince na Petříně bylo popraviště, na kterém se ukončil boj o moc mezi Přemyslovci a dalšími rody. Tady přišli o hlavu členové mocného rodu Vršovců.\nSkončili zde také příslušníci rodu Slavníkovců. Ty z nich, které Přemyslovci nestačili povraždit na Libici, odvedli do Prahy a popravili na Petříně. Poté popraviště sloužilo až do 14. století k trestání závažných protistátních přečinů. Teprve až za vlády císaře Karla IV., po vybudování Hladové zdi, se popraviště přesunulo na protější vrch Vítkov.\n\nKronikář Kosmas popisuje Petřín jako velmi skalnaté místo. Na severní straně náhorní plošiny se lámal kámen (opuka), ze kterého bylo postaveno mnoho staveb v Praze.\nKromě jiného byla opuka ze zdejšího lomu použita i při stavbě Karlova mostu.\n\nZahradní úpravy na Petříně byly provedeny z iniciativy purkrabího Karla Chotka v první polovině 19. století. Projektantem byl Jiří Braul.\nDalší rozsáhlá úprava proběhla až v letech 1933 – 1934, kdy byla zahrada propojena se Seminářskou zahradou. Také byly vybourány průchody v Hladové zdi , díky kterým vzniklo propojení s Růžovým sadem.\n\nV baroku zde vystavěl podle plánu Dientzenhofera stavitel Ignác Palliardi kostel sv. Vavřince (dnes starokatolický).\nDo prostoru zahrady vede petřínská křížová cesta z roku 1735 s výklenkovými kaplemi, kaplí Kalvárie z roku 1737 a kaplí Božího hrobu z roku 1732. U příležitosti Jubilejní výstavy v r. 1891 zde bylo postavené Zrcadlové bludiště a Petřínská rozhledna.\n"}
{"id": "896883", "url": "https://cs.wikipedia.org/wiki?curid=896883", "title": "Seznam vrcholů v Alpách podle prominence", "text": "Seznam vrcholů v Alpách podle prominence\n\nToto je seznam vrcholů v Alpách podle prominence. Obsahuje všechny alpské ultras, tj. vrcholy s topografickou prominencí nad 1500 m.\n\n\n"}
{"id": "896888", "url": "https://cs.wikipedia.org/wiki?curid=896888", "title": "Kostel svatého Petra a Pavla (Čáslav)", "text": "Kostel svatého Petra a Pavla (Čáslav)\n\nKostel svatého Petra a Pavla je římskokatolický chrám v Čáslavi. Je chráněn jako kulturní památka České republiky. Jedná se o nízkou, orientovanou, jednopodlažní stavbu; obvodové zdivo presbytáře (se sedlovou střechou) a trojlodí (se stanovou střechou) dosahuje stejné výšky přibližně 12 m, věž je vysoká 88,5 m. Z historicko-architektonického hlediska spočívá unikátnost dnešního chrámu v zachovalosti a vysokém stáří románského kostela sv. Michala (dnešního presbytáře) a v jeho výjimečném stavebním spojení s vrcholně středověkým chrámem.\n\nPrvním farním kostelem v Čáslavi byl románský tribunový kostel sv. Míchala, tvořící dnes sakristii děkanského chrámu sv. Petra a Pavla. Nejstarší písemné zprávy o tomto kostele však pocházejí až z počátku 14. století (z r. 1307 či 1310) a jeho vznik a historii lze tedy analyzovat pouze ze stavby samotné. Kostel byl vybudován asi v polovině 12. stol. stranou prvotního osídlení rozprostírajícího se kolem Hrádku, na území, které panovník, jako majitel veškeré půdy, dal do zástavy významnému rodu pánů z Chlumu; zakladatel románského kostela stavbou vyjádřil svůj nárok na držené území. Pánové z Chlumu nad ním drželi patronát až do r. 1307 (event. 1310), kdy ho postoupili komendě řádu německých rytířů v Drobovicích. V kostele je dosud pochován jeden z příslušníků tohoto rodu, Jistislav.\n\nPozději se kolem kostela začala rozrůstat osada, a po založení města Čáslavi (po roce 1248) místní obec rozhodla o vybudování nového většího chrámu; postaveno však bylo pouze presbyterium. Není zřejmé, komu byla nová stavba zasvěcena a jaký měla vztah k původnímu kostelu (stavebně jde o jediný objekt) – ještě v roce 1307, resp. 1310, byl však kostel uveden pod jménem sv. Michala. \n\nDalší útržkovitá zpráva o kostele pochází z roku 1325, kdy patronát nad ním převzal sedlecký klášter. Opět pouze z analýzy objektu samotného vyplývá, že zhruba v polovině 14. století vzniklo kostelní trojlodí a současně byla vybudována kaple Panny Marie Bolestné, nyní kaple sv. Anny. Je možné, že tehdy došlo k novému vysvěcení kostela, který od té doby nese jména apoštolů Petra a Pavla. Z druhé poloviny 14. stol. pochází několik zpráv o zakládání oltářů v nově vybudovaném kostele. První zřejmě byly založeny v letech 1358 a 1360, z r. 1362 pochází zmínka o oltáři sv. Kateřiny, v r. 1387 zřejmě vznikl samostatný oltář sv. Zikmunda, v r. 1389 oltář sv. Mikuláše, v r. 1390 oltář sv. Leonarda, Felixe, Adaukta, z r. 1391 pochází zmínka o již dříve existujícím oltáři Panny Marie, v r. 1404 zřejmě vznikl oltář sv. Kříže, a v r. 1405 oltář sv. Apoštolů \"(tedy Petra a Pavla)\". Kromě oltáře v mariánské kapli byl tedy čáslavský kostel ozdoben sedmi nebo osmi oltáři; jejich četnost svědčí mimo jiné o dostatku finančních prostředků.\nZřejmě v tomto období, tedy asi počátkem 15. stol., byla do nároží mezi jižním bokem presbyteria a východní zdí jižní lodi vestavěna věž.\n\nV r. 1452 byl kostel poničen prvním velkým požárem; v důsledku toho došlo k některým opravám a úpravám. U severní boční lodě vznikl přístavek s klenbou o třech polích, kvůli kterému byla jednak prolomena západní průčelní zeď kaple Panny Marie (portálek z ní byl přenesen na západní průčelní zeď přístavku), a jednak byla v arkádách mezi opěrnými pilíři probourána boční zeď severní lodi, okna na této straně byla zazděna a zakryta střechou přístavku. \n\nNa konci 15. stol. (asi r. 1491 nebo 1494) byla zahájena dostavba věže. V r. 1497 bylo s mistrem Blažkem smluveno provedení kamenického díla pro okna věže, v r. 1498 byl zakoupen provaz na vytahování kamenů k stavbě horních partií věže, r. 1502 byla uzavřena smlouva na krov a r. 1506 byla na věž posazena korouhvička.\n\nV r. 1522 byl však kostel požárem tak poničen, že se obec odhodlala k rozsáhlým úpravám, které byly zahájeny v r. 1537. Nově byly vybudovány pilíře a klenba trojlodní stavby, došlo k úpravě přední části západního průčelí s portálem, severozápadní nároží kostela bylo zpevněno mohutným opěrným prvkem. V severním přístavku byla vybudována kruchta i se schodištěm. Během této přestavby vznikla i celá hlavní římsa kostela. Stavební úpravy probíhaly nejméně do r. 1539. (Data zahájení a pravděpodobného ukončení oprav lze najít na samotné stavbě – na portále je vytesán rok 1537 a na svorníku klenby rok 1539.) Během uvedených úprav kostel zřejmě také získal stanovou střechu, bylo zvýšeno vřetenovité schodiště u věže a zřízena předsíňka před vchodem do přístavku na severní straně kostela. \"Poznámka: V uvedené podobě existuje kostel sv. Petra a Pavla vlastně dodnes; architektonické zásahy provedené v době baroka jsou nepodstatné a řada z nich byla eliminována při rozsáhlé opravě v letech 1908—11.\"\n\nPři požáru v r. 1600 došlo ke zničení krovu věže, ale již v roce 1602 měla věž krov nový, s krytinou z mědi. V letech 1618—27 byl kostel několikrát vydrancován, k dalšímu rozsáhlému drancování (od švédských žoldnéřů) pak došlo v r. 1643.\nPrvní informace z období po třicetileté válce, týkající se stavebních prací na kostele, pocházejí z let 1655—1660, kdy byla schválena částka na opravu kaple P. Marie Bolestné; tehdy zřejmě byla vybudována klenba se štukovou výzdobou. Je pravděpodobné, že současně byla vybudována i klenba v severním přístavku, který měl nejspíše do té doby pouze rovný strop. Je také možné, že ve stejné době byla nad sakristií zřízena komora, jejíž pultové zastřešení zakrylo a zvnějšku spojilo v jeden celek románský kostelík i kapli Panny Marie s presbyteriem. \n\nV roce 1703 požár zničil znovu krov věže; v rámci opravy, dokončené přibližně v roce 1727, byl pořízen nový krov, vybudován byt hlásného a věž osazena hodinami. Během 18. století bylo také vyměněno staré vnitřní zařízení kostela za nové, barokní.\n\nV r. 1825 byla věž kostela prohlášena za natolik zchátralou, že se stala životu nebezpečnou; hned vzápětí byla věž opravena podle návrhu dvorního stavitele Clementa Zobela.\n\nV r. 1826 získal kostel nízkou sedlovou střechu pokrytou prejzy. O několik let později, v r. 1841, však oba krovy — na věži i kostelní lodi – shořely. V r. 1846 získal kostel provizorní střechu, věž však byla znovu zastřešena až v r. 1863, kdy byl celý objekt důkladně opraven krajským stavitelem Ing. Šulcem. Při této opravě byl také rozebrán a znovu postaven západní opěrný prvek, a jižní bok a průčelí kostela byly zpevněny přízemními vyzdívkami, do jejichž slepých arkád byly vsazeny náhrobní kameny. Tehdy také bylo téměř veškeré barokní zařízení kostela nahrazeno neogotickým. \n\nV letech 1908—11 pak byla pod vedením arch. Kamila Hilberta provedena rozsáhlá oprava a částečná rekonstrukce kostela.\n\nPři rekonstrukci kostela v roce 1910 byl v zazděném výklenku učiněn kosterní nález, který bývá považován za ostatky husitského vůdce Jana Žižky. Jedná se mimo jiné o část lebky nazývané \"čáslavská kalva\". O přenesení Žižkových ostatků do Čáslavi se píše ve \"Starých letopisech českých\" a závěry antropologických průzkumů čáslavského nálezu odpovídají tomu, co je o slavném hejtmanovi známo. Chybí však přímý důkaz bezpečně dokládající, že se opravdu jedná o ostatky Jana Žižiky. Nález je vystaven v Žižkově síni čáslavského městského muzea.\n\nDnešní kostel sv. Petra a Pavla stojí na návrší v bezprostřední blízkosti čáslavských městských hradeb a Žižkovy brány. Z hlediska půdorysu města je kostel situován v severozápadním rohu dnešního hlavního náměstí Jana Žižky z Trocnova. Je zakryt blokem domů. Svým původním vchodem, jižním portálem, je obrácen směrem k náměstí. Také předchůdce dnešního kostela, kostel sv. Michala, se obracel hlavním vchodem k náměstí. Původní terén kolem kostela byl mnohem vyšší a vstup do kostela západním portálem nevedl po schodech. Kolem kostela se rozprostíral hřbitov obehnaný kamennou zdí s hlavní branou směřující k hlavnímu náměstí. U vedlejšího vchodu na hřbitov směrem k Žižkově bráně stála od roku 1627 márnice a kostnice. Císařským dekretem z roku 1782 přestal být hřbitov používán a roku 1829 se jej čáslavský magistrát rozhodl zrušit. Zbořena byla ohradní zeď, kostnice i předsíň u jižního vchodu kostela. Po vyzvednutí kosterních pozůstatků se ale terén nebezpečně snížil, základové zdivo bylo do značné hloubky obnaženo a hlavní vchod se dostal vysoko nad terén. Touto akcí počaly problémy kostela se statikou, ve zdech se objevily trhliny a původní poměrně slabé zdivo kostela muselo být zpevněno přizdívkou. V místě bývalého hřbitova, který se nacházel především před západním průčelím kostela, vzniklo dnešní Kostelní náměstí.\n\n"}
{"id": "896890", "url": "https://cs.wikipedia.org/wiki?curid=896890", "title": "Volby do Říšské rady 1879", "text": "Volby do Říšské rady 1879\n\nVolby do Říšské rady 1879 byly volby konané ve dnech 28. a 30. června 1879 v Předlitavsku. Zvoleno v nich bylo 353 členů poslanecké sněmovny (dolní komory) celostátního parlamentu, Říšské rady. Šlo o druhé přímé volby do Říšské rady. Konaly se podle kuriového systému s omezeným volebním právem. \n\nDo roku 1879 vládla v Předlitavsku po několik let vláda Adolfa von Auersperga. Ta se opírala o německorakouské liberální kruhy a formou autonomistických ústupků v Haliči si naklonila i polskou politickou reprezentaci. Tato provládní většina se rozpadla po rakousko-uherské okupaci Bosny a Hercegoviny, jíž němečtí liberálové odmítali. Následovala přechodná vláda Karla von Stremayra, v níž významnou roli hrál později premiér Eduard Taaffe. Mezitím probíhala jednání s cílem sestavit nové trvalejší vládní uspořádání. Zájem byl hlavně o zapojení českých politiků, kteří se dosud kvůli nenaplněným českým státoprávním ambicím na činnosti rakouského parlamentu odmítali podílet. Koncem roku 1878 proběhla jednání mezi českými zástupci a německými liberály, jejichž výsledkem bylo takzvané Emmersdorfské memorandum. Tato koalice by disponovala značným vlivem. Nakonec ale novou provládní většinu s využitím Čechů dojednal Eduard Taaffe jako představitel konzervativního německorakouského tábora. Součástí dohody bylo dopředu dojednané rozdělení mandátů ve velkostatkářské kurii v Čechách, kde měla 10 mandátů získat česká státoprávní Strana konzervativního velkostatku, zatímco 13 křesel mělo připadnout Straně ústavověrného velkostatku.\n\nHlasování probíhalo podle kuriového volebního systému, v němž volební právo měla jen část populace, navíc hlasující odděleně v jednotlivých kuriích (velkostatkářská, městská, kurie obchodních a živnostenských komor a kurie venkovských obcí). Volební právo omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku).\n\nVolby potvrdily novou provládní většinu. Uspěli čeští poslanci a v německorakouských zemích došlo k propadu opozičních německých liberálů o téměř 50 mandátů. 23. září 1879 schválil dohodu s Taaffem klub českých poslanců a Češi tak oficiálně vstoupili na aktivní parlamentní půdu v předlitavské sněmovně a stali se jedním z pilířů vlády Eduarda Taaffeho (takzvaný železný kruh pravice).\n\nNa Říšské radě byl ustaven Český klub sestávající z 54 poslanců (staročeši, mladočeši, česká státoprávní šlechta a čeští poslanci z Moravy). Dalším významným provládním uskupením byl Polský klub s 57 křesly a konzervativní německorakouská Strana práva taktéž s 57 poslanci. Nejsilnějším opozičním klubem byl německý klub liberálů (91 poslanců) a německých sjednocených pokrokářů (54 poslanců). Zbytek sněmovny vyplňovali nezařazení poslanci nebo menší sněmovní frakce.\n\n"}
{"id": "896912", "url": "https://cs.wikipedia.org/wiki?curid=896912", "title": "Volby do Říšské rady 1873", "text": "Volby do Říšské rady 1873\n\nVolby do Říšské rady 1873 byly volby konané v říjnu 1873 v Předlitavsku. Zvoleno v nich bylo 353 členů poslanecké sněmovny (dolní komory) celostátního parlamentu, Říšské rady. Šlo o první přímé volby do Říšské rady. Konaly se podle kuriového systému s omezeným volebním právem. \n\nOd rakousko-uherského vyrovnání se rakouská část monarchie nacházela v trvalém napětí, protože významné sektory a regiony trvaly na svých státoprávních aspiracích, zatímco německorakouští liberálové naopak prosazovali vizi centralistického, demokratického státu, v němž role historických zemí a privilegií neměla hrát větší roli. Od roku 1871 vládla v Předlitavsku vláda Adolfa von Auersperga, která se opírala o německorakouské liberální kruhy. Dosavadní Říšská rada byla koncipována jako nepřímo volený zákonodárný sbor, složený z poslanců vysílaných jednotlivými zemskými sněmy a například čeští politici odmítali Říšskou radu uznat jako legitimní celostátní parlament a její činnost se neúčastnili. V únoru 1873 vláda sněmovně předložila návrh volební reformy. Ta byla během března 1873 projednána a schválena (potřebnou ústavní většinu zajistila neúčast českých, ale i polských poslanců). 2. dubna 1873 pak předlohu podepsal císař František Josef I. Svým významem bývá tento soubor zákonných změn označován jako dubnová ústava.\n\nV rámci ústavních změn byl počet poslanců Říšské rady zvýšen z 203 na 353. Hlasování probíhalo i nadále podle kuriového volebního systému, v němž volební právo měla jen část populace, navíc hlasující odděleně v jednotlivých kuriích. K dosavadním třem (velkostatkářská, městská a kurie venkovských obcí) přibyla i kurie obchodních a živnostenských komor. Celorakouský (předlitavský) parlament už nyní nebyl odvozen od zemských sněmů, ale volilo se do něj přímo, odděleně od zemských voleb. Volební obvody byly zakresleny tak, že na české země připadalo 138 poslanců (Čechy 92, Morava 36 a Slezsko 10 mandátů). Volební právo omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku).\n\nČeská politická reprezentace většinově odmítla legitimitu nově konstruované Říšské rady uznat a nedostavila se k převzetí mandátů. V lednu 1874 se ovšem na Říšskou radu dostavili čeští poslanci z Moravy.\n\nCelkově se na zahájení povolební činnosti sněmovny dostavilo jen 254 poslanců z celkových 353. V parlamentu dominovali němečtí liberálové s 218 mandáty (z toho \"staroliberální\" Německá ústavní strana, kterou vedl Eduard Herbst, měla 88 křesel a \"mladoněmecká\" Pokroková strana 57 mandátů). Nejsilnější opoziční frakcí byl Polský klub (49 poslanců) a klub Strany práva s 44 poslanci, převážně německorakouskými konzervativci z alpských zemí (v tomto klubu ale zasedli i čeští poslanci z Moravy).\n\n"}
{"id": "896917", "url": "https://cs.wikipedia.org/wiki?curid=896917", "title": "Spojené státy americké na Letních olympijských hrách 1900", "text": "Spojené státy americké na Letních olympijských hrách 1900\n\nSpojené státy americké na Letních olympijských hrách v roce 1900 reprezentovalo 75 sportovců, 7 žen a 68 mužů, ve 10 sportech.\n\n\n"}
{"id": "896923", "url": "https://cs.wikipedia.org/wiki?curid=896923", "title": "Henrich Mchitarjan", "text": "Henrich Mchitarjan\n\nHenrich Hamleti Mchitarjan (arménsky Հենրիխ Մխիթարյան; * 21. ledna 1989, Jerevan) je arménský fotbalista a reprezentant, který od léta 2019 působí v italském klubu AS Řím. V letech 2009, 2011, 2012, 2013, 2014, 2015, 2016 a 2017 byl zvolen fotbalistou roku v Arménii.\nJe známý i tím, že umí arménsky, německy, anglicky, francouzsky, italsky, rusky a portugalsky.\n\nZačínal v arménském klubu FC Pjunik, odkud odešel na Ukrajinu. Zde působil nejprve v Metalurhu Doněck a poté v konkurenčním Šachtaru Doněck. V sezóně 2011/12 jej fanoušci Šachtaru zvolili nejlepším hráčem klubu. Dostal se i do žebříčku „UEFA Top 100“.\n\nV dubnu 2013 získal s ukrajinským Šachtarem třetí ligový titul, Šachtaru jej zaručila remíza 1:1 s Metalistem Charkov čtyři kola před koncem soutěže.\n\nV červenci 2013 přestoupil za 27,5 mil. eur do Borussie Dortmund. Jeho angažmá v německém klubu nezačalo dobře, neboť se v přípravném zápase 16. července proti švýcarskému celku FC Luzern (výhra 4:1) zranil, natrhl si vazy. Ve 4. bundesligovém kole v závěru srpna 2013 zařídil dvěma góly vítězství 2:1 nad Eintrachtem Frankfurt. 14. září 2013 se podílel jednou brankou na kanonádě 6:2 proti Hamburku. 8. února 2014 vstřelil dva góly v utkání proti SV Werder Bremen, Dortmund zvítězil 5:1.\n\nPřed sezonou 2014/15 vyhrál s Borussií DFL-Supercup 2014, proti Bayernu Mnichov (výhra 2:0) jedenkrát skóroval.\n\n2. července 2016 Borussia Dortmund oznámila, že Henrich Mchitarjan přestoupil do anglického klubu Manchester United FC. Odhadovaná částka přestupu je 26,3 milionů liber.\n\nBěhem ledna 2018 došlo k výměně hráčů mezi Manchesterem United a Arsenalem. Do United přišel Alexis Sánchez, Mchitarjan zase přestoupil do londýnského klubu.\nNa začátku září 2019 odešel Mchitarjan na hostování do italského AS Řím.\n\nMchitarjan má za sebou starty za mládežnické výběry Arménie v kategoriích od 17 let.\n\nV A-mužstvu Arménie debutoval 14. ledna 2007 v přátelském utkání v Los Angeles proti Panamě, které skončilo remízou 1:1. Mchitarjan nastoupil do druhého poločasu. První gól vstřelil 28. března 2009 Estonsku v kvalifikaci na MS 2010, v zápase hraném na arménském Stadionu republiky se zrodila remíza 2:2.\n\nV kvalifikaci na EURO 2012 vstřelil celkem 6 gólů a stal se tak nejlepším kanonýrem základní skupiny B o jeden gól před svým reprezentačním spoluhráčem Gevorgem Ghazarjanem a Irem Robbiem Keanem (oba skórovali celkem pětkrát). Mchitarjan se trefil dvakrát proti Slovensku (8. října 2010, výhra 3:1 a 6. září 2011, výhra 4:0), dvakrát proti Andoře (12. října 2010, výhra 4:0 a 2. září 2011, výhra 3:0) a jednou proti Makedonii (7. října 2011, výhra 4:1) a Irsku (11. října 2011, prohra 1:2). Jeho gólová potence však na postup na EURO nestačila, Arménie skončila se 17 body na třetím místě za prvním Ruskem a druhým Irskem.\n\nV kvalifikaci na MS 2014 vstřelil 12. října 2012 jeden gól Itálii, z vítězství se však radovali Italové, kteří si odvezli z Arménie 3 body za výhru 3:1. 26. března 2013 nastoupil v Jerevanu proti národnímu týmu České republiky, Arménie podlehla soupeři 0:3. 11. června 2013 nastoupil v Kodani proti domácím Dánům a vstřelil svoji jedenáctou reprezentační branku, měl tak podíl na poněkud překvapivém debaklu 4:0, který Dánsku značně zkomplikoval postupové naděje alespoň do baráže na MS 2014. Do té se nakonec ani Arménie nedostala, skončila se ziskem 13 bodů na pátém místě. Mchitarjan v kvalifikační skupině B nastřílel celkem 3 góly (dva v zápasech s Itálií a jeden Dánsku).\n\nNarodil se v Jerevanu v rodině populárního arménského fotbalisty Hamleta Mchitarjana a Mariny Taschianové. Vyrůstal ve Francii, kde jeho otec hrával fotbal. Ten však zemřel na rakovinu ve třiatřiceti letech, když bylo Henrichovi sedm let. Jeho matka Marina je v současnosti hlavní manažerkou reprezentačních výběrů Arménské fotbalové federace. Také jeho sestra Monica působí ve fotbale, je hlavní asistentkou v sídle fotbalové asociace UEFA.\n\nJeho fotbalovým vzorem je fenomenální francouzský záložník s alžírskými kořeny Zinedine Zidane.\n\n"}
{"id": "896930", "url": "https://cs.wikipedia.org/wiki?curid=896930", "title": "Římskokatolická farnost Volyně", "text": "Římskokatolická farnost Volyně\n\nŘímskokatolická farnost Volyně je část římskokatolické církve zahrnující obce v okolí jihočeského města Volyně, v nichž vykonává duchovní správu v místních kostelích. Je součástí Strakonického vikariátu, který spadá do Českobudějovické diecéze. Jejím duchovním správcem je R. D. Jan Löffelmann. Bohoslužby jsou vedle Volyně slouženy ještě v Malenicích, Česticích, Hošticích a v Paračově. Jako katecheta ve farnosti působil také literát Václav Čeněk Bendl-Stránický.\n\n"}
{"id": "896942", "url": "https://cs.wikipedia.org/wiki?curid=896942", "title": "Judita Bavorská (1103–1131)", "text": "Judita Bavorská (1103–1131)\n\nJudita Bavorská, také Judita Welfská (1103 – 22. února 1131, Walbourg) byla rodem členkou německého rodu Welfů a sňatkem švábskou vévodkyní.\n\nNarodila se roku 1103 jako nejstarší dcera a třetí dítě ze sedmi potomků bavorského vévody Jindřicha IX. a jeho manželky Wulfhildy, dcery saského vévody Magnuse. Měla tři bratry (Konráda, Jindřicha a Welfa) a tři sestry. \"Historia Welforum\" je vyjmenovává v následujícím pořadí: \"Iuditham, Mahtildem, Sophiam, et Wulfildem\" jako \"„čtyři dcery Jindřicha IX. z Wulfildy (Henricus dux ex Wulfilde)“\", z toho je zřejmé, že Judita byla dcerou nejstarší. Kromě těchto sourozenců měla ještě jednoho nevlastního bratra Adalberta, jenž se narodil z otcova vztahu s nejmenovanou milenkou.\n\nNěkdy v letech 1119 – 1121 se provdala za švábského vévodu Fridricha II. (1090 – duben 1147). Byla jeho první manželkou. Toto manželství spojilo panovnické domy Welfů a Štaufů, dvou nejmocnějších a nejvlivnějších rodů tehdejší Svaté říše římské. \"Historia Welforum\" uvádí, že se provdala za \"Friderico Suevorum duci (Fridricha, vévodu Švábů)\". Z jejich manželství, jež trvalo deset let, se narodily dvě děti, syn a dcera:\n\nRoku 1125 Juditin otec původně podporoval kandidaturu jejího manžela jako následníka zemřelého císaře Jindřicha V. na trůn německého krále, přiklonil se však posléze na stranu Lothara III., který se pak stal císařem. Toto přeběhnutí Juditina otce vyvolalo nepřátelství mezi Welfy a Štaufy a poznamenalo dění a vývoj v Německu na celé 12. století. Není známo, jak to ovlivnilo vztahy mezi ní a jejím manželem. Po dceři Bertě (* 1123) se však již páru nenarodil žádný další potomek.\n\nZemřela 22. února roku 1131 (podle některých pramenů 1130) a byla pohřbena v benediktinském klášteře Walbourg v Dolním Alsasku. Záhy po její smrti se její manžel znovu oženil, a to s Anežkou ze Saarbrückenu, spojenou s rodem stojícím v opozici vůči císaři Lotharovi III.\n\n"}
{"id": "896949", "url": "https://cs.wikipedia.org/wiki?curid=896949", "title": "Tomáš Czernin", "text": "Tomáš Czernin\n\nTomáš Czernin (* 4. března 1962 Plzeň), celým jménem Tomáš Zachariáš Josef Maria Děpolt Rudolf Kazimír Hostislav hrabě Czernin je příslušník vinořské větve rodu Czerninů, lesník a zemědělec, majitel zámku Dymokury. V letech 1998 až 2002 a opět od roku 2014 zastupitel obce Dymokury na Nymbursku, od roku 2016 senátor za obvod č. 37 – Jičín, od roku 2017 místopředseda TOP 09.\n\nTomáš Czernin, nejstarší syn Theobalda (Děpolta) Czernina (7. července 1936 Dymokury – 12. července 2015) z vinořské větve rodu a Polyxeny Lobkowiczové (* 28. dubna 1941 Praha) z křimické linie roudnické větve Lobkowiczů, která je sestrou ostravsko-opavského biskupa Františka Lobkowicze (* 5. ledna 1948 Plzeň) a politika Jaroslava Lobkowicze (* 16. srpna 1942 Plzeň), se narodil 4. března 1962 v Plzni. Má čtyři sourozence: Terezii (* 1. prosince 1964 Plzeň), Děpolda (* 7. listopadu 1969 Plzeň), Jana (* 29. prosince 1972 Plzeň) a Gabrielu (* 19. června 1975 Ostrov).\nV roce 1981 ukončil SPŠ stavební v Karlových Varech maturitou a poté vystudoval stavební fakultu ČVUT, kterou úspěšně zakončil jako inženýr. Po skončení vysoké školy pracoval jako projektant u Pražského projektového ústavu do roku 1990. V témže roce se oženil a odešel za manželkou do Vídně, kde pracoval jako přípravář stavební výroby a později jako projektant.\n\nV roce 1992 se vrátil zpět do Čech, kde byl jeho otci navrácen majetek, který společně spravovali. Zámek Dymokury se dostal do vlastnictví rodu Czerninů už v roce 1833, kdy se Rosina z Colloredo-Wallsee (1815–1874) provdala za Otakara Evžena Czernina (1809–1886). Po druhé světové válce na zámku ministerstvo vnitra zřídilo sklad munice, komplex postupně podlehl zkáze a na počátku 90. let byl v dezolátním stavu. Než se rodina do opraveného zámku v roce 1998 mohla nastěhovat, bydleli v menším domku v areálu bývalého pivovaru.\n\nJe členem Suverénního řádu Maltézských rytířů a osobně se účastní na charitativním díle tohoto řádu. Je předsedou Nadačního fondu „Lourdes“, který organizuje a řídí poutě pro nemocné a postižené, zejména každoroční pouť Řádu Maltézských rytířů s nemocnými do Lurd.\n\nDo komunální politiky vstoupil, když byl ve volbách v roce 1998 zvolen jako nestraník za KDU-ČSL zastupitelem obce Dymokury na Nymbursku. Následně se stal místostarostou obce. Funkci vykonával do voleb v roce 2002, kdy opět vedl jako nestraník kandidátku KDU-ČSL, ale zvolen tentokrát nebyl (stal se prvním náhradníkem). Nepodařilo se mu to ani ve volbách v roce 2006. Od roku 2009 je členem TOP 09. Do dymokurského zastupitelstva se vrátil po volbách v roce 2014, kdy kandidoval jako člen TOP 09 na kandidátce subjektu \"\"Nezávislí s podporou TOP 09\"\". Rovněž se opět stal místostarostou obce.\n\nVe volbách do Senátu PČR v roce 2010 kandidoval jako člen TOP 09 za koalici stran TOP 09 a STAN v obvod č. 37 – Jičín. Se ziskem 18,5 % hlasů však skončil na třetím místě. Ve volbách do Senátu PČR v roce 2016 kandidoval v tomto obvodu za stejné uskupení znovu. Se ziskem 28,51 % hlasů postoupil z prvního místa do druhého kola, v němž porazil poměrem hlasů 59,13 % : 40,86 % kandidáta hnutí ANO 2011 Jana Malého. Stal se tak senátorem.\n\nVe volbách do Evropského parlamentu v roce 2014 kandidoval z pozice člena TOP 09 na 7. místě kandidátky TOP 09 a STAN, ale neuspěl. Na konci listopadu 2017 se stal místopředsedou TOP 09, získal 165 hlasů (tj. 93 %).\n\nVe volbách v roce 2018 obhájil jako člen TOP 09 post zastupitele obce Dymokury na kandidátce subjektu \"„I nadále přátelsky“\" (tj. nezávislí kandidáti a TOP 09). Skončil však v pozici místostarosty obce.\n\nV červnu 2019 oznámil, že bude na podzim téhož roku kandidovat na post předsedy TOP 09. Na sněmu strany v listopadu 2019 však neuspěl, porazila jej Markéta Pekarová Adamová. Následně byl zvolen 1. místopředsedou strany, obdržel 162 ze 176 hlasů.\n\nTomáš Czernin se v Praze 11. srpna 1990 se oženil s Rakušankou Ursulou Piringer (* 14. červenec 1959 Vídeň), která vystudovala ve Vídni a v Římě historii se zaměřením na raný novověk. Naučila se česky. Je praktikující katoličkou a dokonce je činná v charitě Českého velkopřevorství Suverénního řádu maltézských rytířů. Spolu mají čtyři děti:\n\n\n\n"}
{"id": "896955", "url": "https://cs.wikipedia.org/wiki?curid=896955", "title": "Basilius Bessarion", "text": "Basilius Bessarion\n\nBasilius Bessarion (2. ledna 1403, Trapezunt – 18. listopadu 1472, Ravenna), před vstupem do řehole \"Johannes Bessarion\", byl byzantský biskup, filosof, učenec a církevní politik. V letech 1437 – 1440 nicejský arcibiskup, účastník řecké delegace na koncilu ve Florencii (1438-1439), od roku 1439 kardinál. \nJe po něm pojmenován kráter Bessarion na přivrácené straně Měsíce.\n\nPo dobytí Konstantinopole Turky se přestěhoval do Itálie. Zemřel v Ravenně a je pohřben v bazilice Dvanácti apoštolů v Římě.\n\n"}
{"id": "896957", "url": "https://cs.wikipedia.org/wiki?curid=896957", "title": "Jednotná trigonometrická síť katastrální", "text": "Jednotná trigonometrická síť katastrální\n\nJednotná trigonometrická síť katastrální (JTSK) je síť geodetických bodů na území bývalého Československa, budovaná v letech 1920–1957. Tato síť je geodetickým základem pro Systém jednotné trigonometrické sítě katastrální.\n\nBody sítě byly rozděleny podle přesnosti na I. – V. řád. Nejpřesnější, I. řád, v roce 1920 obsahoval 268 bodů, přičemž 107 jich bylo převzato z předchozí vojenské triangulace. Body JTSK jsou dodnes součástí \"podrobného polohového bodového pole\".\n\n"}
{"id": "896967", "url": "https://cs.wikipedia.org/wiki?curid=896967", "title": "Film Europe Channel", "text": "Film Europe Channel\n\nFilm Europe Channel je prémiový filmový televizní kanál s výhradně evropskou filmovou produkcí, přehledem všech žánrů a stylů evropské kinematografie. Nejlepší evropské filmy oceněné na mezinárodních i domácích filmových festivalech a soutěžích. Filmy jsou vysílány v původním znění s českými titulky. Více jak 800 filmů ze všech 50 zemí Evropy. 24 hodin denně, sedm dní v týdnu a bez reklam. Vysílání bylo spuštěno 17. listopadu 2011 ve 20 hod.\n\n\"Film Europe Media Company\" je mediální společnost s týmy a kancelářemi v Praze, Bratislavě, Londýně a Cannes. Film Europe nakupuje, koprodukuje, v kinech a na VOD i DVD distribuuje a ve vlastních televizích vysílá evropský film. Od roku 2010 provozuje tři vlastní národní tematické televizní kanály KINO CS, DOKU CS a MUZIKA CS. V roce 2011 spustila vysílání Film Europe Channel – prvního evropského filmového kanálu, který uvádí výhradně evropskou kinematografii ze všech 50 zemí geografické Evropy. Film Europe Channel je dnes dostupný v Skylink, Magio T-Com, O2TV - Telefónica, Fiber TV - Orange, SELF servis Moravianet a HD signál, T-systems Via-TV, NEJ-TV, SATT, Catr, Slovanet, Centronet, Antik, Netbox, AIM. V nejbližší době se rozšíří o dalších operátorů v Česku a na Slovensku. Mediální společnost spolupracuje s filmovými společnostmi a festivaly v Evropě a v Asii.\n\n"}
{"id": "896982", "url": "https://cs.wikipedia.org/wiki?curid=896982", "title": "Pokladniční poukázka", "text": "Pokladniční poukázka\n\nPokladniční poukázka je dluhový papír, který umožňuje půjčování peněz vládě v krátkém období. To znamená, že vláda je v pozici emitenta, který vydá pokladniční poukázky se splatností do jednoho roku. Pokladniční poukázky vydává přímo Ministerstvo financí, investoři mají naopak šanci investovat do cenného papíru s minimálním rizikem. Výnosnost tohoto cenného papíru se průběžně mění, důležité ovšem je, že na počátku každého období je investor s výší výnosu seznámen. Státní pokladniční poukázky slouží ke krytí státního deficitu.\n\nAby se běžnému investorovi vyplatilo investovat do tohoto typu cenného papíru, musel by investovat alespoň 10 milionů. To je totiž částka, která již dokáže zajímavě zhodnotit vložený kapitál.\n\n"}
{"id": "896996", "url": "https://cs.wikipedia.org/wiki?curid=896996", "title": "Gevorg Ghazarjan", "text": "Gevorg Ghazarjan\n\nGevorg Garnikovič Ghazarjan (arménsky Գեւորգ Ղազարյան; * 5. dubna 1988, Jerevan) je arménský fotbalista a reprezentant, který od roku 2015 působí na postu ofenzivního záložníka v klubu CS Marítimo. Není mu cizí ani pozice fotbalového útočníka.\n\nZačínal v arménském klubu FC Pjunik, odkud odešel v červnu 2011 na Ukrajinu do Metalurhu Doněck (společně s klubovým spoluhráčem – arménským fotbalistou brazilského původu Marcosem Pizzellim).\n\nGhazarjan má za sebou starty za mládežnické výběry Arménie v kategoriích do 19 a 21 let.\n\nV A-mužstvu Arménie debutoval 22. srpna 2007 v domácím kvalifikačním utkání proti Portugalsku, které skončilo remízou 1:1. Ghazarjan nastoupil do druhého poločasu v 59. minutě. První gól vstřelil 28. března 2009 Estonsku v kvalifikaci na MS 2010, v zápase hraném na arménském Stadionu republiky se zrodila remíza 2:2.\n\nV kvalifikaci na EURO 2012 vstřelil celkem 5 gólů a stal se tak společně s Irem Robbiem Keanem druhým nejlepším kanonýrem základní skupiny B o jeden gól za svým reprezentačním spoluhráčem Henrichem Mchitarjanem. Ghazarjan se trefil dvakrát proti Slovensku (8. října 2010, výhra 3:1 a 6. září 2011, výhra 4:0), dvakrát proti Andoře (12. října 2010, výhra 4:0 a 2. září 2011, výhra 3:0) a jednou proti Makedonii (7. října 2011, výhra 4:1). Jeho góly však na postup na EURO nestačily, Arménie skončila se 17 body na třetím místě za prvním Ruskem a druhým Irskem.\n\n26. března 2013 nastoupil v kvalifikaci na MS 2014 v Jerevanu proti národnímu týmu České republiky, Arménie podlehla soupeři 0:3. V odvetě 6. září 2013 v Eden Aréně v Praze vstřelil s trochou štěstí rozhodující branku na konečných 2:1 pro Arménii.\n\n"}
{"id": "897006", "url": "https://cs.wikipedia.org/wiki?curid=897006", "title": "Seznam knih ze světa Warhammer", "text": "Seznam knih ze světa Warhammer\n\nV češtině vydává knihy ze světa Warhammer nakladatelství Polaris. První knihou byla antologie Vlčí jezdci, která vyšla na začátku roku 1993. V roce 2000 vydal Polaris první dvě knihy ze série o Gotrekovi a Felixovi. O dva roky později vydává první knihu ze světa Warhammer 40.000 a začíná druhou sérii ze světa Warhammer o upírce Genevieve. Od tohoto roku také pravidelně vydává zhruba 6 knih ročně, rozdělené mezi světy Warhammer a Warhammer 40.000.\n\nV závorce je uveden rok českého vydání. Kurzívou jsou označeny knihy, které zatím nevyšly, ale jsou v edičním plánu vydavatelství.\n\nAutor: Graham McNeill\n\nAutor: Nathan Long\n\nAutor: Graham McNeill\n\nAutoři: Dan Abnett a Nik Vincent\n\nAutor: William King\nAutor: Nathan Long\nAutor: Josh Reynolds\nAutor: Guymer David\n\nAutoři: Dan Abnett a Mike Lee\n\nAutor: Gav Thorpe\n\nAutor: David Ferring\n\nAutor: Neil McIntosh\n\nAutor: C.L. Werner\n\nJedná se o spin-off série Gotrek a Felix.\n\n\n\nAutor: William King\n\nAutor: Kim Newman (pod pseudonymem \"Jack Yeovil\")\n\nAutor: Nathan Long\n\nJedná se o spin-off série Gotrek a Felix.\n\n\n\n\n"}
{"id": "897012", "url": "https://cs.wikipedia.org/wiki?curid=897012", "title": "Mark Gatiss", "text": "Mark Gatiss\n\nMark Gatiss (* 17. října 1966, Sedgefield, County Durham, Anglie, Spojené království) je britský herec, scenárista, spisovatel a komik. Je známý jako člen komediální skupiny \"The League of Gentlemen\" spolu s Reecem Shearsmithem, Stevem Pembertonem a Jeremym Dysonem. Dále také byl scenáristou a účinkoval v seriálech \"Doctor Who\" a \"Sherlock\".\n\nNarodil se v Sedgefieldu v County Durham v Anglii, kde vyrůstal naproti eduardovské psychiatrické kliniky, kde pracovali jeho rodiče. Mezi jeho záliby v dětství patřilo sledování \"Doctora Who\" a filmů \"Hammer Horror\" v televizi, čtení \"Sherlocka Holmese\" a Herberta George Wellse a sbírání zkamenělin. Všechny tyto zájmy podnítily jeho tvůrčí práci v dospělosti.\n\nNavštěvoval základní školu Heighington CE Primary School a Woodham Comprehensive School v Newton Aycliffu. Na druhé uvedené chodil o dva ročníky výše než Paul Magrs, jeden z dalších autorů \"Doctora Who\".\n\nJe otevřený homosexuál a v letech 2010 a 2011 se objevil na žebříčku nejvíce vlivných homosexuálů, vydaným magazínem \"The Independent on Sunday's\". Je v partnerství s hercem Ianem Hallardem a mají labradora jménem Bunsen. Jednou postavil viktoriánskou laboratoř u nich doma na West Endu, jako splnění si dalšího z dětských snů.\n\n\n\n\n\n\n\n\n"}
{"id": "897014", "url": "https://cs.wikipedia.org/wiki?curid=897014", "title": "Seznam knih ze světa Warhammer 40.000", "text": "Seznam knih ze světa Warhammer 40.000\n\nV češtině vydává knihy ze světa Warhammer 40.000 (zkráceně W40k) nakladatelství Polaris. První knihou byl první díl ze série Ragnar Černá hříva, který vyšel roku 2002. Od tohoto roku také pravidelně vydává zhruba 6 knih ročně, rozdělené mezi světy Warhammer a Warhammer 40.000. O dva roky později začíná druhou sérii ze světa Warhammer 40.000 o Poslední šanci. \n\nV závorce je uveden rok českého vydání. Kurzívou jsou označeny knihy, které zatím nevyšly.\n\nSérie sleduje osudy imperiálního inkvizitora Gregora Eisenhorna a jeho vyšetřovacího týmu, jak pronásledují nepřátele Impéria, kacíře a démony a zároveň se snaží odolávat svodům Chaosu, arcinepřítele lidstva. Postava Eisenhorna patří k jedněm z nejpopulárnějším z univerza W40k. Na její motivy byla vytvořena (rozporuplně přijatá) videohra Eisenhorn:XENOS a v červenci 2019 producent Frank Spotnitz oznámil zahájení práce na TV seriálové adaptaci.\n\nAutor: Dan Abnett\n\n\nGauntovi duchové jsou série knih, jež lze zařadit do žánru military sci-fi. Zachycují postup jednotky Imperiální Gardy - tanithských Prvních a jediných (také přezdívaných Gauntovi duchové či pouze Duchové), vysoce specializovaných vojáků zaměřených na záškodnický boj v týlu nepřítele. Děj se odehrává během křížové výpravy za znovudobití skupiny planet, tzv. Sabbatiných světů, z područí Chaosu. Hlavní protagonista je plukovník-komisař Ibram Gaunt, jeden z mála politických komisařů, jemuž bylo za jeho zásluhy svěřeno velení nad vojenským regimentem. Ačkoliv je Gaunt hlavní postavou, události jsou často zachycovány z pohledu ostatních vojáků jednotky, někdy i z pohledu nepřátel.\n\nAutor: Dan Abnett\n\n\n\nAutor: Gav Thorpe\n\nRagnar Černá hříva je členem kapituly divokých a nezkrotných Hvězdných vlků, kteří se řadí mezi nejmocnější, geneticky modifikované válečníky Impéria s nadlidskými schopnostmi - Hvězdnou pěchotu neboli Adeptus Astartes. Sám Ragnar se již od počátku vymyká svým nadáním i ve srovnání s ostatními zuřivými spolubojovníky a v knižní sérii sledujeme jeho strmou kariéru od samého počátku, naverbování a brutálního výcviku, přes první úspěšné mise ale také i první selhání. \n\nAutor: William King\n\n\nAutor: Lee Lightner\n\nGideon Ravenor je bývalý žák proslulého Gregora Eisenhorna, nyní působící jako samostatný inkvizitor. Po tragické katastrofě na Thracian Primaris zbyla z jeho těla pouhá troska, která je uložena uvnitř vznášejícího se obrněného křesla, jenž ho udržuje při životě. Ravenor si díky tomuto omezení ještě více rozvinul již tak silné psykerské nadání (ve světe W40k jde o jakousi velmi nebezpečnou a nevyzpytatelnou obdobu magie) a patří k jedněm z nejmocnějších psykerů v řadách Inkvizice. Děj knižní trilogie zachycuje události, ve kterých se svým vyšetřovatelským týmem pátrá po sítí distributorů záhadné drogy. Pátrání ho ovšem zavede k odhalení mnohem hrozivějšího spiknutí, za nímž stojí nebezpeční kacíři a k tomu všemu je zapleten do proroctví o zrození arcidémona jménem Slyte.\n\nAutor: Dan Abnett\n\n\nAutor: Matthew Farrer\n\n\n\n"}
{"id": "897018", "url": "https://cs.wikipedia.org/wiki?curid=897018", "title": "Karlen Mkrtčjan", "text": "Karlen Mkrtčjan\n\nKarlen Vardkesovič Mkrtčjan (arménsky Կառլեն Մկրտչյան; * 25. listopadu 1988, Jerevan) je arménský fotbalista a reprezentant, který od roku 2013 působí na postu defenzivního záložníka v ruském klubu Anži Machačkala.\n\nZačínal v arménském klubu FC Pjunik, odkud odešel v roce 2011 na Ukrajinu do Metalurhu Doněck. Koncem srpna 2013 přestoupil do ruského celku Anži Machačkala.\n\nMkrtčjan má za sebou starty za mládežnický výběr Arménie v kategorii do 21 let.\n\nV A-mužstvu Arménie debutoval 2. února 2008 v přátelském utkání proti domácí Maltě (v rámci turnaje Malta International Football Tournament 2008), které skončilo výhrou Arménie 1:0. Mkrtčjan nastoupil do druhého poločasu v 83. minutě. První gól vstřelil 14. listopadu 2012 Litvě v přátelském zápase hraném na arménském Stadionu republiky. Karlen se gólově prosadil ve 49. minutě, když zvyšoval na průběžných 2:0. Arménie nakonec zvítězila 4:2.\n\n"}
{"id": "897020", "url": "https://cs.wikipedia.org/wiki?curid=897020", "title": "Ronnie Coleman", "text": "Ronnie Coleman\n\nRonnie Dean Coleman (* 13. května 1964) je bývalý profesionální americký kulturista, držitel osmi titulů za sebou v soutěži Mr. Olympia. Je vysoký 180 cm a v době soutěží váží 140 kg, mimo soutěž až kolem 150 kg.\n\nColeman studoval na Grambling State University (GSU). Během studií hrál americký fotbal za GSU Tigers pod trenérem Eddiem Robinsonec. Po škole se stal policejním důstojníkem v Arlingtonu v Texasu, kde pracoval jako důstojník od roku 1989 do roku 2000.\n\nColeman cvičil v tělocvičně Metroflex, kterou vlastní amatérský kulturista Brian Dobson. Dobson nabídl Colemanovi volné členství, aby ho vycvičil na nadcházející soutěž kulturistiky Texasu. Coleman získal první místo jak v kategorii těžké váhy, tak v celkových kategoriích. Porazil dokonce samotného Dobsona. První profesionální závod vyhrál v roce 1995 - Kanada Pro Cup. V následujícím roce opět zvítězil. Dále následovalo vítězství v Grand Prix Ruska. V roce 1998 poté vyhrává nejprestižnější kulturistický titul Mr. Olympia a získává odměnu 110 000 dolarů. Od roku 2001 mu přibývá největší soupeř Jay Cutler, kterého se mu ale daří porážet. Díky zisku 8 titulů v letech 1998-2005 se stává největší ikonou v historii kulturistiky. První porážku od Cutlera zaznamenává až v roce 2006. \n\nV roce 2009 se Mr. Olympia nezúčastnil z nedostatku času na trénink. Na rok 2010 sice ohlásil veliký návrat, ale už k němu nedošlo.\n\nV roce 2001 získává v ocenění od guvernér Texasu Rick Perry pro vynikající výsledky v kulturistice a pro podporu tělesné zdatnosti.\n\nNavštívil místa jako Brazílie, Rakousko, Čína a Austrálie, ale nejvíce se proslavil v USA, kde natočil tři tréninková videa: The Unbelievable, The Cost of Redemption, and On the Road. V těchto videích dává tipy pro pokročilé vzpírání, ale varuje před nadměrným přetěžováním a nevhodnou formou. Při cvičení preferuje Coleman volné závaží než stroje, aby maximalizoval flexibilitu a rozsah pohybu.\nV roce 2011 začal Ronnie Coleman s prodejem výživy sportovních a wellness produktů kulturistům a dalším sportovcům. \n\nColeman je oddaný křesťan. \n\nJeho první manželka byla libanonsko-francouzská osobní trenérka Rouaidou Christine Achkare. Oženili se 28. prosince 2007 v Bejrútu, ale krátce poté se rozvedli.\n\nV roce 2008 žalovala Colemana žena, která otěhotněla ze spermie, kterou daroval kalifornské spermové bance. Žena s nezveřejněnou identitou porodila předčasně trojčata v červnu 2007, ale jedno z nich zemřelo o několik měsíců později.\n\n11. dubna 2016 se Coleman oženil s jeho dlouholetou přítelkyní, osobní trenérkou Susan Williamsonovou, se kterou má čtyři děti. Další tři má z předešlých vztahů.\n\n\n\n\n\n\n\n"}
{"id": "897022", "url": "https://cs.wikipedia.org/wiki?curid=897022", "title": "Seznam dílů seriálu Arrow", "text": "Seznam dílů seriálu Arrow\n\nToto je seznam dílů seriálu \"Arrow\". Americký seriál \"Arrow\" vysílala televizní stanice The CW v letech 2012–2020. Celkem vzniklo v osmi řadách 170 dílů. V Česku jej vysílá od podzimu 2013 stanice Nova Action.\n\n<onlyinclude></onlyinclude>\n\n"}
{"id": "897023", "url": "https://cs.wikipedia.org/wiki?curid=897023", "title": "Univerzita Loránda Eötvöse", "text": "Univerzita Loránda Eötvöse\n\nUniverzita Loránda Eötvöse v Budapešti (maďarsky \"Eötvös Loránd Tudományegyetem\") je nejstarší a nejvýznamnější maďarská univerzita, vzniklá z původně jezuitské univerzity, založené roku 1635 v Trnavě, přestěhováním do Budína roku 1777. Má osm fakult, asi 1400 vyučujících a přes 30 tisíc studentů.\n\nRoku 1635 založil jezuita a ostřihomský arcibiskup Péter Pázmány v Trnavě první uherskou univerzitu, která měla jen artistickou a teologickou fakultu. Pázmány ovšem počítal s tím, že by se měla přestěhovat do tehdejšího hlavního města Uher \"Posonie\", dnešní Bratislavy. 1667 se rozšířila o právnickou a 1767 lékařskou fakultu. Po osvobození Uher od Turků a po zrušení jezuitského řádu rozhodla císařovna Marie Terezie roku 1777 o přestěhování do paláce v Budíně a roku 1784 se jako \"Královská uherská univerzita\" přestěhovala do Pešti, což je levobřežní (východní) část dnešní Budapešti. Roku 1844 nahradila latinu jako vyučovací jazyk maďarština a od roku 1895 tu mohly studovat i ženy.\n\nRoku 1921 byla přejmenována na \"Univerzitu Pétera Pázmánye\" a od roku 1950 je pojmenována po maďarském fyzikovi a někdejším rektorovi Lorándu Eötvösovi. V roce 1949 byla vyčleněna lékařská fakulta jako Semmelweissova univerzita a teologická fakulta, z níž roku 1992 vznikla Katolická univerzita Petra Pázmánye. Při velké reformě v 90. letech byl počet fakult rozšířen a k univerzitě přičleněny další instituty.\n\nV roce 2012 studovalo na osmi fakultách univerzity 30 767 studentů, z toho 1400 doktorských. Měla 1424 profesorů, docentů a asistentů, 24 z nich byli členové Maďarské akademie věd. Rektorem byl prof. Barna Mezey.\n\nUniverzita je členem Coimbra Group, Asociace evropských univerzit (EUA) a dalších mezinárodních sdružení. V mezinárodních žebříčcích se umisťuje spolu s univerzitou v Segedíně jako nejlepší maďarská univerzita mezi 300.–400. místem. Hlavní budova je na \"Múzeum körüt\", fakulty jsou na několika místech v Budapešti a v novém kampusu v Lágymányos.\n\n\n\n"}
{"id": "897039", "url": "https://cs.wikipedia.org/wiki?curid=897039", "title": "Třída Sukanya", "text": "Třída Sukanya\n\nTřída Sukanya je třída oceánských hlídkových lodí indického námořnictva. Tvoří ji celkem sedm jednotek zařazených do služby v letech 1989–1993. Jejich úkolem je hlídkování a ochrana zájmů Indie v její námořní výlučné ekonomické zóně. Jedna hlídková loď byla prodána Srí Lance. Ta je jediným zahraničním uživatelem třídy.\n\nPrvní tři jednotky postavila korejská loděnice Korea Tacoma v Masanu a zbylé čtyři indická Hindustan Shipyard Limited.\n\nJednotky třídy \"Sukanya\":\n\nPlavidla nesou vyhledávací radar Racal Decca 2459 a navigační radar BEL 1245. Jsou vybavena senzory pro sledování znečištění mořské vody. Třída nese jen lehkou výzbroj, je ale dimenzována pro silnější výzbroj, kterou může být vybavena v případě potřeby. Hlavní výzbroj tvoří jeden 40mm kanón Bofors v postavení na přídi. Doplňují ho čtyři 12,7mm kulomety. Plavidla jsou na zádi vybavena přistávací plochou a hangárem pro jeden vrtulník HAL Chetak sloužící k hlídkování a misím SAR. Pohonný systém tvoří dva diesely. Lodní šrouby jsou dva. Nejvyšší rychlost dosahuje 22 uzlů.\n\nHlídkové lodě INS \"Subhadra\" a INS \"Suvarna\" byly upraveny pro nesení balistických raket Dhanush, které jsou upravenou verzí pozemních raket Prithvi s dosahem 500 km. Rakety jsou vypouštěny ze stabilizované plošiny umístěné na zádi plavidel, v místě přistávací plochy pro vrtulníky. Dvě balistické rakety Dhanush jsou uloženy v hangáru.\n\nINS \"Sukanya\" byla v Adenském zálivu nasazena proti pirátům. V září a říjnu 2011 tam překazila několik pirátských útoků.\n\n"}
{"id": "897041", "url": "https://cs.wikipedia.org/wiki?curid=897041", "title": "Laima", "text": "Laima\n\nLaima či Laimija či je baltská bohyně osudu a porodu. Přímé zmínky o ní se zachovali pouze v litevském a lotyšském prostředí, ale je pravděpodobné že byla známa i Prusům a Jatvjažanům. Její jméno je spojováno s litevským \"láimė\" a lotyšským \"laĩma\" „štěstí, osud“ a pruským \"laimiskan\" „bohatý“.\n\nPoprvé je zmíněna v díle \"Historia Lettica\" Paula Einhorna z roku 1649 jako lotyšská bohyně slovy „Zvláště pak je od ženského pokolení, především pak od těhotných nebo šestinedělek, uctívána a vzývána Laima, to jest Fortuna nebo bohyně štěstí; pomáhá rodičkám v obtížných porodech a je snad totéž, co Iuno Lucina...“ V litevském kontextu je Laima poprvé zmíněna ve výčtu božstev v díle \"Ad plebem Lituanicam\" z roku 1666. Matthaeus Praetorius v díle \"Deliciae Prussicae\" roku 1698 tuto bohyni uvádí ve výčtu nebeských bohů, píše o tom jak je její kult splývá s kultem Panny Marie a také píše „Laimele je bohyně porodu, kterou vzývají, když se má nějaká šestinedělka nebo dítě uzdravit.“ Dále se objevuje jako bohyně štěstí a porodu v litevských slovnících z 18. století.\n\nVe folklóru Litevců a Lotyšů Laima, na rozdíl od kronikářské tvorby, jako bohyně štěstí nevystupuje. Důvodem pravděpodobně je že autoři písemných pramenů byli ovlivněni znalostí klasické mytologie, kde bohyně osudu Fortuna figuruje i jako bohyně štěstí. Laima ve starších lidových představách osud pouze zná, až později se začalo věřit že jej i určuje a v lotyšském folklóru je také nazývána \"mana mūža licējiņa\" „ustanovitelka mého věku\". Díky tomu že spolupracuje s Deivasem, taktéž vládcem osudu, objevovala se v lotyšském folklóru jako nebeské božstvo, ale původně je nejspíše bohyní rodiček.\n\nKvůli svému spojení s porodem se věřilo že se zjevuje a má největší moc v sauně, kde bylo u Baltů zvykem rodit. Její atributy, nůž, klíče a tkaný pás, jsou také předměty spojené s porodem. V některých dainách vystupuje s rozpuštěnými vlasy, které symbolizují zbavení se překážek příchodu dítěte na zem, nebo s pokrývkou hlavy, kterou rozpostírá rodičce na zem. Měla také funkci bohyně žen a jejich typické činnosti, tkaní. V lotyšském folklóru se Laima někdy vyskytuje v podobě slepice, toto zvíře, někde i ovce, jí také bylo obětováno, a to až do poloviny 19. století. V lidových ornamentech byla zpodobňována jako smrková větvička či kříž.\n"}
{"id": "897043", "url": "https://cs.wikipedia.org/wiki?curid=897043", "title": "Michael Larrabee", "text": "Michael Larrabee\n\nMichael Denny Larrabee (2. prosince 1933 Los Angeles, Kalifornie – 22. dubna 2003 Santa Maria, Kalifornie) byl americký atlet, sprinter, specializující se na 400 metrů, dvojnásobný olympijský vítěz.\n\nJeho atletickou dráhu často brzdila zranění. Do vrcholné formy se dostal ve 30 letech. V roce 1964 se stal mistrem USA v běhu na 400 metrů a zvítězil v této disciplíně také na olympiádě v Tokiu časem 45,1. Spolu s kolegy (Ollan Cassell, Ulis Williams a Henry Carr) byl rovněž členem vítězné štafety USA na 4×400 metrů, která vytvořila světový rekord časem 3:00,7.\n\n\n"}
{"id": "897047", "url": "https://cs.wikipedia.org/wiki?curid=897047", "title": "Uhuru Kenyatta", "text": "Uhuru Kenyatta\n\nUhuru Kenyatta (* 26. října 1961 Nairobi, Keňa) je keňský politik. Je synem Joma Kenyatty, prvního prezidenta Keni (v letech 1964-1978) a <nowiki>\"otce zakladatele\"</nowiki> keňského národa.V březnu 2013 byl oficiálně zvolený za keňského prezidenta už v 1. kole voleb proti Railu Odingovi se ziskem 50,07 % voličských hlasů. Dne 9. dubna 2013 složil přísahu a ujal se úřadu prezidenta Keni.\n\nJe vyšetřován Mezinárodním trestním soudem pro podezření ze zločinů proti lidskosti, jichž se měl dopustit svou aktivitou při násilnostech, které vypukly v prosinci 2007, po předchozích prezidentských volbách.\n\n"}
{"id": "897049", "url": "https://cs.wikipedia.org/wiki?curid=897049", "title": "Kostel svatého Jakuba Staršího (Čučice)", "text": "Kostel svatého Jakuba Staršího (Čučice)\n\nKostel svatého Jakuba Staršího je římskokatolický chrám v obci Čučice v okrese Brno-venkov. Je chráněn jako kulturní památka České republiky. Je farním kostelem čučické farnosti.\n\nPůvodní jádro kostela je zřejmě středověké, tvoří nynější pravoúhlé kněžiště. Údajně v roce 1707 chrám vyhořel. V roce 1748 proběhla rozsáhlá přestavba, při které byla přistavěna na západní straně barokní loď a na východní straně věž.\n\nJedná se o jednolodní orientovanou stavbu s odsazeným, pravoúhle ukončeným kněžištěm. K jeho východní straně přiléhá věž, krytá stanovou střechou. V jejím přízemí se nachází sakristie. Západně od kněžiště navazuje velká obdélná loď, která na západní straně přechází do zúženého vstupního útvaru. V něm jsou na severní a jižní straně umístěny vstupy do kostela. Kněžiště je završeno valenou klenbou s výsečemi, loď je kryta plackou nad čtvercem, nesenou pasy. \n\nVybavení zahrnuje hlavní oltář s obrazem svatého Jakuba Staršího z 2. poloviny 18. století a dvojici protějškových bočních oltářů z roku 1825. Původní mešní kalich pochází z roku 1518, v 19. století byl upraven na ciborium. \n\nVe věži kostela visí zvony ulité roku 1581 a 1713. Před kostelem stojí kamenný klasicistní kříž z 1. čtvrtiny 19. století.\n"}
{"id": "897051", "url": "https://cs.wikipedia.org/wiki?curid=897051", "title": "Košátecký potok", "text": "Košátecký potok\n\nKošátecký potok je pravostranný přítok řeky Labe v okresech Mladá Boleslav a Mělník ve Středočeském kraji. Délka toku činí 43 km. Plocha povodí měří 219,16 km². Jelikož se ale horní tok změnil, jsou uvedené údaje pouze relativní.\n\nPotok dříve pramenil, resp. odtékal ze soustavy rybníčků ve městě Mšeno na okraji CHKO Kokořínsko ve výšce 333 m n. m.. Ale již dlouho se koryto potoka od pramene zaplňuje pouze při jarním tání, nebo při velkých deštích. Mezi obcemi Boreč a Velké Všelisy je koryto celoročně bažinaté. Voda se v korytě objevuje až zhruba v polovině celého toku - v okolí Kropáčovy Vrutice, kde jsou silné vedlejší prameny, které ještě před napojením na hlavní tok napájejí tři vodní nádrže. Od Mšena vede hluboké neckovité údolí se zalesněnými svahy, po Velké Všelisy místy se skalními terasami. Za Nemyslovicemi se údolí pomalu rozšiřuje a zalesnění je přerušováno. Za Byšicemi nabírá potok své jediné dva větší přítoky trvalého charakteru, \"Jelenický potok\" a \"Tišický potok\". Košátecký potok se u Neratovic vlévá do Labe.\n\nPrůměrný průtok u ústí činí 0,7 m³/s.\n\n\n"}
{"id": "897052", "url": "https://cs.wikipedia.org/wiki?curid=897052", "title": "Spojené státy americké na Letních olympijských hrách 1896", "text": "Spojené státy americké na Letních olympijských hrách 1896\n\nSpojené státy americké na Letních olympijských hrách v roce 1896 reprezentovalo 14 sportovců, 0 žen a 14 mužů, ve 3 sportech.\n\n"}
{"id": "897054", "url": "https://cs.wikipedia.org/wiki?curid=897054", "title": "Seznam poslanců Poslanecké sněmovny Říšské rady (1911–1918)", "text": "Seznam poslanců Poslanecké sněmovny Říšské rady (1911–1918)\n\nToto je seznam poslanců Poslanecké sněmovny Říšské rady ve volebním období 1911–1918. Zahrnuje všechny členy Poslanecké sněmovny předlitavské (rakouské) Říšské rady ve XII. funkčním období od voleb do Říšské rady roku 1911 až do zániku Rakouska-Uherska roku 1918.\n\nZasedání začalo první schůzi sněmovny 17. července 1911 po volbách. Předsedajícím sněmovny byl zvolen Julius Sylvester. Kromě něj bylo zvoleno sedm místopředsedů. Poslední schůze se odehrála 13. března 1914. Pak nechal císař František Josef I. Říšskou radu na návrh vlády Karla Stürgkha odročit a před vyhlášením války Srbsku a následným vypuknutím první světové války už nebyla svolána. Oficiálně skončilo zasedání Poslanecké sněmovny 25. července 1914, tedy krátce před počátkem války. \n\nNový císař Karel I. svolal Říšskou radu na nové zasedání a první schůze se uskutečnila 30. května 1917. Oficiálně zasedání trvalo do 12. listopadu 1918. Předsedou sněmovny byl zvolen Gustav Groß a s ním opět sedm místopředsedů (z toho pět tento post zastávalo již v předchozím XXI. zasedání).\n\nNejsilnějším klubem byli po volbách sociální demokraté s 82 poslanci a křesťanští sociálové se 74 mandáty. Celkem ale v parlamentu působilo cca 20 frakcí.\n\nPodle údajů z července 1918 působilo v Říšské radě 13 poslaneckých skupin:\n\nKoncem října 1918 se od Rakouska-Uherska osamostatnily oblasti Čech a Moravy, dále jihoslovanské regiony (Kraňsko, Dalmácie a jižní Štýrsko). Kromě toho se v této době rozpadla i unie Rakouska s Uherskem (to ovšem na Říšské radě nebylo před rokem 1918 zastoupeno). Státoprávní změny probíhaly i v etnicky německém centru monarchie. 21. října 1918 se sešli němečtí poslanci Říšské rady a prohlásili se za Prozatímní národní shromáždění Německého Rakouska, které pak fungovalo do února 1919.\n\nPanská sněmovna (nevolená horní komora Říšské rady) se naposledy sešla 30. října 1918. Poslanecká sněmovna naposledy jednala 12. listopadu 1918, přičemž schůze se účastnilo jen málo neněmeckých členů. Závěrečnou řeč pronesl předseda komory Gustav Groß.\n\n\n"}
{"id": "897056", "url": "https://cs.wikipedia.org/wiki?curid=897056", "title": "Kostel svaté Kateřiny Alexandrijské (Ketkovice)", "text": "Kostel svaté Kateřiny Alexandrijské (Ketkovice)\n\nKostel svaté Kateřiny Alexandrijské je římskokatolický chrám v obci Ketkovice v okrese Brno-venkov. Je chráněn jako kulturní památka České republiky. Je filiálním kostelem čučické farnosti.\n\nPůvodní ketkovický kostel pocházel snad z 13. nebo podle zasvěcení z 14. století. Na jeho místě byl v roce 1780 postaven nový jednolodní barokní chrám s trojboce ukončeným kněžištěm a hranolovou věží v západním průčelí. Z jižní strany je ke kostelu přistavěna sakristie.\n\nZvon ve věži je datován rokem 1553.\n"}
{"id": "897059", "url": "https://cs.wikipedia.org/wiki?curid=897059", "title": "Eidos Interactive", "text": "Eidos Interactive\n\nEidos Interactive Ltd. byl britský videoherní vydavatel, který byl po převzetí japonský vydavatelem Square Enix přejmenován na Square Enix Europe. Eidos plc sídlil ve Wimbledonu, v Londýně. Měla ale i pobočky po celém světě a to například ve Spojených státech, Kanadě, Německu, Francii, Austrálii nebo Japonsku.\n\nSpolečnost je nejvíce známa díky videoherním sériím mezi které patří například Tomb Raider, Hitman, Commandos, Deus Ex, Legacy of Kain, Thief, TimeSplitters a Fear Effect. Dne 22. dubna 2009 se Eidos oficiálně stal součástí Square Enix. Následovaly změny ve vedení společnosti, kdy japonský vydavatel Square Enix spojil Eidos s jeho evropskou pobočkou Square Enix European a tím vznikla společnost Square Enix Europe. Přesto značka Eidos v současné době přežívá a to díky vývojářskému studiu Eidos Montreal.Též využívá dříve vlastněných vývojářských studií jako jsou Crystal Dynamics a IO Interactive.\n\nZ Eidos plc se později stala mateřská společnost Eidos Interative, která byla založena v roce 1990. Společnost se původně zabývala kompresí videa a nelineární editací systémů zejména pro počítače firmy Acorn Archimedes. V tom samém roce vstoupila společnost na londýnskou burzu.\n\nPo vstupu Eidos plc na burzu a rostoucí ceně akcií se společnost rozhodla pustit se do videoherního průmyslu. V roce 1995 získala vývojářská studia jako jsou Domark Group Limited, Simis a Big Red Software. V té době bylo studio Big Red Software známe především díky hrám jako jsou 3D Construction Kit, Championship Manager, Hard Drivin' a mnoho dalších. Sloučením všech tří vývojářských studií vznikl Eidos Interactive.\n\nV roce 1996 Eidos plc získal firmu CentreGold plc (zahrnující US Gold a Centresoft). Centresoft byl následně odkoupen zpět a to skoupení akcií společnosti jejím vedením. Za to US Gold se stal cenným přínosem pro vývojářské studio Core Design (pravděpodobně nejznámější je díky hrám Tomb Raider, Chuck Rock, Curse of Enchantia, Heimdall (videohra), Rick Dangerous a E-Motion). Další sérií akvizic a dobrému hospodaření s kapitálem znamenalo, že Eidos plc byl v roce 1990 nejrychleji rostoucí společností na světě. Od roku 1993 do roku 1999 jejich cena akcií stoupla téměř 400 krát.\n\nDne 3. srpna 2004 Wall Street Journal uvedl, že Eidos předběžně jedná s menším počtem firem v souvislosti o jejich možném sloučení. Na začátku března 2005, Eidos připustil, že se jejich finanční rezervy během druhé poloviny roku 2004 zmenšily na £11,9 milionu liber a nezdaněné ztráty vzrostly na £29 milionů liber.\n\nDne 21. března 2005 Eidos obdržel nabídku na převzetí od soukromé, investiční společnosti Elevation Partners. Ta byla mimo jiné vlastněna bývalým prezidentem Electronic Arts – Johnem Riccitiellem a měla řadu významných partnerů mezi které se řadí například zpěvák U2 Bono. Společnost Eidos byla oceněna na £71 milionů ($135 milionů). Z čehož £23 milionů by dostal Eidos na udržení společnosti a splacení svých dluhů.\n\nDne 23. března Eidos obdržel druhou nabídku na převzetí, nyní však od britského videoherního výrobce SCi Entertainment. SCi Entertainment nabídl £74 milionů ($139 milionů) a předložil též plán na snížení ročních nákladů o téměř £14 milionů. Aby společnost SCi mohla uskutečnit převzetí Eidosu, navrhla prodat akcie v hodnotě £60 milionů. Nakonec společnost Elevation Partners stáhla svoji nabídku a společnosti SCi Entertainment už nic nebránilo v převzetí. Oficiální převzetí společnosti Eidos bylo dokončeno 16. května 2005.\n\nPo následném odkupu většiny starého Eidosu, britskou společností SCi Entertainment, se mnoho lidí z řad managementu rozhodlo odejít. Společnost SCi opustila své prostory v Battersea Office a přestěhovala se do kanceláří Eidosu ve Wimbledonu. Dne 15. února 2007 Eidos oznámil, že otevřel nová vývojářská studia v Montréalu v Québecu. Tyto studia měli pracovat na nových, v té době nezveřejněných, projektech. Též začalo vývojářské studio Eidos Montreal s vývojem nového dílu ze série Deus Ex.\n\nV únoru 2007 získal Eidos pod svá křídla vývojářské studio Rockpool Games a to společně se dvěma sesterskými společnostmi Ironstone Partners a SoGoPlay.\n\nDne 4. září 2007 představenstvo SCi Entertainment potvrdilo nedávné spekulace o odkoupení jinou společností. Jednání o odkoupení bylo ale 10. ledna 2008 pozastaveno. Následkem toho se ceny akcií společnosti propadly téměř o 50%. Hlavní investoři volali po rezignaci a odchodu ze společnosti klíčových osob jako byla výkonná ředitelka Jane Cavanagh a z jednatelů Bill Ennis a Rob Murphy.\n\nV roce 2008 mateřská společnost firmy Eidos – SCi Entertainment zveřejnila finanční výsledky, které hlásily ztrátu £100 milionů liber. Tuto ztrátu okomentoval nový CEO Phil Rogers tak, že je ztráta způsobena pouhými změnami jejich plánů. Dne 19. září 2008 Eidos otevřel malé vývojářské studio v Shanghai. Dne 3. prosince 2008 se společnost SCi rozhodla změnit svůj název opět na Eidos plc (jménu Eidosu před převzetím SCi).\n\nV únoru 2009 nabídl japonský vydavatel Square Enix za Eidos £84,3 milionů – prodej však muselo schválit 75% akcionářů firmy Eidos. Pro odkoupení společnosti vydavatelem Square Enix, bylo pro 85% akcionářů a oficiální převzetí proběhlo 22. dubna 2009.\n\nJiž dříve Square Enix uvedl, že chce ponechat Eidos Interactive takový jaký je v současné době a nebude zasahovat do jejich vnitřních záležitostí. V současné době se logo Eidos Interactive zobrazuje pouze na hrách vyvinutých bývalými herními studii Eidosu.\n\n"}
{"id": "897063", "url": "https://cs.wikipedia.org/wiki?curid=897063", "title": "Otis Davis", "text": "Otis Davis\n\nOtis Davis (* 12. července 1932 Tuscaloosa, Alabama) je bývalý americký atlet, sprinter specializující se na 400 metrů, dvojnásobný olympijský vítěz.\n\nV mládí se věnoval košíkové, běhu na 400 metrů se začal věnovat až v 26 letech. O dva roky později v roce 1960 byl v nejlepší formě. Na olympiádě v Římě zvítězil s minimálním náskokem před Němcem Carlem Kaufmannem. Oba doběhli do cíle jako první čtvrtkaři v historii v čase pod 45 sekund – 44,9. Nový světový rekord však patřil pouze vítězi Davisovi. Spolu s kolegy (Jack Yerman, Earl Young a Glenn Davis) zvítězil také ve štafetě na 4×400 metrů ve světovém rekordu 3:02,2.\n\n"}
{"id": "897064", "url": "https://cs.wikipedia.org/wiki?curid=897064", "title": "Seznam měst přejmenovaných ve 21. století", "text": "Seznam měst přejmenovaných ve 21. století\n\nI v průběhu 21. století jsou zásadním způsobem přejmenovávána relativně velká města. Z nevelkého vzorku lze usoudit, že se jedná o zbytky po komunistických pohlavárech a evropských kolonizátorech.\n\nAsi největší přejmenování uskutečnila Ukrajina, kde se po schválení zákona o zákazu propagace komunistického a nacistického režimu muselo do prosince 2015 přejmenovat 66 měst (22 velkých a 44 menších sídel). Většina z nich však leží v oblastech, které ukrajinské správní orgány nekontrolují - což může vést ke zmatku v mapách. Přejmenovaly se např. Dněpropetrovsk, Komsomolsk, Kirovohrad, Dniprodzeržynsk, Illičivsk, Uljanovka nebo Ordžonikidze.\n\nD → dočasně přejmenovaná města\nDT → dočasně / trvale přejmenovaná města\nT → trvale přejmenovaná města\n\n"}
{"id": "897065", "url": "https://cs.wikipedia.org/wiki?curid=897065", "title": "Agia Triada (klášter)", "text": "Agia Triada (klášter)\n\nAgia Triada nebo také Agia Triada Tsangarolon je klášter, který se nachází v regionální jednotce Chania na ostrově Kréta v Řecku. Je to klášter řecké pravoslavné církve, je zde také muzeum. Asi 5 km od něj se nachází klášter Gouverneto. Agia Triada byl postaven v 17. století na místě bývalého chrámu. Mniši zde produkují a prodávají víno a olivový olej.\n\nMuzeum kláštera obsahuje vzácné spisy a ikony sv. Jana Teologa vytvořené v 16. století.\n\n"}
{"id": "897078", "url": "https://cs.wikipedia.org/wiki?curid=897078", "title": "Ivan Vicelich", "text": "Ivan Vicelich\n\nIvan Robert Vicelich (* 3. září 1976) je bývalý novozélandský fotbalový obránce chorvatského původu, naposledy hrající za novozélandský klub Auckland City FC. Po skončení kariéry zde dělá asistenta trenéra.\n\nZúčastnil se fotbalového MS 2010, Konfederačního poháru FIFA 1999, 2003 a 2009, AFC-OFC Challenge Cupu 2004 a Oceánského poháru národů 1998, 2000 a 2002. Je rekordmanem v počtu odehraných zápasů za novozélandskou reprezentaci.\n\n"}
{"id": "897079", "url": "https://cs.wikipedia.org/wiki?curid=897079", "title": "Gouverneto", "text": "Gouverneto\n\nGouverneto (řecky ) je klášter řecké pravoslavné církve v regionální jednotce Chania na ostrově Kréta v Řecku. Leží asi 5 km od kláštera Agia Triada.\n\nOd roku 1537 (někdy také uváděno 1548) to je pevnost v benátském stylu s prvky baroka přidanými později. Údajně to je jeden z nejstarších klášterů na Krétě. Těsně před tureckou invazí zde žilo 60 mnichů, což byl v tehdejší době nadprůměrný počet. Dvůr má čtvercovitý tvar a zdi jsou zdobeny římsami. Během 2. světové války byl klášter obsazen Němci, kteří zde zřídili velitelství.\n\nV klášteře panují přísná pravidla včetně zákazu kouření, zákazu fotografování uvnitř kláštera. V pátek a středu je klášter oficiálně zavřený.\n\n"}
{"id": "897083", "url": "https://cs.wikipedia.org/wiki?curid=897083", "title": "Létající třída", "text": "Létající třída\n\nLétající třída (1933, ) je vánoční povídka pro děti, kterou napsal německý spisovatel Erich Kästner a ilustroval Walter Trier.\n\nHlavními hrdiny povídky jsou gymnazisté z chlapeckého internátu v městečku Kirchbergu, mezi nimi nenasytný silák Matyáš, malý a slabý Uli nebo trochu samotářský primus třídy Martin. Autor líčí jejich drobné příhody v období blížících se vánoc, mezi které patří například pranice se studenty místní reálky nebo zkoušení vánoční studentské divadelní hry \"Létající třída\", podle které se celá kniha jmenuje.\n\nChlapci mají velmi rádi obětavého a dobrého vychovatele a profesora Bökha s přezdívkou Justus (Spravedlivý) a také muže s přezdívkou Nekuřák podle toho, že bydlí ve vyřazeném železničním vagóně, ve kterém byla samá nekuřácká oddělení. Když zjistí, že jde o dlouho ztraceného přítele profesora Bökha, zorganizují jejich setkání. Nekuřák se ve skutečnosti jmenuje Uthofft a byl původně lékař. Teď žije v ústraní poté, co mu při porodu zemřela žena i dítě, a živí se hraním na klavír po restauracích. Profesor Bökh je šťasten, že přítele našel, a zajistí, že se Nekuřák může stát školním lékařem namísto odstupujícího starého zdravotního rady Hartwiga.\n\nPředstavení \"Létající třídy\" v předvečer Štědrého dne mělo velký úspěch, jen Martin není ve své kůži. Nikdo netuší, že jeho rodiče jsou nyní natolik bez prostředků, že mu nemohou poslat peníze na cestu vlakem domů, takže bude muset strávit vánoce v internátu. Druhý den většina chlapů odjíždí a Martin se schovává v parku. Tam ho objeví profesor Bökh a když zjistí, jaký má chlapec problém, peníze na cestu domů a zpátky do internátu mu daruje. Když se Martin nečekaně objeví doma, všichni spolu oslaví ty dosud nejkrásnější vánoce. \n\n\n"}
{"id": "897084", "url": "https://cs.wikipedia.org/wiki?curid=897084", "title": "Chrysoskalitissa", "text": "Chrysoskalitissa\n\nChrysoskalitissa (řecky: ) je klášter pravoslavné církve nacházející se v Řecku na jihozápadním pobřeží ostrova Kréta v regionální jednotce Chania. Pravděpodobně pochází ze 17. století a tyčí se na skále vysoké 35 metrů a hledí na Libyjské moře.\n"}
{"id": "897085", "url": "https://cs.wikipedia.org/wiki?curid=897085", "title": "Karl Kerényi", "text": "Karl Kerényi\n\nKarl Kerényi (19. ledna 1897 Temešvár, tehdy Rakousko-Uhersko – 14. dubna 1973 Kilchberg u Curychu, Švýcarsko) byl maďarský, německy píšící klasický filolog a religionista, jeden ze zakladatelů moderního studia mýtu a blízký spolupracovník C. G. Junga.\n\nPo studiu klasické filologie na Budapešťské univerzitě cestoval po Středomoří a navštívil řadu německých univerzit, kde se setkal s významnými badateli, jako byl Eduard Norden nebo Ulrich von Wilamowitz-Moellendorff. Roku 1919 promoval v Budapešti prací o Platónovi a Longinovi a učil na různých gymnáziích. V roce 1927 se habilitoval a od roku 1934 byl profesorem klasické filologie a archeologie na univerzitě v Pécsi. Od roku 1940 se maďarské univerzity dostaly pod velký politický tlak a nepohodlní profesoři byli přesouváni na univerzitu v Szegedu. Roku 1943 chtěl liberální premiér M. Kállay pomoci ohroženým učencům a Kerényi dostal nabídku, aby jako diplomat odjel do Švýcarska.\n\nTam se spřátelil s psychologem C. G. Jungem, což mělo pro oba velký význam. Kerényi pravidelně přednášel na seminářích Eranos, pracoval na pojetí archetypu a mýtu a pilně korespondoval s humanistickými spisovateli, jako byl Thomas Mann nebo Hermann Hesse. Ovlivnil ho i kulturní antropolog Leo Frobenius. V letech 1948–1966 pracoval v Jungově ústavu v Küsnachtu u Curychu, pravidelně přednášel na univerzitách v Římě, Janově, Curychu a Bonnu. Zemřel v Küsnachtu a je pochován v Anconě. Jeho vdova Magda Kerényi se vzorně postarala o jeho pozůstalost a sebrané spisy vyšly dokonce dvakrát, v letech 1966–1988 (9 sv.) a 1994–1998 (6 sv.).\n\nKerényi byl už v mládí ovlivněn německými mysliteli, zejména Schopenhauerem a Nietzschem, i básníky (Hölderlin, Rilke). Od Willamowitzova přísného pojetí klasické filologie jako jazykovědy se však odklonil pod vlivem E. Rohdeho, protože ho také zajímal jazyk jako lidský projev, a tedy i literatura a poezie. Brzy rozpoznal nebezpečí nacismu a všiml si i jeho zalíbení v mýtu, takže své názory různě revidoval. Také ve spolupráci s Jungem zdůrazňoval význam mýtu jako autentického vyjádření lidské existence.\n\n\n\n"}
{"id": "897088", "url": "https://cs.wikipedia.org/wiki?curid=897088", "title": "Villarrica", "text": "Villarrica\n\nVillarica je názvem několika míst v Jižní Americe:\n\n\n"}
{"id": "897089", "url": "https://cs.wikipedia.org/wiki?curid=897089", "title": "Spojené státy americké na Letních olympijských hrách 1904", "text": "Spojené státy americké na Letních olympijských hrách 1904\n\nSpojené státy americké na Letních olympijských hrách v roce 1904 reprezentovalo 526 sportovců, z toho 6 žen a 520 mužů, ve 18 sportech.\n\n"}
{"id": "897097", "url": "https://cs.wikipedia.org/wiki?curid=897097", "title": "Cenangiové odumírání výhonů borovice", "text": "Cenangiové odumírání výhonů borovice\n\nCenangiové odumírání výhonů borovice je choroba jehličnanů způsobovaná houbou \"Cenangium ferruginosum\". Jde o jednu z nejvýznamnějších houbových chorob borovice. Atakuje porosty zejména pokud po vlhkém jaru následuje suché teplé léto. V ČR napadá především borovici černou a lesní, ale může napadat borovici limbu (Pinus cembra) a borovici hustokvětou (\"Pinus densiflora\"). Často houbu lze najít v kombinaci s jinými houbami, zejména s \"Ascocalyx abietina\" nebo \"Thecodiplosis brachyntera\". \n\n\"Cenangium ferruginosum\" je považováno za saprofytickou houbu a příležitostného parazita, který svou aktivitu rychle zvýší v okamžiku, kdy jsou borovice oslabeny např. jiným patogenem, škůdcem nebo nedostatkem vody z důvodů dlouhotrvajícího sucha,\n\nInfekce šíří v průběhu celého vegetačního období. Tato houba přezimuje jako podhoubí v tkáni nebo jako plodnice v hrabance. Jakmile nastane suché počasí, plodnice uzavřené v deštivých obdobích (rLf.> 95%) se otevírají a uvolňují zralé spory. Spory jsou uvolňovány od jara do podzimu s maximem od dubna do května (v závislosti na nadmořské výšce). Spory klíčí v teplotě 3-30 °C, optimum je 25 °C. Mycelium roste při teplotě 2-25 °C (optimálně 15-25 °C).\n\nPro chorobu je charakteristické žloutnutí a červenohnědé zbarvení jehlic borovice. Typické je prosychání koncových výhonů, větví až celých korun, přičemž jehlice na suchých větvích dlouho visí. Na příčném řezu větviček lze pozorovat mycelium prorůstající vodivými pletivy. Velikost plodnic, které prorůstají borkou napadené dřeviny, je uváděna jako 2-3 mm. \n\nDochází k rozsáhlým úhynům v suchem oslabených porostech borovic, může docházet k epidemiím.\n\nZajištění závlahy. Napadené části dřeviny i celé stromy se odstraňují.\n\n"}
{"id": "897099", "url": "https://cs.wikipedia.org/wiki?curid=897099", "title": "Silnice II/393", "text": "Silnice II/393\n\nSilnice II/393 je silnice II. třídy v Česku, která spojuje Rapotice a Ivančice. Dosahuje délky 15 km.\n\nOkres Třebíč – Kraj Vysočina\n\nOkres Brno-venkov – Jihomoravský kraj\n"}
{"id": "897102", "url": "https://cs.wikipedia.org/wiki?curid=897102", "title": "Ministerstvo státní správy (Čína)", "text": "Ministerstvo státní správy (Čína)\n\nMinisterstvo státní správy () či ministerstvo personálu byl v Číně od 6. do 19. století jeden z ústředních úřadů státní správy čínských států, jmenovitě říší Suej a Tchang, států období pěti dynastií, říší Sung, Ťin, Jüan, Ming a Čching.\n\nProvádělo jmenování, odvolávání a překládání úředníků. Rovněž udělovalo šlechtické a čestné tituly. Původně bylo částí kanceláře \"šang-šu šeng\", v říši Jüan a rané Ming (ve 13. a 14. století) náleželo pod kancelář \"čung-šu šeng\". Od roku 1380 se osamostatnilo a přímo podléhalo císaři.\n\nMinisterstvo vzniklo v říši Suej jako jeden ze šesti funkčních oddílů kanceláře \"šang-šu šeng\", součástí kanceláře \"šang-šu\" bylo i za pěti dynastií a v říši Sung. Po splynutí „tří kanceláří“ \"san-šeng\" (\"čung-šu šeng\", \"men-sia šeng\" a \"šang-šu šeng\") bylo říši Jüan a zprvu i v říši Ming částí kanceláře \"čung-šu\". Roku 1380 byla kancelář \"čung-šu\" zrušena a ministerstva, včetně ministerstva státní správy, se osamostatnila a nadále byla přímo podřízena císaři.\n\nZodpovídalo za jmenování, hodnocení, povyšování a degradaci úředníků. Též udělovalo čestné tituly a vyznamenání. V období rané Sung i jmenovalo důstojníky, jinak obvykle vybírané ministerstvem vojenství.\n\nV čele stál ministr \"šang-šu\" (), který měl za Tchangů hlavní třetí hodnost (v systému devíti hodností), vedlejší druhou za Sungů, hlavní třetí za Ťinů, Jüan a do 1380 Mingů, hlavní druhou po 1380 za Mingů a Čchingů, vedlejší první za Čchingů po 1730. Pomáhali mu dva náměstci ministra \"š’-lang\" ().\n\nDělilo se na odbory (, \"s’\") a/nebo sekce (, \"kche\"). V čele odboru stál ředitel \"lang-čung\" (). Za Suejů a Tchangů se skládalo ze čtyř odborů:\n\nZa Ťinů fungovaly jen dva odbory – hodnocení a šlechtických titulů; za Jüan se dělilo na tři sekce. Za dynastie Jüan podléhalo častým reorganizacím, v letech 1260–64 a 1266–68 existovalo společné ministerstvo státní správy, obřadů a daní \"li-hu-li-pu\" (), v letech 1264–66 a 1268–70 ministerstvo státní správy a obřadů \"li-li-pu\" (). Definitivně se ministerstvo státní správy osamostatnilo roku 1294.\n\nV mingské době běžný chod ministerstva obstarával všeobecný odbor \"s’-wu-tching\" () v čele s manažerem \"s’-wu\" (), za specializovanou činnost odpovídaly odbory:\n\nKromě ministerstva v hlavním městě říše (Nankingu, od roku 1421 Pekingu), existovalo v mingské době i paralelní ministerstvo státní správy ve vedlejším hlavním městě (v letech 1402–1421 Pekingu, od 1421 v Nankingu). Ministerstvo ve vedlejší metropoli mělo stejnou strukturu, avšak méně úředníků. Nankingské ministerstvo státní správy po roce 1421 odpovídalo za hodnocení úředníků z Nankingu a jihočínských provincií (od začátku 20. let 15. století Kuang-tungu, Kuang-si a S’-čchuanu, od let 1435/6 částí (od 1506 celých) Ťiang-si, Chu-kuangu a Fu-ťienu, od roku 1506 Če-ťiangu a prefektur Su-čou a Sung-ťiangu v Jižní metropolitní oblasti. Pekingské ministerstvo rozhodovalo o přeloženích a povýšeních úředníků zmíněných regionů na základě spisů nankingského ministerstva.\n\n"}
{"id": "897103", "url": "https://cs.wikipedia.org/wiki?curid=897103", "title": "Ministerstvo daní (Čína)", "text": "Ministerstvo daní (Čína)\n\nMinisterstvo daní () či ministerstvo financí, doslova ministerstvo domácností, byl v Číně od 6. do 19. století jeden z ústředních úřadů státní správy čínských států, jmenovitě říší Suej a Tchang, států období pěti dynastií, říší Sung, Ťin, Jüan, Ming a Čching. \n\nProvádělo soupisy obyvatelstva a půdy, na základě seznamů vybíralo daně a distribuovalo je. Původně bylo částí kanceláře \"šang-šu\", v říši Jüan a rané Ming (ve 13. a 14. století) náleželo pod kancelář \"čung-šu\". Od roku 1380 se osamostatnilo a přímo podléhalo císaři. \n\nMinisterstvo vzniklo v říši Suej jako jeden ze šesti funkčních oddílů kanceláře \"šang-šu\", součástí kanceláře \"šang-šu\" bylo i v říši Tchang, za pěti dynastií a v říši Sung. Po splynutí „tří kanceláří“ \"san-šeng\" (\"čung-šu šeng\", \"men-sia šeng\" a \"šang-šu šeng\") bylo říši Jüan a zprvu i v říši Ming částí kanceláře \"čung-šu\". Roku 1380 byla kancelář \"čung-šu\" zrušena a ministerstva, včetně ministerstva daní, se osamostatnila a nadále byla přímo podřízena císaři.\n\nPůvodně se nazývalo ministerstvo lidu, (, \"min-pu\"), ale kolem roku 650 bylo přejmenováno kvůli tabuizaci jména císaře Tchaj-cunga, vlastním jménem Li Š’-mina.\n\nZodpovídalo za sčítání lidu a evidenci půdy, rozpis a výběr daní, skladování a distribuci komodit vybraných na daních. V čele stál ministr \"šang-šu\" (; případně dva ministři – zleva a zprava), a náměstek ministra \"š’-lang\" (), jeho odbory vedli ředitelé s titulem \"lang-čung\" ().\n\nObvykle se dělilo na čtyři odbory \"s’\" (): \n\nZa Sungů do roku 1080 existovalo pouze formálně, na státní finance dozíral finanční vládní výbor \"san-s’\". V rámci reforem sungské správy za císaře Šen-cunga bylo po roce 1080 ministerstvo oživeno a složeno ze dvou oddělení \"cchao\", levého (, \"cuo-cchao\") pro soupisy obyvatel, zemědělství a daně a pravého (, \"jou-cchao\") pro stabilizaci cen, výjimky v pracovní povinnosti, obchody a stabilizační fondy; a tří odborů – všeobecných účtů, pokladu a sýpek.\n\nZa Ťinů byly ministerské odbory zrušeny; za Jüan se dělilo na šest sekcí \"kche\" ():\n\nV letech 1260–1264 a 1266–68 bylo částí sjednoceného ministerstva státní správy, obřadů a daní \"li-hu-li-pu\" (),\n\nZa Mingů se od roku 1368 dělilo na pět sekcí pojmenovaných první, druhá, třetí, čtvrtá a všeobecná, každou vedl ředitel \"lang-čung\". Od roku 1373 byl v čele každé sekce ministr \"šang-šu\" a náměstek ministra \"š’-lang\". Od roku 1380 se dělilo na čtyři funkční odbory; od 1390 na teritoriální odbory, pro každou provincii jeden. Teritoriální odbory se skládaly z funkčních sekcí: statistické, všeobecných účtů, zvláštních účtů, sýpek. Navíc ministerstvu podléhalo množství skladů a sýpek a několik samostatných vládních agentur: pro tisk papírových peněz, pro peněžní zásobu, pro celnice na Velkém kanále, námořní dozorčí úřady. Záležitosti nespadající do konkrétní provincie byly rozděleny mezi odbory. Tak věci týkající se Pej Č’-li, Nan Č’-li, solného monopolu, vnitřních celnic, sýpek na Velkém kanálu, císařských stájí a pastvin řešily odbory pro Fu-ťien, S’-čchuan, Šan-tung, Jün-nan, Kuang-si a Kuej-čou v tomto pořadí. Ministerstvo vedl ministr a dva náměstci ministra. Jeden náměstek spravoval sýpky v metropoli, přičemž disponoval vlastním úřadem a přímým přístupem k císaři. Od roku 1442 řídil ještě nově zřízenou pokladnu \"tchaj-cchang\", která soustřeďovala příjmy ministerstva ve stříbře (koncem 16. století ročně 4 miliony \"liangů\", tj. 150 tun). Druhý náměstek obvykle setrvával v některé provincii s dočasným pověřením (např. dozor nad Velkým kanálem).\n\nKromě ministerstva v hlavním městě říše (Nankingu, od roku 1421 Pekingu), existovalo v mingské době i paralelní ministerstvo daní ve vedlejším hlavním městě (v letech 1402–1421 Pekingu, od 1421 v Nankingu). Ministerstvo ve vedlejší metropoli mělo stejnou strukturu, avšak méně úředníků, Jeho pravomoc se vztahovala na vedlejší metropoli a metropolitní oblast. Po roce 1421 se nankingské ministerstvo daní kromě toho podílelo na shromažďování pozemkové daně i z provincií Če-ťiang, Ťiang-si a Chu-kuang, vydávalo solné certifikáty (\"jen-jin\") pro celou říši a spravovalo evidenci daňových povinností mingských poddaných, takzvané Žluté registry.\n\nDělení na provinční odbory zůstalo zachováno i v říši Čching.\n\n"}
{"id": "897104", "url": "https://cs.wikipedia.org/wiki?curid=897104", "title": "Vinný sklep", "text": "Vinný sklep\n\nVinný sklep nebo vinný sklípek je skladovací místnost na víno v lahvích nebo sudech nebo méně častěji v demižonech, amforách nebo plastových nádržích. V \"aktivním\" vinném sklepě jsou velice důležité faktory jako je teplota a vlhkost, které jsou udržovány klimatizační jednotkou. Oproti tomu \"pasivní\" vinné sklepy nemají kontrolu klimatizace a obvykle jsou stavěny pod zemí k omezení teplotních odchylek. Nadzemní vinný sklep je často nazýván \"vinárna\", zatímco malý vinný sklípek (méně než 500 lahví) je někdy označen jako \"vinná komora\". Personál zodpovědný za skladování, péči o víno a servírování vína ve velkých středověkých domech byl označen anglickým termínem \"buttery\".\nVinné sklepy chrání alkoholické nápoje od potenciálně škodlivých vnějších vlivů poskytnutím temna a stálé teploty. Víno je přírodní potravinový produkt, rychle podléhající zkáze. Nechají-li se vystavené teplu, světlu, vibracím nebo střídáním teplot a vlhkost, všechny typy vína se mohou zkazit. Pokud je dobře skladováno, nejen že si zachová svoji kvalitu, ale mnohému se zlepší vůně, chuť a složitost jak zraje.\n\nVíno může být uspokojivě skladováno při teplotách mezi 7–18 °C pokud jsou změny teploty pozvolné. Teplota 13 °C, nacházející se ve jeskyních byly používány pro skladování ve Francii. Jsou ideální pro dlouho i krátce zrající vína. Víno ​​obecně zraje při teplotě nižší jinak a pomaleji, než při teplotě vyšší. Když teplota výrazně kolísá okolo 14 stupňů nebo více, způsobí to dýchání vína přes korek, což výrazně urychlí proces stárnutí. Okolo teploty 10–14 °C budou zrát vína běžně.\n\nVinné sklepy mohou být chlazeny jak pasivně tak aktivně. Aktivní vinné sklepy jsou vysoce izolované a je třeba je dobře postavit. Vyžadují si speciální klimatizaci a chladicí systémy k udržení požadované teploty a vlhkosti. Ve velmi suchém podnebí může být nutné použití aktivních zvlhčovačů, ale ve většině oblastech to není nutné. Pasivní vinný sklep musí být umístěn v přirozeně chladném a vlhkém prostředí s minimálními teplotními výkyvy během roku – například sklep v mírné podnebí. Pasívní sklepy mohou být méně předvídatelné, ale provoz je zdarma a nehrozí jim výpadky elektřiny.\n\nNěkteří odborníci na víno vidí důležitost vlhkosti na správné skladování vína. V magazínu \"Wine Spectator\", Matt Kramer uvádí francouzskou studii, která tvrdí, že relativní vlhkost uvnitř lahve je udržována na 100 % bez ohledu na použitém uzávěru nebo orientaci lahve. Avšak Alexis Lichine říká, že nízká vlhkost může být problémem, protože může způsobit předčasné stárnutí přírodních korků a předčasně vyschnout. K udržení požadované vlhkosti bylo doporučeno jeden palec štěrku, pokrývající podlahu, která je periodicky kropena trochou vody. Samozřejmě světoznámé francouzské jeskyně si přirozeně drží relativní vlhkost okolo 60 %.\n\nVinné sklepy byly historicky konstruovány s kvelbenými stropy z různých materiálů. Vinný sklep může být budován jako samostatně stojící objekt, sklep v otevřené jámě, sklep budovaný na povrchu, sklep hloubený, sklep jako rozšiřující objekt nebo sklep hloubený pod jinou stavbou. První ucelený přehled na legislativní požadavky, konstrukci a realizaci sklepa v českém prostředí podává Jiří Faltýnek v knize Sklepy v zahradě.\n\n\n"}
{"id": "897112", "url": "https://cs.wikipedia.org/wiki?curid=897112", "title": "Rudolf Fischer", "text": "Rudolf Fischer\n\nRudolf Fischer (6. března 1901, Drážďany – 6. června 1957, tamtéž) byl německý spisovatel, občan Německé demokratické republiky.\nRudolf Fischer se narodil v Drážďanech v dělnické rodině. Po maturitě roku 1921 pracoval jako prodavač a později jako listonoš. Po 2. světové válce začal pracovat ve státní správě Německé demokratické republiky a nastoupil dráhu spisovatele.\n\nZnámým se stal románem \"Martin Hoop IV\" (1955) , který východoněmecká kritika ocenila jako jedno z nejlepších děl socialistického realismu a za který roku 1956 obdržel Cenu Heinricha Manna. \n\nZemřel roku 1957 v Drážďanech.\n\n\n\n"}
{"id": "897113", "url": "https://cs.wikipedia.org/wiki?curid=897113", "title": "Kostel svatého Václava (Lukovany)", "text": "Kostel svatého Václava (Lukovany)\n\nKostel svatého Václava je římskokatolický chrám v obci Lukovany v okrese Brno-venkov. Je chráněn jako kulturní památka České republiky. Je filiálním kostelem farnosti Vysoké Popovice.\n\nLukovanský chrám byl postaven v první polovině 13. století v pozdně románském slohu jako tribunový kostel. V roce 1715 byl barokně upraven. Bylo zbořeno původní kněžiště, které bylo nahrazeno apsidou, došlo ke zvýšení obvodových zdí, novému zaklenutí (valenou klenbou) i zastřešení, stará okna v lodi byla nahrazena novými, zrušený vstupní portál byl nahrazen vstupem v podvěží a snad bylo vybudováno i točité schodiště na věž. K další stavební úpravě došlo v roce 1745, kdy věž dostala zvonicové patro, při té příležitosti byla zazděna většina jejích románských oken. V roce 1805 byla k severní stěně chrámu přistavěna sakristie. Po druhé světové válce byla románská okna ve věži obnovena.\n\nKolem kostela se nacházel hřbitov.\n"}
{"id": "897118", "url": "https://cs.wikipedia.org/wiki?curid=897118", "title": "Hulevník Loeselův", "text": "Hulevník Loeselův\n\nHulevník Loeselův (\"Sisymbrium loeselii\") je žlutě kvetoucí ozimá planě rostoucí rostlina vysoká i přes metr, jeden z mnoha druhů rodu hulevník. Vyrůstá převážně u okrajů cest, na skládkách a rumištích, kompostech a dalších lidskou činností pozměněných plochách, občasně se objevuje jako plevelná rostlina i na orné půdě nebo ve vinicích.\n\nRozšířen je v Evropě v rozsahu od Francie na západě po Skandinávii na severu, Itálii a Balkán na jihu a až po Ural na východě. Mimo Evropu se coby původní druh vyskytuje na Sibiři, v Malé Asii, na Arabském poloostrově, v okolí Kavkazu, ve Střední Asii a dále v Íránu, na indickém subkontinentu a severozápadě Číny a v Mongolsku. Druhotně byl zavlečen do Japonska a Severní Ameriky kde se rychle rozšířil.\n\nV České republice vyrůstá na celém území v teplejších oblastech kde upřednostňuje suchá stanoviště s dostatkem slunečního svitu a sypkou půdou zásobenou živinami, hlavně dusíkem. Pravidelně roste v nížinatých oblastech, do vyšších poloh bývá jen nepravidelně zavlékán.\n\nJe to jednoletá nebo ozimá bylina s přímou lodyhou vysokou 50 až 100 cm. Lodyha je obvykle silně porostlá chlupy dlouhými 1 až 2 mm, v horní polovině se rozvětvuje odstálými větvemi. Silně chlupaté listy v bazální růžici bývají dlouhé 3 až 8 cm a široké 2 až 5 cm a mívají řapíky o délce 1 až 4 cm. V obrysu široce obkopinaté čepele jsou lyrovitě peřenodílné se 2 až 4 hrubými, nepravidelnými zuby na každé straně a se znatelně větším vrcholovým. Střídavé lodyžní listy s řapíky jsou tvarem obdobné přízemním, jsou však menší a někdy i celistvé.\n\nŽluté, pravidelné, čtyřčetné oboupohlavné květy vyrůstající na odstálých stopkách dlouhých asi 1 cm jsou sestaveny do mnohočetného květenství. Vytvářejí hrozen který je někdy větvený a obsahuje až 150 květů, postupně s dozráváním se prodlužuje téměř na 30 cm. Květy mají citrónově žluté kališní lístky 3 až 4 mm velké uspořádané ve dvou kruzích a zlatožluté korunní lístky se zaoblenými vrcholy jenž jsou obvejčité, rozestálé a dlouhé 6 až 8 mm. Šest vzpřímených tyčinek, dvě kratší a čtyři delší, vyrůstá ve dvou kruzích, mají lysé nitky a žluté prašníky. Zelený semeník je srostlý s velmi krátkou, tlustou čnělkou nesoucí hlavičkovitou bliznu se dvěma laloky. Rostliny postupně kvetou od května do září.\n\nPlody jsou oblé, lysé nebo na bázi brvité šešule které jsou rovné neb někdy mírně srpovitě zahnuté směrem vzhůru. Bývají dlouhé 25 až 35 mm a široké 1 až 1,5 mm a rostou šikmo vzhůru na tenkých stopkách dlouhých 1 až 2 cm. Šešule obsahuje 40 až 60 drobných, hnědožlutých, podlouhle vejčitých semen 1 mm dlouhých a 0,5 mm širokých. Ploidie je 2n = 14.\n\nRozmnožuje se výhradně semeny, kterých na jedné rostlině dozrává až několik tisíc. Nejlépe klíčí semena uložená v malé hloubce, 3 cm je pro ně obvykle kritická mez. Hromadně klíčí až na jaře příštího roku a jen z menší části téhož roku po vysemenění. Rostlinky vzešlé na podzim za mírné zimy obvykle přezimují a na jaře pokračují v růstu.\n\n\n \n"}
{"id": "897120", "url": "https://cs.wikipedia.org/wiki?curid=897120", "title": "Hnědnutí zeravu", "text": "Hnědnutí zeravu\n\nHnědnutí zeravu je choroba jehličnanů způsobovaná houbou \"Didymascella thujina\" (synonymum \"Keithia thujina\" Dur.). V ČR napadá především zerav (túje), cypřišek a zeravec (\"Platycladus\"). Nejvíce jsou postiženy husté porosty na vlhčích místech, tedy živé ploty u zavlažovaných trávníků. \"Didymascella thujina\" je v některých zemích invazivním druhem. \n\nInfikované listy se zbarví přes léto červenohnědě. Starší větvičky stále zůstávají na výhonu a zbarvují se popelavě šedě. Na svrchní pokožce infikovaných listů se nachází drobné 0,5-2 mm velké okrouhlé tmavě hnědé plodničky. Někdy zde lze najít jen malé tmavé dutinky. Tyto otvory po sobě zanechaly plodnice když vyschnuly a vypadnuly. \n\nV školkách dochází při silném, opakovaném napadení i k úhynu mladých rostlín do 4 let. Jinak způsobuje jen slabší prosvětlení rostlín v spodní části dřevin, obzvláště často v živých plotech. \n\nSpory choroby přezimují na zelených nenapadených jehlicích. Je doporučována aplikace měďnatých fungicidů.\n\n"}
{"id": "897121", "url": "https://cs.wikipedia.org/wiki?curid=897121", "title": "Hulevník vysoký", "text": "Hulevník vysoký\n\nHulevník vysoký (\"Sisymbrium altissimum\"), tento v České republice zdomácnělý neofyt, je vysoká, žlutě vykvétající planě rostoucí rostlina, jeden z nejvzrostlejších druhů rodu hulevník.\n\nDruh pocházející z jihovýchodní Evropy, severní Afriky a Malé Asie se postupně zabydlel téměř v celé Evropě, v okolí Kavkazu, ve Střední Asii, v Mongolsku, na severozápadě Číny i v oblastech pod Himálajem. Byl rozšířen také do Severní Ameriky a Austrálie, dostal se tam se zbožím přepravovaným přes moře.\n\nV ČR je poměrně hojný v některých teplejších místech, v jiných se nevyskytuje vůbec nebo jen řídce. Častěji než v Česku se vyskytuje na Slovensku (:huľavník najvyšší). Je teplomilný druh vyrůstající na prosluněných, vysýchavých, písčitých půdách zpravidla chudých na živiny a to bez ohledu na alkalitu podloží. Nejčastěji jej zle nalézt na písčitých nebo kamenitých svazích a březích řek, na rumištích, navážkách a na náspech okolo cest, mnohdy také vyrůstá v blízkosti překladišť, u nádraží nebo přístavů. Vyskytuje se jako nepříliš nebezpečný plevel v obilninách, zelinářských zahradách nebo na vinicích.\nJednoletá bylina, méně často i ozimá, dorůstající průměrně do výše 40 až 80 cm, za velmi příznivých podmínek i přes 1,5 m. Má přímou, sivě ojíněnou lodyhu u báze silně chlupatou a výše lysou která se od poloviny rozvětvuje do větví rostoucích rozkladitě nebo vzpřímeně. Bazální listy vyrůstají v růžici a jsou obdobné jako listy vyrůstající střídavě ve spodní a střední části lodyhy, jsou s řapíky a mají 5 až 8 cm dlouhé čepele lyrovitě peřenodílné až peřenosečné s 3 až 7 páry kopinatých úkrojků. Listy v horní části lodyhy jsou kratší, mají jen malé řapíky nebo jsou zcela přisedlé, jsou peřenosečné a mají 1 až 3 nitkovité úkrojky.\n\nPravidelné, čtyřčetné, oboupohlavné květy žluté barvy vyrůstající na stopkách vytvářejí bohatá květenství, často je to rozvětvený hrozen ve kterém bývá do 30 květů. Úzké, rozestálé kališní lístky s průhlednými okraji, dlouhé 5 až 6 mm, vyrůstají ve dvou kruzích a prostřídávají se s obvejčitými korunními lístky, 8 až 10 mm dlouhými, které jsou za květu citrónově žluté a po odkvětu bělavé. V květu je šest čtyřmocných tyčinek s volnými nitkami a vínově červenými prašníky, vysoký zelený semeník nese tlustou krátkou čnělku s dvoulaločnou hlavičkovitou bliznou. Květy postupně rozkvétají v květnu až srpnu. Ploidie je 2n = 14.\n\nPlody jsou šikmo odstálé, rovné nebo obloukovitě zahnuté čtyřboké až válcovité šešule, 6 až 8 cm dlouhé, nesoucí na vrcholku zbytek po suché čnělce a blizně. Šešule vyrůstají vzpřímeně nebo šikmo vzhůru na krátkých tlustých stopkách, obsahují každá po 120 a více žlutých, drobných eliptických semen o průměrné HTS asi 0,15 g.\n\nHulevník vysoký se rozmnožuje pouze semeny, na jedné vzrostné rostlině může vyrůst i několik desítek tisíc semen která po dozrání zůstávají uzavřena v tvrdých šešulích které se otevírají až v průběhu podzimu a zimy. Když semena navlhnou jsou lepkavá a snadno ulpívají na peří ptáků nebo kožešinách zvířat jakož i na strojích obdělávajících půdu nebo projíždějících okolo. Navíc byla prokázána jejich dlouhodobá klíčivost a klíčí i z hloubky. Nové rostlinky vzcházejí po vysemenění převážně až na jaře příštího roku a jen ojediněle již na podzim.\n\n\n \n"}
{"id": "897125", "url": "https://cs.wikipedia.org/wiki?curid=897125", "title": "Judita Bavorská (985)", "text": "Judita Bavorská (985)\n\nJudita Bavorská (925 – 29. června 985, Řezno) byla bavorská vévodkyně, jedna z nejvýznamnějších ženských postav bavorských středověkých politických dějin.\n\nNarodila se jako nejstarší dcera bavorského vévody Arnulfa zvaného „\"Zlý\"“ a jeho manželky Jitky Furlanské.\n\nJuditiným manželem se stal bavorský vévoda Jindřich I. († 955), mladší bratr prvního císaře Svaté říše římské Oty I. Velikého. Tímto sňatkem byla posílena sounáležitost bavorského vévodství s vznikajícím Německým královstvím.\n\nByla matkou nejen Jindřicha II. Svárlivého, jehož byla po manželově smrti v roce 955 regentkou celé jedno desetiletí, než dosáhl věku 14 let, ale také Hedviky Švábské, která se již v 15 letech stala švábskou vévodkyní, a Gerbergy, abatyše kláštera Gandersheim.\n\nPo pouti do Svaté země žila od roku 974 v klášteře Niedermünster v Řezně. Zde také byla po své smrti v roce 985 pohřbena, stejně jako již dříve její manžel († 955).\n"}
{"id": "897128", "url": "https://cs.wikipedia.org/wiki?curid=897128", "title": "Vláda Ehuda Olmerta", "text": "Vláda Ehuda Olmerta\n\nVláda Ehuda Olmerta, která byla v pořadí třicátou první izraelskou vládou, byla vytvořena 4. května 2006 po březnových parlamentních volbách. Sestávala ze stran Kadima, Strana práce, Šas a Gil. V listopadu 2006 s jedním z koaličních partnerů stala pravicová strana Jisra'el bejtejnu, vládu však opustila v lednu 2008 na protest proti mírovým jednáním s palestinskou samosprávou. Olmertova vláda vládla až do předčasných voleb v březnu 2009, kdy ji nahradila druhá Netanjahuova vláda pod vedením strany Likud.\n\nV první rok Olmertovy vlády došlo k druhé libanonské válce, kterou Izrael vedl proti libanonskému hnutí Hizballáh. Konflikt však skončil, aniž by se podařilo dosáhnout stanovených cílů, za což byla vláda kritizovaná jak veřejností, tak Winogradovou vyšetřovací komisí. Olmert se angažoval v mírovém procesu, a to jak s palestinskou autonomií, tak se Sýrií. Ani jeden z pokusů nebyl úspěšný. V září 2007 podniklo izraelské letectvo útok v rámci operace Ovocný sad, při němž vybombardovalo budovaný syrský jaderný reaktor. Na přelomu let 2008 a 2009 podnikla izraelská armáda rozsáhlou ofenzivu v Pásmu Gazy, známou jako operace Lité olovo, v reakci na neustálé palestinské raketové útoky.\n\nBěhem své vlády byl Olmert několikrát obviněn z korupce, které se měl dopustit v dřívějších letech na různých postech ve státní správě. Pro tato obvinění byl vyšetřován, což byl jeden z důvodů, proč se rozhodl nekandidovat ve stranických primárkách Kadimy v roce 2008. Po nich rezignoval na premiérskou funkci, a poté, co se úřadující premiérce Cipi Livniové nepodařilo sestavit vládu, byly vypsány předčasné volby. Olmert byl nakonec v několika případech státním zástupcem obžalován z korupce – vůbec poprvé tak byl z podobného trestného činu obžalován bývalý izraelský premiér.\n\nPrvenstvím Olmertovy vlády bylo, že jako historicky první měla za člena ministra, který byl izraelský Arab, vyznáním muslim. Šlo o Gháliba Madžádalu, který byl nejprve ministrem bez portfeje a následně ministrem vědy, kultury a sportu.\n\nFunkční období vlády trvalo od 4. května 2006 do 31. března 2009. V pořadí 31. izraelská vláda se skládala z následujících ministrů:\n"}
{"id": "897129", "url": "https://cs.wikipedia.org/wiki?curid=897129", "title": "Světlana Chodčenkovová", "text": "Světlana Chodčenkovová\n\nSvětlana Chodčenkovová, provdaná Jaglyčová ( ; narozená 21. ledna 1983 Moskva) je ruská divadelní a filmová herečka, která na filmovém plátně debutovala v roce 2003 dramatem \"Blagoslovitě ženščinu\". Vedle ruských snímků se objevila také v projektech zahraničních produkcí.\n\nV roce 2012 se stala nejlepší herečkou Ruska v internetové filmové soutěži Žorž (Жорж).\nDo povědomí vstoupila první hlavní rolí Věry v Govoruchinově dramatu \"Blagoslovitě ženščinu\" (2003), za níž byla nominována na hlavní ruskou filmovou cenu Nika. Následovala postava jasnozřivé Cassandry v historickém televizním seriálu \"Talisman ljubvi\" (2005).\n\nRoku 2008 obdržela cenu pro nejlepší herečku na Polském filmovém festivalu v Gdyni za výkon ve snímku \"Malá Moskva\". Známá je z romantických komedie \"Ljubov v bolšom gorodě\" (2009) a jejích sequelů \"Ljubov v bolšom gorodě 2\" (2010) a \"Ljubov v bolšom gorodě 3\" (2012). Objevila se také ve filmu \"Služebnyj roman – Naše vremja\" (2011). Vedlejší úlohu Iriny, manželky sovětského agenta a diplomata na misi v Turecku, si zahrála v britském špionážním filmu \"Jeden musí z kola ven\" režírovaném Tomasem Alfredsonem. Thriller vychází z románu Johna le Carrého vydaného roku 1974.\n\nV roce 2013 získala postavu Viper v akčním sci-fi o superhrdinovi \"The Wolverine\", který je sequelem snímku \"\".\n\nNarodila se roku 1983 v sovětské metropoli Moskvě. S matkou vyrůstala ve městě Železnodorožnyj, ležícím v moskevské oblasti. V šestnácti letech pracovala krátce v modelingu.\n\nV roce 2005 absolvovala Divadelní institut Borise Šukina, ve tříde М. Borisova.\n\nDne 13. prosince 2005 se vdala za ruského herce Vladimira Jaglyče, který je starší o sedm dní. V osobním životě přijala jeho příjmení, ale v uměleckém světě dále používá příjmení za svobodna. V létě 2010 se manželé rozvedli.\n\nK roku 2010 byla členkou ruské politické strany Jednotné Rusko.\n\n"}
{"id": "897133", "url": "https://cs.wikipedia.org/wiki?curid=897133", "title": "Satoši Išii", "text": "Satoši Išii\n\nSatoši Išii (* 19. prosince 1986 Ibaraki, Japonsko) je japonský zápasník–judista, olympijský vítěz z roku 2008 a bojovník smíšených bojových umění (MMA). Od roku 2009 profesionál.\n\nS judem začínal v 10 letech. Vrcholově se připravoval na tokijské univerzitě Kokušikan. Jeho osobním trenérem byl Hitoši Saitó. V japonské seniorské reprezentaci se pohyboval od roku 2005. V roce 2006 vyhrál prestižní japonské mistrovství bez rozdílu vah. V roce 2008 získal druhý titul mistra japonska bez rozdílu vah, kterým si zajistil nominaci na olympijské hry v Pekingu. Do Pekingu přijel velmi dobře připraven, od prvního kola potvrzoval formu, ve čtvrtfinále si takticky pohlídal jednoho z favoritů Tamerlana Tmenova z Ruska. Ve finále porazil Uzbeka Abdulla Tangrieva a vybojoval zlatou olympijskou medaili. Po olympijských hrách avizoval přechod k profesionálům.\n\nV roce 2011 avizoval snahu získat americké občanství a reprezentovat Spojené státy na olympijských hrách. Z tohoto plánu nakonec sešlo.\n\nSatoši Išii byl levoruký judista s osobní technikou o-uči-gari, kterou doplňoval výborným bojem na zemi. Nebyl typickým představitelem japonského juda ve srovnání s Kóseiem Inouem nebo Keidži Suzukim. Jeho příprava spočívala podobně jako u západních judistů hodinami strávenými v posilovně. Na bench-pressi zvedal přes 200 kg.\n\nOd roku 2008 vyjednával podpis smlouvy s některou z profesionálních MMA organizací. Jeho cílem bylo podepsat smlouvu s americkou Ultimate Fighting Championship. V roce 2009 odjel na Floridu, kde trénoval mixed martial arts v klubu American Top Team. V MMA se však na té nejvyšší úrovni neprosazuje a zápasí za menší profesionální stáje. Žije ve Spojených státech.\n\n\n"}
{"id": "897138", "url": "https://cs.wikipedia.org/wiki?curid=897138", "title": "Bejrútské mezinárodní letiště Rafíka Harírího", "text": "Bejrútské mezinárodní letiště Rafíka Harírího\n\nBejrútské mezinárodní letiště Rafíka Harírího (: مطار بيروت رفيق الحريري الدولي), dříve Bejrútské mezinárodní letiště, (IATA: BEY, ICAO: OLBA) je mezinárodní letiště, nacházející se asi 9 kilometrů jižně od centra libanonského hlavního města Bejrút. Otevřeno bylo 23. dubna 1954 a k roku 2013 je jediným libanonským komerčním letištěm. Je pojmenováno na počest zavražděného libanonského premiéra Rafíka Harírího, který zahynul v roce 2005.\n\n"}
{"id": "897140", "url": "https://cs.wikipedia.org/wiki?curid=897140", "title": "Waveboard", "text": "Waveboard\n\nWaveboard (foneticky \"vejvbord\") je sportovní vybavení používané ve skateboardingu. Skládá se ze 2 desek spojených torzní tyčí. Ta je zpravidla vyrobená z pružných nýtovaných ocelových plátů (zapouzdřených v kovové či plastové trubce) či z vysoce pružného nylonového plastu. Ke každé desce je pomocí casteru upevněno jedno kolečko. Obě kolečka jsou při otáčení na sobě nezávislá. Caster je kolem své osy otočný o 360°. Délka waveboardu je obvykle 85 cm a váží cca 3 kg.\n\nKlíčovou součástkou waveboardu je Caster, který je k základní desce namontován ve sklonu 30 °. V počáteční pozici je caster v jedné ose se směrem jízdy a deska waveboardu je přitom k povrchu země nejblíže. Když je deska jezdcem vychýlena do strany, caster se natočí a desku oproti povrchu země nepatrně nadzvedne. Vznikne tak potenciální energie. Následně se tato energie přemění v sílu, která posune waveboard dopředu. A to proto, že hmotnost jezdce tlačí na desku shora a caster se opět natočí do své nejnižší počáteční polohy, při které je deska k povrchu země nejblíže. Výhodou jízdy na waveboardu je to, že ho lze pohánět dopředu bez toho, aby se jezdec musel odrážet nohou od země (a to i do kopce).\n\nPrincip waveboardu byl vynalezen v Koreji roku 2003. V roce 2004 byly první waveboardy dodávány na americký trh pod názvem Casterboard. V Evropě se začaly prodávat v roce 2005. Na trhu v České republice se waveboardy poprvé objevily v roce 2009. Jsou zde známé pod označením waveboard, snakeboard, ripstik, casterboard, vigorboard, landsurf board.\n\nSvětově známé značky waveboardů jsou The Wave od firmy Street Surfing a RipStik od firmy Razor – obě pocházejí z USA a mají své výrobky patentovány.\n\nPro nácvik základní jízdy je vhodný velmi mírný svah či rovina\nPo zvládnutí tohoto pohybu waveboard jede, aniž by se jezdec odrážel nohou od země. Zatáčka se provede naklopením přední desky do požadovaného směru.\n\nS waveboardem lze provádět celou řadu triků – od těch základních až po ty pokročilé jako jsou Kickflip a Nollie. Na waveboardu lze také jezdit slalom či z mírného kopce podobně jako na snowboardu.\n\nPři jízdě je třeba dávat pozor na překážky (kamínky, klacíky), o které by se mohlo přední kolečko zaseknout. Není možné jezdit na měkkém či kluzkém povrchu jako je voda, olej, bláto či písek. Pro jízdu není vhodná ani zámková dlažba. Přestože se dá s waveboardem dobře jezdit na asfaltu, nejezdí se tam, kde jezdí auta. V každém případě je při jízdě doporučená bezpečnostní helma a chrániče na lokty, kolena a dlaně (jako pro in-line brusle)\n\nJízda na waveboardu spojuje zábavu se sportem. Při jízdě ve tvaru vlny se svalstvo zapojuje rovnoměrně a klouby se nepřetěžují. Vylepšuje se rovnováha a s ní i celá koordinace těla. Je to rovněž velmi dobrá průprava pro další sporty.\n\nNezávislá studie Salfordské University (USA) zjistila, že v porovnání s klidovým stavem se během jízdy na waveboardu zvýší v průměru srdeční tep o 127 % a výdej energie o 435 %. Studie dále změřila, že výdej energie během jízdy na waveboardu (407 kcal/h) byl o 133 % vyšší než při chůzi 5 km/h (174.5 kcal/h). Autoři universitní studie tak došli k závěru, že jízda na waveboardu může být vhodnou aktivitou pro zvyšování fyzické kondice a výdej energie a to zejména pro ty, kteří nemají v oblibě klasické sporty. Zároveň je to účinný nástroj pro boj s dětskou obezitou.\n\n"}
{"id": "897146", "url": "https://cs.wikipedia.org/wiki?curid=897146", "title": "Maloměšťáci (opera)", "text": "Maloměšťáci (opera)\n\nMaloměšťáci (v německém originále ) je komická opera o třech dějstvích sudetoněmeckého skladatele Theodora Veidla na libreto Pavla Eisnera na základě komedie Augusta von Kotzebua \"Němečtí maloměšťáci\" (\"Die deutschen Kleinstädtler\"). Poprvé byla uvedena 17. dubna 1935 v Novém německém divadle v Praze.\n\nSkladatel a hudební historik Theodor Veidl se dlouhodobě zabýval otázkou humoru v hudbě, roku 1929 vydal knihu o hudebním humoru Beethovena. Chtěl své poznatky uplatnit v praxi, a proto se ve své následující opeře obrátil ke komickému žánru. Za námět si zvolil populární veselohru \"Němečtí maloměšťáci\" od Beethovenova současníka Augusta von Kotzebue. K volbě námětu autor napsal: „Co dovoluje pokládat Kotzebuovu veselohru \"Němečtí maloměšťáci\" za vhodnou předlohu pro přepracování na operní libreto, je především ta okolnost, že jsou jednající osoby díla již samy o sobě typickými postavami operního jeviště. Také samo prostředí biedermeieru vytváří velmi příznivou náladu pro hudbu. Navíc je děj bohatý situacemi, které v sobě skrývají mnoho možností k hudebnímu obohacení, a tak se nabízela řada vhodných příležitostí pomoci dramatickému ději prostředky, které nabízí opera, k ještě větší účinnosti.“\n\nAutor adaptace Kotzebuovy hry na libreto nebyl zmiňován na divadelních cedulích, v novinových kritikách ani ve vydaném klavírním výtahu, proto se usuzovalo, že jím byl sám skladatel, popřípadě jeho žena Gutta Hackelová-Veidlová, jejíž texty Veidl několikrát zhudebnil. V roce 2004 byla při přípravě novodobé premiéry opery nalezena korespondence dokládající autorství (nebo přinejmenším významný podíl) českoněmeckého spisovatele Pavla Eisnera. Eisnerovo autorství bylo utajeno pravděpodobně proto, že Veidl usiloval o uvedení opery na německých jevištích, což by v případě, že by byl znám židovský původ libretisty, nebylo možné. Volba Eisnera pro libreto \"Maloměšťáků\" může souviset s tím, že do němčiny přeložil libreto opery Jaroslava Křičky \"Bílý pán aneb Těžko se dnes duchům straší\", původně napsané Janem Löwenbachem, které odpovídalo Veidlovým představám o komickém operním textu.\n\nÚprava Kotzebuovy předlohy spočívala především ve zhuštění děje, stažení pěti dějství do tří a posílení dramaturgických bodů, které umožňovaly rychlé střídání hudebně působivých scén. Oproti předloze byla zvýrazněna postava neúspěšného nápadníka Sperlinga, který je v Kotzebuově veselohře pouze karikaturou literáta, v opeře však je rovněž hudebníkem a má několik charakteristických výstupů. Scéna na začátku 3. dějství se Sperlingovou neustále přerušovanou serenádou připomíná obdobnou scénu Beckmessera z Wagnerových \"Mistrů pěvců norimberských\", která je ostatně Kotzebuovou komedií inspirována. Motiv ukradené krávy je nahrazen beranem a posílen opakováním, takže slouží textově i hudebně jako pamětný motiv spojený s postavou purkmistra.\n\nSvou představu komické opery v tradici německé „Spieloper“ realizoval Veidl i v hudbě: „Bezstarostné veselí v dění na jevišti mne dále postavilo před nutnost nalézt pokud možno nezatěžkanou hudební řeč a vystihnout lehká konverzační tón; nadužití hudebních a instrumentálních prostředků by nebylo na místě. Spokojil jsem se tady s orchestrem, který je pouze o jednoho hráče početnější než Mozartův \"Figaro\", a také při práci s tímto skromným orchestrálním aparátem jsem hleděl být co nejzdrženlivější. Pokud jde o formální stránku mé hudby, hledal jsem pokud možno propojení se starou operou. Proto jsou zde sólové výstupy ve formě prosté písně i velké árie, kromě toho však také rozličné menší či větší ansámbly, čímž jsem hodlal přispět k obnovení staré tradice komické opery.“ Na tradici navázal skladatel ostatně i názvuky a citacemi od zmíněného Mozarta a Wagnera přes Lortzinga po Richarda Strausse.\n\nOpera byla nastudována v Novém německém divadle brzy po dokončení a dočkala se v něm čtyř představení mezi 17. dubnem a 23. květnem 1935.\n\nJiž Veidlova předchozí opera, alegorická pohádka \"Kranwit\" (1929), byla lidovou operu tradičního stylu, záměrně se vyhýbající moderním hudebním proudům. Tím spíše to platí pro komické \"Maloměšťáky\". Podle muzikoložky Vlasty Reittererové Veidl „[s]mysl humoru na jevišti neviděl v extravagantních tónových kombinacích, ale ve skloubení osvědčených složek komediální operní tradice. K nim patřilo především tempo probíhajícího děje, s nímž korespondovalo tempo hudební, rovnovážné uplatnění konverzační (recitativně dialogické) složky a uzavřených hudebních čísel, kontrasty situací a nálad, zkrátka vyvážená dramaturgická struktura.“\n\nTak i soudobá kritika viděla v \"Maloměšťácích\" především nenáročnou ušlechtilou zábavu; Erich Steinhard pro hudební časopis \"Der Auftakt\" napsal: „Veidl má talent zhudebnit bezstarostně bezproblémový námět, napsat prostou půvabnou hudbu, zkrátka poklidně muzicírovat. [...] Dobře se vcítil do příjemné sféry prostředí biedermeieru, roztomilé měšťácké typy proměnil v typické postavy singspielu či hry se zpěvy a docílil tak stylu lidové opery, která nechce být moderní, nýbrž účinně a nepokrytě se publiku vlichocuje nebo míří posluchači razantními prostředky přímo na tělo. [...] Rozmanitost ruku v ruce s pestrostí, tímto způsobem Veidl baví, často zcela primitivními a známými prostředky...“ Orchestrace nebyla předmětem zvláštních pochval kritiky, podle níž „se převážně omezuje na funkci podmalovávání“ nebo příznivěji „šetří hlasy a odpovídá charakteru díla“.\n\nVeidlovi \"Maloměšťáci\" pronikli za hranice Československa. 22. října 1936 měli premiéru v městském divadle v německém Dortmundu v režii Herverta Junkerse a pod hudebním vedením Hanse Pauliga. V červnu 1938 pak byli několikrát hráni (poprvé 4. června) na Sudetoněmeckých dnech v německé Vratislavi. Německá kritika vítala dílo jako výraz sudetoněmecké kultury a stěžovala přitom, že „tvorba německoárijských skladatelů“ je v Praze opomíjena až vytlačována. Veidlova hudba byla chválena, „... i když bychom si od sudetoněmeckého skladatele slibovali více temperamentního ‚českého‘ muzikantství, než Veidl chtěl (nebo mohl) k této textové předloze uplatnit“.\n\nKlavírní výtah opery \"Maloměšťáci\" vydala vídeňská Universal Edition.\n\nJako jediná Veidlova opera byli \"Maloměšťáci\" vzkříšeni i po druhé světové válce. Novodobá inscenace byla nastudována v koprodukci divadla v Řezně (Theater Regensburg, Theater am Bismarckplatz) a Národního divadla v Praze. Inscenace měla premiéru 11. listopadu 2005 v Řezně (následovaly dvě reprízy) a 19. ledna 2006 proběhlo jediné představení (nepočítaje veřejnou generální zkoušku o den dříve) v Národním divadle. Režii měl Ernö Weil, dirigoval Raoul Grüneis, českou stranu koprodukce zastupoval scénograf Daniel Dvořák. Protože se originální partitura nedochovala, vypracovali pro tuto inscenaci novou orchestraci Widmar Hader (1. a 2. dějství) a Andreas Willscher (předehra a 3. dějství).\n\n(Světnice v domě purkmistra Staara) Purkmistrova dcera Sabina si stěžuje sama sobě, že musí stále čekat: již tři týdny očekává dopis od mladíka, s nímž se náhodně seznámila při návštěvě hlavního města. Tu slyší zvuk poštmistrovy trubky a netrpělivě posílá služku na poštu (árie \"Wieder ein Tag… Babette, Babette, die Post ist da\"). Ta se vrací a skutečně, nese slečně list. Sabina zarazí její vyprávění a těší se z dopisu, v němž jí její milý slibuje příjezd (árie \"Er kommt, er kommt, er kommt!\"). V dopise je i mladíkova podobizna. Když ji však matka přistihne, jak na obrázek zálibně hledí, podaří se Sabině odvrátit její podezření tvrzením, že na obrázku je sám korunní princ.\n\nMatka je spokojena, přesto Sabinu nabádá, aby nezahálela, neboť již zítra bude slavit zásnuby s panem náměstkem inspektora Sperlingem a zbývá mnoho uklízení a vaření. Sabina zřetelně projevuje nedostatek nadšení, matka si toho však nevšímá. Pan purkmistr se spěšně strojí ke schůzi na radnici. Dnes se opět bude projednávat – vedle jiných naléhavých záležitostí – složitá záležitost týkající se obecního berana a sporu, který je o něj veden se sousedním městem Rumplau (árie \"Auf Rumplaus grüner Nachbarflur\").\n\nRadniční sluha Klaus přichází oznámit, že u brány města havaroval vůz s jakýmsi pánem, který měl dopis pro pana purkmistra. Purkmistr hledá brýle (tercet-kánon \"Die Brille, die Brille, wo ist meine Brille\"). V dopise žádá purkmistra sám ministr, aby mladému doručiteli dopisu – jeho dobrému příteli – poskytl pohostinství. Na Staarovy učiní nejprve pramalý dojem, že zmíněný muž je označován jako „pan Olmers“ bez dalšího titulu, ale purkmistra napadne, že by to mohla být jakási vysoce postavená osobnost cestující inkognito. Sabina jej v tomto nápadu energicky podporuje a purkmistr Staar oběma ženám nakazuje připravit hostu čestné uvítání (tercet \"Wir backen, wir sieden, wir kochen, wir braten\").\n\nPaní purkmistrová ihned povolává kmotry Brendelovou a Quendelovou, aby je o události zpravila, vyslechla sama související klepy a poradila se s nimi, koho na slavnost k uctění hosta pozvat – což je obtížný úkol, neboť každý z obyvatel městečka má nějakou vadu (tercet \"Gehorsamste Dienerin… Wen laden wir ein?\"). Vstupuje Sperling s květinami a verši pro Sabinu (árie \"Ich hab schon vernommen… Es wollten freilich diese Rosen\"). Sotva paní purkmistrová odvede nápadníka k dceři, kmotry ji pomlouvají (duet \"Habe die Frau Gevatterin bemerkt?\").\n\nPurkmistr přivádí Olmerse jako vzácného hosta. Všichni ho obřadně vítají a mladík jim stejně obřadně děkuje a velebí krásy venkova (árie \"Aus kahlen Mauern lockt es sanft\"). To není purkmistrovi úplně po chuti, neboť jeho městečko se třemi kostely a dlážděnou hlavní ulicí není venkov, a ostatní přítomní mu dávají za pravdu (septet \"Ja, eine Stadt, um's kurz zu sagen\"). Pani Staarová a kmotry pak nově příchozího diskutují a jejich úsudek nevyzní příznivě: Olmers si jich málo všímal, ba ani titulem je neoslovil. Ale pak si purkmistrová vzpomene na podobiznu, již uzmula Sabině a jež přesně odpovídá Olmersovi. Vysvětlení je jasné: je to inkognitu cestující korunní princ!\n\nKmotry spěchají roznést novinu po městečku, paní Staarová uvědomí manžela a užaslého Olmerse přichází přivítat veškeré obyvatelstvo městečka. (Proměna – hlavní náměstí) Kapela městské stráže vyhrává, pěvecký spolek pěje (sbor \"Hängt ihn auf, hängt ihn auf\"). Olmers se brání, ale nikdo mu nevěří, dokud Sabina matce nevysvětlí, že se jednalo o žert. Slavnost končí fiaskem.\n(Pokoj s klavírem v purkmistrově domě) Sabina si zoufá nad Olmersovým chováním: baví se, jí a pije do sytosti, ale zapomíná rozdávat poklony a správně měšťany titulovat. Její matka je dosud pod dojmem blamáže, z níž viní dceru, a upozorňuje ji, že jakýsi pan Olmers bez titulu pro ni není vhodná partie (dialog \"Ach Gott, wie soll das enden?--- O, du gottloses kind, du leichtfertige Dirn\"). K jídlu se k nim připojují obě kmotry, Sperling a bratránek Hinkel. Všichni si stěžují na Olmersovy neuhlazené manýry (kvintet \"Gesegnete Mahlzeit und allerseits eine gute Verdauung!\"). Dostavil se i purkmistr, který mladému hostu podrobně osvětluje podstatu sporu o berana a jeho význam pro čest města. Sešlou společnost oblaží pan Sperling podáním vlastní písně (\"Liebe, höchstes der Gefühle\"). Ale Olmersovo netaktní opomíjení čestných titulů brzy celou společnost rozežene a mladík má tak příležitost – uprostřed vyprávění o beranovi – požádat purkmistra o Sabininu ruku. Ten se neodvažuje ihned odmítnout ministrova chráněnce, není však nadšen a odchází se poradit s rodinnými příslušníky.\n\nNaopak Sabina je více než ochotna mladíka vyslechnout. Když vstoupí Sperling a vidí Olmerse u nohou své snoubenky, je rozhořčen a vyzývá soka na souboj. Když mu však namluví, že spolu zkoušejí divadelní scénu, Sperling ihned otočí a objímá Olmerse jako uměnímilovného druha. Sám pomáhá páru vymyslet, jak vyřešit zápletku dotyčné hry s názvem „Dostaveníčko“, v níž musí dívka uniknout dozoru svých rodičů i nezvaného nápadníka. Sperling vymyslí ideální místo a čas pro nepozorovanou schůzku a oba mladí „divadelníci“ mu za radu děkují (tercet \"Ja, wenn man einen Freund hat\").\n\nPurkmistr se radí s bratránkem a kmotrami. Ty se domnívají, že Sabina nemá na vdávání ještě rozum, i její vkus v tanci je podivný, o co lepší než dnešní hopsání bylo to, co je kdysi učil taneční mistr (menuet kmoter \"Ja, zu spotten zeigt sie sträfliche Neigung\"). Ani ministrova přímluva by je ale nepřesvědčila, že sňatek s nějakým hej počkej z hlavního města by byla dobrá věc, což dokládá kmotra Brendelová příkladem neteře městského sekretáře (píseň \"Denken Sie noch an die traurige Geschichte\"). A tento nemá ani žádnou funkci nebo titul, tím je sňatek vyloučen (kvartet \"Ausgeschlossen! Das kann nicht sein\").\n\nJenže vzepřít se přímo ministrovi, to by také nebylo dobré. Bratránek Hinkel by měl nápad: sehnat Olmersiovi ve městě náhradou jinou manželku (árie \"Von unsrer Stadt gar hoch entzückt\") – třeba přítomnou kmotru Brendelovou, jež by byla svolná. Ale když je tato nabídka Olmersovi přednesena, odmítne ji tak zpříma, že tím urazí čest celého Krähwinkelu. Olmers nechápe, co se to v tomhle městě pořád děje, ale on i Sabina stojí v lásce věrně při sobě, byť by to mělo vyvolat skandál (finále, ansámbl \"Unglaublich, man höre… Aus der Residenz gekommen… Ihn hat mein Herz erkoren\").\n(Před purkmistrovým domem) Děti si hrají na náměstí (sbor \"Florian, Florian, hat gedienet sieben Jahr\"), než je Klaus pošle na kutě. Sperling hodlá ze svého okna do okna purkmistrovy dcery zpívat serenádu za doprovodu houslí, ale jeho snahy stále maří vytrubování ponocného (Sperlingova romance \"Der Abend ist so wunderschön\").\n\nPurkmistrovi spolu mluví o Sabininých nápadnících. Sperling je lepší partie, snad ho nynější zmatky neodradí, ale ministrův chráněnec je ministrův chráněnec. Teď ho sice víceméně vyhnali, ale jestli to se Sabinou myslí vážně, jistě se vrátí. – Olmers už je ve skutečnosti tady a má právě u zadních dveří se Sabinou dostaveníčko (Olmersova píseň \"Wie könnt ich sie enden, die Unruh, die Pein\", Sabinina píseň \"In Sehnsucht hat er mich verzehrt\" a duet \"Vertrau dich, Liebchen, meinem Mut\"). Olmers se ptá, co dělá špatně, a Sabina mu vysvětluje, jak si má ve styku s místními počínat. A hlavně, kdyby měl alespoň nějaký tituleček, to by hned bylo snazší.\n\nMilenci se musí schovat před přibíhajícím Klausem. Ten budí purkmistra v naléhavé věci: beran utekl. Klaus vypráví, jak se zabral do četby poutavého románu o loupežnickém hejtmanu Käsebierovi, a než se sličná panna Kunigunda ocitla zpět v bezpečí, byl beran pryč (píseň Klause \"Und gerade als der Räubersmann mit Fräulein Kunigunden\").\n\nVšichni se sbíhají včetně Sperlinga, který se mylně domnívá, že uprchla či byla unesena jeho nevěsta. Purkmistr lamentuje nad ztracenou ctí města. Dav vypátrá v přítmí Olmerse a má ho za zloděje, purkmistr ale při pohledu na něj začne trápit myšlenka, co si o téhle blamáži pomyslí v hlavním městě. Olmers velkodušně nabídne, že celou záležitost s beranem u dvora kulantně vysvětlí ke cti Krähwinkelu a jeho volených představitelů. A když navíc projeví nově nalezenou dvornost a respekt, ba dokonce se navíc prokáže vlastním titulem – tajný komisní rada –, nestojí zásnubám se Sabinou nic v cestě. Dokonce ani Sperling, který se s úlevou hodlá nadále věnovat výlučně umělecké tvorbě (finále se sborem a ansámbly \"Sie läuten Sturm, was ist geschehen?... Kronprinz, der Kronprinz, er kommt mit Böllerknall… Hei, habt ihr vernommen\" a písní Sperlinga \"Du kleines blitzendes Sternelein\"). Opera končí troubením ponocného (\"Hört ihr Herrn und laßt euch sagen…\").\n\n"}
{"id": "897147", "url": "https://cs.wikipedia.org/wiki?curid=897147", "title": "Džunija", "text": "Džunija\n\nDžunija ( جونيه \"Junih\", Joünié) je libanonské město na pobřeží Středozemního moře, ležící asi šestnáct kilometrů severně od hlavního města Bejrút. Ve městě se nachází turistické rezorty, kasína, přístav a lanovka. Je sídlem patriarchy maronitské katolické církve.\n\n\n"}
{"id": "897150", "url": "https://cs.wikipedia.org/wiki?curid=897150", "title": "Cactoideae", "text": "Cactoideae\n\nCactoideae je jedna ze čtyř podčeledí kaktusovitých. Významem a počtem druhů je nejdůležitější a nejrozsáhlejší. Zahrnuje kulovité kaktusy, sloupovité cereusy i epifytické kaktusy jako je například vánoční kaktus.\n"}
{"id": "897155", "url": "https://cs.wikipedia.org/wiki?curid=897155", "title": "Ulice Krále Jiřího (Jeruzalém)", "text": "Ulice Krále Jiřího (Jeruzalém)\n\nUlice Krále Jiřího (: , \"rechov ha-Melech Džordž ha-Chamiši\") je ulice v centrální části Jeruzaléma v Izraeli. Centrum západní části města bylo v minulosti definováno trojúhelníkem tvořeným severní částí ulice Krále Jiřího spolu s Jaffskou a Ben Jehudovou ulicí. Je pojmenována na počest britského krále Jiřího V., přičemž jde o jedinou ulici ve městě, jejíž název nebyl hebraizován.\n\nUlice vede severojižním směrem obloukem lehce vyklenutým k západu. Na severním konci se dotýká ulice Jaffské a pokračuje za křižovatkou dále severním směrem jako Straussova ulice. Na jihu končí Francouzským nebo také Pařížským náměstím, za nímž pokračuje dále k jihu ulice Keren ha-jesod.\n\nUlice je vytíženou dopravní tepnou, využívanou pro automobilovou a autobusovou dopravu. V jižní části ulice jsou uprostřed silnice vyhrazené dopravní pruhy pro veřejnou dopravu; ty by měly být výhledově nahrazeny modrou linkou jeruzalémské tramvaje.\n\nUlice byla postavena k příležitosti sedmého výročí britského dobytí Jeruzaléma pod vedením generála Edmunda Allenbyho. Slavnostní otevření se uskutečnilo <time datetime=\"1924-12-09\">9. prosince 1924</time> za přítomnosti britského vysokého komisaře v mandátní Palestině sira Herberta Samuela, britského správce Jeruzaléma sira Ronalda Storrse a arabského starosty Jeruzaléma Radžiba Našašibiho.\n\nV letech 1928 až 1936 byl v ulici postaven Dům národních institucí, kde od té doby sídlí tří židovské sionistické organizace, a to Židovský národní fond, Židovská agentura a Keren ha-jesod, náležící v minulosti mezi tzv. národní instituce. Po vzniku Izraele v květnu 1948 se v budově konala vůbec první zasedání izraelského parlamentu (Knesetu) a 16. února 1949 zde složil přísahu první izraelský prezident Chajim Weizmann. V letech 1950 až 1966 sídlil Kneset v téže ulici ve Fruminově domě, poté se přesunul do svého nového sídla ve čtvrti Giv'at Ram.\n\nV ulici Krále Jiřího byly nainstalovány vůbec první semafory v Jeruzalémě, a to na křižovatce s Jaffskou ulicí.\n"}
{"id": "897166", "url": "https://cs.wikipedia.org/wiki?curid=897166", "title": "Siegrun Sieglová", "text": "Siegrun Sieglová\n\nSiegrun Sieglová (rozená Thonová; * 29. října 1954 Apolda, Durynsko) je bývalá východoněmecká atletka, olympijská vítězka v pětiboji (100 m překážek, vrh koulí, skok do výšky, skok daleký, běh na 200 m) a halová mistryně Evropy ve skoku do dálky.\n\nNa Mistrovství Evropy v atletice 1974 v Římě obsadila v pětiboji 4. místo (4 548 bodů). Dne 19. května 1976 v Drážďanech vytvořila výkonem 699 cm nový světový rekord ve skoku dalekém. Po deseti dnech vylepšila tehdejší světové maximum své krajanky Angely Voigtové, jež na stejném místě 9. května skočila do vzdálenosti 692 cm. První ženou, jež překonala sedmimetrovou hranici se stala sovětská atletka litevské národnosti Vilma Bardauskienė, která 18. srpna 1978 v Kišiněvě skočila 707 cm.\n\nV roce 1976 reprezentovala na Letních olympijských hrách v Montrealu. Kvalifikace a finále ženské dálky byla na programu v pátek 23. července. V kvalifikaci obsadila výkonem 642 cm celkové čtvrté místo. Ve dvanáctičlenném finále předvedla nejdelší pokus ve třetí sérii, ve které skočila 659 cm a zařadila se na průběžné druhé místo. V následující sérii se však zlepšila Lidija Alfejevová ze Sovětského svazu, jež rozhodčí naměřili 660 cm a v páté sérii skočila Američanka Kathy McMillanová 666 cm. Sieglová v konečném pořadí obsadila 4. místo, když olympijskou vítězkou se stala její krajanka Angela Voigtová, která v úvodu předvedla 672 cm.\n\nNejvětšího úspěchu své kariéry dosáhla o tři dny později, když se stala olympijskou vítězkou v pětiboji. Celkově získala 4 745 bodů. Stejného bodového zisku však dosáhla i Christine Bodnerová rovněž z NDR. O vítězce nakonec rozhodovalo umístění v jednotlivých disciplínách. Sieglová porazila Bodnerovou v úvodním běhu na 100 m překážek, v dálce a v závěrečném běhu na 200 metrů, což rozhodlo o jejím celkovém vítězství. Na stupních vítězů stanula i Burglinde Pollaková, jež vybojovala pro NDR bronzovou medaili.\n\nV roce 1979 se stala ve Vídni halovou mistryní Evropy ve skoku dalekém (670 cm). Stříbrnou medaili tehdy vybojovala výkonem 642 cm Jarmila Nygrýnová. Na Letních olympijských hrách v Moskvě v roce 1980 se zúčastnila již jen skoku do dálky. Ve finále obsadila 5. místo (687 cm).\n\n"}
{"id": "897167", "url": "https://cs.wikipedia.org/wiki?curid=897167", "title": "Aliza Beginová", "text": "Aliza Beginová\n\nAliza Beginová (: עליזה בגין, rodným jménem Aliza Arnoldová, עליזה ארנולד, ‎2. dubna 1920, Drohobyč – 14. listopadu 1982, Jeruzalém) byla manželka izraelského premiéra Menachema Begina.\n\nNarodila se v městečku Drohobyč v meziválečném Polsku (dnešní Ukrajina) a měla sestru dvojče. Její otec, dr. Cvi Arnold, byl místním vůdce revizionistického hnutí. S budoucím manželem Menachemem Beginem se seznámila v roce 1937, když přespával v domě jejích rodičů. V té době byl ve vedení revizionistického mládežnického hnutí Bejtar, a jako takový cestoval po Polsku, aby rekrutoval nové členy. Aby ušetřil, často nocoval v domech členů hnutí a jedním takovým byl i dům Arnoldových. Po dvou letech dopisování se vzali, svatbu měli 29. května 1939 a oba dva na ní byli oblečeni v uniformách Bejtaru.\n\nPo vypuknutí druhé světové války na počátku září 1939 se Beginovi podařilo pro sebe a manželku zajistit výjezdní víza, díky nimž se chtěli dostat nejprve do Rumunska a posléze lodí do britské mandátní Palestiny. To se však nezdařilo, a tak odešli do Vilny (dnešní Vilnius v Litvě), toho času již obsazené Rudou armádou na základě paktu Ribbentrop-Molotov. Tam žili téměř rok, načež byl Begin, coby sionistický vůdce, zatčen sovětskou tajnou službou NKVD a umístěn ve věznici Lukiškės. Sověti jej obvinili z toho, že je „agentem britského imperialismu“ a 1. dubna 1941 byl jakožto „element nebezpečný pro společnost“ odsouzen k osmi letům odnětí svobody, které si měl odpykat v gulagu. Ještě před jeho transferem jej 20letá manželka ve vězení navštěvovala a tajně mu pašovala balíčky s oblečením. Na jednom z propašovaných kapesníků mu skrze vyšitou šifru dala vědět, že odjíždí do mandátní Palestiny.\nPo několika měsících v gulagu byl Begin propuštěn na základě dohody mezi sovětskou a polskou exilovou vládou a následně se v řadách polské Andersovy armády dostal do britské mandátní Palestiny, kde se v květnu 1942 shledal s manželkou v Jeruzalémě. V březnu 1943 se jim narodil syn Benjamin Ze'ev (znám jako Benny) a koncem roku byl Begin uvolněn z armády, načež se stal velitelem revizionistické vojenské skupiny Irgun. Později se jim narodily ještě dcery Chasja (* 1946) a Lea (* 1948). Vzhledem k protibritskému odboji, který Begin a jeho skupina z podzemí vedli, se musel s manželkou a rodinou skrývat, často v přestrojení a pod falešnou identitou. Na jeho hlavu tehdy byla vypsaná odměna až padesát tisíc dolarů. Z ilegality Begin s rodinou vystoupil až po vzniku Izraele v květnu 1948.\nZ Begina se poté stal politik a na dlouhá léta vůdce opozice. S rodinou žil ve skromném přízemním bytě v Tel Avivu, kde jeho manželka držela přísně košer kuchyni. Tam žili až do května 1977, kdy byl její manžel po osmi neúspěšných volebních střetech zvolen izraelským premiérem, načež se přestěhovali do premiérské rezidence ve čtvrti Rechavja v Jeruzalémě. Do té doby, během politické kariéry svého manžela, zůstávala mimo publicitu, a i po jeho zvolení premiérem se nevyjadřovala k veřejnému dění. Angažovala se však v pomoci handicapovaným spoluobčanům, především pak raněným vojákům.\n\nJiž od svého dětství trpěla astmatem a ke konci jejího života se situace zhoršovala. V říjnu 1982 byla pro dýchací potíže přijata k hospitalizaci do nemocnice Hadasa, kde po pěti týdnech zemřela ve věku 62 let na srdeční selhání. Pohřbena byla na Olivové hoře v Jeruzalémě a o necelých deset let později po jejím boku spočinul i manžel Menachem. Oba spočinuli vedle Moše Barazaniho a Me'ira Feinsteina, jak si Begin přál. Tito dva mladí muži, příslušníci Lechi a Irgunu, spáchali v roce 1947 sebevraždu ve vězení, když čekali na popravu Brity.\n\n"}
{"id": "897179", "url": "https://cs.wikipedia.org/wiki?curid=897179", "title": "Seznam kapucínských kostelů v Česku", "text": "Seznam kapucínských kostelů v Česku\n\nSeznam kapucínských kostelů v Česku uvádí přehled všech kostelů v Česku, které byly postaveny Řádem menších bratrů kapucínů společně s jejich kláštery. Celkem je v seznamu uvedeno 33 staveb, z toho 20 z Čech a 13 z Moravy.\n\nKapucíni přišli do českých zemí v roce 1599 a během několika let si postavili na pražských Hradčanech první konvent s chrámem. Další kláštery a kostely tohoto řádu byly v Čechách a na Moravě následně budovány do 60. let 18. století (ve Slezsku nevnikl žádný). Ojedinělou výjimku tvoří liberecký kostel svaté Máří Magdalény z počátku 20. století.\n\nKromě libereckého secesně-novobarokního chrámu jsou ostatní kostely typické strohou a jednotnou řádovou architekturou, z níž je v exteriéru nejvýraznější absence věže a rovněž jednoduché průčelí chrámu s malbou nad vstupem, trojúhelníkovým štítem a typizovaným rozvržením oken. Plány kostelů a klášterů si řádoví bratři navrhovali v převážné míře sami a přidržovali se vzoru, který byl publikován roku 1603 benátským kapucínem P. Antoniem z Pordenone. Někteří bratři jsou přitom autory několika českých konventů a kostelů, např. P. Bruno (České Budějovice, pravděpodobně také Kolín, Zákupy a Žatec). Většina kapucínských kostelů v Česku si zachovala původní podobu, pouze několik z nich bylo v pozdějších staletích více či méně přestavěno.\n\n"}
{"id": "897190", "url": "https://cs.wikipedia.org/wiki?curid=897190", "title": "Karl Bergamasko", "text": "Karl Bergamasko\n\nKarl Ivanovič Bergamasko (Ch. Bergamasco, Карл Иванович Бергамаско 1830, Sardinie — květen 1896, Petrohrad) byl ruský portrétní fotograf italského původu, který byl aktivní v 19. století. Několikrát zvítězil na mezinárodních výstavách.\n\nDo Petrohradu přišel z Itálie v roce 1848. Po příjezdu vstoupil do Michajlovského divadla, zpíval s francouzským souborem, ale strávil tam pouze jeden rok. Během jednoho představení utrpěl zranění, když na herce spadla dekorace.\n\nSoučasně s prací ve sboru se vážně zajímal o fotografii, která v té době přicházela v Rusku do módy. Naučil se základy tohoto řemesla a plánoval fotografovat celý svůj život a zajistit si tak prostředky k pohodlné existenci. V roce 1850, ještě při práci v divadle, si Bergamasko otevřel jeden z prvních Petrohradských \"daguerrotypických salónů\" nedaleko Velkého divadla. Nedlouho poté se další ateliér stěhoval na ulici Bolšaja Italjanskaja.\n\nV roce 1858 získal titul \"umělec akvarelové krajinomalby\". Jako fotograf se zaměřil na práci s herci a veřejnosti z divadelního prostředí. Bergamasko dokázal učinit všechny své modely atraktivní, chytře s důrazem na důstojnost jejich práce a skrytím nedostatků z pohledu zákazníka. Za své umění byl brzy odměněn, od roku 1863 přijal titul \"fotograf císařských divadel\" s podmínkou, že se \"bezpodmínečně zavázal darovat ředitelství archivní album portrétů umělců ve všech kostýmech z nových baletů a oper, probíhajících na místní scéně.\"\n\nV roce 1865 časopis Fotograf informoval své čtenáře, že Bergamasko byl jmenován fotografem „Jeho císařské výsosti velkovévody Nikolaje Nikolajeviče“ (staršího). To se okamžitě projevilo na reverzních stranách fotografií Charlese Bergamaska. Od té doby jeho sláva rostla, Karl Ivanovič se stal jedním z předních portrétistů horní třídy a módním mistrem. Jeho práce pravidelně získávaly ocenění na evropských výstavách: v Berlíně - 1865, Paříži - 1867, Hamburku - 1868, Greningu - 1869, Petrohradu - 1870, Vídni - 1873, Londýně - 1874 a také ve Filadelfii - 1876.\n\nV té době se jeho ateliér nacházel na nejprestižnější lokalitě města, na Něvském prospektě. čp. 12. Bergamasko byl kreativní, nebál se experimentovat se světlem, scenériemi, jeden z prvních inscenoval scénu. Vytvořil si vlastní rozpoznatelný styl - měkké obrysy obrázků v plné velikosti. Jeho snímky byly větší než bylo obvyklé u jiných ateliérů. Za jeho jediného konkurenta v portrétování své doby lze považovat Sergeje Levického, který o něm často mluvil.\n\nDne 1. července 1891 Bergamasko ukončil svoji činnost, informoval o tom své zákazníky v novinách \"Novoje vremja\".\n\nO rozmachu jeho díla hovoří také fakt, že reklama na \"Bergamaskovy fotografie\" byla předplacena na několik let dopředu a pokračovala až do roku 1896. Bergamasko zemřel v květnu roku 1896, několik dní před korunovací Mikuláše II. Alexandroviče, na kterou byl jako fotograf pozván jako jeden z mála fotografů. Byl pohřben v Petrohradě na evangelickém hřbitově.\n\n"}
{"id": "897206", "url": "https://cs.wikipedia.org/wiki?curid=897206", "title": "Israel Cannan", "text": "Israel Cannan\n\nIsrael Cannan (* únor 1985) je australský rockový písničkář a herec.\n\nIsrael Cannan strávil dětství v ospalém přímořském městě Killcare, asi sto kilometrů severně od Sydney v Austrálii, s výhledem na Tichý oceán.\n\nMulti instrumentalista Israel Pochází z hudební rodiny, naučil se na bicí v raném věku dříve, než doprovodil svou matku, vysoce ceněnou učitelku hry na kytaru na Central Coast Conservatorium of Music.\n\nMožnost stáže na vysoké škole dramatu po absolvování střední školy brzy vedla Israela k pohostinské roli v jedné z největších televizních show v Austrálii a brzy po té k celovečernímu filmu. Celou tu dobu Israel psal a vydával nezávislou hudbu a dokonce napsal a natočil tři skladby pro film.\n\nV únoru 2007 absolvoval Screenwiseskou hereckou školu. Nyní působí v Sydney a Londýně.\n\nZačínal jako lokální muzikant, v roce 2004 vyšlo jeho EP Heroes in heaven u ECP Records. Singl Deep byl vysílán na lokální rozhlasové stanici, bylo natočeno video pro MTV a Channel V.\n\nV roce 2010 procestoval 22 000 km po rodné Austrálii. Vyhrával na kytaru na ulicích. Tehdy vydal své nezávislé LP Walk, které sám napsal a nahrál všechny nástroje. Album se propracovalo na 19. místo celosvětového žebříčku. Další EP bylo vydáno počátkem roku 2012.\n\nZahrál si s řadou australských umělců včetně The Whitlams, Sarah Blasko a Ashem Grunwaldem. \n\nV lednu až dubnu 2007 se objevil jako Wazza Stevens v australském televizním seriálu Home & Away. Původně na počátku roku 2007 Israel Cannan zpíval ústřední melodii, ale kvůli stížnosti od fanoušků, byl vyměněn, což byl nejkratší běžící theme song v historii programu. V témže roce si v televizním serílu All Saints zahrál v jedné epizodě roli Olivera Saunderse. \n\nHrál ve filmu Method of Entry (2005) a zahrál si roli Scottyho v surfařském filmovém dramatu Newcastle (2008). V tomto filmu zazní též několik jeho písní. Tato zkušenost brzy dovedla Israela za moře do USA, kde film měl premiéru na Tribeca Film Festivalu (NY) a Israel strávil tři měsíce v Hollywoodu, kde měl nabídky hereckého zastoupení u jedné z nejvíce žádaných agentur na světě u Williama Morrise. Když už mluvíme o zkušenosti, Israel řekl: „Kdybych zůstal v té době v L. A., můj život by vzal úplně jiný kurz a pravděpodobně ne k lepšímu“.\n\nV roce 2017 režíroval dokumentárně dobrodružné drama \"Fish Out of Water\" v němž se dva vyhořelí podnikatelé bez zkušeností na moři pokoušejí oživit svůj vnitřní oheň změnou životního cíle - překročení severního Atlantského oceánu, sami v malé dřevěné řadové lodi.        \n\nJeho hudba spadá do žánru alternative rock, folk, indie. Jako své vzory, které jej hudebně ovlivnily, uvádí Nico, Jeffa Buckleye a Boba Dylana a spoustu dalších (Johnny Cash, The Beatles, Nick Drake, Elvis Presley, Eddie Vedder, David Grey, Damien Rice, Fleetwood Mac, The Police, Elliot Smith, The Verve, Radiohead, Smashing Pumpkins, The Cure, Arcade Fire, Noa & The Whale, Mumford & Sons, U2, Bon Ivar, Crowded House, Nick Cave, The Killers, Kim Cannan, The Young Lions, seznam pokračuje…). \n\nIsrael rozhodl se přejít do Londýna, kde bude moci psát demo hudbu. Přebýval na podlaze starého nahrávacího studia v North West. Tam učinil rozhodnutí vrátit se domů do Austrálie a vydat své album „Walk“ v němž hrál také téměř všechny nástroje. Nahrávání předcházela epická 20 000 km dlouhá cesta kolem Austrálie, kdy hrál své písně lidem na ulici a točil dokument o průběhu cesty.\n\nAlbum 'Walk' bylo přijato i kritiky, kteří zvolili album jako 19. v Top 40 nahrávek v roce 2010 (celosvětově) podle The AU Review…\n\nPak následoval další štace v Londýně, kde Israel mohl psát a vystupovat v následujících dvou letech, byl pozván k účinkování s podobnými umělci, jako je Ben Howard, Matt Corby, Passenger, Bastille, Anais Mitchell a mnohými dalšími velkými umělci. Israelovo silné živé akustické vystoupení podpořilo nadcházející UK singlový titul, označený jako 'Laissez Fair Club,' první Israelův song na cizí půdě 'Heart Of Mine', který byl dobře přijat, získal uznání na zřejmě největším hudebním blogu v Evropě „Mohogany Blog“ a také získal airplay na BBC.\n\nPo zdokonalení svého umu na londýnském folkovém okruhu se Israel rozhodl vrátit domů do Austrálie a nahrát další studiové album… V chatrči na malé pláži u Tichého oceánu Israel strávil tři měsíce psaním nahráváním produkcí jeho další hudební sbírky „Lost & Found“ ve kterém také hrál všechny nástroje.\n\nLOST AND FOUND vyjde počátkem roku 2014.\n\n\n\n\n\n\n"}
{"id": "897207", "url": "https://cs.wikipedia.org/wiki?curid=897207", "title": "Lawrence Durrell", "text": "Lawrence Durrell\n\nLawrence George Durrell (27. února 1912, Džalandhar – 7. listopadu 1990, Sommières) byl anglický spisovatel.\n\nNarodil se v Indii (nikdy však neměl britské občanství, považoval se za kosmopolitu a rád se vysmíval anglickému svérázu). Proslul zejména svými romány, psal ovšem i básně, cestopisy, krátké humoristické příběhy a divadelní hry. K jeho nejznámějším prózám patří čtyřdílný \"Alexandrijský kvartet\". Byl silně ovlivněn středomořím, kde léta pobýval, zejména ostrovem Korfu, o němž často píše ve svých knihách. Pobýval na různých místech světa, včetně Argentiny či titovské Jugoslávie, nakonec se usadil ve francouzské Provenci, kterou oslavil románovou pentalogií \"Avignonský kvintet\". Jeho knihy jsou rovněž ovlivněny hermetismem a esoterickou symbolikou.\n\nByl bratrem spisovatele a zoologa Geralda Durrela.\n\n\n\n\n\n\n\n\n\n"}
{"id": "897231", "url": "https://cs.wikipedia.org/wiki?curid=897231", "title": "Seznam poslanců Poslanecké sněmovny Říšské rady (1907–1911)", "text": "Seznam poslanců Poslanecké sněmovny Říšské rady (1907–1911)\n\nToto je seznam poslanců Poslanecké sněmovny Říšské rady ve volebním období 1907–1911. Zahrnuje všechny členy Poslanecké sněmovny předlitavské (rakouské) Říšské rady v XI. funkčním období od voleb do Říšské rady roku 1907 až do voleb do Říšské rady roku 1911.\n\n\n"}
{"id": "897236", "url": "https://cs.wikipedia.org/wiki?curid=897236", "title": "Pečora (město)", "text": "Pečora (město)\n\nPečora ( \"Печо́ра\", komi \"Печӧра\") je město v republice Komi v Ruské federaci, ležící na stejnojmenné řece blízko severního Uralu. Žije v něm 40 tisíc obyvatel (2017).\n\nAsi 5 kilometrů jihozápadně od Pečory se nachází malé stejnojmenné letiště sloužící pro malé vnitrostátní lety. Zhruba 27 kilometrů západně se nachází letecká základna Pečora Kamenka a nedaleko je radarová stanice Pečora včasného varování. V minulosti se v blízkosti Pečory nacházel stejnojmenný gulag, který byl pobočným táborem gulagu Vorkuta. Mezi zdejší vězně patřil během druhé světové války pozdější izraelský premiér Menachem Begin.\n\n"}
{"id": "897238", "url": "https://cs.wikipedia.org/wiki?curid=897238", "title": "Kaple svaté Rodiny (Plasnice)", "text": "Kaple svaté Rodiny (Plasnice)\n\nKaple svaté Rodiny je římskokatolická kaple v místní části Plasnice obce Deštné v Orlických horách, okres Rychnov nad Kněžnou. Patří pod římskokatolickou farnost Bystré.\n\nKaple byla postavena v roce 1873 na darovaném pozemku z iniciativy místních obyvatel. V roce 1913 byly připraveny plány na přestavbu kaple na malý horský kostelík, ale vlivem války k přestavbě nedošlo. V roce 1936 byla zchátralá šindelová střecha nahrazena eternitovou krytinou. Dřevěnou předsíň, smetenou v roce 1940 vichřicí, nahradila v roce 1970 zděná. Zároveň byla opravena venkovní omítka. V roce 1973 byla provedena oprava vnitřku kaple, vybílení a oprava oltáře včetně pozlacení. Byla pořízení socha P. Marie Fatimské z lipového dřeva od řezbáře betlémů Schmoranze z Polomi. Originál křížové cesty – malba na skle od lidového malíře Wolfa z Rovného u Dobrušky je umístěn v muzeu v Deštném, v kapli je pouze fotokopie, protože kaple byla několikrát vykradena. V letech 1993-1994 byla střecha pokryta kanadským šindelem a byla opravena venkovní omítka.\n\nZvon zasvěcený sv. Janu Křtiteli byl pořízen již v roce 1863 a původně zavěšen na provizorní zvonici. Pro nevyhovující zvonovinu nebyl zrekvírován\n\nPravidelné bohoslužby se v kapli nekonají.\n\n"}
{"id": "897249", "url": "https://cs.wikipedia.org/wiki?curid=897249", "title": "Volejbal na Letních olympijských hrách 1980 - muži", "text": "Volejbal na Letních olympijských hrách 1980 - muži\n\nTurnaj se odehrál v rámci XXII. olympijských her ve dnech 20. července - 1. srpna 1980 v Moskvě.\n\nTurnaje se zúčastnilo 10 mužstev, rozdělených do dvou pětičlenných skupin. První dvě mužstva postoupili do play off, týmy na třetím a čtvrtém místě hráli o páté až osmé místo, týmy na pátém místě hráli o deváté místo. Olympijským vítězem se stalo mužstvo Sovětského svazu.\n\n Kuba - Itálie 3:0 (15:7, 15:8, 15:6)\n\n20. července 1980 (19:30) – Moskva\n\n20. července 1980 (19:30) – Moskva\n\n22. července 1980 (19:30) – Moskva\n\n22. července 1980 (19:30) – Moskva\n\n24. července 1980 (19:30) – Moskva\n\n24. července 1980 (19:30) – Moskva\n\n26. července 1980 (17:30) – Moskva\n\n26. července 1980 (19:30) – Moskva\n\n28. července 1980 (17:30) – Moskva\n\n28. července 1980 (19:30) – Moskva\n Rumunsko - Libye 3:0 (15:3, 15:1, 15:1)\n\n20. července 1980 (17:30) – Moskva\n\n20. července 1980 (17:30) – Moskva\n\n22. července 1980 (17:30) – Moskva\n\n22. července 1980 (17:30) – Moskva\n\n24. července 1980 (17:30) – Moskva\n\n24. července 1980 (17:30) – Moskva\n\n26. července 1980 (17:30) – Moskva\n\n26. července 1980 (19:30) – Moskva\n\n28. července 1980 (17:30) – Moskva\n\n28. července 1980 (19:30) – Moskva\n\n Bulharsko - Polsko 3:0 (15:13, 15:13, 15:7)\n\n31. července 1980 (17:30) – Moskva\n\n31. července 1980 (19:30) – Moskva\n\n SSSR - Bulharsko 3:1 (15:7, 15:13, 14:16, 15:11)\n\n31. července 1980 (21:30) – Moskva\n\n Rumunsko - Polsko 3:1 (15:10, 9:15, 15:13, 15:9)\n\n31. července 1980 (19:30) – Moskva\n\n Brazílie - Československo 3:0 (16:14, 15:11, 15:9)\n\n31. července 1980 (17:30) – Moskva\n\n31. července 1980 (19:30) – Moskva\n\n Brazílie - Jugoslávie 3:2 (14:16, 15:9, 8:15, 15:10, 15: 8)\n\n31. července 1980 (20:20) – Moskva\n\n Kuba - Československo 3:1 (14:16, 15:7, 15:10, 15:6)\n\n31. července 1980 (17:30) – Moskva\n\n Itálie - Libye 3:0 (15:2, 15:1, 15:4)\n\n30. července 1980 (11:00) – Moskva\n1. SSSR\n2. Bulharsko\n3. Rumunsko\n5. Československo\n\nTrenéři: Pavel Schenk a Zdeněk Václavík\n"}
{"id": "897250", "url": "https://cs.wikipedia.org/wiki?curid=897250", "title": "Volejbal na Letních olympijských hrách 1980 - ženy", "text": "Volejbal na Letních olympijských hrách 1980 - ženy\n\nTurnaj se odehrál v rámci XXII. olympijských her ve dnech 20. července - 1. srpna 1980 v Moskvě.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Sovětského svazu.\n\n NDR - Kuba 3:1 (15:11, 15:13, 10:15, 15:4)\n\n21. července 1980 (19:30) – Moskva\n\n21. července 1980 (19:30) – Moskva\n\n23. července 1980 (19:30) – Moskva\n\n23. července 1980 (19:30) – Moskva\n\n25. července 1980 (19:30) – Moskva\n\n25. července 1980 (19:30) – Moskva\n Bulharsko - Rumunsko 3:1 (15:9, 7:15, 15:5, 15:4)\n\n21. července 1980 (17:30) – Moskva\n\n21. července 1980 (17:30) – Moskva\n\n23. července 1980 (17:30) – Moskva\n\n23. července 1980 (17:30) – Moskva\n\n25. července 1980 (17:30) – Moskva\n\n25. července 1980 (17:30) – Moskva\n NDR - Bulharsko 3:2 (15:10, 12:15, 15:9, 7:15, 15:6)\n\n27. července 1980 (17:30) – Moskva\n\n27. července 1980 (19:30) – Moskva\n\n SSSR - NDR 3:1 (15:12, 11:15, 15:13, 15:7)\n\n29. července 1980 (19:30) – Moskva\n\n Bulharsko - Maďarsko 3:2 (15:5, 13:15, 6:15, 15:4, 15:8)\n\n29. července 1980 (17:30) – Moskva\n\n Peru - Rumunsko 3:0 (15:12, 15:9, 15:11)\n\n27. července 1980 (17:30) – Moskva\n\n27. července 1980 (19:30) – Moskva\n\n Kuba - Peru 3:1 (15:9, 15:7, 12:15, 15:5)\n\n29. července 1980 (18:00)– Moskva\n\n Brazílie - Rumunsko 3:0 (15:8, 15:12, 15:12)\n\n29. července 1980 (16:00) – Moskva\n1. SSSR\n2. NDR\n3. Bulharsko\n"}
{"id": "897260", "url": "https://cs.wikipedia.org/wiki?curid=897260", "title": "Andreas von Baumgartner", "text": "Andreas von Baumgartner\n\nAdreas von Baumgartner (23. listopad 1793 Frymburk – 30. červenec 1865 Vídeň) byl učitel fyziky na lyceu v Olomouci a univerzitě ve Vídni, státník a prezident vídeňské hospodářské akademie.\n\nVzdělání se mu dostalo na základní škole v rodném Frymburku, kde jej vyučoval hudebník.\nPoté se vydal na studia matematiky a přírodní vědy do Vídně. Mezi lety 1817–23 působil na lyceu v Olomouci, poté se stal profesorem na univerzitě ve Vídni, kde se také stal v roce 1851 předsedou vídeňské akademie. Ve státní sféře získal řadu funkcí od vedení c.k. továren pro výrobu skla, porcelánu a tabáku až po funkci ministra veřejných prací, obchodu a financí. V roce 1846 byl pověřen vrchní správou stavby telegrafů. V letech 1846 až 1847 se zasloužil o postavení a zprovoznění první linky elektromagnetického telegrafu na trase železnice Vídeň – Brno. V roce 1847 byl jmenován dvorním radou a o sedm let později jej císař František Josef I. povýšil do šlechtického stavu. Do penze odešel v roce 1855 a o deset let později byl pochován ve 13. vídeňském obvodu Hietzing.\n\nSepsal řadu učebnic fyziky, které vyšly i v českém jazyce. Učebnici \"Mechanik\" sepsal během svého působení na Moravě. Podobně jako Gerstnerovy učebnice, byly i tyto praktického zaměření. O Baumgartnerovy učebnice se opírá J. F. Smetana (1801–1861), jehož práce nebyly původní, ale znamenaly dovršení procesu vytváření českého názvosloví elementární fyziky.\nSpolečně s K. Kreilem vytvořil metodu použití elektromagnetického telegrafu k určení zeměpisných vzdáleností. V této práci mlčky považovali rychlost šíření elektřiny za nekonečnou.\n\n"}
{"id": "897261", "url": "https://cs.wikipedia.org/wiki?curid=897261", "title": "Ministerstvo vojenství (Čína)", "text": "Ministerstvo vojenství (Čína)\n\nMinisterstvo vojenství () či ministerstvo války byl v Číně od 6. do 19. století jeden z ústředních úřadů státní správy čínských států, jmenovitě říší Suej a Tchang, států období pěti dynastií, říší Sung, Ťin, Jüan, Ming a Čching.\n\nOdpovídalo za jmenování důstojníků, rozmístění vojsk, dodávky výzbroje a výstroje i za vládní komunikace. Původně bylo částí kanceláře \"šang-šu\", v říši Jüan a rané Ming (ve 13. a 14. století) náleželo pod kancelář kancelář \"čung-šu\". Od roku 1380 se osamostatnilo a přímo podléhalo císaři.\n\nMinisterstvo vzniklo v říši Suej jako jeden ze šesti funkčních oddílů kanceláře \"šang-šu\", součástí kanceláře \"šang-šu\" bylo i za pěti dynastií a v říši Sung. Po splynutí „tří kanceláří“ \"san-šeng\" (\"čung-šu šeng\", \"men-sia šeng\" a \"šang-šu šeng\") bylo říši Jüan a zprvu i v říši Ming částí kanceláře \"čung-šu\". Roku 1380 byla kancelář \"čung-šu\" zrušena a ministerstva, včetně ministerstva vojenství, se osamostatnila a nadále byla přímo podřízena císaři.\n\nZodpovídalo za jmenování důstojníků, rozmístění vojsk, strategické plánování, dodávky výzbroje a vojenských zásob všeho druhu, rovněž i za vládní komunikace (poštu). Dozíralo i na další vládní agentury spjaté s vojenstvím, např. na vládní pastviny. Od poloviny 8. století ztratilo vliv na regionální vojenské jednotky. Za Sungů a v říši Jüan fungovalo pouze jako administrativní přívěsek vojenského výboru \"šu-mi-jüan\". Podléhaly mu některé další vládní agentury, v mingské době kolej překladatelů, úřady pro pastviny a chov koní. Za Čchingů dozíralo nad čínskou armádou zelené zástavy, nemělo však žádnou kontrolu nad oddíly osmi korouhví.\n\nObvykle se dělilo na čtyři odbory \"s’\" ():\n\nV čele stál ministr \"šang-šu\" (), který měl za Tchangů hlavní třetí hodnost (v systému devíti hodností), vedlejší druhou za Sungů, hlavní třetí za Ťinů, Jüan a do 1380 Mingů, hlavní druhou po 1380 za Mingů a Čchingů, vedlejší první za Čchingů po 1730. V říši Čching vedli ministerstvo dva spoluministři, Číňan a Mandžu. Ministru pomáhali dva náměstci \"š'-lang\" (). Odbory vedl ředitel \"lang-čung\" ().\n\nOd počátku 15. století měli provinční koordinátoři \"sün-fu\" (resp. od poloviny 17. století provinční guvernéři \"sün-fu\") formálně i vysoké funkce na ministerstvu vojenství (ministr, náměstek ministra).\n\nKromě ministerstva v hlavním městě říše (Nankingu, od roku 1421 Pekingu), existovalo v mingské době i paralelní ministerstvo vojenství ve vedlejším hlavním městě (v letech 1402–1421 Pekingu, od 1421 v Nankingu). Ministerstvo ve vedlejší metropoli mělo stejnou strukturu, avšak méně úředníků, Jeho pravomoc se vztahovala na vedlejší metropoli a metropolitní oblast. Nankingské ministerstvo vojenství kromě toho mělo obecnou odpovědnost za klid a bezpečnost v jižní Číně, představitelé ministerstva byli proto pověřováni potlačením povstání a nepokojů na jihu.\n\n"}
{"id": "897262", "url": "https://cs.wikipedia.org/wiki?curid=897262", "title": "Ministerstvo obřadů", "text": "Ministerstvo obřadů\n\nMinisterstvo obřadů () či ministerstvo rituálu byl v Číně od 6. do 19. století jeden z ústředních úřadů státní správy čínských států, jmenovitě říší Suej a Tchang, států období pěti dynastií, říší Sung, Ťin, Jüan, Ming a Čching.\n\nZodpovídalo za provádění rituálů, organizaci návštěv zahraničních vyslanců, vedlo registry buddhistických a taoistických mnichů, organizovalo úřednické zkoušky. Původně bylo částí kanceláře \"šang-šu\", v říši Jüan a rané Ming (ve 13. a 14. století) náleželo pod kancelář \"čung-šu\". Od roku 1380 se osamostatnilo a přímo podléhalo císaři.\n\nMinisterstvo vzniklo v říši Suej jako jeden ze šesti funkčních oddílů kanceláře \"šang-šu\", součástí kanceláře \"šang-šu\" bylo i za pěti dynastií a v říši Sung. Po splynutí „tří kanceláří“ \"san-šeng\" (\"čung-šu šeng\", \"men-sia šeng\" a \"šang-šu šeng\") bylo říši Jüan a zprvu i v říši Ming částí kanceláře \"čung-šu\". Roku 1380 byla kancelář \"čung-šu\" zrušena a ministerstva, včetně ministerstva obřadů, se osamostatnila a nadále byla přímo podřízena císaři.\n\nZodpovídalo za provádění obřadů a rituálů, organizaci návštěv zahraničních vyslanců, dozíralo nad státními školami, vedlo registry buddhistických a taoistických mnichů. Od roku 736 řídilo úřednické zkoušky. Podléhaly mu různé související agentury, např. v mingské době úřady poslů, rytců pečetí a hudební úřad, též dvůr císařských zábav a dvůr státních obřadů.\n\nObvykle se dělilo na čtyři odbory \"s’\" ():\n\nV čele stál ministr \"šang-šu\" (), který měl za Tchangů hlavní třetí hodnost (v systému devíti hodností), vedlejší druhou za Sungů, hlavní třetí za Ťinů, Jüan a do 1380 Mingů, hlavní druhou po 1380 za Mingů a Čchingů, vedlejší první za Čchingů po 1730. Pomáhali mu dva náměstci ministra \"š'-lang\" (). Odbory vedl ředitel \"lang-čung\" ().\n\nZa dynastie Jüan bylo slučováno s jinými ministerstvy, v letech 1260–1264 a 1266–68 bylo částí sjednoceného ministerstva státní správy, obřadů a daní \"li-hu-li-pu\" (), definitivně získalo samostatnost roku 1294.\n\nZa Mingů a Čchingů bylo těsně spojeno s velkým sekretariátem, mnozí sekretáři měli titul ministra nebo náměstka ministra obřadů, případně přišli do sekretariátu z ministerstva.\n\nKromě ministerstva v hlavním městě říše (Nankingu, od roku 1421 Pekingu), existovalo v mingské době i paralelní ministerstvo obřadů ve vedlejším hlavním městě (v letech 1402–1421 Pekingu, od 1421 v Nankingu). Ministerstvo ve vedlejší metropoli mělo stejnou strukturu, avšak méně úředníků, Jeho pravomoc se vztahovala na vedlejší metropoli a metropolitní oblast.\n\n"}
{"id": "897278", "url": "https://cs.wikipedia.org/wiki?curid=897278", "title": "Březen 2013", "text": "Březen 2013\n\n"}
{"id": "897280", "url": "https://cs.wikipedia.org/wiki?curid=897280", "title": "Hunter S. Thompson", "text": "Hunter S. Thompson\n\nHunter Stockton Thompson (18. července 1937 – 20. února 2005) byl americký novinář a spisovatel, významná postava kontrakultury 60. let. \n\nByl představitelem tzv. Nového žurnalismu, přesněji jedné jeho specifické větve, tzv. Gonzo žurnalismu, která se vyznačuje extrémně subjektivním pohledem na události. Významněji na sebe upozornil prvně roku 1967, když vydal knihu \"Hell’s Angels: neobyčejná a hrůzná sága o motorkářském gangu\" (\"Hell's Angels: The Strange and Terrible Saga of the Outlaw Motorcycle Gangs\"), kde popisoval svou osobní zkušenost z motorkářského gangu, v němž strávil rok k důkladnému prozkoumání jeho života. Bestsellerem se pak stala kniha z roku 1972 nazvaná \"Fear and Loathing in Las Vegas: A Savage Journey to the Heart of the American Dream\", v níž popisoval osud hnutí 60. let, a která nejprve vycházela na pokračování v časopise Rolling Stone. Kniha byla zfilmována roku 1998 režisérem Terry Gilliamem v hlavní roli s hercem Johnny Deppem, Thompsonovým blízkým přítelem. Thompson byl též známým kritikem republikánských politiků, zejména Richarda Nixona, o jehož kampani z prezidentských voleb roku 1972 sepsal též knihu reportáží. Měl naopak blízko k Demokratické straně, demokratický senátor John Kerry se zúčastnil i jeho pohřbu, který proběhl na jeho přání zvláštním způsobem, kdy Thompsonův popel byl vystřelen z děla. Předtím spáchal sebevraždu. Thompsonovi kritici tvrdili, že jeho díla propagují drogy a násilí, on sám to však odmítal. \n\n\n"}
{"id": "897288", "url": "https://cs.wikipedia.org/wiki?curid=897288", "title": "Taron Voskanjan", "text": "Taron Voskanjan\n\nTaron Genrichovič Voskanjan (arménsky Տարոն Ոսկանյան; * 22. února 1993, Jerevan) je arménský fotbalista a reprezentant, který od roku 2011 působí na postu obránce v arménském klubu FC Pjunik.\n\nV A-mužstvu FC Pjunik debutoval 2. dubna 2011 v zápase proti Ulisses FC, odehrál celé střetnutí, které skončilo porážkou Pjuniku 0:1.\n\nVoskanjan má za sebou starty za mládežnické výběry Arménie v kategoriích do 19 a 21 let.\n\nV A-mužstvu Arménie debutoval 14. listopadu 2012 proti Litvě v přátelském zápase hraném na arménském Stadionu republiky. Nastoupil na hřiště ve 29. minutě, Arménie zvítězila 4:2. Zasáhl i do následujícího mezistátního zápasu proti domácímu Lucembursku (šel na hrací plochu v 87. minutě), utkání skončilo nerozhodně 1:1. Poprvé nastoupil v základní sestavě 26. března 2013 v kvalifikaci na MS 2014 doma proti národnímu týmu České republiky, Arménie podlehla soupeři 0:3.\n\n"}
{"id": "897290", "url": "https://cs.wikipedia.org/wiki?curid=897290", "title": "Zdeněk Votruba", "text": "Zdeněk Votruba\n\nZdeněk Votruba (* 2. února 1953) je bývalý český fotbalista, brankář.\n\nZačínal v Milevsku, na vojně hrál za Duklu Tábor. V Hradci Králové odchytal za 12 sezón 260 utkání. V československé lize nastoupil ve dvou ligových sezónách ve 33 utkáních. V aktivní kariéře pokračoval v nižších soutěžích za TJ Náchod, Jiskru Jaroměř a Smiřice. Po skončení aktivní kariéry působil jako rozhodčí na krajské úrovni.\n\n"}
{"id": "897296", "url": "https://cs.wikipedia.org/wiki?curid=897296", "title": "Jaroslav Mudruňka", "text": "Jaroslav Mudruňka\n\nJaroslav Mudruňka (* 29. ledna 1954, Boňkov, Československo) je bývalý český fotbalista, obránce. Ač pravák, celou kariéru hrál na pozici levého obránce.\n\nZačínal Hradci Králové, na vojně hrál za VTJ Tachov. V Hradci Králové hrál v letech 1975-1983. V československé lize nastoupil ve 30 utkáních a dal 2 góly. V aktivní kariéře pokračoval v nižších soutěžích za Jiskru Ústí nad Orlicí, Týniště nad Orlicí, Myštěves a Hořice. Po skončení aktivní kariéry působil jako rozhodčí, dostal se až do druhé nejvyšší soutěže a po ukončení kariéry rozhodčího pracoval jako trenér.\n\n\n"}
{"id": "897297", "url": "https://cs.wikipedia.org/wiki?curid=897297", "title": "Seznam řek ve Vietnamu", "text": "Seznam řek ve Vietnamu\n\nŘeky ve Vietnamu patří všechny k úmoří Jihočínského moře.\n"}
{"id": "897298", "url": "https://cs.wikipedia.org/wiki?curid=897298", "title": "Ondřej Palát", "text": "Ondřej Palát\n\nOndřej Palát (* 28. března 1991 Frýdek-Místek) je český profesionální hokejový útočník momentálně hrající kanadsko-americkou National Hockey League (NHL) za americký klub Tampa Bay Lightning.\n\nPalát začínal svoji hokejovou kariéru ve Frýdku-Místku. Dále hrál ve Vítkovicích, odkud odešel do Juniorské kanadské hokejové soutěže Quebec Major Junior Hockey League (QMJHL) do týmu Drummondville Voltigeurs.\n\nV roce 2011 byl v 7. kole (jako 208. celkově) draftován týmem Tampa Bay Lightning. Dne 10. října 2011 podepsal s Tampou Bay tříletou nováčkovskou smlouvu. Smlouva obsahovala dvoucestný kontrakt s cap hitem 579 000 dolarů za sezonu. Poté, co se stal hráčem Lightning, byl poslán do farmářského týmu Norfolk Admirals, kde odehrál celou sezónu 2011/2012. S týmem zvítězil v základní části a v bojích o Calderův pohár nenašlo jeho mužstvo žádného přemožitele a suverénně tak zvítězilo. Pro Paláta to tak byla první velká trofej v jeho začínající hokejové kariéře. V playoff zaznamenal 9 bodů za 4 branky a 5 asistencí.\n\nNásledující rok změnilo vedení Tampy farmářský klub a získalo tak mužstvo Syracuse Crunch, které dříve patřilo pod Anaheim Ducks. Palát se tak musel stěhovat. V základní části si v 56 utkáních připsal 52 bodů a za předváděné výkony si ho Tampa ke konci základní části stáhla do hlavního mužstva. Dne 5. března 2013 se dočkal premiérového zápasu v NHL proti Pittsburghu Penguins a hned si připsal asistenci u gólu kanadského útočníka Taylora Pyatta. Prvního gólu v NHL se dočkal 16. března 2013 proti týmu Carolina Hurricanes, kdy po střele Samiho Sala od modré čáry tečoval puk bruslí za záda bezmocného Justina Peterse. Tým nepostoupil do vyřazovacích bojů a tak byl Palát poslán zpět na farmu. Se Syracuse Crunch došel až do finále, kde ale narazil na Grand Rapids Griffins v čele s českým brankářem Petrem Mrázkem a v sérii mu podlehl 2:4 na zápasy. Malou útěchou ale pro Paláta mohlo být vítězství v produktivitě AHL, kde si v 18 zápasech připsal 26 bodů a s 19 asistencemi byl nejlepším nahrávačem vyřazovacích bojů.\n\nV sezóně 2013/2014 se už natrvalo ukotvil v hlavním mužstvu a po zranění kapitána Stevena Stamkose se rázem stal jedním z vůdců týmu. Do konce základní části zaznamenal 59 bodů za 26 branek a 36 asistencí a byl tak 2. nejproduktivnějším hráčem svého výběru a zároveň 4. nejproduktivnějším Čechem v severoamerické lize. S týmem po ukončení základní části skončil na 8. místě a dostal se tak do bojů o Stanley Cup. V prvním kole ale narazil na kanadský Montreal Canadiens a po snadném průběhu série mu podlehl 0:4. Ve 3 zápasech Palát zaznamenal 3 body za 2 góly a asistenci.\n\nDne 9. června 2014 Lightning oznámili, že prodloužili s Palátem smlouvu o tři roky, za kterou vydělá celkem 10 milionů dolarů.\n\nPo výsledcích v NHL ho Alois Hadamczik nominoval na olympijský hokejový turnaj v ruském Soči. S českým týmem došel do čtvrtfinále, kde je zastavilo mužstvo USA. Palát si ve 4 zápasech nepřipsal ani bod.\n\nStatistiky reprezentace:\n\n"}
{"id": "897302", "url": "https://cs.wikipedia.org/wiki?curid=897302", "title": "Kostel svatého Jana Křtitele (Vysoké Popovice)", "text": "Kostel svatého Jana Křtitele (Vysoké Popovice)\n\nKostel svatého Jana Křtitele je římskokatolický chrám v obci Vysoké Popovice v okrese Brno-venkov.\n\nPrvní zmínka o faře ve Vysokých Popovicích pochází z roku 1353. Původní kostel byl pravděpodobně dřevěný, později byla vybudována zděná stavba. V roce 1760 vznikla poblíž chrámu na hřbitově dřevěná zvonice, která byla v roce 1882 poškozena požárem. Místo ní byla postavena nová věž v západním průčelí kostela. Současná podoba chrámu pochází z přestavby v roce 1910, po níž byl opětovně vysvěcen brněnským biskupem Pavlem Huynem.\n\nU kostela se nachází hřbitov.\n\nJe farním kostelem farnosti Vysoké Popovice.\n"}
{"id": "897303", "url": "https://cs.wikipedia.org/wiki?curid=897303", "title": "Melissos ze Samu", "text": "Melissos ze Samu\n\nMelissos ze Samu (řecky \"Μέλισσος\") byl starořecký presokratovský filozof, státník a vojevůdce z 5. století př. n. l. Byl Hérakleitovým a Parmenidovým žákem, patřil k tzv. elejské (eleatské) škole. Zaobíral se především Parmenidovým pojmem bytí, přidal mu atributy prostorové a časové nekonečnosti, nicméně Parmenidovo učení fyzikalizoval, když nebytí ztotožnil s prázdným prostorem. Reformuloval starý homérský pojem \"hylé\" a dal mu význam hmoty. V politické sféře byl protivníkem Periklovým. Jako vojevůdce proslul nejvíce roku 442 př. n. l., když dle některých zdrojů velel samskému loďstvu, jež porazilo Athéňany. \n\n"}
{"id": "897304", "url": "https://cs.wikipedia.org/wiki?curid=897304", "title": "Koules", "text": "Koules\n\nKoules (řecky: ) je pevnost na ostrově Kréta v Řecku. Byla vystavěna Benátčany na obranu \"Starého přístavu\" v Iraklionu. Za dob okupace Benátčanů byla pevnost známa jako \"„Rocca al Mare“\". První zmínka o ní pochází ze 14. století, první vyobrazení pak z roku 1429.\n"}
{"id": "897306", "url": "https://cs.wikipedia.org/wiki?curid=897306", "title": "Esmé Squalorová", "text": "Esmé Squalorová\n\nEsmé Squalorová (fiktivní postava) je přítelkyně hraběte Olafa. Je obětí módy a velmi se zajímá o to, co právě letí, proto často nosí různé příšerné šaty. \n\nV díle Nouzový výtah byla opatrovnicí sourozenců Baudelairových, ale jen proto, že sirotci právě letěli. Ukázalo se, jaká je to ničemná osoba a i dále pomáhala hraběti hraběti Olafovi v jeho zákeřných plánech. V díle Ledová stěna potkala Carmelitu Spatsovou, přijala ji skoro za vlastní dceru a začala ji rozmazlovat, protože ji považovala za rozkošnou dívku. Hrabě Olaf se s Esmé rozešel na soudu v hotelu Rozuzlení v knize Předposlední utkání.\n"}
{"id": "897311", "url": "https://cs.wikipedia.org/wiki?curid=897311", "title": "Cena Václava Havla za lidská práva", "text": "Cena Václava Havla za lidská práva\n\nCena Václava Havla za lidská práva je mezinárodní ocenění za mimořádný přínos jednotlivce či nevládní instituce k ochraně lidských práv. Ocenění je udíleno každoročně, počínaje rokem 2013.\n\nZáměr udílet cenu tohoto typu nesoucí jméno Václava Havla oznámily po jeho smrti v prosinci 2011 hned dvě instituce – Nadace Charty 77 a Knihovna Václava Havla. \nZakladatel Nadace Charty 77 František Janouch tehdy vyjádřil přesvědčení, že by cenu měla udílet jeho nadace, vzhledem ke zkušenostem s udílením jiných cen. Podle představ tehdejšího ředitele Knihovny Martina Palouše mělo jít o projekt pěti institucí: Knihovny Václava Havla, Nadace Charty 77, Nadace Vize 97, společností Forum 2000 a Člověk v tísni. \nV roce 2012 došlo k dohodě Nadace Charty 77 s Knihovnou na společném udílení. \nZbylé tři výše jmenované instituce měly získat poradní hlas. \nDále však probíhala jednání s Parlamentním shromážděním Rady Evropy (dále též PS RE), které seskupuje zástupce národních parlamentů 47 zemí Evropy.\n\nDne 25. března 2013 podepsali dohodu předseda Parlamentního shromáždění Rady Evropy Jean-Claude Mignon, ředitelka Knihovny Václava Havla Marta Smolíková a za Nadaci Charty 77 František Janouch. Oficiální podepsání proběhlo za přítomnosti českého ministra zahraničí Karla Schwarzenberga v Černínském paláci, sídle ministerstva zahraničních věcí.\n\nOcenění nahrazuje dosavadní cenu lidských práv Parlamentního shromáždění Rady Evropy, která vznikla v roce 2007 a byla udílena s dvouletou periodou. Slavnostní udílení se uskutečňuje každoročně na zahájení podzimního Valného shromáždění PS RE. S trofejí a diplomem je spojena také finanční odměna ve výši 60 000 eur. Polovinou částky přispívá Česká republika, což vláda schválila dne 20. března 2013, druhou polovinou pak Parlamentní shromáždění Rady Evropy. \n\nHistoricky prvním nositelem ceny byl 30. září 2013 vyhlášen běloruský aktivista Ales Bjaljacki. V roce 2014 získal cenu ázerbájdžánský obhájce lidských práv Anar Mammadli. V roce 2015 byla oceněna Ljudmila Michajlovna Alexejevová. V roce 2016 byla cena udělena Ambasadorce dobré vůle OSN a jezídské aktivistce Nadje Muradové. V roce 2017 získal cenu turecký právník a soudce Murat Arslan, který byl uvězněn v rámci politických čistek v Turecku. V roce 2017 byla cena udělena lidskoprávnímu aktivistovi Oyubu Titievovi působícímu v Čečensku. V roce 2019 byla cena udělena ujgurskému právníkovi Ilhamu Tohti a Mládežnické iniciativě za lidská práva, která působí na Balkáně.\n\n"}
{"id": "897314", "url": "https://cs.wikipedia.org/wiki?curid=897314", "title": "Varazdat Harojan", "text": "Varazdat Harojan\n\nVarazdat Harojan (arménsky Վարազդատ Հարոյան; * 24. srpna 1992, Jerevan) je arménský fotbalista a reprezentant, který od roku 2011 působí na postu obránce v arménském klubu FC Pjunik.\n\nJe odchovancem Pjuniku Jerevan. V roce 2008 okusil první arménskou ligu v dresu klubu Patani. Za A-mužstvo Pjuniku debutoval v roce 2009 v utkání proti Gandzasar FC. S klubem získal tituly v lize a poháru a také triumfy v arménském Superpoháru.\n\nHarojan má za sebou starty za mládežnické výběry Arménie v kategoriích do 19 a 21 let.\n\nV A-mužstvu Arménie debutoval 10. srpna 2011 proti domácí Litvě v přátelském zápase v Kaunasu. Nastoupil v základní sestavě, ale utkání se mu nevydařilo. Dostal žlutou kartu a v 58. minutě byl navíc vyloučen. Arménie prohrála 0:3. Druhou šanci dostal 28. února 2012 v zápase proti Srbsku (během turnaje Cyprus Tournament 2012), utkání skončilo porážkou Arménie 0:2.\n\n"}
{"id": "897321", "url": "https://cs.wikipedia.org/wiki?curid=897321", "title": "Maja Čiburdanidzeová", "text": "Maja Čiburdanidzeová\n\nMaja Čiburdanidzeová ( ) (* 17. ledna 1961, Kutaisi) je dříve sovětská a nyní gruzínská šachistka, pětinásobná mistryně světa v šachu, když titul držela od roku 1978 do roku 1991 a devítinásobná vítězka šachové olympiády žen s družstvy Sovětského svazu (5) a Gruzie (4).\n\nV roce 1974 získala titul mezinárodní mistryně a v roce 1977 titul mezinárodní velmistryně. Titul mezinárodního velmistra získala v roce 1984.\n\n"}
{"id": "897322", "url": "https://cs.wikipedia.org/wiki?curid=897322", "title": "Salchichón", "text": "Salchichón\n\nSalchichón je španělská uzenina vyráběná uzením, sušením, vařením nebo kombinací těchto postupů.\n\nJde o fermentovaný salám vyráběný z vepřového masa, i když některé recepty používají jiná masa, včetně hovězího, telecího nebo koniny. Maso a tuk jsou nasekány na drobné kousky, salám je dochucen solí, černým pepřem, muškátovým oříškem, oreganem a česnekem či jiným kořením jako je hřebíček či koriandr. Hmota se nechá jeden den marinovat a poté je vkládána do tlustých přírodních vepřových střev. Zrání může probíhat až tři měsíce.\n\nDělení salchichónů podle použitého masa:\n\nJako každý salám se může salchichón konzumovat za studena, tradičně je podáván jako předkrm společně se španělskými sýry. Vhodný je k přípravě menšího občerstvení, tzv. \"tapas\" (španělské „jednohubky“). Před konzumací je doporučováno nechat jej aspoň 20 minut v pokojové teplotě, aby se jeho chuť „rozvinula“.\n\nSalchichón je možné použít i při přípravě teplých pokrmů. Tradiční španělskou pochoutkou je kombinace červených fazolí, salchichónu a brambor.\n"}
{"id": "897333", "url": "https://cs.wikipedia.org/wiki?curid=897333", "title": "Mlíko", "text": "Mlíko\n\nMlíko je atypický způsob čepování piva. Oblíbily si ho především ženy, díky výsledné jemnější a mírně nasládlé chuti.\n\nJedná se specifický a poměrně méně známý druh čepování piva. Pivo na první pohled připomíná sklenici mléka, protože půllitr je plný krémové až smetanové pivní pěny. Část pitné pěny se po nějaké době přemění na pivo. Kouzlo mlíka se nejvíce projeví, když se vypije na jeden zátah. Takto načepované pivo se zdá být v chuti sladší. Obsah piva v půllitru je 0,3l. Mlíko je spojováno spíše s ženským pohlavím, právě díky jemnosti nebo štamgasty, kteří si ho dají po čtvrtém, pátém pivu místo panáka. Podle zkušených sládků má v sobě nejméně oxidu uhličitého.\n\nMlíko se čepuje do předem umyté a především opláchnuté sklenice, pod úhlem 45°, mírným škrcením kohoutu. Účelem je naplnit sklenici až po okraj pivní, krémovou až smetanovou pěnou, která je plná piva, na první pohled připomínající sklenici mléka. Odtud její název. Mělo by se pít u výčepu a na jeden zátah – na ex. Důležité je, se při čepování nevzdalovat sklenicí od kohoutu. Pěnu by to mohlo okamžitě roztrhat a mlíko už by nebylo moc dobré.\n\nMezi nejčastější chyby, jak při čepování mlíka, ale také u ostatních způsobů točení, jako je čochtan nebo šnyt, patří například špatně umytá sklenice, točení piva pod špatným úhlem nebo nevypláchnutá sklenice, ve které poté zůstane voda a znehodnotí se chuť celého piva.\n\nChuť mlíka ovlivňuje hned několik faktorů, je tedy nutné aby výčepní byl kvalitně proškolen a uměl tímto speciálním způsobem pivo natočit. Mezi nejlépe hodnocené pražské pivnice s velmi dobře proškoleným výčepním patří například:\n\n\n"}
{"id": "897337", "url": "https://cs.wikipedia.org/wiki?curid=897337", "title": "Vladimír Rimbala", "text": "Vladimír Rimbala\n\nVladimír Rimbala (* 26. listopadu 1978 Levoča) je slovenský ilustrátor, zaměřující se zejména na rekonstrukce pravěkých organismů (dinosauři, ptakoještěři ad.), tedy na tzv. paleoart.\n\nPo ukončení Střední Zemědělské školy a povinné vojenské služby se odstěhoval do Čech, kde potom pracoval na různých místech a v různých profesích. Během pobytu v Praze pak navázal spolupráci s Jaroslavem Marešem a ilustroval asi dvě desítky článků v populárně-naučných časopisech, kromě toho však také pět knih. Spolupracoval rovněž se slovenským paleontologem Martinem Kundrátem, B. Kearem a dalšími. Jeho práce se objevila i v dokumentu o teropodních dinosaurech terizinosaurech.Ilustrátor má široký okruh zálib, ze kterých asi nejvíce upřednostňuje paleontologii, zoologii a kryptozoologii. Zajímá se také o umění a v současnosti má za sebou již svou první výstavu vlastních prací v norském Tromsø. Již předtím několikrát vystavoval své práce také v galerii umělců \"Spiša\" ve Spišské Nové Vsi. Momentálně externě spolupracuje například s popularizátorem paleontologie Vladimírem Sochou (kniha \"Dinosauři od Pekelného potoka\", výstavy ilustrací dinosaurů). V Čechách již byly jeho ilustrace vystaveny v Hradci Králové, Rychnově nad Kněžnou, Dobrušce nebo v Hlinsku. Vladimír Rimbala několik let žil a pracoval ve městě Tromsø na severu Norska, nyní žije v České republice.\n\nVladimír Rimbala ilustroval například knihy \"Dinosauři od Pekelného potoka\" (2010), \"Poslední dny dinosaurů\" (2016), \"Dinosauři v Čechách\" (2017), \"Velké vymírání na konci křídy\" (2017) a \"Legenda jménem Tyrannosaurus rex\" (2019) Vladimíra Sochy, kromě toho také ilustroval některé knihy cestovatele a kryptozoologa Jaroslava Mareše (například titul \"Šepot v buši\").\n\n"}
{"id": "897340", "url": "https://cs.wikipedia.org/wiki?curid=897340", "title": "Marcos Pizzelli", "text": "Marcos Pizzelli\n\nMarcos Pinheiro Pizzelli (arménsky Մարկոս Պինեյրո Պիզզելլի; * 3. října 1984, Piracicaba, Brazílie) je arménský fotbalista a reprezentant brazilského původu hrající na postu ofenzivního záložníka, který od roku 2016 působí v klubu Al-Fujairah SC (SAE). V letech 2007, 2008 a 2010 se stal nejlepším kanonýrem nejvyšší arménské fotbalové ligy.\n\nJako dorostenec začínal v brazilském klubu São Carlos FC v letech 2000–2005, zde jej zaregistroval agent arménského Araratu Jerevan, který nakonec Pizelliho rekrutoval. V Araratu debutoval 30. dubna 2006 proti Ulisses FC.\n\nNásledovalo angažmá v FC Pjunik, odkud odešel v červnu 2011 na Ukrajinu do Metalurhu Doněck (společně s klubovým spoluhráčem - arménským fotbalistou Gevorgem Ghazarjanem).\n\n13. ledna 2012 podepsal tříletý kontrakt s ruským celkem FK Kubáň Krasnodar. 18. března 2012 vstřelil svůj první gól v ruské Premier Lize, což Kubáni přineslo vítězství 1:0 nad FK Rubin Kazaň.\n\nV květnu 2008 obdržel arménské občanství a stal se členem arménské fotbalové reprezentace. V A-mužstvu debutoval 28. května 2008 v přátelském utkání proti domácímu Moldavsku, kde jedním gólem přispěl ke konečné remíze 2:2.\n\nV kvalifikaci na EURO 2012 vstřelil celkem 4 góly a stal se tak společně s Rusy Alanem Dzagojevem, Romanem Pavljučenkem a svým reprezentačním spoluhráčem Jurou Movsisjanem třetím nejlepším kanonýrem základní skupiny B (první byl arménský Henrich Mchitarjan s 6 góly). Pizzelli se trefil dvakrát proti Andoře (12. října 2010, výhra 4:0 a 2. září 2011, výhra 3:0) a jednou proti Makedonii (7. října 2011, výhra 4:1) a Rusku (4. června 2011, prohra 1:3). Jeho góly však na postup na EURO nestačily, Arménie skončila se 17 body na třetím místě za prvním Ruskem a druhým Irskem.\n\n26. března 2013 nastoupil v kvalifikaci na MS 2014 v Jerevanu proti národnímu týmu České republiky, Arménie podlehla soupeři 0:3.\n\n"}
{"id": "897344", "url": "https://cs.wikipedia.org/wiki?curid=897344", "title": "Sypavka borovice", "text": "Sypavka borovice\n\nSypavka borovice je choroba borovic způsobovaná houbou sypavka borová (\"Lophodermium seditiosum\") a podle některých zdrojů i houbou skulinatec borový (\"Lophodermium pinastri\"). Jde o jednu z nejrozšířenějších houbových chorob borovice, která napadá jehlice. Hlavní infekční období bývá během června, ve vyšších polohách v červenci až září, infekci podporuje vlhké počasí. \n\nPodle některých zdrojů je skulinatec borový (\"Lophodermium pinastri\") pouze saprofytem, který doprovází houbu \"Lophodermium seditiosum\", nebo se na napadených jehlicích vyskytuje jako saprofyt. Někdy je s houbou sypavka borová zaměňován. To, co je ve starší literatuře a v průběhu desetiletí nazýváno a v literatuře opakovaně opisováno jako patogen skulinatec borový \"Lophodermium pinastri\" je podle novějších výzkumů ve skutečnosti komplex nejméně dvou různých hub známých jako \"Lophodermium pinastri\" a \"Lophodermium seditiosum\". K rozlišení obou druhů lze použít méně často barvu pysků, barvu hysterotecia a perimetrovou linii. Naopak velmi dobrými znaky pro rozlišení uvedených druhů jsou zonální linie a tvar hysterotecia.\n\n\nNa podzim se na nejstarších jehlicích objevují zpočátku malé žluté skvrny, které se zvětšují, reziví a tmavnou až černají. Vytvářejí na jehlicích vyvýšené polštářky. Počet žlutých skvrn na jehlici se používá pro signalizaci míry napadení a stanovení dalšího postupu. Tmavé plodnice o velikosti přibližně 1mm na světlých žlutohnědých jehlicích připomínají tvarem a svislou mezerou kávové zrna s výraznou černou barvou.\n\nNa jaře vyrůstají na odumřelých jehlicích velmi drobné pyknidy obsahující tyčinkovité konidie, v další vegetaci narůstají hysterothécia, (tmavé plodnice). Ve vlhkém prostředí se otevírají a uvolňují se z nich spóry. Konidie jsou uvolňovány prakticky po celý rok.\n\nZtráta přírůstků, prosvětlení koruny, oslabení stromů a vstupní brána dalším chorobám a parazitům.\n\nSypavka borovice je jednou z relativně mála nemocí, proti kterým by mělo být profylakticky zasáhnuto ve vhodných podmínkách fungicidy. Chemická ochrana má význam především v lesních školkách. Je doporučována preventivní chemická ochrana rostlin ve čtrnáctidenních intervalech od první poloviny července do října. Teplé a vlhké počasí počátkem léta může chemickou ochranu posunout už na první polovinu června. \nJe třeba brát v úvahu závažnost napadení v předchozím roce, jakož i místní podmínky a povětrnostní situaci.\nMnoho napadených ploch, vlhké stanoviště a vlhké počasí od července do září obvykle podporuje infekci.\n\nPovolené přípravky pro lesnictví jsou Dithane DG Neotec, Dithane M 45, Flowbrix, Ortiva a Novozir.\n\nV některých zemích (ve Francii a ve Skandinávii) se přirozeně v porostech a lesních školkách objevují rezistentní jedinci a během několika generací tak lze předpokládat umělý výběr i přirozený rozvoj tohoto znaku.\n\n"}
{"id": "897349", "url": "https://cs.wikipedia.org/wiki?curid=897349", "title": "Turrón", "text": "Turrón\n\nTurrón je typická španělská cukrovinka podobná tureckému medu. Nejčastěji se s ní můžeme setkat o Vánocích, kdy má na stole své čestné místo. \nZákladními surovinami pro výrobu této sladkosti jsou včelí med, cukr a mandle. Každá španělská oblast a rodina má svou vlastní recepturu. \n\nZačátek výroby turronů je datován na konec 15. století. V městečku Jijona (Xixona) na jihovýchodě Španělska, podle dochovaných zpráv, byla poprvé tato pochoutka vyrobena. \nCukroviny podobné turronům se vyrábějí i na Filipínách, Itálii a jihofrancouzském městečku Roussillon.\n\n\nTurrony mohou být rozličných chutí i netradiční s různými ingrediencemi: Turron de Yema (žloutkový), marcipán s ovocem, s pistáciemi, atd. \n\n\"Torrone\" je italská verze turrónu. Jedná se o tradiční zimní a vánoční italskou cukrovinku, která existuje v mnoha verzích. Nejstarší písemná zmínka o této pochoutce pochází údajně z doby mezi roky 1100–1150, kdy Gerard z Cremony přeložil knihu arabského lékaře ze španělské Córdoby nazvanou \"De medicinis et cibis simplicibus\" (O lécích a prostých pokrmech), v níž se mimo jiné zmiňuje i o arabském pamlsku zvaném \"turun\". Italský torrone se od španělského turrónu liší použitím menšího množství oříšků. Také tato tradiční pochoutka z lombardské Cremony má celou škálu verzí, od tvrdých a drobivých (\"duro\") až po měkké (\"morbido\"). Stejně tak se díky rozličným přísadám do nugátu (citron, vanilka atd.) liší i jejich chuť. Některé verze prodávané v obchodech přicházejí s čokoládovou polevou.\n\n"}
{"id": "897350", "url": "https://cs.wikipedia.org/wiki?curid=897350", "title": "Klonové války", "text": "Klonové války\n\nKlonové války (\"Clone Wars\") je série fiktivních bitev a konfliktů ze světa Star Wars od producenta a režiséra George Lucase. Klonové války byly poprvé zmíněny ve filmu , avšak bez větších podrobností. Jejich průběh byl představen až v a a plně rozvinut byl ve a . Další detaily ohledně konfliktu jsou obsaženy v další na Star Wars orientované literatuře či v počítačových hrách.\n\nKlonové války začaly odtržením tisíců planetárních soustav od Republiky, které následně utvořily Konfederaci nezávislých systémů (CIS). Na straně Republiky bojovala klonová armáda proti armádě droidů CIS. Konflikt se rychle rozšířil do celé známé galaxie a nevyhnul se ani hlavní republikové planetě Coruscant. Válka skončila s vyhlazením rytířů Jedi, vyhlazením vedení CIS na Mustafaru a inaugurací Galaktického impéria, jež nahradilo Republiku.\n\nPřestože měl tento konflikt začít až v roce 22 BBY, bylo k němu nasměrováno už o deset let dříve, když došlo k blokádě planety Naboo. To mělo za následek svržení tehdejšího Nejvyššího kancléře Valoruma, jehož nahradil senátor z planety Naboo Sheev Palpatine, o jehož skutečné identitě coby Temného Pána ze Sithu nikdo neměl potuchy.\n\nJeho nový učedník hrabě Dooku kontaktoval svého přítele z řádu Jedi Sifo-Dyase, jenž byl nahlodán Palpatinem, aby bez vědomí rady Jediů na Kaminu objednal pro Republiku armádu klonů. Vzápětí jej hrabě Dooku zavraždil a ten pak z archivů Jediů v chrámu vymazal veškeré údaje o Kaminu. Poté najal Jango Fetta, aby se stal předlohou pro armádu klonů.\n\nPo několik dalších let se nedělo nic, avšak v roce 24 BBY se náhle objevil hrabě Dooku jako mluvčí nově vzniklé Konfederace nezávislých systémů (CIS), které deklarovaly touhu odtrhnout se od Republiky. Díky vzniklé krizi byl Palpatine ponechán ve funkci déle, než povolovala ústava. K této konfederaci se brzy připojilo mnoho dalších světů a také některé gigantické korporace jako např. Techno Unie nebo InterGalactický Bankovní Klan a mnoho velkých zbrojních podniků.\n\nV roce 22 BBY se udála série atentátů a teroristických útoků na Coruscantu, převážně na senátory (nepohodlné CIS i Palpatinovi). Když byl jeden z nich spáchán na senátorku Amidalu, navrhl Palpatine, aby ji střžili rytíři Jedi. Mise byla svěřena Anakinu Skywalkerovi a Obi-Wanu Kenobimu. Po dopadení pachatele útoků Zam Wesell ukryli senátorku na její domovskou planetu a v senátu ji zastoupil její asistent Jar Jar Binks, zatímco se Obi-Wan pustil do vyšetřování.\n\nNakonec se i přes chybějící údaje v archivu Jediů dostal až na Kamino, kde si prohlédl již téměř dokončenou klonovou armádu a promluvil si i s Jango Fettem, který si Zam najal. Fett unikl i se svým klonovým „synem“ na Geonosis, kam se za nimi vydal i Kenobi, avšak upadl do zajetí. Před tím ale odeslal radě Jediů důkazy (i když ty nejpodstatnější nezískal) o veškerém pozadí a o CIS připravující armádu droidů na galaktickou válku. Kenobiho přijel na Geonosis zachránit Anakin s Padmé, avšak i oni padli do zajetí. Spolu s Kenobim byli odsouzeni k popravě v aréně.\n\nJe považována za první bitvu klonových válek, tu která celé to šílenství odstartovala. Jejím začátkem bylo přerušení popravy Anakina Skywalkera, Padmé Amidaly a Obi-Wana Kenobiho řádem rytířů Jedi. Souboj vyústil do bitvy obřích rozměrů, rytíři Jedi byli obklíčeni bitevními droidy. Jejich počty však nestačily na nezměrně větší armádu droidů. Od jisté porážky je zachránil až mistr Yoda, přilétající s armádou klonů. Následné boje vojsko klonů, jenž bylo lepší než roboti ve všech ohledech a mělo na své straně jedi, vyhrálo. Geonosis se ocitla pod kontrolou Republiky. Bitva skončila, začaly klonové války.\n\nVálečný konflikt vyústil v dlouho trvající sled bitev. Síly se zdály vyrovnané. Huttové, Tatooinský zločinecký klan, dělal oběma stranám problémy, jejich obchodní cesty se staly klíčovými. Ten, jenž by měl svolení je využívat, by získal výhodu. Hrabě Dooku se rozhodl je získat a naklonit tak misku vah ve prospěch Separatistů. Tajně tak zorganizoval únos syna Jubba Hatta. Následně mu nabídl pomoc při jeho nalezení. Jubba Huttovi nabídli pomoc i rytíři Jedi. Anakin Skaywalker a jeho padawanka Ashoka Tano vypátrali Hattovho syna a zjistili kdo za to nese vinu. Cestu jim zkřížila Dookuova vražedkyně Asajj Ventres. Nakonec však Jediové zvítězili a Hutt s vděku udělil republice povolení užívat cesty. Bylo to malé vítězství jenž separatisté svým úsilím ustáli. Miska vah se po čase opět vyrovnala.\n\nRepublika potřebuje vystavět zásobovací stanici. Toydoria se jeví jako nejlepší možnost. Mistr Yoda vyráží na diplomatickou misi za králem planety. Cestou je jeho loď sestřelena Separatisty. Assaj Ventres se v snaze přesvědčit krále vyzývá Yodu na souboj, on a čtyři klony proti celému praporu droidů. S argumentem že jedi je přece schopný pokořit sto droidů Yoda přijímá. Ví, že stejně nedostane jinou možnost. Vítězí a téměř zajme Ventres která po pokusu o královraždu uniká. Republika získala malé vítězství.\n\nJestli se štěstí klonilo k republice tak tomu následující události učinily přítrž. Generál Griveos pod dohledem Hraběte Dooku spustil testy nového iontového děla. To bylo součástí monstrózní lodě Malevolence. Loď testovaná v jednom odlehlém sektoru je objevena generálem Plo Koonem. Žel neví, proti čemu stojí, a tak jsou jeho tři křižníky zničeny. Malevolence nejdřív iontovým dělem vyřadí energii a pak zničí loď svým silným dělostřelectvem. Koon uvízne v záchranném modulu. Moduly však ničí jeden po druhém droidi. V nejtemnější hodině je zachráněn Anakinem Skaywalkerem a Ashokou Tano.\nNež se generál Grievus rozhodl zaútočit na lékařskou stanici klonové armády poblíž soustavy Naboo, zničil několik republikových křižníků. Utrpěné ztráty značně oslabily vojsko republiky. Jestli by to mělo dál pokračovat, separatisté by zvrátili válku ve svůj prospěch. Iontové dělo Malevolence bylo při pokusu o zničení oné stanice poškozeno. Ashoka Tano na tom měla zásluhu. Generálovi nezbývalo než ustoupit. Hyperprostorový motor byl poškozen a v patách měl tři křižníky s generálem Kenobim v čele. Následně byla na Malevolence zajata Amidala, která byla zachráněna Skywalkerem a Kanobim. Skywalker přenastavil navigační počítač a loď narazila do nedalekého měsíce.\n\nGeonosiané se nesmířili s okupováním republikou a vzbouřili se. Jejich planeta se po vytlačení republikových vojsk stala místem nové továrny na výrobu Bojových droidů. Republika zoufale zaměstnávaná konfliktem po delší době vyčlenila flotilu a invazní vojsko k znovuobsazení planety. Generálové Obi-Wan Kenobi, Anakin Skywalker, Luminara Unduli a Ki-Adi-Mundi museli zvítězit jinak by se válka protáhla o léta. Samotné vylodění bylo provázeno monstrózní bitvou. Ne každému generálovi se povedlo přistát na místě určení. Skywalker sám ztratil všechny tanky a rozhodl se prorazit si cestu přes opevnění spojující dvě skály. Republika zaznamenala úspěch a armádě se povedlo vylodit. Následoval útok přímo na onu továrnu jenž vyráběla droidy i nový typ pancéřovaných tanků. Padawankám Ashoce Tano a Barris Offe se povedlo ji zničit. Vítězství však nemělo býti snadné. Přišlo až po vraždě královny Geonosianu. Následky bitvy se projevily až s nástupem impéria, kdy byla celá populace planety vyhlazena.\n\nKlonové války a jejich důsledky jsou ve Star Wars ukázány jako zástěrka, která posloužila přeměně demokratické Republiky v diktaturu Impéria. George Lucas v roce 2002 v rozhovoru pro Time Magazine řekl: \"Každá demokracie se nakonec přemění v diktaturu, nikoliv však převratem. Lidé sami se vzdávají demokracie ve prospěch diktátora, ať už to je Julius Caesar, Napoleon nebo Adolf Hitler. Bývá to tak proto, že se běžní lidé nechávají strhnout ideálem. Otázkou je, co lidi a instituce přivede k takové změně směru? To je věc, na kterou poukazuji: jak se Republika stane Impériem? ... Jak se z dobrých lidí stanou špatní lidé a jak se z demokracie stane diktatura?\"\n\nV prvních třech epizodách Palpatine zrežíroval silné separatistické hnutí, aby získal moc, a aby uvedl obyvatelstvo galaxie do atmosféry strachu. Nakonec tak přinutil senát, aby mu odhlasoval mimořádné pravomoci. Během epizody III se pak Palpatine prohlásil císařem a všechny problémy z posledních let, které způsobil, včetně pokusu o převzetí vlády nad Republikou, svedl na Jedie a ospravedlnil tak rozkaz 66, který \"musel\" být vykonán.\n\nNěkteří jako např. Clyde Lewis přirovnávali Klonové války k událostem směřujícím ke druhé světové válce a Palpatina přirovnávali k Adolfu Hitlerovi, neboť oba využili válečnou mašinérii a obětní beránky k manipulaci veřejností, které nabídli vyvedení z krize výměnou za podporu a obrovskou moc jim svěřenou. Nicméně sám Lucas potvrdil, že jeho primární inspirací pro politické pozadí Klonových válek (a i pro zbytek Star Wars) byly válka ve Vietnamu a aféra Watergate, během nichž byla pro nejvyšší politiky tím nejlepším řešením problémů korupce. Podobné paralely souvisí i s Irákem, k čemuž George Lucas řekl: \"Když jsem sepisoval příběh Klonových válek, žádný Irák ještě nebyl\". Nicméně paralela s děním v Iráku a s Vietnamem připadala Lucasovi až neuvěřitelná.\n\n\n"}
{"id": "897356", "url": "https://cs.wikipedia.org/wiki?curid=897356", "title": "Klasifikace rostlin", "text": "Klasifikace rostlin\n\nKlasifikace rostlin (Archeaplastida), zejména nižších zelených rostlin („zelených řas“) prošla v posledních desetiletích, podobně jako klasifikace nadřazené úrovně Eukaryota, důkladnou revizí na základě fylogenetických studií, které pomohly odhalit vzájemné příbuzenské vztahy jednotlivých taxonů.\n\nZměnilo se vymezení tradiční rostlinné říše (sinice byly přeřazeny do domény Bacteria, většina „barevných řas“ byla přeřazena do říše Chromista, krásnoočka do říše Excavata).\n\nDo rostlin patří dle současných představ 3 vývojové linie – glaukofyty, ruduchy a zelené rostliny. Recentní ruduchy pak mají dvě vývojové větve – Cyanidiophyta a Rhodophyta v užším smyslu. Zelené rostliny mají taktéž dvě vývojové větve, z nichž jedna je tvořena pouze zelenými řasami (\"Chlorophyta\"), zatímco do druhé (\"Streptophyta\") spadají vedle řas i vyšší rostliny.\n\nČeské názvosloví je založené na databázi BioLib.; k většině taxonů mořských řas však z pochopitelných důvodů nepotřebnosti české ekvivalenty chybějí.\n\nNíže uvedený systém dobře navazuje např. na uznávané systémy eukaryot (a protože obsahuje aspoň ve své části i taxonomické úrovně, vhodně rozšiřuje například Systém dle Cavaliera-Smithe).\n\nŘíše: PLANTAE=ARCHAEPLASTIDA\n\n\"Glaucophyta\" jsou nepočetnou skupinou (3 rody: \"Cyanophora, Glaucocystis, Gloeochaete\") nevyžadující podrobné členění. \nRuduchy již mají poměrně ustálený systém, představený v jim věnovaném článku. Dříve byly glaukofyty a ruduchy řazeny do společné podříše Biliphyta, molekulární analýzy však ukázaly bližší příbuznost ruduch a zelených rostlin, a proto přestal být taxon Biliphyta v tomto smyslu používán.\n\nTento článek se proto soustředí na zelené rostliny, a to zejména na jejich fylogenetický základ – tedy tzv. „nižší rostliny“. \nDvě fylogenetické větve zelených rostlin — \"Chlorophyta\" a \"Streptophyta\" — jsou v tomto systému označené jako infraříše. \nSystematika řas byla tradičně zkoumána odděleně od systematiky vyšších rostlin (o čemž svědčí i odlišné přípony názvů tříd a podtříd), což v současnosti přináší jisté problémy v návaznosti obou klasifikací, má-li se důsledně dodržovat hledisko fylogenetického původu a příbuznosti. Klasifikace vyšších rostlin je proto pouze naznačena a podrobné zpracování ponecháno na samostatných článcích.\n\nJeden z používaných systémů, podle Saunderse, drobně aktualizovaný:\n\n\nNásledující systém zelených řas včetně naznačené návaznosti vyšších rostlin je zpracován podle databáze AlgaeBase, která je odborníky na fykologii průběžně aktualizována a proto odráží současné poznatky o příbuznosti jednotlivých skupin. Zatím v systému přetrvává parafyletická třída Prasinophyceae.\n\nJsou zohledněny i některé nově definované taxony, do databáze dosud nezahrnuté. Systém tak odráží stav aktuální přibližně k začátku roku 2013 s některými aktualizacemi k r. 2016 (s řádkovými referencemi).\n\n\nJiný alternativní přístup klasifikace, nepoužívající klasické taxonomické ranky, nabízí systém dle Adla a kol..\n\nČlenění vyšších rostlin není ustálené, co se týče biologických ranků. Zpravidla jsou jejich skupiny označovány jako oddělení – což je i případ wikipedie. U některých systémů se však systematika pokouší navázat na jiné botanické systémy, ve kterých již sama \"Embryophyta\" mají úroveň vyšší či, mnohem častěji, nižší. Příkladem může být snaha navázat systém krytosemenných rostlin APG III na nižší cévnaté rostliny: V návrhu Chase a Reveala je celá skupina odpovídající embryofytům postavena na úroveň třídy, pro kterou je navrženo jméno \"Equisetopsida\", a tradiční oddělení mají úroveň podtříd. Christenhusz a kol. v tomto smyslu rozpracovali a aktualizovali systém recentních kapraďorostů a nahosemenných.\nNásledující přehled je proto úmyslně bez taxonomických ranků a jednotlivé skupiny uvádí pod jmény zakončenými tradiční příponou oddělení (-phyta), případně třídy (-opsida), pod kterými zpravidla vystupují v samostatných článcích wikipedie. Nadřazenost je vyjádřena pouhým odsazením. Závorkou vyznačené „tradiční“ skupiny v mnoha moderních systémech jako samostatné klasifikační úrovně nevystupují a fylogenetickou analýzou není dostatečně potvrzena jejich monofyletičnost či je dokonce naznačena jejich parafyletičnost.\n\n\nPomocí fylogenetických stromů lze vhodně zobrazit současné představy o původu a příbuznosti jednotlivých linií rostlin. U recentních druhů pak mohou být podpořeny molekulárními analýzami jaderného a mitochondriálního genomu.\n\nNavíc je v níže uvedených stromech naznačen původ sekundárních a terciárních plastidů v souladu s endosymbiotickou teorií.\n\nSoučasné (začátek r. 2013) představy o fylogenetické příbuznosti základních rostlinných skupin i ruduch jsou poměrně ustálené:\n\nNěkteré novější analýzy naznačují, že by se uvnitř superskupiny Archaeplastida mohly odvětvovat skrytěnky a jim blízce příbuzná chromistní eukaryota. Potvrzení takové hypotézy by si vyžádalo revizi nejen výše uvedeného schématu (ruduchy by pak mohly být bazální větví), ale i celého fylogenetického stromu kortikátní linie eukaryot.\n\nNadále problematické zůstává bazální větvení skupiny \"Chlorophyta\" a dále korunových skupin u \"Streptophyta\". Na bázi chlorofyt se podle studie z r. 2016 pravděpodobně nejdříve odvětvuje třída \"Palmophyllophyceae\". Co se týká korunových streptofyt, i na základě rozsáhlých aktuálních fylogenetických analýz není dosud rozhodnuto, která ze skupin \"Coleochaetophyceae\", \"Charophyceae\" a \"Zygnematophyceae\" je sesterskou k vyšším rostlinám. Aktuální (počátek r. 2014) analýzy se stále větší robustností podporují hypotézu, podle které jsou sesterskou skupinou embryofyt \"Zygnematophyceae\" samotní nebo ve společném kladu s \"Coleochaetophyceae\".\n\nFylogenetické stromy ukazují nepřirozenost některých stále používaných taxonů. Např. z parafyletických prasinofyt (\"Prasinophytina\") bylo již dříve vyčleněno několika linií, jako monofyletickou ji však nelze v molekulárních analýzách identifikovat ani v minimalizovaném rozsahu (\"Prasinophyceae = Prasinococcales + Pycnococcaceae + Pyramimonadales\"), uváděném např. v systému dle Adla a kol. Nové analýzy také ukazují na bazálnější postavení \"Chlorellales\" (tradičně v \"Trebouxiophyceae\"), možná jako sesterské skupiny \"Pedinophyceae\".\n\nSoučasné (začátek r. 2013 s dílčími úpravami k r. 2016) představy o fylogenetickém stromu recentních vyšších rostlin lze zobrazit následovně:\n\n"}
{"id": "897359", "url": "https://cs.wikipedia.org/wiki?curid=897359", "title": "Lukáš Pohůnek", "text": "Lukáš Pohůnek\n\nLukáš Pohůnek (* 1988, Žilina, Československo) je slovenský dirigent.\n\nNarodil se v česko-slovenské rodině hudebníků. Vystudoval hru na trubku na Konzervatoři\nv Žilině. Jako sólista vystoupil se Slovenskou filharmonií, \"Slovak Sinfoniettou Žilina\",\nJanáčkovou filharmonií Ostrava, Filharmonií Bohuslava Martinů a další. Spolupracoval s Jakubem Hrůšou.\n\nV roce 2007 začal soukromě studovat dirigování u Leoše Svárovského, do jehož dirigentské\ntřídy na Akademii múzických umění v Praze byl přijat v roce 2009. V sezoně 2012/2013 byl stážistou na \"Akademii Muzycznej\" v Krakově ve třídě profesora \"Rafaela Delekty\". Aktivně se zúčastnil i mistrovských dirigentských kurzů u \"George Pehlivaniana a Tadeusze Strugaly\". \n\nDirigoval několik domácích i zahraničních orchestrů. Mezi nimi jsou Janáčkova filharmonie Ostrava, Severočeská filharmonie Teplice, Slovak Sinfonietta Žilina, Akademičtí komorní sólisté Praha, Moravskoslezská sinfonietta Ostrava, Orkiestra akademii Beethovenowskiej Krakov a Valencia ensemble. Také spolupracoval s Pražským komorním sborem a byl asistentem Olivera Dohnányiho při sboru Canticorum Iubilo Praha.\n\n"}
{"id": "897360", "url": "https://cs.wikipedia.org/wiki?curid=897360", "title": "Kostel svatého Jiljí (Zbraslav)", "text": "Kostel svatého Jiljí (Zbraslav)\n\nKostel svatého Jiljí je římskokatolický chrám v obci Zbraslav v okrese Brno-venkov. Je chráněn jako kulturní památka České republiky. Je farním kostelem zbraslavské farnosti.\n\nJádro zbraslavského kostela je gotické z 13.–15. století. Jedná se o jednolodní stavbu s hranolovou věží v západním průčelí, v presbytáři a sakristii se nachází zbytky křížové klenby. V průběhu 20. století byl kostel rozsáhle upraven.\n"}
{"id": "897370", "url": "https://cs.wikipedia.org/wiki?curid=897370", "title": "Kolonok", "text": "Kolonok\n\nKolonok (\"Mustela sibirica\" dříve též \"Kolonocus sibiricus\"; česky nazývaný někdy norek sibiřský či lasice sibiřská) je malá kunovitá šelma, která žije ve východní, jihovýchodní, severní a severozápadní Asii a malé části východní Evropy. Je velmi podobný norkovi evropskému a fretce. Kolonok je podstatně menší a světlejší než norek, ale taxonomicky jsou oba druhy blízce příbuzné. Kolonok dosahuje délky těla 31-39 cm, ocas měří 17-18,5 cm a váha se pohybuje mezi 360 až 820 g. Živí se drobnými a středně velkými hlodavci, obojživelníky, plazy, rybami a asi z 5 % rostlinnou stravou (např. oříšky). V zimě se pro potravu často ponořuje do sněhu. Kolonok využívá několik nor, které často osidluje po hlodavcích, jež sám ulovil. Mezi jeho přirozené nepřátele patří jakékoliv větší šelmy (i jeho příbuzní kunovití) a dravci. Jeho kožešina je poměrně ceněná, kromě jiného se z ní dělají chlupy do štětců. Při obraně je velmi agresivní a podobně jako mnozí další kunovití vypouští na nepřátele páchnoucí tekutinu. Velmi rychle se množí, může mít až 12 mláďat v jednom vrhu. Značně trpí na parazity (blechy, motolice, červy, hlístice), mnozí jedinci jimi můžou být doslava zamořeni. Rovněž je náchylný k hromadným úhynům v důsledku nemocí.\n\n\n"}
{"id": "897371", "url": "https://cs.wikipedia.org/wiki?curid=897371", "title": "Zbraslav (hrad)", "text": "Zbraslav (hrad)\n\nHrad Zbraslav se nacházel jihovýchodně od obce Zbraslav v okrese Brno-venkov.\n\nZbraslavský hrad se v písemných pramenech vůbec nevyskytuje. Je znám pouze z predikátů osobností rodu, z jejíž jedné větve se stali páni z Kunštátu a Poděbrad. Jako první je zmiňován mezi lety 1222 a 1240 Gerhard ze Zbraslavi, poté jeho synové Smil, Boček, Kuna a Mikul. Posledně jmenovaný nebyl oproti svým sourozencům veřejně činný a zůstal na Zbraslavi. V pramenech se dále objevují Mikulovi potomci, jako poslední jsou v roce 1358 uváděni Žibřid a Mikul. V roce 1385 je ještě zmíněn Racek ze Zbraslavi, jehož příslušnost k Gerhardovu rodu není zřejmá, byl však posledním, kdo na hradě sídlil.\n\nZbytky zaniklého hradu se nacházejí poblíž trati Hradisko, na ostrohu nad soutokem Bílé vody a potoka Žleb. Šíje ostrožny je přeťata příkopem, za ním se nachází plocha předhradí o délce přibližně 50 metrů. Přední díl hradu je oddělen dalším příkopem od hradního jádra; příkop je prstencový kolem celé zadní části, před ním se nachází val, na severovýchodě již sesunutý. Jádro hradu je poměrně malé, v jihovýchodním koutě se nachází deprese, možná po obytné stavbě. Povrchový průzkum prokázal, že hrad byl zděný, podle analýzy vzorků jej lze datovat do 13. a 14. století.\n\n"}
{"id": "897374", "url": "https://cs.wikipedia.org/wiki?curid=897374", "title": "Paleta (šunka)", "text": "Paleta (šunka)\n\nPaleta (, \"paletilla\") je přední menší kýta z prasete. Španělský název označuje sušenou šunku z této přední nohy. Oproti zadní noze (jamón) je tato kýta menší, zároveň je na ní i méně svalů. Paleta může být jak z bílého prasete (Paleta serrana), tak z prasete iberského (Paleta iberica). \n\nSušenou šunku lze v České republice koupit celou i s kostí, vykostěnou, nebo je možno si ji nechat nakrájet v prodejnách specializujících se na španělské produkty. Šunka se nejčastěji podává v podobě tzv. \"\" (španělský předkrm, jednohubky) například se sýrem Menchego a olivami. Před konzumací je vhodné nechat šunku aspoň 20 minut v pokojové teplotě rozležet.\n\n"}
{"id": "897375", "url": "https://cs.wikipedia.org/wiki?curid=897375", "title": "Kazarma (pevnost)", "text": "Kazarma (pevnost)\n\nKazarma (řecky: ) je pevnost ve městě Sitia na Krétě v Řecku. Je součástí prefektury Lasithi a leží při pobřeží Krétského moře. Název pevnosti vznikl z italského slova \"\", což znamená kasárna. Byla postavena ve 13. století za dob nadvlády Benátské republiky. V roce 1303 musela být přestavěna kvůli silnému zemětřesení.\n\n"}
{"id": "897382", "url": "https://cs.wikipedia.org/wiki?curid=897382", "title": "Frangokastello", "text": "Frangokastello\n\nFrangokastello (řecky: ) je hrad a vesnice nacházející se v obecní jednotce Patsianos v obci Sfakia v regionální jednotce Chania na ostrově Kréta v Řecku. Byl vystavěn v letech 1371 až 1374 za benátské kolonie Království Kandia. Postavením tak byla zajištěna obrana v regionu proti pirátům. Benátčané ho nazvali hrad sv. Nikita, což se ale původním obyvatelům nelíbilo a říkali mu prostě hrad Franků, tedy katolických cizinců a Benátčané byli nuceni souhlasit.\n\nKe stavbě hradu se váže taková pověst. Několik mužů z nedaleké vesnice každou noc přišlo ke hradu a zničili to, co ten den právě postavili. Vojáci s pomocí místních útočníky pochytali a byli oběšeni. Hrad má jednoduchý obdélníkový půdorys s věží v každém rohu a s erbem nad hlavní bránou. Cimbuří bylo postaveno až během osmanské okupace. V roce 1770 byl zde chycen krétský rebel Ioannis Vlachos (známý také jako Daskalogiannis) a později dopraven na popravu do Iraklionu.\n\n"}
{"id": "897383", "url": "https://cs.wikipedia.org/wiki?curid=897383", "title": "Jura Movsisjan", "text": "Jura Movsisjan\n\nJura Movsisjan (arménsky Յուրա Մովսիսյան; * 2. srpna 1987, Baku, Ázerbájdžánská SSR, Sovětský svaz) je arménský fotbalista a reprezentant, který od roku 2012 působí na postu útočníka v ruském klubu Spartak Moskva.\n\nMovsisjan se narodil v ázerbájdžánském hlavním městě Baku v arménské rodině (otec Sergej Movsisjan, matka Aisa Sahakjan). Ze země se na přelomu let 2001/2002 odstěhovali do USA do Los Angeles, kde žije arménská komunita. V Ázerbájdžánu totiž vypukly protiarménské pogromy. Ve Spojených státech započal svou fotbalovou kariéru.\n\nZačínal ve Sportingu Kansas City a v roce 2007 přestoupil do Realu Salt Lake, se kterým vyhrál v roce 2009 MLS Cup. Během svého působení v Realu Salt Lake odehrál celkem 53 zápasů, v nichž nasázel 15 branek. Po vypršení smlouvy v roce 2009 odešel do Evropy do dánského celku Randers FC. V roce 2011 přestoupil za 2 miliony € do ruského Kubáně Krasnodar.\n\n8. prosince 2012 přestoupil z ruského Krasnodaru do moskevského Spartaku za 7,5 milionu €. V v prvním utkání play-off předkola Evropské ligy 2013/14 zařídil svým gólem remízu 1:1 proti domácímu švýcarskému celku FC St. Gallen. Spartak si odvezl do domácí odvety příznivý výsledek, ale doma prohrál 2:4 a byl vyřazen.\n\nPůvodně hodlal reprezentovat USA, ale nakonec se 9. srpna 2010 stal členem arménské fotbalové reprezentace. V A-mužstvu debutoval 11. srpna 2010 v přátelském utkání proti hostujícímu Íránu, které skončilo porážkou Arménie 1:3.\n\nV kvalifikaci na EURO 2012 vstřelil celkem 4 góly a stal se tak společně s Rusy Alanem Dzagojevem, Romanem Pavljučenkem a svým reprezentačním spoluhráčem Marcosem Pizzellim třetím nejlepším kanonýrem základní skupiny B (první byl arménský Henrich Mchitarjan s 6 góly). Mimoto ještě pětkrát asistoval na gól. Movsisjan se trefil proti Andoře (12. října 2010, výhra 4:0), Makedonii (7. září 2010, remíza 2:2) a dvakrát proti Slovensku (8. října 2010, výhra 3:1 a 6. září 2011, výhra 4:0). Jeho góly však na postup na EURO nestačily, Arménie skončila se 17 body na třetím místě za prvním Ruskem a druhým Irskem.\n\n26. března 2013 nastoupil v kvalifikaci na MS 2014 v Jerevanu proti národnímu týmu České republiky, Arménie podlehla soupeři 0:3. Movsisjan dostal v zápase žlutou kartu. 11. června 2013 nastoupil v kvalifikačním utkání v Kodani proti domácím Dánům a vstřelil dvě branky, čímž výrazně přispěl k debaklu 4:0, který Dánům značně zkomplikoval postupové naděje. 11. října 2013 se jednou vstřelenou brankou podílel na výhře 2:1 v domácím kvalifikačním střetnutí proti Bulharsku, díky tomu si Arménie uchovala naději na druhé místo ve skupině a případný postup do baráže o MS. Do té se nakonec Arménie nedostala. Movsisjan v kvalifikační skupině B nastřílel celkem 4 góly.\n\n"}
{"id": "897391", "url": "https://cs.wikipedia.org/wiki?curid=897391", "title": "Cibulák", "text": "Cibulák\n\nCibulák je souhrnný název pro porcelán ozdobený tzv. \"cibulovým vzorem\".\n\nNámět cibulového dekoru byl přejat v Míšni mezi lety 1738-1739 z původních čínských předloh. Byla využita technologie ruční malby podglazurní modří. Ústředním motivem se stal květ astry na stonku s poupětem a pivoňky vinoucí se kolem bambusové tyče. U okrajů nádob se užívá kompozice z broskví a granátových jablek. Jejich způsob stylizace Evropanům připomínal cibuli. Zde se objevilo označení \"cibulák\".\n\nRokoková ornamentika cibuláku se připisuje malíři porcelánu J. D. Kretschmarovi. Tento malíř působil v míšenské manufaktuře v letech 1726-1752. Původně byly všechny plody umístěné na praporu či okrajovém pásu otočeny směrem dovnitř nádoby. Tento způsob malby však byl později změněn a plody se tedy střídavě obracejí ven a zpět. Cibulový vzor je výlučný a originální pro svou barevnou jednoduchost. Zároveň je však bohatě tvarově modelován a díky rozmanitosti sortimentu jeden prvek vyzdvihuje druhý. Cibulák je oblíbený, protože působí harmonicky a navozuje atmosféru pohody.\n\nV Čechách se s výrobou cibuláku začalo v roce 1885 v porcelánce v Dubí. Cibulový porcelán byl odspodu výrobku označen - signován „Meissen“ v oválu s hvězdičkou umístěnou v kontuře pod ním. Majitel porcelánky zavedl nový technologický postup dekorace. Namísto ruční malby byla podglazurová výzdoba cibulového vzoru prováděna za použití ocelotiskových desek. Pouze drobnosti byly ručně doplňovány.\n\nV roce 1895 byla prosperující porcelánka prodána podnikateli Bernardu Blochovi z Teplicka. Bloch porcelánku rozšířil a kromě výroby porcelánu zavedl i výrobu módního siderolitového zboží, obkladaček a kachlových kamen.\n\nObdobí první světové války citelně zasáhlo výrobu, klesl odbyt a zaměstnanci byli propouštěni. K rozkvětu závodu, přílivu nových specialistů a konjunktuře došlo až po roce 1925. Světová hospodářská krize 30. let 20. století ovšem tuto manufakturu nepříznivě zasáhla, takže došlo opět ke snížení počtu zakázek a propouštění zaměstnanců. V roce 1938 byl Bernard Bloch odvlečen do nacistického koncentračního tábora a výroba porcelánky vyrábějící cibuláky postupně klesala. V roce 1944 došlo pak k jejímu úplnému zastavení. K obnově došlo až po skončení druhé světové války pod vedením J. Šimka. V roce 1955 nastává nová etapa v produkci zboží s cibulovým vzorem. Porcelánka totiž začíná spolupracovat s vídeňskou firmou Thun-Hohenstein. Výroba je však ohrožena možnou těžbou uhlí v oblasti porcelánky. Poté, když v 60. letech 20. století i toto ohrožení výroby pominulo, nastalo rozšíření výroby cibuláků.\n\n\n"}
{"id": "897392", "url": "https://cs.wikipedia.org/wiki?curid=897392", "title": "Charles Jenkins", "text": "Charles Jenkins\n\nCharles Lamont Jenkins (* 7. ledna 1934 New York) je bývalý americký atlet, běžec, sprinter, dvojnásobný olympijský vítěz.\n\nV roce 1955 se stal mistrem USA v běhu na 440 yardů, o rok později se v národní olympijské kvalifikaci umístil v běhu na 400 metrů třetí. Na olympiádě v Melbourne v žádném z jednotlivých postupových běhů na 400 metrů nezvítězil, ale finále nečekaně vyhrál. O několik dnů později byl rovněž členem vítězné štafety USA na 4×400 metrů.\n\n"}
{"id": "897395", "url": "https://cs.wikipedia.org/wiki?curid=897395", "title": "Bázeň (biblický pojem)", "text": "Bázeň (biblický pojem)\n\nBázeň je podle Nového zákona emoce, kterou člověk může prožít, stane-li se svědkem nebo součástí mocného Božího působení nebo dojde-li k poznání a uvědomění si Boží velikosti.\n\nBázeň padla na svědky silných událostí v důsledku pochopení Boží všemocnosti. Bůh může učinit v jakémkoli okamžiku, cokoli uzná za vhodné.\n\nBázeň se probouzí v člověku, také když prožije zármutek podle Boha, který je Novým Zákonem odlišen od zármutku podle světa.\n\nBázeň před Bohem motivuje Pavla k tomu, aby přesvědčoval lidi o Boží pravdě, život v bázni může také působit přesvědčivě ve prospěch Božího Písma i beze slov. Bázeň může obrátit i nevěřícího manžela, či zahanbit protivníka, dokáže li ji křesťan vložit do své obhajoby.\n\nČlověk, který se pokouší zachránit někoho od hříchu, má to dělat s bázní, která jej pomáhá chránit, aby také sám do hříchu neupadl.\nBázeň směřuje vztah mezi člověkem a Pánem Bohem do polohy lásky.\n\nBázeň pomáhá pracovat na spasení\n\nBible také definuje směr, kam má být bázeň člověka orientována.\nV první řadě je to samozřejmě Bůh, Stvořitel.\n\nAle také vůči vládě. \n\nI vůči nadřízeným.\n\nJsou však hranice, které bázeň vůči lidem překročit nesmí . \n"}
{"id": "897401", "url": "https://cs.wikipedia.org/wiki?curid=897401", "title": "Natalia Gordienko", "text": "Natalia Gordienko\n\nNatalia Gordienko, také Natalia Gordienco (: \"Наталя Гордієнко\"; * 11. prosince 1987, Kišiněv, Moldavská sovětská socialistická republika, SSSR, dnes Moldavsko) je ukrajinská tanečnice a zpěvačka z Moldavska.\n\nNarodila se v roce 1987 v Kišiněvě do rodiny architekta. Na střední škole odmaturovala v oboru matematiky, biologie a chemie. Zpívala ve školním sboru a promovala z hry na klavír na hudební škole a tancovala ve školním tanečním sboru po dobu deseti let.\nOd patnácti let se účastní různých písňových soutěží (vyhrála 3 národní a 6 mezinárodních).\n\nOd roku 2005 byla zpěvačkou skupiny \"Millennium\". Skupina byla pozvána v roce 2005 k účasti na mezinárodní soutěži \"Golden Stag\" v Rumunsku.\n\nDne 20. května 2006 spolu s Arseniem Todiraș a Connect-R reprezentovala Moldavsko na Eurovision Song Contest 2006, kde s písní \"\"Loca\"\" obsadili 20. místo (z 24 účinkujících) se ziskem 22 bodů včetně nejvyššího dvanáctibodového ohodnocení z Rumunska.\n\nNatalia se zúčastnila řady soutěží a získala mnohá ocenění\n\n\n\"«My secret world»\"\n\"«Time»\"\n\"«Spune-mi baby»\"\n\"«Sunny fantasy»\"\n\"«Сind plingeam»\"\n\"«So alive»\"\n\"«Обнимая мир»\"\n\"«Я не поверю»\"\n\"«Te distrug»\"\n\nEtno\n\n\"«Lei-la-lei»\"\n\"«Moldova»\"\n\"«Saraca inima me»\"\n\"«Sanny»\"\n\nDuety\n\nNatalia Gordienko & ARSENIUM (Arsenie Todiraș) – \"\"Loca\"\" (2006)\nNatalia Gordienko feat. Adrian Ursu – \"\"Love Rain\"\"\n\n"}
{"id": "897403", "url": "https://cs.wikipedia.org/wiki?curid=897403", "title": "Walter Butler", "text": "Walter Butler\n\nPlukovník Walter Butler (okolo roku 1600, Irsko – 25. prosince 1634) působil ve Valdštejnově vojsku v průběhu třicetileté války.\n\nPocházel ze staré irské rodiny. V roce 1631 při dobytí Frankfurtu nad Odrou byl zajat Švédy, po propuštění v roce 1632 vytvořil dragounský pluk z najatých Irů, připojil se u Stříbra k Valdštejnovi a pokračoval s ním do Chebu. Dne 24. 2. 1634 se podílel na zavraždění Valdštejna. Samotnou vraždu partyzánou provedl setník Walter Deveroux. Butler obdržel od císaře Ferdinanda II. jako odměnu panství Doksy s Bernštejnem a Deštnou, zlatý řetěz, hodnost komořího a povýšení do hraběcího stavu.\n\n"}
{"id": "897406", "url": "https://cs.wikipedia.org/wiki?curid=897406", "title": "Henk Grol", "text": "Henk Grol\n\nHindrik Harmannus Arnoldus Grol (14. dubna 1985 Veendam) je nizozemský zápasník – judista, dvojnásobný bronzový olympijský medailista.\n\nJudu se věnuje od svých 5 let. Vážně se judem začal zabývat v Groningenu pod vedením Johnny van der Meera a od juniorského věku (18 let) přesídlil do Haarlemu, kde se vrcholově připravuje pod vedením Maartena Arense a Hermana Debrota. Judu se vrcholově věnuje i jeho mladší sestra Carla.\n\nJe všeobecně považovaný za jednoho z nejlepších judistů v polotěžké váhy v historii. Jeho velikost není tak dána jeho rozměry, ale způsobem boje, který je velmi náročný na provedení. Jako pravák používá základní levý úchop, kterým si automaticky kryje svoji slabší stranu a minimalizuje provedení útoku na svoji osobu. Náročnost tohoto stylu je především v koordinaci s chůzí. Techniky provádí zásadně vpravo. Jde především o bohatou škálu technik aši-waza, má krásné o-soto-gari z klasického pravého úchopu za krkem. Zvládá na slušné úrovni i techniku seoi-nage a má velmi pěkné a rychlé tani-otoši a sumi-gaeši. Boji na zemi (ne-waza) se úspěšně vyhýbá a z techniky z boje na zemi v jeho repertoáru prakticky nejsou k vidění. Jeho způsob boje nemusí být běžnému divákovi atraktivní, většinou boduje z kontrachvatů. Těžko u něho hledat slabinu. Tou je možná on sám pro sebe, jeho zdravotní stav a celkově přístup k lidem jako takovým. Jde o sportovního aristokrata, který si do své blízkosti každého nepustí. Jeho lékařský rejstřík je již poměrně dlouhý od vyhřezlé ploténky, po problémy s prsty na nohou a vážnými zraněními kolen. Recept na jeho způsob boje je náročný, ale ne nemožný. Jednou z variant je nečekané a hlavně rychlé provedení techniky případně kombinace pro technicky méně šikovné judisty. Grol není žádný rychlík, jeho judo je silové a relativně pomalé. Další možností jak překonat jeho obranu, je ho vylákat do kontrachvatu, tedy kontrovat jeho kontrachvat (uči-mata-gaeši). Důvod proč na velké vítězství stále čeká je i fakt, že jeho skalp je pro soupeře velmi cenný.\n\nZačátky v seniorské reprezentaci neměl jednoduché, jeho střední váhu totiž okupoval fenomenální Mark Huizinga. Poprvé tak dostal příležitost reprezentovat v roce 2007 na mistrovství Evropy, kdy Huizinga účast odřekl z osobních důvodů. Kvůli olympijským hrám se však ještě v roce 2007 rozhodl pro váhu polotěžkou. Jedničkou v polotěžké váze byl kvalitní, ale často zraněný Elco van der Geest. V olympijském roce 2008 s ním svedl tvrdou nominační bitvu a vybojoval si účast na olympijských hrách v Pekingu. Jako aktuální mistr Evropy si jel pro jednu z medailí. Bez větších potíží se dostal do semifinále, kde se utkal s Kazachem Žitkejevem. V zápase s ním zaplatil nováčkovskou daň. Po minutě boje se nechal nachytat Kazachovým rychlým tomoe-nage za yuko a musel dohánět bodovou ztrátu. Do vedení se dostal po kontrachvatu uči-mata-gaeši v polovině zápasu, ale vzápětí neuhlídal Kazachův strh sumi-gaeši a prohrál na ippon. V boji o 3. místo uspěl a vybojoval bronzovou olympijskou medaili.\n\nNa olympijských hrách v Londýně v roce 2012 odjížděl po sérii vážných zranění, přesto jako favorit na zlatou medaili. Ve čtvrtfinále však neuhlídal v poslední minutě šikovně provedenou kombinaci Němce Peterse a musel do oprav. Z oprav se probojoval do souboje o 3. místo, ve kterém uspěl a získal svojí druhou bronzovou olympijskou medaili. V roce 2016 odjíždel na olympijské hry v Riu s reálnou nadějí získat třetí olympijskou medaili, kterou mu však po bezchybném taktickém výkonu vzal ve třetím kole Francouz Cyrille Maret. Po olympijských hrách v Riu přestoupil do vyšší těžké váhy nad 100 kg.\n\n\n\n"}
{"id": "897408", "url": "https://cs.wikipedia.org/wiki?curid=897408", "title": "Chania (regionální jednotka)", "text": "Chania (regionální jednotka)\n\nChania (řecky: ) je jednou ze čtyř regionálních jednotek na ostrově Kréta v Řecku. Pokrývá nejzápadnější část ostrova. Má rozlohu 2376 km². V roce 2011 v ní žilo 156 585 obyvatel. Hlavním městem je Chania. Hraničí pouze s jedním regionem – a to na východě s regionální jednotkou Rethymno. Břehy omývají tyto moře: Krétské, Středozemní a Libyjské. Oblast je někdy nazývána „západní Kréta“.\n\nRegionální jednotka Chania se od 1. ledna 2011 člení na 7 obcí:\n"}
{"id": "897409", "url": "https://cs.wikipedia.org/wiki?curid=897409", "title": "Ministerstvo prací (Čína)", "text": "Ministerstvo prací (Čína)\n\nMinisterstvo prací () či ministerstvo staveb, veřejných prací, veřejných staveb, byl v Číně od 6. do 19. století jeden z ústředních úřadů státní správy čínských států, jmenovitě říší Suej a Tchang, států období pěti dynastií, říší Sung, Ťin, Jüan, Ming a Čching.\n\nZodpovídalo za provádění veřejných staveb. Původně bylo částí kanceláře \"šang-šu\", v říši Jüan a rané Ming (ve 13. a 14. století) náleželo pod kancelář \"čung-šu\". Od roku 1380 se osamostatnilo a přímo podléhalo císaři.\n\nMinisterstvo vzniklo v říši Suej jako jeden ze šesti funkčních oddílů kanceláře \"šang-šu\", součástí kanceláře \"šang-šu\" bylo i za pěti dynastií a v říši Sung. Po splynutí „tří kanceláří“ \"san-šeng\" (\"čung-šu šeng\", \"men-sia šeng\" a \"šang-šu šeng\") bylo v říši Jüan a zprvu i v říši Ming částí kanceláře \"čung-šu\". Roku 1380 byla kancelář \"čung-šu\" zrušena a ministerstva, včetně ministerstva prací, se osamostatnila a nadále byla přímo podřízena císaři.\n\nOdpovídalo za státní výstavbu, soupisy řemeslníků a dělníků pro státní službu, státní dílny a výrobny, míry a váhy, výrobu mincí, využití hor, jezer a bažin. Za Mingů a Čchingů ztratilo část vlivu ve prospěch agentur řízených palácovými eunuchy, provinčními koordinátory a místodržiteli. Obvykle bylo považováno za nejslabší ze šesti ministerstev. Někdy (za Jižní Sung a Jüan) bylo slučováno s ministerstvem trestů.\n\nV čele stál ministr \"šang-šu\" (), který měl za Tchangů hlavní třetí hodnost (v systému devíti hodností), vedlejší druhou za Sungů, hlavní třetí za Ťinů, Jüan a do 1380 Mingů, hlavní druhou po 1380 za Mingů a Čchingů, vedlejší první za Čchingů po 1730. V říši Čching byl jedním ministrem Mandžu a druhým Číňan. Pomáhali mu dva náměstci ministra \"š'-lang\" ().\n\nDělilo se na odbory (, \"s’\") a/nebo sekce (, \"kche\"). V čele odboru stál ředitel \"lang-čung\" (). Za Suejů a Tchangů se skládalo ze čtyř odborů:\n\nZa Mingů se dělilo na odbory\n\nKromě ministerských útvarů řídilo množství skladů, zásobovacích agentur, manufaktur, zbrojovek a dolů.\n\nKromě ministerstva v hlavním městě říše (Nankingu, od roku 1421 Pekingu), existovalo v mingské době i paralelní ministerstvo prací ve vedlejším hlavním městě (v letech 1402–1421 Pekingu, od 1421 v Nankingu). Ministerstvo ve vedlejší metropoli mělo stejnou strukturu, avšak méně úředníků, Jeho pravomoc se vztahovala na vedlejší metropoli a metropolitní oblast.\n\n"}
{"id": "897410", "url": "https://cs.wikipedia.org/wiki?curid=897410", "title": "Ministerstvo trestů", "text": "Ministerstvo trestů\n\nMinisterstvo trestů () či ministerstvo spravedlnosti byl v Číně od 6. do 19. století jeden z ústředních úřadů státní správy čínských států, jmenovitě říší Suej a Tchang, států období pěti dynastií, říší Sung, Liao, Ťin, Jüan, Ming a Čching.\n\nDohlíželo nad výkonem spravedlnosti v říši. Původně bylo částí kanceláře \"šang-šu\", v říši Jüan a rané Ming (ve 13. a 14. století) náleželo pod kancelář \"čung-šu\". Od roku 1380 se osamostatnilo a přímo podléhalo císaři.\n\nMinisterstvo vzniklo v říši Suej jako jeden ze šesti funkčních oddílů kanceláře \"šang-šu\", součástí kanceláře \"šang-šu\" bylo i za pěti dynastií a v říši Sung. Po splynutí „tří kanceláří“ \"san-šeng\" (\"čung-šu šeng\", \"men-sia šeng\" a \"šang-šu šeng\") bylo říši Jüan a zprvu i v říši Ming částí kanceláře \"čung-šu\". Roku 1380 byla kancelář \"čung-šu\" zrušena a ministerstva, včetně ministerstva trestů, se osamostatnila a nadále byla přímo podřízena císaři.\n\nZodpovídalo za výkon spravedlnosti, dohlíželo nad soudy a věznicemi. Úzce spolupracovalo s cenzorátem a velkým soudním dvorem \"ta-li s’\". Za jižní Sung bylo občas slučováno s ministerstvem prací, také v říši Jüan bylo v letech 1260–1276 spojováno s ministerstvy vojenství a prací.\n\nV čele stál ministr \"šang-šu\" (), který měl za Tchangů hlavní třetí hodnost (v systému devíti hodností), vedlejší druhou za Sungů, hlavní třetí za Ťinů, Jüan a do 1380 Mingů, hlavní druhou po 1380 za Mingů a Čchingů, vedlejší první za Čchingů po 1720. Pomáhali mu dva náměstci ministra \"š'-lang\" ().\n\nDělilo se na odbory (, \"s’\"). V čele odboru stál ředitel \"lang-čung\" (). Za Suejů a Tchangů se skládalo ze čtyř odborů:\n\nV říších Liao, Ťin a Jüan byly odbory zrušeny, za Mingů obnoveny, ale roku 1390 proběhla reorganizace ministerstva podle teritoriálního principu. Poté se dělilo na třináct odborů, pro každou provincii jeden.\n\nKromě ministerstva v hlavním městě říše (Nankingu, od roku 1421 Pekingu), existovalo v mingské době i paralelní ministerstvo vojenství ve vedlejším hlavním městě (v letech 1402–1421 Pekingu, od 1421 v Nankingu). Ministerstvo ve vedlejší metropoli mělo stejnou strukturu, avšak méně úředníků, Jeho pravomoc se vztahovala na vedlejší metropoli a metropolitní oblast. Nankingské (vedlejší) ministerstvo trestů kromě toho potvrzovalo tresty z jižních provincií. Za císaře Jung-le († 1424) nesmělo vynášet tresty smrti bez souhlasu pekingského ministerstva, od vlády císaře Süan-te (1425–1435) rozsudky smrti vynesené ministerstvem kontroloval pouze nankingský velký soudní dvůr (\"ta-li s’\") a na pekingské ministerstvo se pouze následně posílalo hlášení.\n\n"}
{"id": "897415", "url": "https://cs.wikipedia.org/wiki?curid=897415", "title": "Hotel Krále Davida", "text": "Hotel Krále Davida\n\nHotel Krále Davida (: , \"malon ha-Melech David\") je pětihvězdičkový hotel v Jeruzalémě v Izraeli. Byl postaven z místního růžového pískovce zámožným egyptsko-židovským bankéřem Ezrou Moserim, a slavnostně otevřen v roce 1931. Nachází se ve stejnojmenné ulici v centru Jeruzaléma a nabízí výhled na Staré Město a horu Sijón. Je součástí sítě luxusních izraelských hotelů Dan Hotels.\n\nV červenci 1946, tedy ještě za dob britské mandátní Palestiny, bylo jižní křídlo hotelu zničeno při bombovém útoku revizionisticko-sionistické vojenské skupiny Irgun. V hotelu tehdy sídlily orgány britské mandátní správy, včetně vojenského velitelství a oddělení kriminálního vyšetřování (CID). Při výbuchu, který byl odvetným opatření za britskou protižidovskou politiku, zahynulo 91 lidí, včetně 17 Židů.\n\n\n"}
{"id": "897417", "url": "https://cs.wikipedia.org/wiki?curid=897417", "title": "Zdeněk Brož", "text": "Zdeněk Brož\n\nZdeněk Brož (* 3. května 1957 Šumperk) je český politik, v letech 2002 až 2018 starosta města Šumperk a v letech 2012 až 2018 senátor za obvod č. 65 – Šumperk.\n\nPo absolvování gymnázia v Šumperku vystudoval zeměpis a tělesnou výchovu na Pedagogické fakultě Univerzity Palackého v Olomouci, kde získal titul Mgr. a posléze studoval dálkově ekonomiku a management na Ekonomicko-správní fakultě Masarykovy univerzity, kde získal titul bakalář. Pracoval více než třicet let jako učitel a později i jako ředitel III. základní školy v Šumperku (\"Hluchák\").\n\nZdeněk Brož je ženatý (manželka Helena Brožová) a má dvě dcery (Helena a Zdeňka).\n\nDo Zastupitelstva města Šumperka byl poprvé zvolen v roce 1990 za Občanské fórum, v letech 1994 a 1998 pak za Sdružení nezávislých kandidátů (v roce 1998 se stal místostarostou města). V roce 2002 úspěšně kandidoval jako nestraník za hnutí NEZÁVISLÍ a následně byl zvolen starostou města. V letech 2006 a 2010 obhájil jak mandát zastupitele, tak starosty Šumperka – v obou případech jako nestraník za stranu Nezávislá volba (NV).\n\nV krajských volbách v roce 2000 kandidoval jako nestraník za ODS do Zastupitelstva Olomouckého kraje, ale neuspěl. Nepodařilo se mu to ani ve volbách v roce 2004 jako členovi SNK, ani ve volbách v roce 2012 jako nestraníkovi za NV.\n\nV senátních volbách v roce 2012 uspěl v obvodu č. 65 – Šumperk jako nestraník kandidující za KDU-ČSL a Nezávislou volbu, když ve druhém kole porazil Miloslava Vlčka poměrem 55,52 % : 44,47 % (do druhého kola postoupil se ziskem 25,51 % z prvního místa). V Senátu byl nejdříve členem Klubu pro obnovu demokracie – KDU-ČSL a nezávislí, později byl zapůjčen do Klubu Starostové a Ostravak, aby počet jeho členů neklesl pod 5 a nezanikl. Po senátních volbách v roce 2014 se stal znovu členem klubu KDU-ČSL a nezávislí. Zároveň byl zvolen jeho 2. místopředsedou.\n\nV komunálních volbách v roce 2014 obhájil post zastupitele města Šumperku, když jako nestraník vedl kandidátku strany Nezávislá volba. Strana volby ve městě vyhrála a Zdeněk Brož byl na konci října 2014 zvolen starostou pro své již čtvrté funkční období.\n\nVe volbách do Senátu PČR v roce 2018 obhajoval jako nestraník za KDU-ČSL svůj senátorský mandát v obvodu č. 65 – Šumperk. Podporuje jej také hnutí SEN 21. Se ziskem 20,46 % hlasů skončil v prvním kole voleb na 2. místě a ve druhém kole se utkal s nestraníkem za hnutí ANO 2011 Miroslavem Adámkem. V něm prohrál poměrem hlasů 39,44 % : 60,55 % a mandát senátora tak neobhájil.\n\nZároveň v komunálních volbách v roce 2018 obhájil jako nestraník za stranu Nezávislá volba post zastupitele města Šumperk. Strana sevšak do nové koalice nedostala a dne 1. listopadu 2018 jej ve funkci vystřídal Tomáš Spurný.\n\n"}
{"id": "897419", "url": "https://cs.wikipedia.org/wiki?curid=897419", "title": "Aleksandar Tonev", "text": "Aleksandar Tonev\n\nAleksandar Antonov Tonev (bulharsky: Александър Антонов Тонев, * 3. února 1990, Elin Pelin, Bulharsko) je bulharský fotbalový záložník, který působí od června 2013 v klubu Frosinone Calcio. Je schopen nastoupit i na pozici fotbalového útočníka.\n\nPo účinkování v Bulharsku (CSKA Sofia a OFK Sliven 2000, zde hostoval) podepsal 16. června smlouvu s klubem polské Ekstraklasy Lech Poznań. Zde debutoval 29. července 2011 v utkání proti ŁKS Łódź, které Lech vyhrál 5:0. V červnu 2013 přestoupil do anglického klubu Aston Villa FC.\n\nSezónu 2014/15 strávil na hostování ve skotském týmu Celtic FC. V srpnu 2015 posílil nováčka italské Serie A Frosinone Calcio.\n\nTonev působil v mládežnických reprezentačních výběrech Bulharska v kategoriích do 19 a 21 let.\n\nV A-mužstvu Bulharska debutoval 11. října 2011 v kvalifikaci na EURO 2012 proti hostujícímu Walesu, utkání skončilo porážkou balkánské země 0:1. Tonev nastoupil v základní sestavě a odehrál kompletní porci minut.\n\nV kvalifikaci na MS 2014 22. března 2013 v Sofii proti národnímu týmu Malty se poprvé střelecky prosadil, hned třikrát. Svým hattrickem pomohl k vítězství Bulharska 6:0. Hrál v základní sestavě i v následujícím kvalifikačním utkání 26. března 2013 v Kodani proti Dánsku, které skončilo remízou 1:1. Bulharsko si udrželo druhé místo za vedoucí Itálií.\n\n"}
{"id": "897428", "url": "https://cs.wikipedia.org/wiki?curid=897428", "title": "Halyčský rajón", "text": "Halyčský rajón\n\nHalyčský rajón ( [halyc’kyj rajon]) je jedním z rajónů Ivanofrankivské oblasti na západní Ukrajině. Žije zde 65 640 obyvatel.\n\nAdministrativním centrem rajónu, který má rozlohu 723 km², je město Halyč. Nachází se v severní části Ivanofrankivské oblasti, kde sousedí na severu s Rohatynským, na západě s Kalušským a na jihu Tysmenyckým rajónem. Na východě hraničí s Ternopilskou oblastí.\nNejvětším vodním tokem protékajícím Halyčským rajónem je řeka Dněstr.\n\nHalyčský rajón byl ustanoven 20. ledna 1940 po sovětské invazi do Polska na území dřívějšího stanislavovského a rohatnyského povietu ve Stanislavovském vojvodství. V letech 1944-1962 bylo centrem rajónu město Burštyn.\n\nV Halyčském rajónu se nachází:\n\n"}
{"id": "897433", "url": "https://cs.wikipedia.org/wiki?curid=897433", "title": "Let Aloha Airlines 243", "text": "Let Aloha Airlines 243\n\nLet Aloha Airlines 243 byl pravidelný spoj havajských aerolinek Aloha Airlines, létající z Hilo do Honolulu. 28. dubna 1988 došlo u Boeingu 737-297 (reg. N73711, přezdívka \"Queen Liliuokalani\"), který na něm létal, k explozívní dekompresi doprovázené dezintegrací stěn a stropu trupu za pilotní kabinou. Posádka nouzově přistála na 43 km vzdáleném letišti Kahului na ostrově Maui.\n\nBěhem nehody zahynula vrchní letuška Lansingová, která byla během dekomprese vymrštěna z letounu, a osm osob utrpělo těžká zranění při explozi či po ní v důsledku zásahu létajícími předměty. Dalších 57 osob utrpělo zranění lehká. Vyšetřování určilo za příčinu havárie kombinaci koroze a únavy materiálu a selhání údržby, která nebyla schopna riziko při kontrolách odhalit. Nehoda vyvolala zásadní změny v pravidlech údržby a kontroly opotřebení letadel.\n\nKapitán Schornstheimer a první důstojnice Thompkinsová obdrželi v roce 1989 od IFALPY \"Polaris Award\". Podle havárie byl natočen film \"Zázračné přistání\" a jeden z dílů dokumentárního seriálu \"Letecké katastrofy\".\n\n\n"}
{"id": "897434", "url": "https://cs.wikipedia.org/wiki?curid=897434", "title": "Rezoluce Rady bezpečnosti OSN č. 497", "text": "Rezoluce Rady bezpečnosti OSN č. 497\n\nRezoluce Rady bezpečnosti OSN č. 497 (S/RES/497), kterou Rada bezpečnosti OSN jednomyslně schválila 17. prosince 1981, vyzvala Izrael, aby zrušil svůj zákon o Golanských výšinách, schválený o tři dny dříve, kterým toto syrské území obsazené v šestidenní válce \"de facto\" anektoval. Zároveň zákon označila za neplatný a postrádající mezinárodní právní účinek.\n\n\n"}
{"id": "897435", "url": "https://cs.wikipedia.org/wiki?curid=897435", "title": "Hasinský potok", "text": "Hasinský potok\n\nHasinský potok je pravostranný přítok řeky Mrliny v okresech Mladá Boleslav a Nymburk ve Středočeském kraji a v okrese Jičín ve Královéhradeckém kraji. Délka toku činí 19,7 km. Plocha povodí měří 118,0 km².\n\nOficiální pramen potoka tvoří odtok z rybníčku severovýchodně od obce Veselice na vrchovině v Jičíněveské pahorkatině. Ale odtok je aktivní jen v případě jarního tání, nebo při velkých deštích, jinak je koryto suché a voda se v něm objevuje až dále před Veselicí. Od této obce protéká potok poměrně hlubokým údolím až po Domousnice, v jejichž okolí a v okolí sousedního Rabakova napájí pět menších rybníků. Poté napájí dva větší rybníky \"Kabát\" a \"Borečovský\". Potok dále prochází regulovaným korytem kolem několika vesnic a sbírá přítoky (jedním z nich je \"Bahenský potok\", na němž leží velký \"Pilský rybník\"). Poté napájí podlouhlý rybník \"Hasina\" a prochází stejnojmennou vesnicí. Po následném meandrujícím úseku se vlévá u \"Bučického rybníka\" do Mrliny severovýchodně od Rožďalovic.\n\n\nPrůměrný průtok u ústí činí 0,36 m³/s.\n"}
{"id": "897437", "url": "https://cs.wikipedia.org/wiki?curid=897437", "title": "Seznam poslanců Poslanecké sněmovny Říšské rady (1901–1907)", "text": "Seznam poslanců Poslanecké sněmovny Říšské rady (1901–1907)\n\nToto je seznam poslanců Poslanecké sněmovny Říšské rady ve volebním období 1901–1907. Zahrnuje všechny členy Poslanecké sněmovny předlitavské (rakouské) Říšské rady v X. funkčním období od voleb do Říšské rady roku 1901 až do voleb do Říšské rady roku 1907.\n\nPočátkem února 1901 se na Říšské radě uvádí 20 rodících se poslaneckých klubů:\n\n\n\n"}
{"id": "897439", "url": "https://cs.wikipedia.org/wiki?curid=897439", "title": "Syrské ozbrojené síly", "text": "Syrské ozbrojené síly\n\nSyrské ozbrojené síly (: القوات المسلحة العربية السورية) jsou syrskou armádou sestávající z pozemních sil, námořnictva, letectva, protiletadlové obrany a řady dalších polovojenských složek. Podle syrské ústavy přísluší prezidentu republiky zároveň role vrchního velitele ozbrojených sil, kterým je Bašár al-Asad. Ministr obrany je zástupcem vrchního velitele.\n\nSyrské ozbrojené síly mají kořeny již v první moderní syrské armádě nazývané Speciální síly Levanty pod francouzskou samosprávou, ze které se postupně rozvinuly. V roce 2011 byl jejich aktivní vojenský personál odhadován na 295 000 osob a dalších více než tři sta tisíc rezervních jednotek. Pro další roky chybí většinou věrohodná data, ale odhaduje se prudký pokles jednotek kvůli obětem a častým dezercím. Současná síla armády se pohybuje kolem 150 000 mužů a žen. Většina členů armády jsou sunnité, zatímco až sedmdesát procent vedoucích pozic zastávají Alavité.\n"}
{"id": "897443", "url": "https://cs.wikipedia.org/wiki?curid=897443", "title": "George Rhoden", "text": "George Rhoden\n\nVincent George Rhoden (* 13. prosince 1926, Kingston) je bývalý jamajský běžec, sprinter, dvojnásobný olympijský vítěz.\n\nŽil v San Franciscu, studoval na Morgan State University. Bez výraznějšího úspěchu se zúčastnil olympiády v roce 1948 - v běhu na 400 metrů nepostoupil do finále, v běhu na 4 x 400 metrů štafeta Jamajky závod nedokončila kvůli zranění Arthura Winta.\n\nV roce 1950 vytvořil světový rekord v běhu na 400 metrů časem 45,8.\n\nNa olympiádě v Helsinkách v roce 1952 se stal vítězem běhu na 400 metrů a také ve štafetě na 4 x 400 metrů, když spolu se svými krajany Arthurem Wintem, Leslie Laingem a Herb McKenleyem vytvořil světový rekord 3:03,9.\n\n"}
{"id": "897444", "url": "https://cs.wikipedia.org/wiki?curid=897444", "title": "Martin Blaha", "text": "Martin Blaha\n\nMartin Blaha (* 8. srpna 1985) je český fotbalový brankář, momentálně hrající za celek FK Šumperk.\n\n"}
{"id": "897446", "url": "https://cs.wikipedia.org/wiki?curid=897446", "title": "Druhá vláda Menachema Begina", "text": "Druhá vláda Menachema Begina\n\nDruhá vláda Menachema Begina, která byla v pořadí devatenáctou izraelskou vládou, byla vytvořena 5. srpna 1981 po červnových parlamentních volbách. Z počátku sestávala ze stran Likud, Národní náboženská strana, Agudat Jisra'el, Tami a Telem, a tvořilo ji sedmnáct ministrů. Dne 26. srpna téhož roku do vlády vstoupila strana Techija, čímž počet ministrů stoupl na osmnáct.\n\nVláda padla, když premiér Begin 15. září 1983 rezignoval. Ve funkci předsedy vlády jej vystřídal jeho ministr zahraničí Jicchak Šamir, který 10. října sestavil svou první vládu, která vládla až do voleb v červenci 1984.\n\nFunkční období vlády trvalo od 5. srpna 1981 do 10. října 1983. V pořadí 19. izraelská vláda se skládala z následujících ministrů:\n\n"}
{"id": "897455", "url": "https://cs.wikipedia.org/wiki?curid=897455", "title": "Arthur Wint", "text": "Arthur Wint\n\nArthur Stanley Wint (25. května 1920, Plowden – 19. října 1992, Linstead) byl jamajský atlet, běžec, dvojnásobný olympijský vítěz.\n\nVe druhé světové válce sloužil jako pilot, od roku 1942 v Royal Air Force. Po odchodu z armády v roce 1947 začal studovat lékařskou fakultu.\nNa olympiádě v roce 1948 zvítězil v běhu na 400 metrů a získal stříbrnou medaili v běhu na 800 metrů. Ve finále běhu na 4 x 400 metrů se zranil, takže štafeta Jamajky nedoběhla do cíle.\n\nToto zklamání si vynahradil na olympiádě v Helsinkách v roce 1952, kde byl členem vítězné štafety na 4 x 400 metrů, která zvítězila ve světovém rekordu 3:03,9. Další, stříbrnou, medaili získal opět v běhu na 800 metrů.\n\nPo skončení aktivní činnosti začal pracovat jako lékař.\n\n"}
{"id": "897456", "url": "https://cs.wikipedia.org/wiki?curid=897456", "title": "Diskus", "text": "Diskus\n\nDISKUS je česká distribuční společnost specializovaná na produkty pro ukládání dat, příslušenství IT a spotřební elektroniku. Zastupuje výrobce médií pro ukládání a přenos dat.\n\nSpolečnost v České republice působí od roku 1991 a v současné době působí i na Slovensku a v Polsku.\nV roce 2006 došlo k vyčlenění výrobní skupiny ze společnosti a ke vzniku společnosti \"Dataservis group\", jejíž hlavním zaměřením je výroba CD, DVD a Blu-Ray disků, expresní tisk a výroba vinylových desek. Společnost je držitelem několika ochranných známek.\n\n\n\nSpolečnost je výrobcem unikátního zařízení na demagnetizaci datových nosičů (likvidaci dat) ASM120.\n\n"}
{"id": "897458", "url": "https://cs.wikipedia.org/wiki?curid=897458", "title": "Barry Morse", "text": "Barry Morse\n\nBarry Morse (10. června 1918, Londýn – 2. února 2008, tamtéž) byl britsko-kanadský divadelní, televizní a filmový herec. Jednou z jeho největších rolí byla postava detektiva Philipa Gerarda v britském televizním seriálu \"Uprchlík\" z 60. let.\n\nNa televizní obrazovce debutoval v roce 1937 v raných vysílání BBC. O dva roky později se oženil s kanadskou herečkou Sydney Sturgess. Na filmovém plátně se poprvé objevil ve snímku \"The Goose Steps Out\" z roku 1942. V roce 1951 s manželkou a dvěma dětmi emigroval do Kanady, kde žil v Torontu. Řada rolí v televizních filmech a seriálech mu pětkrát přinesla cenu \"Canada's Best TV Actor\". Kromě Kanady hrál též ve Spojených státech, jak na Broadwayi, tak v seriálech a částečně i filmech.\n\n"}
{"id": "897463", "url": "https://cs.wikipedia.org/wiki?curid=897463", "title": "David Opatoshu", "text": "David Opatoshu\n\nDavid Opatoshu, rodným jménem David Opatovsky, (30. ledna 1918, New York – 30. dubna 1996, Los Angeles) byl americký filmový, televizní a divadelní herec. Jeho otec byl spisovatel Joseph Opatoshu.\n\nHereckou kariéru začal v jidiš divadle a v roce 1938 debutoval na Broadwayi. O rok později se poprvé objevil na filmovém plátně ve snímku \"The Light Ahead\". V Hollywoodu debutoval v roce 1948 ve filmu \"Obnažené město\" a později se objevil například ve snímcích \"Bratři Karamazovi\", \"Party Girl\", \"Cimarron\", \"Nejlepší nepřítel\", \"Roztržená opona\", \"Enter Laughing\" a \"Zprostředkovatel\". Mezi jeho významné role se řadí postava odbojového vůdce Akivy ve filmu \"Exodus\" z roku 1960. V roce 1991 byl oceněn cenou Emmy za herecký výkon v televizním seriálu \"Gideonova polnice\".\n"}
{"id": "897465", "url": "https://cs.wikipedia.org/wiki?curid=897465", "title": "Beginovo–Sadatovo centrum pro strategická studia", "text": "Beginovo–Sadatovo centrum pro strategická studia\n\nBeginovo-Sadatovo centrum pro strategická studia (: \"Begin-Sadat Center for Strategic Studies\", zkratkou \"BESA\") je izraelský nezávislý institut a think tank zabývající se výzkumem v oblasti strategie, bezpečnosti a míru na Blízkém východě, a témat dotýkajících se izraelské zahraniční politiky a národní bezpečnosti. Byl založen roku 1993, působí při Bar-Ilanově univerzitě v Ramat Ganu, a je pojmenován po izraelském premiérovi Menachemu Beginovi a egyptském prezidentovi Anvaru Sadatovi, kteří v roce 1979 uzavřeli egyptsko-izraelskou mírovou smlouvu. Zastává více konzervativně-nacionální a vojenské postoje ve vztahu k bezpečnosti.\n\n"}
{"id": "897467", "url": "https://cs.wikipedia.org/wiki?curid=897467", "title": "Stanislav Manolev", "text": "Stanislav Manolev\n\nStanislav Manolev (bulharsky: Станислав Манолев, * 16. prosince 1985, Blagoevgrad, Bulharsko) je bulharský fotbalový obránce a reprezentant, který působí v klubu FK Kubáň Krasnodar. Je schopen nastoupit i na pozici záložníka.\n\n25. července 2009 podepsal Stanislav tříletou smlouvu s dvouletou opcí s nizozemským klubem PSV Eindhoven.\nFulham jej získal 31. ledna 2013 z PSV na hostování do konce sezóny.\nV roce 2014 přestoupil do ruského klubu FK Kubáň Krasnodar, ale již v červnu 2014 se stěhoval do Dynama Moskva.\n\nManolev působil v mládežnickém reprezentačním výběru Bulharska v kategorii do 21 let.\n\nV A-mužstvu Bulharska debutoval v srpnu 2008, kdy jej bulharský trenér Plamen Markov povolal do seniorské reprezentace pro kvalifikaci na Mistrovství světa 2010. 20. srpna se poprvé představil v přátelském utkání s mužstvem Bosny a Hercegoviny, když nastoupil na hřiště v 83. minutě. Bulharsko zvítězilo 2:1. První gól vstřelil v kvalifikaci na Mistrovství světa 2014 7. září 2012 v domácím střetnutí proti Itálii, ve 30. minutě vsítil první gól zápasu. Bulharsko nakonec remizovalo s favorizovanou Itálií 2:2. 12. října 2012 nastoupil v základní sestavě v domácím střetnutí proti Dánsku, zápas skončil remízou 1:1. Stejnému soupeři vstřelil gól v odvetném utkání 26. března 2013 v Dánsku, měl tak výrazný podíl na remíze 1:1. Bulharsko se udrželo v polovině kvalifikace na druhém místě za vedoucí Itálií.\n\n"}
{"id": "897469", "url": "https://cs.wikipedia.org/wiki?curid=897469", "title": "Silnice II/395", "text": "Silnice II/395\n\nSilnice II/395 je silnice II. třídy v Česku, která spojuje Velkou Bíteš a silnici I/52 u Pohořelic. Dosahuje délky 45 km.\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n\n"}
{"id": "897474", "url": "https://cs.wikipedia.org/wiki?curid=897474", "title": "Obvod obce s rozšířenou působností Ivančice", "text": "Obvod obce s rozšířenou působností Ivančice\n\nSprávní obvod rozšířené působnosti státní správy svěřené obci Ivančice vznikl v dnešním rozsahu 1. ledna 2003. Leží v Jihomoravském kraji v jihozápadní části okresu Brno-venkov a čítá 17 obcí.\n\nMěsto Ivančice je zároveň obcí s pověřeným obecním úřadem, přičemž oba správní obvody se kryjí.\n\nPoznámka: Města jsou vyznačena tučně.\n\n"}
{"id": "897475", "url": "https://cs.wikipedia.org/wiki?curid=897475", "title": "Hassan Mezian", "text": "Hassan Mezian\n\nHassan Mezian (* 5. srpna 1947 Damašek, Sýrie) je lékař a politik ČSSD, v letech 2012 až 2018 senátor za obvod č. 29 – Litoměřice.\n\nNarodil se v syrském hlavním městě Damašku. V roce 1967 začal v Československu studovat 1. lékařskou fakultu Univerzity Karlovy v Praze, na níž získal titul MUDr. Po promoci v roce 1975 přišel do Litoměřic, kde se oženil. Profesní kariéru začínal v litoměřické nemocnici na interně (základní atestaci z vnitřního lékařství získal v roce 1981). V roce 1986 navíc složil nadstavbovou atestaci z oboru léčebné rehabilitace. V letech 1989 až 1999 pracoval jako primář lůžkového rehabilitačního oddělení Městské nemocnice Litoměřice. Rovněž působil jako lékař v zahraničí, konkrétně ve Finsku, Alžírsku, Libyi a Sýrii. Od roku 1993 vede nestátní rehabilitační zařízení. Je členem vedení okresní České lékařské komory.\n\nV roce 2004 vstoupil do ČSSD. V roce 2006 se stal za tuto stranu členem Zastupitelstva města Litoměřic (v roce 2010 tento mandát obhájil). V roce 2008 byl rovněž zvolen do Zastupitelstva Ústeckého kraje (v roce 2012 však mandát neobhájil). V senátních volbách 2012 v obvodu č. 29 – Litoměřice uspěl jako kandidát ČSSD, když ve druhém kole porazil Jitku Sachetovou z KSČM poměrem 52,56 % : 47,43 % (do druhého kola postoupil se ziskem 22,37 % ze druhého místa).\n\nVe volbách do Senátu PČR v roce 2018 již nekandidoval.\n\nJe ženatý (manželka Helena Mezianová) a má tři děti. Hovoří česky, arabsky, anglicky a francouzsky. Má české státní občanství.\n\n"}
{"id": "897476", "url": "https://cs.wikipedia.org/wiki?curid=897476", "title": "Dohoda o vině a trestu", "text": "Dohoda o vině a trestu\n\nDohoda o vině a trestu () je způsob zahájení trestního řízení na základě dohadování mezi státním zástupcem a obviněným. Obviněný předem slíbí, že se přizná k trestnému činu, a státní zástupce ho na oplátku obviní z méně závažného činu, anebo bude požadovat o něco mírnější trest, protože se ušetří náklady na řízení. Dohodu musí ovšem schválit soud. \n\nDohadování o vině a trestu je tradičním institutem v trestních řádech zemí angloamerického právního systému, například v USA se tak řeší až 90 % případů. Existuje ale třeba i na Slovensku nebo v Německu. \n\nDo trestního řádu České republiky byla dohoda po mnoha debatách debatách zavedena novelizací z roku 2012. Postup při uzavírání dohody upravují § 175a a násl., postup při schvalování dohody soudem § 314o a násl. novelizovaného trestního řádu.\n\nV zemích, kde jsou s tímto institutem zkušenosti, je poměrně častá kritika faktu, že se obviněnému dohodou o vině a trestu upírá právo na spravedlivý proces. Namísto plného dokazování totiž k odsouzení stačí přiznání obviněného a posouzení evidentních důkazů (\"prima facie evidence\"). Na obviněného se vytváří nátlak právě pohrůžkou, že pokud na dohodu nepřistoupí, trest bude vyšší.\n\nPodle zastánců by měl tato rizika vyvážit povinný obhájce.\n"}
{"id": "897477", "url": "https://cs.wikipedia.org/wiki?curid=897477", "title": "OTE", "text": "OTE\n\nOTE je akciová společnost ve vlastnictví České republiky. Předmětem podnikání společnosti jsou činnosti ustanovené § 4 odst. 3 písm. c) energetického zákona a správa veřejně přístupného rejstříku obchodování s povolenkami na emise skleníkových plynů podle zákona č. 695/2004 Sb. o podmínkách obchodování s povolenkami na emise skleníkových plynů. \n\n\nJedny z informačních výstupů, které OTE nabízí, jsou statistiky. Tyto statistiky udávají stav energetické soustavy v ČR (jak elektřina tak plyn), dlouhodobou bilanci a měsíční a roční zprávy o obchodu s elektřinou a plynem.\n\n"}
{"id": "897479", "url": "https://cs.wikipedia.org/wiki?curid=897479", "title": "Leopold Salvátor Rakousko-Toskánský", "text": "Leopold Salvátor Rakousko-Toskánský\n\nLeopold Salvátor Rakousko-Toskánský (15. října 1863, Brandýs nad Labem – 4. září 1931, Vídeň) byl rakouský arcivévoda a princ toskánský pocházející z Habsbursko-Lotrinské dynastie.\n\nNarodil se jako nejstarší syn arcivévody Karla Salvátora Toskánského a jeho ženy Marie Immakulaty Bourbonsko-Sicilské, dcery Ferdinanda II. Sicilského a arcivévodkyně Marie Terezie Izabely Rakouské.\n\nVěnoval se vojenské kariéře a přispěl několika vojenskými vynálezy, díky kterým velmi zbohatl. Vojenskou kariéru dotáhl roku 1907 až na generálního inspektora a v roce 1916 na generálplukovníka. Věnoval se rozvoji a modernizaci dělostřelectva, létal balónem a podílel se na rozvoji vzduchoplavby. Vynalezl pohon na všechna čtyři kola pro tažná dělostřelecká vozidla. V době první světové války dodával sušenou zeleninu. \n\nByl čestným členem vídeňské akademie věd. Měl čestný doktorát vídeňské techniky v Praze a byl protektorem České akademie věd a umění. Po roce 1918 odešel do Barcelony, kde strávil většinu života. Až v roce 1930 se vrátil do Vídně, kde o rok později zemřel. Pohřben byl v kapucínské kryptě ve Vídni.\n\nV roce 1889 se oženil s princeznou Blankou Bourbonsko-Kastilskou, se kterou měl deset dětí.\n\n"}
{"id": "897483", "url": "https://cs.wikipedia.org/wiki?curid=897483", "title": "Jaroslav Hůlka", "text": "Jaroslav Hůlka\n\nJaroslav Hůlka (* 1. července 1951 Hradec Králové) je bývalý český fotbalista, záložník. Obounohý střední záložník a exekutor přímých kopů.\n\nZačínal v RH Pardubice, na vojně hrál za VTJ Písek. Po vojně, i když měl nabídky z Plzně a Chomutova, přestoupil do bližšího Spartaku Hradec Králové, který právě postoupil do ligy. Společně s Fingerem, Koutem a Zemanem se stal letní posilou Hradce. V první ligové sezóně nastoupil ve 13 utkáních a dal 2 góly. Hradec sestoupil a do ligy se vrátil až v roce 1980, kdy byli jeho spoluhráči mj. Jan Rolko, Jaroslav Mudruňka, Milan Šmolka, Zdeněk Votruba a další. Ve druhé ligové sezóně odehrál všech 30 utkání a dal 4 góly. Celkem v československé lize nastoupil ve dvou ligových sezónách ve 43 utkáních a dal 6 gólů, za Hradec odehrál celkem v první, druhé i třetí lize 276 mistrovských utkání a dal 35 gólů. V Hradci skončil v roce 1984 a přestoupil společně s Fingerem a Mudruňkou do Jiskry Ústí nad Orlicí. Později hrál na regionální úrovni za Kunvald, Hoříněves, Hořice, Smiřice a Rasošky. Definitivně ukončil aktivní kariéru ve svých 49 letech v roce 2000.\n\n\n"}
{"id": "897484", "url": "https://cs.wikipedia.org/wiki?curid=897484", "title": "Milan Šmolka", "text": "Milan Šmolka\n\nMilan Šmolka (* 18. listopadu 1952) je bývalý český fotbalista, obránce.\n\nV lize hrál za Hradci Králové. V československé lize nastoupil v 10 utkáních a dal 1 gól. Později hrál za Montas Hradec Králové v nižšcích soutěžích. Po skončení aktivní kariéry působil jako rozhodčí, řídil i celostátní soutěže.\n\n\n"}
{"id": "897491", "url": "https://cs.wikipedia.org/wiki?curid=897491", "title": "Antonín Rakousko-Toskánský", "text": "Antonín Rakousko-Toskánský\n\nAntonín Rakousko-Toskánský (německy \"Anton Maria Franz Leopold Blanka Karl Joseph Ignatius Raphael Michael Margareta Nicetas\", Erzherzog von Österreich, 20. března 1901, Vídeň – 22. října 1987, Salzburg) byl rakouský arcivévoda a princ toskánský.\n\nNarodil se jako sedmé dítě a třetí syn arcivévodovi Leopoldu Salvátorovi Toskánskému a princezně Blance Bourbonsko-Kastilské.\n\nByl inženýr elektrotechnik, učil létání a byl radista. Za druhé světové války v letech 1939 – 1944 sloužil při plném uznání svého titulu jako pilot v německé Luftwaffe.\n\nV roce 1931 se v Sinaii oženil s princeznou Ileanou Rumunskou, dcerou rumunského krále Ferdinanda I. z rodu Hohenzollern-Sigmaringen. Manželství trvalo třiadvacet let a rozrostlo se o šest dětí. Roku 1954 bylo rozvedeno.\n\n"}
{"id": "897496", "url": "https://cs.wikipedia.org/wiki?curid=897496", "title": "Láčkovka soudečková", "text": "Láčkovka soudečková\n\nLáčkovka soudečková (\"Nepenthes ampullaria\", latinsky: \"ampulla\" = láhev), je výrazný a snadno poznatelný druh láčkovky, vyskytující se na Borneu, Molukách, Nové Guineji, poloostrovní části Malajsie, Singapuru, Sumatře a v Thajsku.\n\nTento druh láčkovky se malinko odklonil od \"masožravosti\". Láčky se přizpůsobily k zachytávání a rozkládání detritu, hlavně padajícího listí.\n\nLáčkovka soudečkovitá roste nejčastěji ve vlhkých, stinných lesích, na půdách chudých na živiny. Na Borneu roste v lesích Kerangas, což jsou lesy na kyselých písčitých půdách s nízkým obsahem fosforu. Dále roste v bažinatých lesích, kde je půda pokryta tenkou vrstvou rašeliny, tvořené nedokonale rozloženým spadaným listím. Vyskytují se v nadmořské výšce od 0 do 2100 m n. m. Na Sumatře a poloostrovní Malajsii se vyskytuje do nadm. výšky 1100 m převážně ve vlhkých lesích, kde jsou půdy extrémně chudé na živiny. Občas rostou také na okrajích rýžových polí.\nNa Nové Guineji roste nejčastěji v araukáriových lesích a také v sekundárních lesích, které vznikají na území původního lesa, zasaženého např. požárem, větry či sesuvy. Byly zaznamenány také výskyty na podmáčených travnatých územích.\n\n Díky zvláštní morfologii pastí a specifickému vzrůstu si tuto láčkovku nespletete s jiným druhem tohoto rodu.\n\"N. ampullaria\" je stálezelená liána. Stonek \"N. ampullaria\" se může vyšplhat až do 15m výšky. Listy jsou světle zelené, až 25 cm dlouhé a až 6 cm široké. Pasti se vytvářejí na úponkách na konci listu.\nLáčky, většinou relativně malé, maximálně cca 10 cm vysoké a cca 7 cm v průměru, jsou soudečkovitého/džbánkovitého tvaru. Víčko je velmi úzké a je odklopeno dozadu. Obústí pasti je široké a vpadlé směrem dovnitř. Na listech, rostoucích na vystoupavém stonku, se pasti tvoří velmi zřídka. Bývají také menší než pasti na růžicových listech. Zbarvení láček se pohybuje od světle zelené až po tmavě červenou, existuje mnoho forem s žíhanými pastmi či různě zbarveným obústím. Na Sumatře a poloostrovní Malajsii se nejčastěji vyskytuje forma se světle zelenými pastmi nebo zelená, žíhaná červenými skvrnami. Rostliny s celočervenými pastmi můžeme najít na Borneu. Jedinci \"N. ampullaria\" s největšími pastmi byli zaznamenáni na Nové Guineji.\nKvětenstvím \"N. ampullaria\" je řídká lata. Je to jediná láčkovka Sumatry a poloostrovní Malajsie, tvořící latnaté květenství. U drtivé většiny láčkovek je květenství hroznovité.\n\n\"Nepenthes ampullaria\" se odklonila od masožravosti, většinu živin získává \"trávením\" spadané listové hmoty. Je tedy převážně saprofágní. Víčko pasti je velmi malé a odklopené, což umožňuje chytání opadu.\nNektarové žlázy, jež se vyskytují se na spodní straně víčka a lákající kořist, se u \"N. ampullaria\" téměř nevytvářejí.\nŽlaznatá oblast na vnitřní straně láčky, tvořící trávicí tekutinu, dosahuje až k obústí. Kluzká vosková zóna, zabraňující kořisti uniknout z láčky, je zde redukována.\nLáčky tohoto druhu jsou proti mnoha jiným druhům relativně dlouho aktivní.\nNěkolik organismů se dokonce dokázalo přizpůsobit k životu v pastech. Jsou to především larvy moskytů a také některé druhy bakterií. Tyto organismy pomáhají rostlině rozkládat listovou hmotu a dodávat rostlině dusík ve formě amonných iontů.\n\nBylo zaznamenáno 59 druhů živočichů, žijících v láčkách \"N. ampullaria\".\nMezi těmito živočichy jsou např. některé nejmenší druhy žab Starého světa, \"Microhyla nepenthicola\" nebo pavouk z čeledi běžníkovitých, \"Misumenops nepenthicola\".\n\nNejnověji popsaná varieta, \"N. ampullaria\" var. \"racemosa\", se vyskytuje v Sarawaku a má hroznovité květenství.\n\n\n\"N. ampullaria\" kvete jednou až dvakrát ročně, vždy po několik týdnů. Doba květu se často shoduje s dobou květu druhů, s nimiž tvoří přírodní hybridy. Byli zaznamenáni následující kříženci \"N. ampullaria\":\n\n"}
{"id": "897497", "url": "https://cs.wikipedia.org/wiki?curid=897497", "title": "Seznam poslanců Poslanecké sněmovny Říšské rady (1897–1901)", "text": "Seznam poslanců Poslanecké sněmovny Říšské rady (1897–1901)\n\nToto je seznam poslanců Poslanecké sněmovny Říšské rady ve volebním období 1897–1901. Zahrnuje všechny členy Poslanecké sněmovny předlitavské (rakouské) Říšské rady v IX. funkčním období od voleb do Říšské rady roku 1897 až do voleb do Říšské rady roku 1901. \n\nV květnu 1897 se v Poslanecké sněmovně Říšské rady uvádí 16 poslaneckých klubů a stranických skupin:\n\n\n"}
{"id": "897498", "url": "https://cs.wikipedia.org/wiki?curid=897498", "title": "Alicia Alonsová", "text": "Alicia Alonsová\n\nAlicia Alonsová (21. prosince 1920, Havana, Kuba – 17. října 2019, Havana) byla kubánská primabalerína. \n\nS baletem začala v 8 letech. V 16 letech se vdala za svého spolužáka, tanečníka Fernanda Alonsa a odešli spolu do New Yorku. Brzy se jim narodila dcera Laura, kterou posléze poslali do Aliciiny rodiny na Kubu, aby se mohli věnovat extrémně intenzivním tréninkům. \n\nV roce 1941 diagnostikovali lékaři Alicii odchlípenou sítnici a tehdejší sólistka New York City Ballet se podrobila 3 operacím, během kterých strávila více než rok bez pohybu se zavázanýma očima na lůžku. Operace ale nepomohly a Alicia se musela vyrovnat se ztrátou periferního vidění. Kvůli tomuto omezení vyžadovala absolutní přesnost od tanečních partnerů, orientovala se podle silných světel a kolem jeviště byl natažen tenký drát.\n\nV roce 1948 založila Kubánský národní balet. Je sice souborem prvotřídních tanečníků a chloubou kubánského komunistického režimu, během let však mnoho jeho členů využilo zájezdů do ciziny k opuštění Kuby. \n\nDo vysokého věku byla uměleckou ředitelkou souboru, ačkoli téměř slepá.\n\n"}
{"id": "897500", "url": "https://cs.wikipedia.org/wiki?curid=897500", "title": "Jean-Claude Barták", "text": "Jean-Claude Barták\n\nJean-Claude Barták (* 17. prosince 1947 Hradec Králové) je bývalý český fotbalista, záložník.\n\nV žácích začínal ve Slavii Hradec Králové, v dorostu přestoupil do Spartaku Hradec Králové. Na vojně hrál za Duklu Písek. Po vojně se vrátil do Spartaku Hradec Králové, kde se v A-týmu potkal s hráči jako byli Jindra, Huml, Tauchen, Schmidt, Zikán, Kománek, Fišer a další. Protože nedostal mnoho příležitostí, přestoupil do VCHZ Pardubice. Z Pardubic přestoupil do Slavie Praha, kde nastupoval pravidelně. V roce 1973 se nevrátil s výpravou Slavie z utkání Interpoháru z Curychu, neboť se ve Švýcarsku setkal se svou matkou, která tehdy již žila ve Francii. Chtěla, aby s ní odjel a emigroval. V Toulonu, který hrál druhou ligu, bylo vše připravené, ale musel by rok stát. Rozhodl se vrátit do Československa. Z kádru Slavie byl přeřazen do B-týmu. Dostal nabídku z Mladé Boleslavi, kde zakotvil až do roku 1981 a dal za ni 54 gólů. Z Mladé Boleslavi přestoupil do LIAZu Mnichovo Hradiště. Z něj následně přišel zakončit svou fotbalovou kariéru do Sportovního klubu policie Mladá Boleslav (SKP MB), aby si nakonec na stará kolena ještě vyzkoušel dres Ledců. Po sestupu SKP do III. třídy okresní soutěže se ještě na čas vrátil na hřiště u koupaliště, vedle kterého má svou zahrádku. Zde působil v roli hráče, hrajícího trenéra a údržbáře. S aktivní kariérou skončil až v 55 letech.\n\n\n"}
{"id": "897504", "url": "https://cs.wikipedia.org/wiki?curid=897504", "title": "Kajetánské terasy", "text": "Kajetánské terasy\n\nZahrada Kajetánské terasy se nachází na Malé Straně v Prazev 1. Protáhlý pozemek, vymezený Zámeckými schody a Nerudovou ulicí, zaujímá plouchu o velikosti 2085 m² v nadmořské výšce 220-240  m n. m. Vchod do zahrady je z rampy Pražského hradu.\n\nPrvní písemná zmínka o domu, který stál na tomto místě, pochází z roku 1407.\n\nOd roku 1672 sídlo užíval řád theatinů (kajetánů). Klášter theatinů (kajetánů) zde byl zřízen roku 1672, kdy pro účely řádu zakoupil pozemek Bernard Ignác hrabě z Martinic. Zahrada sahala až k hradní rampě.\n\nLudmila Benigna hraběnka ze Šternberka zřídila pro mnichy na pozemku zahrady kapli Panny Marie Einsiedelnské. Když kaple nedostačovala, byl na pozemku vystavěn v letech 1691 - 1717 architekty Janem Baptistou Matheyem a Janem Blažejem Santinim kajetánský kostel Panny Marie Matky ustavičné pomoci.\n\nZa panování císaře Josefa II. byl v roce 1783 klášter v rámci církevních reforem zrušen a po dočasné správě objektu Bratrstvem Božské Prozřetelnosti, jej v roce 1793 koupil hrabě Rudolf Morzin, který zde provozoval divadelní představení.\n\nVe 30. letech 19. století pozemek zakoupil známý vlastenec a lékárník Jan Dobromil Arbeiter v té době se v bývalém klášterním refektáři konala představení českého divadla, provozovaného skupinou vlastenců kolem Josefa Kajetána Tyla.\n\nV roce 1869 koupila dům císařovna Marie Anna Savojská a darovala ho řádu redemptoristů.\n\nPo komunistickém puči byl redemptoristům v roce 1950 pozemek zabaven státem. Na krátký čas zde byl zřízen domov mládeže a později celý komplex připadl ministerstvu vnitra. přičemž kostel zůstal i nadále ve správě římskokatolické církve.\n\nV září 2005 byl kostel s částí zahrady redemptoristům navrácen.\n\nV šedesátých letech 20. století se stala zahrada majetkem Pražského hradu, který nechal zpracovat projekt na obnovu zahrady. Projekt zpracovali architekti Josef Hrubý, Otakar Kuča a František Cubr. Realizovala se ale jen jeho první etapa, která byla dokončena roku 1973. Do stupňovité zahrady byla umístěna v roce 1971 kinetická fontána Oblak od akademického sochaře Vladimíra Janouška. Plastiku tvoří bronzový podstavec se dvěma bronzovými křídly, které připomínají křídla motýla. Voda z vodotrysku dopadala na křídla a uváděla je do pohybu. Fontána je tři metry vysoká, hmotnost má kolem jedné tuny a do nepřístupného terénu zahrady byla dopravena vrtulníkem z Hradčan. Brzy po osazení fontány došlo k sesuvu svahu zahrady a fontána zůstala bez vody.\n\nV současnosti je zahrada veřejnosti nepřístupná a poměrně zpustlá. Stejně je na tom i fontána. Výjimkou je jen část terasy s kavárnou.\n\nKavárna Kajetánka se nachází pod rampou Pražského Hradu. Vznikla v původní barokní kapli Panny Marie Einsiedelské, která byla zrušena a pobořena v roce 1783. Zbytek jejích obvodových zdí tvoří ochoz horní vyhlídkové terasy a ve spodním patře je samotná kavárna. U vstupu na terasu je umístěna socha sv. Václava z roku 1906 od sochaře Čeňka Vosmíka a vpravo od ní Mariánský sloup z konce 17. století. Kavárnu navrhovali architekti František Cubr a Josef Hrubý.\n\nV roce 1991 byla zpracovaná další, zatím nerealizovaná, studie na obnovu zahrady architektem Zbyňkem Dubským.\n"}
{"id": "897506", "url": "https://cs.wikipedia.org/wiki?curid=897506", "title": "Obvod obce s rozšířenou působností Pohořelice", "text": "Obvod obce s rozšířenou působností Pohořelice\n\nSprávní obvod rozšířené působnosti státní správy svěřené obci Pohořelice vznikl v dnešním rozsahu 1. ledna 2003. Leží v Jihomoravském kraji v jižní části okresu Brno-venkov a čítá 13 obcí.\n\nMěsto Pohořelice je zároveň obcí s pověřeným obecním úřadem, přičemž oba správní obvody se kryjí.\n\nPoznámka: Města jsou vyznačena tučně, městyse \"kurzívou\".\n\n"}
{"id": "897511", "url": "https://cs.wikipedia.org/wiki?curid=897511", "title": "Tlaková myčka", "text": "Tlaková myčka\n\nTlaková myčka (lidově wapka či vapka) je vodní vysokotlaký mechanický postřikovač používaný k vysokotlakému čištění povrchů a materiálů a tedy k odstranění:\n\nPrvní vysokotlaký čistič s ohřevem vody postavil v polovině 20. století v Německu Alfredem Kärcherem z Bádensko-Württemberska.\n\nZakladatelská firma se časem tak proslavila, že slovo Kärcher se dnes v některých státech (Francie, Spojené království, Německo, atd.) používá jako synonymum pro vysokotlaké čisticí stroje pro mytí aut a venkovních prostorů. V češtině se ve stejné roli používá název wapka či vapka, což je zlidovělý (apelativizovaný) název vysokotlaké techniky od německého výrobce Wap Reinigungssysteme GmbH (začleněného v roce 2004 do dánského koncernu Nilfisk-Advance).\n\nZákladní částí strojů je motor, který pohání vysokotlaké pístové čerpadlo, vysokotlaká hadice a pistole.\nMotory jsou buď elektrické nebo spalovací, jednofázové nebo třífázové. Ohřev vody je realizován naftovým nebo elektrickým kotlem. Optimální varianta je většinou dána prostředím, v kterém se vysokotlaký čistič provozuje. Stroje se pro účely čištění dodávají v rozsahu tlaků 60 – 350 barů při průtoku vody 400 – 2000 l/hod.,\n\nPři použití těchto strojů není potřeba používat chemické přípravky, i když je možnost na problémovou špínu (například oleje, tuky) spolu s mechanickou silou vody využít i chemický účinek biodegradabilních detergentů přisávaných automaticky do čističe. Běžně je špína odplavená proudem vody pryč z povrchu. Dnes už ale existují i stroje se sběrači, které vodu se špínou a případně i detergentem odvádějí přímo do odpadních kontejnerů nebo do kanalizace.\n\n"}
{"id": "897515", "url": "https://cs.wikipedia.org/wiki?curid=897515", "title": "Madlenka královská", "text": "Madlenka královská\n\nMadlenka královská (\"Madeleine Royale\") je stolní a moštová odrůda vinné révy původu \"Vitis vinifera.\"\n\nMadlenku královskou selektoval v roce 1845 francouzský šlechtitel Moreau-Robert v Angers. Původ odrůdy nebyl po dlouhou dobu s určitostí znám, obecně byla považována za semenáček odrůd \"Chasselas\". Dle výsledků analýzy DNA se jedná o křížence Trolínského (\"Schiava Grossa\") a Pinotu.\n\nOdrůda slouží převážně pro přímou spotřebu, užití má také jako dekorační odrůda. Pěstuje se na malých plochách zvláště v severních, okrajových vinařských oblastech, kde se z ní vyrábějí vína. Často se pro své rané zrání používá jako partner při šlechtění nových odrůd, je jedním z rodičů například odrůd Müller-Thurgau, Madeleine Angevine či Prachttraube. Dozrává 14 dnů před Chrupkou bílou, zpravidla mezi 2.-4. srpnem, ve vybraných oblastech údajně již koncem července .\n\nPůvod názvu je nejasný, některé zdroje uvádějí, že název odrůdy vychází ze skutečnosti, že na jihu Francie hrozny dozrávají přibližně na svátek svaté Marie Magdalény, tedy již 22. července. Jiné zdroje uvádějí, že název je odvozen od jména \"St. Madeleine Sophie Barat\", jejíž svátek se slaví ve Francii 25. května, kdy réva této odrůdy kvete.\n\nPoslední výzkumy DNA ukázaly, že Müller-Thurgau vznikl jako kříženec Madlenky královské a Ryzlinku rýnského.\n\nMadeleine Angevine je křížencem Précoce de Malingre a Madlenky královské (šlechtitel Moreau-Robert, 1857, Angers, Francie).\n\nPrachttraube je křížencem Boskokisi a Madlenky královské (Colmar, Francie).\n\n\"Magdalena královská\", \"Magdalenka královská\", \"Königliche Magdalenentraube\", \"Maddaleina Royal\", \"Maddalena Reale\", \"Madeleine Imperiale\", \"Madlen Blond\", \"Madlen Korolevskaia\", \"Madlen Roial\", \"Madlen Roiyal\", \"Madlen Royal\", \"Magdalena Real\", \"Magdalenka Kralyurska\".\n"}
{"id": "897516", "url": "https://cs.wikipedia.org/wiki?curid=897516", "title": "Dašiv", "text": "Dašiv\n\nDašiv (; ) je sídlo městského typu na střední Ukrajině ve Vinnycké oblasti. Žije v něm obyvatel. Obec leží na břehu řeky Sob.\n\nPrvní písemná zmínka o obci pochází z roku 1420.\n"}
{"id": "897518", "url": "https://cs.wikipedia.org/wiki?curid=897518", "title": "Hloubková analýza dopravních nehod", "text": "Hloubková analýza dopravních nehod\n\nHloubková analýza dopravních nehod (HADN) je soubor výzkumných činností, vedoucích k úplnému a přesnému poznání nehodového děje, jeho příčin a následků. I když je prováděna v součinnosti s integrovaným záchranným systémem a zvláště s Policií ČR, je na jejím šetření zcela nezávislá, nezabývá se určováním viny a je naprosto anonymní vůči všem účastníkům nehod. Šetření nehod se zaměřuje na zjištění důležitých okolností o účastnících dopravní nehody (psychický i zdravotní stav), o automobilové technice i o dopravní infrastruktuře. Obecným cílem je snižování počtu a následků dopravních nehod a tím zvyšování bezpečnosti silniční dopravy (naplňování cílů Národní strategie bezpečnosti silničního provozu). V současné době se Hloubkovou analýzou dopravních nehod zabývá Centrum dopravního výzkumu, v.v.i. ve spolupráci s firmou IDIADA CZ. Výzkum je prováděn na základě metodiky „Hloubková analýza dopravních nehod v ČR“, schválené Ministerstvem dopravy. \nVeškeré informace zjištěné jak na místě nehody, tak její následnou analýzou jsou zaznamenávány do databáze za účelem získávání podkladů pro různá dopravně politická i dopravně technická rozhodnutí. Hloubková analýza se v současnosti realizuje ve dvou projektech:\n\nProjekt HADN je výzkumným projektem CDV, v.v.i., prvním svého druhu na území ČR. Projekt byl spuštěn v lednu roku 2011. Pro sběr dat se využívá zkušeností ze SRN, na základě spolupráce se Spolkovým silničním úřadem BASt je využívána databáze GIDAS , čímž je zajištěna mezinárodní kompatibilita získaných dat. Projekt je zaštiťován Ministerstvem vnitra. Územní působnost tohoto výzkumného projektu je území okresů Brno-město a Brno-venkov.\n\nProjekt CZIDAS (Czech In-Depth Accident Study) postupuje v základu dle identické metodiky, jako projekt HADN. Na území ČR je prováděn Centrem dopravního výzkumu, v.v.i. (okresy Brno-město a Brno-venkov) a firmou IDIADA (okres Hradec Králové). Jedním z cílů projektu je spolupráce se subjekty, které by mohly výsledky výzkumu využít, ať už se jedná o vlastníky nebo správce komunikací nebo o konstruktéry dopravních prostředků, apod. \n\n1. Vyšetřování na místě dopravní nehody\nVýzkumný tým na místě dopravní nehody získává informace o účastnících dopravní nehody, zúčastněných dopravních prostředcích a o průběhu a okolnostech jejího vzniku. Všechny informace, získané na místě dopravní nehody, jsou zaznamenány do formulářů, které jsou základním vstupem pro zpracování databáze dopravních nehod. Podle složitosti nehodového děje a počtu účastníků i vozidel, je na místě dopravní nehody zjišťováno cca 1000 – 2000 údajů, které jsou později zaznamenávány do databáze nebo slouží jako vstupy pro rekonstrukci nebo zpětnou analýzu.\n\n2. Rekonstrukce dopravní nehody\nSlouží ke zkoumání průběhu dopravní nehody a možnosti jejímu zabránění. Rekonstrukce je jedním ze základních vstupů pro analýzu. \n\n3. Analýza dopravní nehody\nAnalýza dopravní nehody slouží k jejímu úplnému poznání, včetně všech zjistitelných rizikových faktorů. Na rozdíl od rekonstrukce, je analýza zaměřena na zodpovězení otázek týkajících se příčiny vzniku dopravní nehody, včetně zkoumání případného vlivu dopravního prostředí na vznik nebo průběh dopravní nehody.\n\n4. Vyšetřovací zpráva\nVyšetřovací zpráva je komplexním výstupem a výsledkem celého procesu šetření dopravní nehody. Obsahuje zejména všechna zjištěná fakta a poznatky (pokud jsou jednoznačné) o příčině a následcích dopravní nehody a dále, pokud je to možné nebo účelné, obsahuje doporučení ke zvýšení bezpečnosti silničního provozu, jak v oblasti dopravního prostředí, tak i v oblasti automobilové techniky.\n\nHloubková analýza dopravních nehod je prováděna týmem odborníků ve složení:\n\n1. Koordinátor (vedoucí šetření) – partner pro komunikaci mezi PČR, HZS a týmem hloubkové analýzy dopravních nehod. Bývá současně specialistou v některém z oborů Hloubkové analýzy dopravních nehod.\n\n2. Specialista pro dopravní infrastrukturu – zpravidla dopravní inženýr. Jeho úkolem je kvalifikované posouzení dopravního prostředí, jeho kompletní dokumentace, analýza a případné návrhy doporučovaných opatření ke zvýšení bezpečnosti dopravy. \n\n3. Specialista automobilního inženýrství – zpravidla automobilní inženýr. Jeho úkolem je dokumentovat co nejúplněji a nejpřesněji stav dopravních prostředků na místě dopravní nehody, měření jejich deformací a poškození, fotodokumentace, měření a další úkony spojené s co nejpodrobnějším poznáním konkrétního dopravního prostředku, účastného na dopravní nehodě. \n\n4. Specialista – psycholog – kvalifikovaný psycholog s praxí v poskytování krizové intervence. Na místě dopravní nehody komunikuje s účastníky, popř. svědky dopravní nehody, pokud k tomu získá souhlas PČR i jich samotných. V indikovaných případech poskytuje v součinnosti s PČR psychologickou intervenci. Pro hloubkovou analýzu dopravních nehod získává subjektivní informace od účastníků dopravní nehody a provádí objektivní zhodnocení jejich psychického stavu.\n"}
{"id": "897521", "url": "https://cs.wikipedia.org/wiki?curid=897521", "title": "Andreas Spunar", "text": "Andreas Spunar\n\nAndreas Spunar (17. listopad 1794 Lhotka u Drahotuše, Rakouská monarchie – 16. listopad 1840 Olomouc, Rakouské císařství) byl fyzik a děkan filozofické fakulty při C. k. Františkovy univerzitě v Olomouci.\n\nPo odchodu A. von Baumgartnera z olomouckého lycea na vídeňskou univerzitu přednášel mezi lety 1824–1841 v Olomouci fyziku A. Spunar. Jeho přednáška s rozsahem 8 hodin týdně \"Die Physik vereint mit der angewandten Mathematik\" (Fyzika spolu s aplikovanou matematikou) byla určena pro druhý ročník. Nejprve vyučoval podle Baumgartenových učebnic a od roku 1834 podle vlastní učebnice s názvem \"Handbuch der Physik\". V roce 1834 se stal děkanem filozofické fakulty v Olomouci.\n"}
{"id": "897526", "url": "https://cs.wikipedia.org/wiki?curid=897526", "title": "Centrum odkazu Menachema Begina", "text": "Centrum odkazu Menachema Begina\n\nCentrum odkazu Menachema Begina (: , : ) je oficiální státní památník věnovaný bývalému izraelskému premiérovi Menachemu Beginovi, sídlící v Jeruzalémě v Izraeli. Slouží zároveň jako výzkumný institut, muzeum a archiv.\n\nCentrum bylo zřízeno zákonem (\"Menachem Begin Commemoration Law\") v roce 1998 a postaveno o několik let později za přispění Beginova dlouholetého přítele Harryho Hurvice. Slavnostního otevření se dočkalo v roce 2004, kdy tak učinil tehdejší premiér Ariel Šaron. Stojí na místě archeologického naleziště, v blízkosti kostela sv. Ondřeje, a zdejší nálezy jsou vystaveny v muzeu Beginova centra. Jeho součástí jsou dále konferenční místnosti, knihovna, archiv, galerie, výzkumný institut, muzeum, učebny, posluchárna, kavárna a malá synagoga.\n\nOd roku 1999 centrum každoročně udílí Beginovu cenu, a to osobám nebo organizacím, které „učinili mimořádný čin nebo činy ve prospěch Izraele nebo židovského lidu“. Jejími laureáty jsou například první izraelský astronaut Ilan Ramon nebo organizace Nefeš be-nefeš.\n\n"}
{"id": "897531", "url": "https://cs.wikipedia.org/wiki?curid=897531", "title": "Je léto, půl jedenácté večer", "text": "Je léto, půl jedenácté večer\n\nJe léto, půl jedenácté večer ( ) je americko-španělské filmové drama z roku 1966 režírované Julesem Dassinem. Zabývá se milostným vztahem muže k manželce, s níž má dceru, a současným mileneckým poměrem k mladé atraktivní přítelkyni. Film také obsahuje kriminální zápletku v podobě manželské vraždy zaviněné nevěrou. Děj se odehrává ve Španělsku.\n\nHlavní role ztvárnili řecká herečka a režisérova manželka Melina Mercouri, Peter Finch a Romy Schneider. Snímek byl natočen podle stejnojmenné románové předlohy \"Ten-Thirty on a Summer Night\", jejíž autorkou je Marguerite Durasová.\n\nManželská dvojice čtyřicátníků, Maria (Melina Mercouri) a Paul (Peter Finch), s dcerou Judith a mladou přítelkyní Claire (Romy Schneider) přejíždějí francouzsko-španělskou hranici a plánují dojet do Madridu. V nehostinné letní noci zastavují v malém příhraničním městečku na nocleh. Daný večer v něm došlo k vraždě díky nevěře. Mladý muž Rodrigo Paestra (Julián Mateos) přistihl svou 19letou manželku (Beatriz Savónová) s milencem a oba hříšníky zastřelil. Policie po něm pátrá.\n\nVzhledem k noční bouřce je kapacita hotelu přeplněna a čtveřice cestovatelů musí přenocovat na chodbě. Mezi Mariou a Paulem nefunguje intimní život. Zdá se, že se jej manžel pokouší obnovit sexuálním jiskřením s atraktivní Claire. Opilá Maria, která nezvládá náklonnost k alkoholu, manžela s dívkou spatří v objetí na hotelovém balkónu. Na střeše však také zahlédne skrývajícího se Rodriga. Rozhodne se mu pomoci. Přesvědčího ho, že jej v noci odveze za město. V době, kdy se již celý hotel uložil k spánku, vyjíždí s mladým mužem z města, i přes potíže s hledajícími policisty. Po rozednění nešťastnému vrahovi sděluje, ať se do poledne skryje v polích. Poté se vrátí a převeze jej přes hranice.\n\nPo návratu do hotelu se s příhodou svěřuje manželovi a Claire. Všichni se vydávají na smluvené místo, ale Rodriga zastihují ve skrytu lánů již mrtvého, když si vražednou zbraní prostřelil spánek.\n\nČtveřice pokračuje na cestě do Madridu. V dalším hotelu se Maria opět nachází ve stavu opilosti. Paul se s Claire miluje v uzamčeném pokoji. Slyšet je hlas Marie, která ví o sexuálním poměru na hotelovém pokoji, a dodává, že od první chvíle, kdy Claire spatřila nahou, viděla její milování s Paulem. Není zřejmé, zdali se jedná pouze o alkoholové snění, nebo výpověď z frustrujícího zážitku. Maria následujícího dne svůj prožitek sděluje manželovi, který je jím vzrušen. Dvojice se začíná líbat, ale žena nemůže pokračovat. Oznamuje pravdu, již Paula nemiluje. Ten odmítá jejím slovům uvěřit.\n\nTrojice v Madridu vyráží na taneční vystoupení flamenca. Všichni se nachází v dobrém rozmaru. Maria nepozorovaně vyklouzne do městských ulic, v nichž se ztratí. Paul se vydává s Claire manželku hledat, ale marně.\n\n"}
{"id": "897537", "url": "https://cs.wikipedia.org/wiki?curid=897537", "title": "Kostel svaté Máří Magdaleny (Olešnice v Orlických horách)", "text": "Kostel svaté Máří Magdaleny (Olešnice v Orlických horách)\n\nKostel svaté Máří Magdaleny je římskokatolický filiální kostel v obci Olešnice v Orlických horách, na vrcholu kopce nad náměstím. Ke kostelu je zajímavý přístup krytým schodištěm. Je chráněn jako kulturní památka České republiky.\n\nBarokní kostel z roku 1705, postavený Kašparem Klinkertem z Kladské Bystřice, stojí na místě původního dřevěného kostelíku z 15. století. Roku 1861 byl postaven znovu po požáru.\n\nKolem kostela se nachází hřbitov.\n\nbohoslužby se konají pouze jednou měsíčně a to druhou neděli v 11.00 ( www.bihk.cz )\n\n"}
{"id": "897539", "url": "https://cs.wikipedia.org/wiki?curid=897539", "title": "Arlas", "text": "Arlas\n\nArlas je hora v Pyrenejích. Rozkládá se jak na francouzském, tak na španělském území, mezi francouzským departmentem Pyrénées-Atlantiques a Navarrou.\n"}
{"id": "897543", "url": "https://cs.wikipedia.org/wiki?curid=897543", "title": "Jan Gruber", "text": "Jan Gruber\n\nJan Gruber (* 13. ledna 1979) je český fotbalový záložník, momentálně hrající nižší soutěž Českobudějovicka za FK Boršov nad Vltavou.\n\n"}
{"id": "897544", "url": "https://cs.wikipedia.org/wiki?curid=897544", "title": "Fermat", "text": "Fermat\n\n"}
{"id": "897549", "url": "https://cs.wikipedia.org/wiki?curid=897549", "title": "Waldesovo muzeum", "text": "Waldesovo muzeum\n\nWaldesovo muzeum bylo založeno Jindřichem Waldesem v roce 1916. Muzeum se nejprve nacházelo v jednom ze sálů v samotné továrně v pražských Vršovicích (dnes továrna Koh-i-noor), po rozšíření sbírky se přesunulo do budovy na náměstí Svatopluka Čecha v Praze. \n\nMuzeum se nacházelo v domě na náměstí Svatopluka Čecha, dnešní Moskevská ulice 57/262 s vchodem ze Slovinské ulice 1/262. Celý dům byl pro účely muzea rozsáhle rekonstruován. Projekt na rekonstrukci vypracovali architekti Zdeněk Pštross a Josef Fanta. Muzeum bylo slavnostně otevřeno 25. září 1918. Ředitelkou muzea byla jmenována pražská historička umění židovského původu Paula Wahleová, kurátorem a výkonným redaktorem muzejního časopisu byl historik umění Ješek Hofmann (1883-1945). Podle dobového letáku muzeum představovalo unikátní muzeum šatních spínadel na celém světě. Otevřeno bylo vždy v neděli od 9.00 do 12.00 hod. Vstup byl volný.\n\nV muzeu byla shromážděna spínadla a jejich ozdoby z drahých, ušlechtilých i obecných kovů, ale i z organických materiálů, nejen doplňky šatů, ale také obuvi a pokrývek hlavy, v časovém rozsahu více než 3000 let. K nejstarším patřily pravěké jehlice, bronzové fibule z prvního tisíciletí před n. l., zlaté gotické a renesanční, gombíky, háčky, sponky a spony, nejen ze světských oděvů, ale také spony z kněžských pluviálů i secesní módní doplňky. Součástí muzea byla také knihovna s dobovými materiály. Mezi nejcennějšími exponáty patřil gotický Karlštejnský poklad, který obsahuje nádobky a šatní ozdoby z dvorského oděvu některého člena rodiny Karla IV. nebo Václava IV..\n\nNejpočetnější kolekcí muzea byly knoflíky a gombíky z celého světa, jednotlivé exempláře ale také celé série na kartách soudobých průmyslových výrobců. Ke kuriozitám patřily návrhy jehlářských strojů Leodarda da Vinci.\n\nPro návháře a výtvarníky představovaly cennou kolekci grafické návrhy spínadel, jak originály kreseb či grafických listů, tak jejich reprodukce, uspořádané ve studovně do alb, šanonů a krabic.\n\nV budově bývalého Waldesova muzea se nachází Galerie DESET, která byla otevřena v roce 2003. Galerie DESET navazuje na dlouholetou tradici Jindřicha Waldese a propojuje umění s podnikáním a kulturně osvětovou činností.. Ke 100. výročí založení muzea zde byl 25. září 2018 uspořádán seminář o Waldesovi, jeho sbírkách a sběratelích té doby.\n\n\n"}
{"id": "897551", "url": "https://cs.wikipedia.org/wiki?curid=897551", "title": "Martin Pulkert", "text": "Martin Pulkert\n\nMartin Pulkert (* 24. února 1984) je český fotbalový záložník momentálně hrající v týmu FC Kvasice.\n\n"}
{"id": "897556", "url": "https://cs.wikipedia.org/wiki?curid=897556", "title": "Senešal", "text": "Senešal\n\nSenešal (z latinského \"senescalcus\" – nejstarší sluha) byl titul vysokého úředníka ve středověké Francii. V raném středověku to byl zkušený a spolehlivý člen panovnické družiny, který působil jako stolník. Postupně získal pravomoc nad všemi palácovými záležitostmi a uplatňoval také politický vliv. Když Pipin Krátký zrušil úřad majordoma, protože mu jeho vykonavatelé začali přerůstat přes hlavu, zaujali po čase senešalové jejich místo. Takzvaný \"velký senešal\" byl druhým mužem v království a měl mimo jiné funkci vrchního velitele vojska. V roce 1191 Filip II. August senešalství zrušil jako nežádoucí mocenskou konkurenci. Nadále to bylo pouze označení provinčního soudce (v jižní Francii, na severu převládalo označení \"bailli\"), v tomto významu ukončila existenci senešalů až Velká francouzská revoluce. Po francouzském vzoru označovaly vicekrále výrazem senešal také křižácké státy.\n\n\n\nhttp://leccos.com/index.php/clanky/senesal\n"}
{"id": "897557", "url": "https://cs.wikipedia.org/wiki?curid=897557", "title": "Georgi Milanov", "text": "Georgi Milanov\n\nGeorgi Vencislavov Milanov ( Георги Венциславов Миланов) (*19. února 1992, Levski, Plevenská oblast, Bulharsko) je bulharský fotbalový záložník a reprezentant, který působí v ruském klubu CSKA Moskva. Jeho dvojče, bratr Ilija Milanov je taktéž fotbalista, společně nastupují v bulharské reprezentaci.\n\nNarodil se ve městě Levski v Plevenské oblasti, kde zpočátku hrával za místní klub. V roce 2005 se se svým bratrem Ilijou stal součástí fotbalové akademie Litexu Loveč.\n\n1. srpna 2009 ve věku 17 let a 152 dní debutoval v A-týmu Litexu, nastoupil z lavičky na hřiště v utkání bulharského Superpoháru proti Levski Sofia, které skončilo porážkou Loveče 0:1. 3. prosince 2009 se podílel v utkání proti domácímu Pirinu Goce Delčev jedním gólem na vítězství Loveče 4:0. V sezóně 2009/10 získal s klubem bulharský ligový titul, který se podařilo obhájit i v následující sezóně 2010/11.\n\n5. července 2013 podepsal pětiletou smlouvu s ruským klubem CSKA Moskva. Dle médií se přestupní částka měla pohybovat mezi 2,75 a 3,75 milionu eur. O hráče se zajímal i konkurenční bulharský klub CSKA Sofia a španělská Sevilla FC.\n\nMilanov působil v mládežnických reprezentačních výběrech Bulharska v kategoriích do 19 a 21 let.\n\nV A-mužstvu Bulharska debutoval 7. října 2011 v domácím přátelském utkání proti Ukrajině, když nastoupil na hřiště v 67. minutě. Bulharsko prohrálo 0:3. První gól vstřelil v kvalifikaci na Mistrovství světa 2014 7. září 2012 v domácím střetnutí proti Itálii, v 66. minutě vsítil druhý gól Bulharska, které nakonec remizovalo s favorizovanou Itálií 2:2. 12. října 2012 nastoupil v základní sestavě v domácím střetnutí proti Dánsku, zápas skončil remízou 1:1. 22. března 2013 v Sofii čelil se svými spoluhráči národnímu týmu Malty, svým výkonem pomohl k vysokému vítězství Bulharska 6:0. Hrál v základní sestavě i v odvetném kvalifikačním utkání 26. března 2013 v Kodani proti Dánsku, které skončilo remízou 1:1. Bulharsko si udrželo druhé místo za vedoucí Itálií.\n\n"}
{"id": "897558", "url": "https://cs.wikipedia.org/wiki?curid=897558", "title": "Plazmoid", "text": "Plazmoid\n\nPlazmoid je koherentní struktura plazmatu a magnetických polí. Jeho teorie byla vytvořena k vysvětlení přírodních úkazů, jakými jsou například kulový blesk, magnetické bubliny v magnetosféře a objekty v ocasech komet. Dále pak ve slunečním větru, sluneční atmosféře a heliosférickém nabitém obalu. Plazmoidy vytvářené v laboratorních podmínkách zahrnují také konfiguraci obráceného pole a sféromaky.\n\nSlovo \"plazmoid\" bylo použito roku 1956 Winstonem H. Bostickem (1916-1991), znamenajíc \"plazmo-magnetickou látku\": „Plazma není vypuštěna jako beztvarý blob, ale ve formě toru. Tato struktura se dá nazývat toroziální, jenž znamená plazmo-magnetickou formu látky. Slovo Plazmoid pak obecně vyjadřuje všechny plazmo-magnetické struktury a stavy.“\n\nPlazmoid má vnitřní tlak vycházející jednak z plynného tlaku plazmatu, a také díky tlaku magnetického pole. Aby se zajistil přibližně stejný rádius plazmoidu, musí být tento tlak vyvážen tlakem vnějším, jelikož například ve vakuu bez magnetických polí plazmoid rychle expanduje až do svého rozptýlení.\n"}
{"id": "897561", "url": "https://cs.wikipedia.org/wiki?curid=897561", "title": "Ilija Milanov", "text": "Ilija Milanov\n\nIlija Vencislavov Milanov (bulharsky: Илия Венциславов Миланов, * 19. února 1992, Levski, Plevenská oblast, Bulharsko) je bulharský fotbalový obránce a reprezentant, který působí v bulharském klubu Litex Loveč. Jeho dvojče, bratr Georgi Milanov je rovněž fotbalista, společně nastupují v bulharské reprezentaci.\n\nMilanov se narodil ve městě Levski v Plevenské oblasti, kde zpočátku hrával za místní klub. V roce 2005 se se svým bratrem Georgim stal součástí fotbalové akademie Litexu Loveč.\n\n3. prosince 2009 debutoval v A-týmu Litexu, nastoupil z lavičky na hřiště v 72. minutě v utkání proti domácímu Pirinu Goce Delčev, které skončilo vítězstvím Loveče 4:0. V sezóně 2009/10 získal s klubem bulharský ligový titul, který se podařilo obhájit i v následující sezóně 2010/11.\n\nMilanov působí v mládežnickém reprezentačním výběru Bulharska v kategorii do 21 let.\n\nV A-mužstvu Bulharska debutoval v kvalifikaci na Mistrovství světa 2014 12. října 2012 v domácím střetnutí proti reprezentaci Dánska, v 35. minutě šel na hrací plochu. Zápas skončil remízou 1:1. Hrál v základní sestavě i v odvetném kvalifikačním utkání 26. března 2013 v Kodani, které skončilo opět remízou 1:1. Bulharsko si udrželo druhé místo za vedoucí Itálií.\n\n"}
{"id": "897562", "url": "https://cs.wikipedia.org/wiki?curid=897562", "title": "Bogdan Milić", "text": "Bogdan Milić\n\nBogdan Milić (cyrilicí Богдан Милић, * 24. listopadu 1987, Podgorica) je černohorský fotbalový útočník, momentálně hrající za černohorský celek FK Iskra Danilovgrad.\n\nSvoji fotbalovou kariéru začal v FK Mladost Podgorica, kde prošel všemi mládežnickými kategoriemi. V roce 2000 se propracoval do prvního týmu. Následně působil v FK Budućnost Podgorica a poté zamířil do ADO Den Haag. Následně se upsal klubu Křídla Sovětů Samara. V říjnu 2010 podepsal kontrakt s FC Viktoria Plzeň. Před jarem 2011 odešel do PFK Spartak Nalčik. Plzeň v sezoně 2010/11 získala mistrovský titul, na kterém se hráč částečně podílel. V roce 2011 nastupoval za Gwangju FC. Poté posílil Suwon City FC. V roce 2014 zamířil do FK Rudar Pljevlja. V létě 2015 se vrátil do Mladost Podgorica.\n\n"}
{"id": "897563", "url": "https://cs.wikipedia.org/wiki?curid=897563", "title": "Queeg", "text": "Queeg\n\nQueeg (anglicky \"Queeg\") je pátá epizoda druhé řady (a celkově jedenáctá) britského kultovního sci-fi seriálu \"Červený trpaslík\".\n\nPosádka Červeného trpaslíka byla ohrožena, když neohlášený meteorit narazil do lodě. Holly je zbaven funkce hlavního počítače, protože ohrozil život celé posádky. Nový náhradní počítač jménem Queeg 500 převezme vládu na kosmické lodi a nastane nový režim na lodi. Celá posádka Červeného trpaslíka byla zvyklá nepracovat, jíst, co se jim zlíbí, ale Queeg všechno zakázal a pod podmínkou, že budou všichni pracovat, budou odměněni jídlem. Tento způsob vlády trval několik dnů. Holly chtěl převzít vládu zpět, když by vyhrál šachovou partii proti Queegovi. Holly partii prohrál a když se se se zkroušenou posádkou loučil, nakonec řekl, že celou dobu byl Queegem on, aby jej přestali považovat za senilní počítač a začali si jej opět vážit.\n"}
{"id": "897566", "url": "https://cs.wikipedia.org/wiki?curid=897566", "title": "Tankové eso", "text": "Tankové eso\n\nTankové eso je čestné označení tankisty, který zničil alespoň pět nepřátelských strojů. Termín eso byl převzat od letectva a v souvislosti s tankisty je nejčastěji používán pro elitní tankisty z druhé světové války.\n\nJako tanková esa jsou nejčastěji označováni především němečtí tankisté druhé světové války, kteří si připsali často více než 100 zničených nepřátelských strojů. Výjimeční muži ovšem působili i v ostatních armádách a jejich výkony jsou o to obdivuhodnější, že často nedisponovali špičkovou technikou jako Němci. Muži, kteří se mohou honosit titulem tankového esa, měli společný dokonalý cit pro svůj stroj a schopnost rychlé reakce na měnící se bojové podmínky.\n\nVýznamná tanková esa druhé světové války:\n\n\n"}
{"id": "897567", "url": "https://cs.wikipedia.org/wiki?curid=897567", "title": "César Vallejo", "text": "César Vallejo\n\nCésar Abraham Vallejo Mendoza (16. března 1892, Santiago de Chuco – 15. dubna 1938, Paříž) byl peruánský básník, spisovatel, dramatik a novinář. \n\nByl členem peruánské intelektuální skupiny \"Grupo Norte\" a představitelem avantgardy. Za svého života vydal jen tři knihy básní, přesto je vnímán jako jeden z největších jihoamerických básníků – Thomas Merton ho například nazval „největším básníkem od časů Danteho“. Závěr života strávil v Evropě.\n\n\n\n\n"}
{"id": "897572", "url": "https://cs.wikipedia.org/wiki?curid=897572", "title": "Zelené údolí", "text": "Zelené údolí\n\nZelené údolí může být:\n\n\n\n\n\n"}
{"id": "897575", "url": "https://cs.wikipedia.org/wiki?curid=897575", "title": "Kostel svatého Jana Křtitele a svatého Václava", "text": "Kostel svatého Jana Křtitele a svatého Václava\n\nKostel svatého Jana Křtitele a svatého Václava je římskokatolický chrám v městysu Ostrovačice v okrese Brno-venkov. Je chráněn jako kulturní památka České republiky.\n\nZáklady kněžiště jsou románské a pochází z 12.–13. století, první písemná zmínka je z roku 1255. Současný kostel byl vybudován v raně barokním slohu na konci 17. století. Nedlouho poté, v letech 1718 a 1719, byla loď prodloužena a vznikla také kaple svaté Barbory. Roku 1727 byla Františkem Benediktem Klíčníkem upravena a zvýšena věž. V roce 1803 byla postavena klasicistní předsíň a roku 1880 nová sakristie. Jedná se o jednolodní kostel, kněžiště je ukončeno půlkruhově. Hranolová věž je přistavěna k jižní stěně lodi.\n\nJe farním kostelem ostrovačické farnosti. U fary si rajhradští benediktini zřídili rezidenci.\n"}
{"id": "897579", "url": "https://cs.wikipedia.org/wiki?curid=897579", "title": "Zelené království", "text": "Zelené království\n\nZelené království může být:\n\n\n"}
{"id": "897582", "url": "https://cs.wikipedia.org/wiki?curid=897582", "title": "Prelatura v Ostrovačicích", "text": "Prelatura v Ostrovačicích\n\nPrelatura v Ostrovačicích v okrese Brno-venkov se nachází u tamního kostela sv. Jana Křtitele a sv. Václava. Společně s přilehlou farou je chráněna jako kulturní památka České republiky.\n\nOstrovačice od středověku patřily benediktinskému klášteru v Rajhradě, tamní mniši od 17. století obsahovali ostrovačickou faru. Právě na ni se na přelomu 17. a 18. století několikrát ukryli, když klášteru hrozilo nebezpečí (1683, 1703, 1704, 1707). Benediktini zde proto nechali vybudovat jednopatrovou rezidenci (prelaturu), která je přistavěna k zadní části fary, takže areál má půdorys písmene L. Původní plány údajně vytvořil v roce 1718 Jan Blažej Santini-Aichel, nejsou však známy. Stavba zámečku proběhla v letech 1723 a 1724, jeho autorem byl František Benedikt Klíčník, který stavbu také realizoval. Je možné, že budova rezidence byla v roce 1765 rozšířena. K opravě zámečku došlo roku 1849. V posledních letech byla rezidence využívána účelově a v roce 2007 byl její stav havarijní.\n"}
{"id": "897585", "url": "https://cs.wikipedia.org/wiki?curid=897585", "title": "1. česká národní hokejová liga 1977/1978", "text": "1. česká národní hokejová liga 1977/1978\n\n1. česká národní hokejová liga 1977/1978 byla 9. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se střetnul s vítězem 1. SNHL v sérii na čtyři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních dvou místech sestoupily do 2. ČNHL.\n\nTým TJ Gottwaldov postoupil do kvalifikace o nejvyšší soutěž, kde se utkal s vítězem 1. SNHL TJ LB Zvolen, kterého porazil 4:2 na zápasy (3:5, 2:1, 0:3, 4:3, 5:2, 4:0) a postoupil do nejvyšší soutěže.\n\nTýmy TJ Baník ČSA Karviná a TJ Poldi SONP Kladno B sestoupily do 2. ČNHL.\n\n"}
{"id": "897597", "url": "https://cs.wikipedia.org/wiki?curid=897597", "title": "1. česká národní hokejová liga 1976/1977", "text": "1. česká národní hokejová liga 1976/1977\n\n1. česká národní hokejová liga 1976/1977 byla 8. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se střetnul s vítězem 1. SNHL v sérii na čtyři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních třech místech sestoupily do 2. ČNHL.\n\nTým TJ Slezan STS Opava postoupil do kvalifikace o nejvyšší soutěž, kde se utkal s vítězem 1. SNHL ASVŠ Dukla Trenčín, se kterým prohrál 2:4 na zápasy (7:2, 3:0, 0:5, 2:3, 2:5, 3:4).\n\nTýmy TJ Kolín, TJ Spartak ZVÚ Hradec Králové a TJ Prostějov sestoupily do 2. ČNHL.\n\n"}
{"id": "897601", "url": "https://cs.wikipedia.org/wiki?curid=897601", "title": "Stadion republiky", "text": "Stadion republiky\n\nNázev Stadion republiky nosí:\n\n"}
{"id": "897602", "url": "https://cs.wikipedia.org/wiki?curid=897602", "title": "1. česká národní hokejová liga 1975/1976", "text": "1. česká národní hokejová liga 1975/1976\n\n1. česká národní hokejová liga 1975/1976 byla 7. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se střetnul s vítězem 1. SNHL v sérii na čtyři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních dvou místech sestoupily do 2. ČNHL.\n\nTým TJ Gottwaldov postoupil do kvalifikace o nejvyšší soutěž, kde se utkal s vítězem 1. SNHL TJ Lokomotíva Bučina Zvolen, kterého porazil 4:3 na zápasy (6:0, 4:2, 1:4, 1:3, 5:3, 1:4, 4:2) a postoupil tak do nejvyšší soutěže.\n\nTýmy ASD Dukla Jihlava B a TJ Slavia IPS Praha sestoupily do 2. ČNHL.\n\n"}
{"id": "897619", "url": "https://cs.wikipedia.org/wiki?curid=897619", "title": "Lukáš Kutra", "text": "Lukáš Kutra\n\nLukáš Kutra (* 5. srpna 1991, Zlín) je český fotbalový obránce či záložník, od roku 2013 působí v FC Nitra.\n\nSvoji fotbalovou kariéru začal v FC Fastav Zlín, kde se postupně přes mládežnické kategorie dostal až do prvního týmu. Od roku 2013 působí v FC Nitra. Jeho největší předností je brilantní práce s míčem a souboje 1 na 1.\n\n"}
{"id": "897622", "url": "https://cs.wikipedia.org/wiki?curid=897622", "title": "1. česká národní hokejová liga 1974/1975", "text": "1. česká národní hokejová liga 1974/1975\n\n1. česká národní hokejová liga 1974/1975 byla 6. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se střetnul s vítězem 1. SNHL v sérii na čtyři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních dvou místech sestoupily do 2. ČNHL.\n\nTým TJ Ingstav Brno postoupil do kvalifikace o nejvyšší soutěž, kde se utkal s vítězem 1. SNHL TJ Lokomotíva Bučina Zvolen, kterého porazil 4:1 na zápasy (4:2, 6:1, 1:2, 6:1, 5:0) a postoupil tak do nejvyšší soutěže.\n\nTýmy TJ Poldi SONP Kladno B a TJ Tatra Kopřivnice sestoupily do 2. ČNHL.\n\n"}
{"id": "897623", "url": "https://cs.wikipedia.org/wiki?curid=897623", "title": "Beginova silnice", "text": "Beginova silnice\n\nBeginova silnice (: דרך בגין, \"Derech Begin\"), dříve známá jako silnice Petach Tikva (דרך פתח-תקווה, \"Derech Petach Tikva\"), je hlavní silnice v izraelském městě Tel Aviv, pojmenovaná na počest bývalého izraelského premiéra Menachema Begina. Patří mezi důležité tepny města, a to především pro veřejnou dopravu.\n\nJe součástí silnice spojující historickou Jaffu se městy Bnej Brak a Petach Tikva. Začíná v jižní části Tel Avivu v oblasti Allenbyho silnice, kde je pokračováním Jaffské silnice. Následně vede severně, paralelně s Ajalonskou dálnicí a Ajalonskou železniční tratí, kterou nadjezdem přetíná v blízkosti železniční stanice Tel Aviv Savidor merkaz, načež pokračuje jako silnice Ze'eva Žabotinského na Bnej Brak a Petach Tikvu.\n\nPodél silnice se mimo jiné nachází Azrieli Center se svými třemi mrakodrapy a obchodním centrem, mrakodrap Bejt Rubinstein, vládní čtvrť ha-Kirja se sídlem generálního štábu izraelské armády či budova Israel Electric Corporation.\n"}
{"id": "897626", "url": "https://cs.wikipedia.org/wiki?curid=897626", "title": "Zavadilka (Stračovská Lhota)", "text": "Zavadilka (Stračovská Lhota)\n\nZavadilka je osada náležející pod Stračovskou Lhotu v okrese Hradec Králové, od které je vzdálena asi 150 m. V osadě se nalézá 21 domů.\n"}
{"id": "897628", "url": "https://cs.wikipedia.org/wiki?curid=897628", "title": "Bucaramanga", "text": "Bucaramanga\n\nBucaramanga je město v Kolumbii, metropole departementu Santander.\n\nNachází se na severovýchodě pohoří Východní Kordillery na Zlaté řece (Río de Oro). Podle odhadů z roku 2013 má 526 940 obyvatel, což ho činí osmým největším v zemi. Celá aglomerace města (včetně sousedních sídel Floridablanca, Girón a Piedecuestamá) má přes 1,1 milionu obyvatel. Od kolumbijské metropole Bogoty je vzdálena přibližně 390 km. V Bucaramanze sídlí vláda departementu Santander, regionální shromáždění a agentura místního rozvoje. Ve městě sídlí významné instituce, zabývající se kolumbijským ropným průmyslem.\n"}
{"id": "897634", "url": "https://cs.wikipedia.org/wiki?curid=897634", "title": "Creed Taylor", "text": "Creed Taylor\n\nCreed Taylor (* 13. května 1929 Bedford, Virginie, USA) je americký hudební producent. Na střední škole hrál na trubku. V roce 1951 získal bakalářský titul na Duke University. Následně začal pracovat jako producent pro vydavatelství Bethlehem Records a produkoval například nahrávky Charlese Minguse, Herbieho Manna či Carmen McRae. V roce 1956 začal pracovat pro ABC-Paramount Records a o pár let později pak pro Verve Records, kde produkoval například Lalo Schifrina, Wese Montgomeryho a Billa Evanse. V roce 1967 založil vydavatelství CTI Records. Produkoval několik alb, která získala cenu Grammy.\n\n"}
{"id": "897639", "url": "https://cs.wikipedia.org/wiki?curid=897639", "title": "Olé Coltrane", "text": "Olé Coltrane\n\nOlé Coltrane je studiové album amerického jazzového saxofonisty Johna Coltranea. Jeho nahrávání probíhalo v květnu 1961 v A&R Studios v New Yorku pod produkcí Nesuhi Ertegüna. Album pak vyšlo v únoru 1962 u vydavatelství Atlantic Records jako deváté a poslední Coltraneovo album pro toto vydavatelství.\n\n"}
{"id": "897646", "url": "https://cs.wikipedia.org/wiki?curid=897646", "title": "Seznam největších evropských stadionů podle kapacity", "text": "Seznam největších evropských stadionů podle kapacity\n\nNíže je uveden seznam evropských stadionů seřazených podle kapacity, tedy maximálního počtu lidí, kterého je stadion schopen pojmout. Uvedené hodnoty jsou celkové kapacity. Jsou zde zahrnuty místa k sezení a ke stání. Dočasná místa k sezení zde zahrnuty nejsou. Stadiony, jenž se nepoužívají, nebo jsou zavřené, popřípadě zbourané, v seznamu zahrnuty nejsou.\n\nNejvětší stadiony v Evropě jsou používány zejména na fotbal. Zbytek stadionů je využíván na rugby union, ligu ragby, kriket, atletiku, bandy a galské hry (galský fotbal, hurling a camogie).\n\nV seznamu je přes 200 největších stadionů nacházejících se v Evropě. Dále jsou zde uvedeny stadiony ze zemí, jenž se rozprostírají na více kontinentech a jejich část je v Evropě (Turecko). Rovněž se zde nalézají stadiony ze zemí, na které pohlíženo jako na evropské z kulturních a historických důvodů. (Arménie)\n\nHvězdičkou (*) jsou označeny týmy, jenž nehrají všechna svá domácí utkání na daném stadionu.\n\n\"Platí k r. 2013\"\n"}
{"id": "897647", "url": "https://cs.wikipedia.org/wiki?curid=897647", "title": "Štefan Polakovič", "text": "Štefan Polakovič\n\nŠtefan Polakovič (* 22. listopadu 1912, Chtelnica – † 29. listopad 1999, Buenos Aires, Argentina) byl slovenský filozof křesťanské orientace, stoupenec a rozvíjatel filozofie Maurice Blondela, organizátor slovenské filozofie, ideolog slovenské státnosti, významný představitel slovenské poválečného exilu a publicista.\n\nStudoval v Římě teologii a filozofii, doktor teologie (1938), doktor filozofie (1942), profesor filozofie (1944) Slovenské univerzity (dnes UK). Interpretoval ideologii Jozefa Tisa a slovenského nacionalismu v intencích blondelizmu. V roce 1945 emigroval. Přičinil se o založení filozofické odboru Matice slovenské v roce 1940 a o vydávání prvního slovenského filozofického časopisu, kvartálnika,\" Filozofický sborník\", který vycházel až do roku 1950. Před příchodem Rudé armády emigroval do Rakouska, odtud do Bavorska a koncem roku 1945 s Matiční skupinou do Itálie. V roce 1947 emigroval do Argentiny,zde se zaměřil zejména na problematiku národa, zvlášť Slovenského, kde nejprve pracoval jako bankovní úředník a později si vybudoval prosperující elektrotechnický podnik, který se však v důsledku krize neudržel. Vypracoval se na přední osobnost jihoamerické kulturní, zejména filozofické komunity. Rozvíjel přátelství s významným argentinským spisovatelem Ernestem Sabate. Hojně publikoval i ve španělštině a italštině v oblasti filozofie, politologie, politických dějin a etnografie do četných Slovenských i jinojazyčných časopisů a sborníků v zahraničí a v letech 1933-1945 a 1990-1997 i na Slovensku. Po roce 1990 udržoval čilý styk se slovenskou kulturou na Slovensku a veřejně se distancoval od některých svých radikálně nacionalistických postojů před rokem 1945.\n\n"}
{"id": "897650", "url": "https://cs.wikipedia.org/wiki?curid=897650", "title": "Něco divokého", "text": "Něco divokého\n\nNěco divokého (v anglickém originále \"Something Wild\") je americký film režiséra Jonathana Demma z roku 1986. Hlavní role ve filmu hrají Jeff Daniels a Melanie Griffith, kteří se potkají na obědě a následně spolu stráví zbytek dne.\n\nFilm získal ocenění Edgar Award za nejlepší scénář a byl nominován na tři Zlaté glóby (nejlepší herec, nejlepší herečka a nejlepší herec ve vedlejší roli), ani jednu z cen však nezískal.\n\n"}
{"id": "897652", "url": "https://cs.wikipedia.org/wiki?curid=897652", "title": "Tisícový kámen", "text": "Tisícový kámen\n\nTisícový kámen je označení pro velkou polojeskyni, skalní převis v Polomených horách na území severozápadní části Chráněné krajinné oblasti Kokořínsko - Máchův kraj na katastrálním území Tuhanec obce Tuhaň v okrese Česká Lípa. Jako Tisícový kámen je označován i nevelký skalní masiv nad polojeskyní.\n\nCelá oblast je součástí Ralské pahorkatiny, resp. jeho geomorfologického okrsku Polomené hory.\n\nV pískovcovém skalnatém hřbetu porostlém převážně borovicemi je celá řada skalních věží, dolů, převisů. Zhruba 2,5 km jižně od hory Vlhošť na katastru vesnice Tuhanec spadající pod obec Tuhaň je několik různě velkých skalních převisů, z nichž převis Krápník míval status přírodní památky.\n\nObdobně jako několik dalších polojeskyní v okolí, je Tisícový kámen pískovcovým převisem se škrapovou a voštinovou výzdobou. Je vysoký 8 metrů, délka převisu je 30 metrů. Je pravděpodobné, že se zde v dobách třicetileté války a protireformace schovávali uprchlíci z okolních vsí (odtud se odvozuje jeho jméno), v dobách mírových byl útočištěm pastevců před nepřízní počasí. Ve 20. století převisy začali využívat trampové jako své bivaky.\n\nK převisu vede vyznačená odbočka ze zeleně značené turistické trasy, která je vedena pod Vlhoštěm kolem celé řady zdejších přírodních památek, jako je Stříbrný vrch, Husa či Kostelecké bory. Odbočka vede nejdříve kolem většího útvaru Krápník.\n\nSilnice č. 260, která vede ze Skalky u Blíževedel (respektive z Úštěka) do Tuhaně, je vzdálena od Tisícového kamene zhruba 3 km směrem na západ. Železniční trať v této oblasti žádná není, železniční stanice \"Blíževedly\" na trati z České Lípy do Lovosic je po lesních cestách a místních komunikacích od jeskyně vzdálena téměř 9 km.\n\n\n"}
{"id": "897653", "url": "https://cs.wikipedia.org/wiki?curid=897653", "title": "Zdeněk Piškula", "text": "Zdeněk Piškula\n\nZdeněk Piškula (* 25. června 1998 Praha) je český herec.\n\nStuduje na Pražské konzervatoři. Do 10 let hrál fotbal, potom začal chodit na breakdance a zúčastňovat se konkurzů. Zahrál si v Divadle Minor, Divadle U Hasičů a v Divadle Broadway. Navštěvoval Centrum muzikálového herectví, kde měl taneční, pěveckou a hereckou přípravu. Nyní je jeho největším koníčkem herectví, zpěv a tanec. V roce 2016 se zúčastnil taneční soutěže \"StarDance …když hvězdy tančí\", kde tančil s Veronikou Lálovou a kterou vyhrál. Od sezóny 2019/2020 je v angažmá v Městských divadlech pražských. \n\n\n"}
{"id": "897654", "url": "https://cs.wikipedia.org/wiki?curid=897654", "title": "ViralBrothers", "text": "ViralBrothers\n\nViralBrothers (v překladu virální bratři) je české duo specializující se na tvorbu virálního videa v angličtině, šířených na sociálních sítích, především pak na YouTube.\nJejich kanál na této sociální síti byl založen 15. září 2011 dvojicí, vystupující pod pseudonymy Erikem Meldikem a Čeňkem Stýblem\n\nErik Meldik se narodil v Olomouci a studoval matematiku aplikovanou v ekonomii.\n\nČeněk Stýblo se také narodil v Olomouci a studoval anglický jazyk.\n\nDříve svou tvorbu umísťovali na server Stream.cz. Později spolu založili kanál SketchBrothers, kde natáčeli například populární seriál \"DESATERO\".\n\nViralBrothers vlastní nejodebíranější kanál na českém YouTube. Nejstarší seriál na tomto kanále se jmenuje \"Debilní Kecy\" podle amerického konceptu Shit People Say, která shrnuje stereotypní představy o různých skupinách obyvatelstva (muži, učitelky, Pražáci apod.). Jejich nejsledovanějšími sériemi jsou pak \"REVENGE\" (Pomsta) a pranky (kanadské žerty). Natočili také několik vlastních písní. Některá jejich činnost byla označena za nevhodnou pro děti do osmnácti let.\n\nPřestože toto duo trvale žije v Česku a jejich videa byla původně v češtině, po roce 2015 je většina jejich obsahu tvořena v angličtině a duo se zaměřuje především na globální trh. Jejich tvorba je prostřednictvím vkládané reklamy komerčně úspěšná. Tomu bylo až do 10.2.2019, kdy ViralBrothers nahráli video s oznámením, že zakládají nový kanál \"ViralBrothers Last Chance\" (v překladu ViralBrothers Poslední šance) z důvodu vymazání jejich videa \"REVENGE 11\" (Pomsta 11).\n\nTři roky byli provozovateli (spoluvlastníci) mobilního virtuálního operátora pod značkou Viralmobil.\n\n"}
{"id": "897658", "url": "https://cs.wikipedia.org/wiki?curid=897658", "title": "Nikon D3200", "text": "Nikon D3200\n\nNikon D3200 je fotoaparát typu zrcadlovka s DX formátem společnosti Nikon s rozlišením 24,2 megapixelů (6016x4000). Je prodávána jako entry-level DSLR a je určena především začínajícím kreativním fotografům. Fotoaparát obsahuje tzv. režim průvodce, který usnadňuje práci začínajícímu uživateli a ukazuje vliv nastavení přístroje na výslednou fotografii. Fotoaparát umožňuje natáčení videa a vysokou rychlost fotografování sekvenčním snímáním až 4 snímků za sekundu. Model je nástupce modelu D3100, také jeho lepší kvalita obrazu je přirovnávána k profesionálním DSLR. Jeho prodej byl oficiálně zahájen dne 19. dubna 2012.\n"}
{"id": "897662", "url": "https://cs.wikipedia.org/wiki?curid=897662", "title": "Tintin v zemi černého zlata", "text": "Tintin v zemi černého zlata\n\nTintin v zemi černého zlata (: \"Tintin au pays de l'or noir\") je patnáctý díl komiksové série Tintinova dobrodružství, napsané a ilustrované belgickým spisovatelem a ilustrátorem Hergém. Vypráví příběh o možném válečného konfliktu v Evropě, který hrozí kvůli závadným dodávkám ropy. Tintin se proto vydal na Blízký východ, aby zjistil příčinu problémů.\n\nDíl začal být vydáván na pokračování 28. září 1939, a to v černobílé podobě v \"Le Petit Vingtième\", dětské příloze konzervativního deníku \"Le XXe Siècle\". Po německé invazi do Belgie v květnu 1940 však byl deník zrušen, Hergé skončil nezaměstnaný a díl Tintin v zemi černého zlata zůstal nedokončený. Po druhé světové válce začal Hergé na tomto dílu pracovat nanovo, tentokráte v barevném provedení, a to mezi 16. září 1948 a 23. únorem 1950. O rok později jej vydal v knižní podobě. O dvě desítky let později, v roce 1971, byly části příběhu přepsány, a děj byl přenesen z britské mandátní Palestiny do fiktivního státu Khemed.\n"}
{"id": "897667", "url": "https://cs.wikipedia.org/wiki?curid=897667", "title": "Stadion republiky Vazgena Sargsjana", "text": "Stadion republiky Vazgena Sargsjana\n\nStadion republiky pojmenovaný podle Vazgena Sargsjana (arménsky Վազգեն Սարգսյանի անվան Հանրապետական մարզադաշտ) zkráceně Stadion republiky nebo také stadion Hanrapetakan je víceúčelový sportovní stadion v hlavním městě Arménie Jerevanu, na němž hrají své domácí zápasy arménské kluby FC Pjunik Jerevan a Ulisses FC a také arménská fotbalová reprezentace. Byl postaven v roce 1953. Má kapacitu 14 968 diváků.\n\nNejdříve se stadion jmenoval „Dinamo“. V roce 1999, po zavraždění bývalého arménského premiéra Vazgena Sargsjana byl oficiálně přejmenován na „Stadion republiky pojmenovaný podle Vazgena Sargsjana“.\n\n"}
{"id": "897668", "url": "https://cs.wikipedia.org/wiki?curid=897668", "title": "Under Cover", "text": "Under Cover\n\nUnder Cover je deváté sólové studiové album britského zpěváka Ozzyho Osbournea vydané v listopadu 2005 u vydavatelství Epic Records. Jeho producentem byl Mark Hudson a album se umístilo na 134. příčce v žebříčku \"Billboard 200\". Album obsahuje pouze coververze; jedna z nich, „Mississippi Queen“ od skupiny Mountain, vyšla i jako singl. V této skladbě hraje na kytaru Leslie West, který byl členem skupiny Mountain a rovněž je spoluautorem skladby. V písni „All the Young Dudes“ zpívá vokály Ian Hunter, který zpíval i v její původní verzi od skupiny Mott the Hoople.\n\n"}
{"id": "897670", "url": "https://cs.wikipedia.org/wiki?curid=897670", "title": "Anna Pantůčková", "text": "Anna Pantůčková\n\nAnna Pantůčková (1907 – 2002) byla česká příležitostná herečka jediné filmové role.\n\nVe filmu \"Dědictví aneb Kurvahošigutntag\" hrála stařičkou tetu Bohuša, kterého ztvárnil Bolek Polívka. Film se natáčel v Olšanech v chalupě, kterou měla pronajatou od obce. V pokročilém stáří chalupu opustila a odstěhovala se do Prostějova. Zemřela v 94 letech.\n\n"}
{"id": "897671", "url": "https://cs.wikipedia.org/wiki?curid=897671", "title": "Irakli Cirekidze", "text": "Irakli Cirekidze\n\nIrakli Cirekidze (* 3. května 1982 Tkibuli, Sovětský svaz) je bývalý gruzínský zápasník–judista, olympijský vítěz z roku 2008\n\nPřipravoval se v Kutaisi v policejním klubu Dinamo pod vedením Omara Merabišviliho. V gruzínské seniorské reprezentaci se začal prosazovat od roku 2005 ve střední váze na úkor olympijského vítěze Zuraba Zviadauriho. V roce 2007 získal na mistrovství světa v Riu první titul mistra světa pro gruzínské judo v éře její samostatnosti od roku 1992. V roce 2008 startoval na olympijských hrách v Riu. Ve čtvrtfinále vrátil porážku z mitrovství Evropy Ázerbájdžánci Elchanu Mammadovovi technikou o-uči-gari na ippon. V semifinále porazil držením Rusa Ivana Peršina, tento zápas má do dnešní doby v Gruzii silný nacionalistický podtext. Ve finále si pohlídal v úchopu překvapení turnaje Alžířana Ammára bin Jachlefa a získal zlatou olympijskou medaili. Po olympijských hrách přešel do vyšší polotěžké váhy. Ke konci roku 2011 po turnaji Kano Cup neprošel dopingovou kontrolou na stimulant, který pozřel s lékem proti vysokému krevnímu tlaku. Za neopatrnost obdržel minimální délku trestu. V roce 2012 se kvalifikoval na olympijské hry v Londýně, ale prohrál nominaci s krajanem Levanem Žoržolijanim. Následně ukočnil sportovní kariéru. Na podzim 2012 vedl krátce gruzínskou seniorskou reprezentaci, ze které odstoupil kvůli neshodám s vedením gruzínského judistického svazu. Od roku 2017 se k reprezentaci vrátil jako hlavní trenér.\n\nIrakli Cirekidze byl pravoruký judisty s osobní technikou o-soto-gari a o-uči-gari, které doplňoval šikovným přechodem do držení (osae-komi) v boji na zemi.\n\n\n"}
{"id": "897672", "url": "https://cs.wikipedia.org/wiki?curid=897672", "title": "HC Berounští Medvědi", "text": "HC Berounští Medvědi\n\nHC Berounští Medvědi (celým názvem: Hockey Club Berounští Medvědi) je český klub ledního hokeje, který sídlí v Berouně ve Středočeském kraji. Založen byl v roce 1933 pod názvem Český lev Beroun. Svůj současný název nese od roku 2014. V roce 2014 klub poprvé v samostatné 1. české hokejové lize sestoupil v baráži o 1. ligu do 2. české hokejové ligy. Ovšem v září 2014 bylo na zasedání svazu rozhodnuto o vyloučení Berouna ze druhé ligy kvůli neuhrazeným dluhům. Od této doby se klub zaměřuje výhradně na mládežnické kategorie. Od sezóny 2019/20 se začíná v Berouně psát nová etapa hokeje. Beroun působí nově v krajském přeboru Prahy. Klubové barvy jsou červená, bílá a modrá.\n\nSvé domácí zápasy odehrává na zimním stadionu Beroun s kapacitou 2 272 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "897673", "url": "https://cs.wikipedia.org/wiki?curid=897673", "title": "Fritz Steuben", "text": "Fritz Steuben\n\nFritz Steuben, vlastním jménem Erhard Wittek (3. prosince 1898, Wongrowitz, Poznaňsko, Německé císařství – 4. června 1981, Pinneberg) byl německý spisovatel, který je znám svým osmidílným románovým cyklem o náčelníkovi indiánského kmene Šavanů Tekumsehovi.\nNarodil se v tehdy německém městě Wongrowitz (dnes Wągrowiec v Polsku). Zúčastnil se bojů 1. světové války, po jejím skončení pracoval jako prodejce knih a nakonec se stal vedoucím výroby v nakladatelství Franckh-Kosmos v Stuttgartu. Od roku 1936 žil v Neustrelitzu jako nezávislý spisovatel. Roku 1955 se přestěhoval do Pinnebergu, kde žil až do své smrti.\n\nV letech 1929 až 1952 napsal celou řadu příběhů o amerických indiánech, z nichž nejznámější je osmidílný román \"Tekumseh\" (1930–1939, Tecumseh). Zhruba od roku 1933 psal své knihy pod vlivem německého nacionálního socialismu. Náčelníka Tekumseha vylíčil jako téměř nadlidského vůdce a zároveň zdůrazňoval nadřazenost bílých osadníků. Proto byl román po 2. světové válce „ideologicky očištěn“ a vydáván v této upravené podobě.\n\nKromě toho vydal celou řadu knih pod svým vlastním jménem, především válečné romány založené na vlastních zážitcích z 1. světové války.\n\n\n\n"}
{"id": "897675", "url": "https://cs.wikipedia.org/wiki?curid=897675", "title": "Michail Baryšnikov", "text": "Michail Baryšnikov\n\nMichail Nikolajevič Baryšnikov (rusky \"Михаи́л Никола́евич Бары́шников\", v anglické transkripci \"Mikhail Baryshnikov\", * 28. ledna 1948, Riga, Sovětský svaz, nyní Lotyšsko) je rusko-americký tanečník, baletní mistr, choreograf a herec. Je významnou osobností ruského baletu. Po své emigraci v roce 1974 do Spojených států pokračoval v taneční kariéře, ale prosadil se také jako filmový herec.\n\nNarodil se ruským rodičům v Lotyšsku, které bylo součástí Sovětského svazu. Pro studium tance se rozhodl ve 12 letech. V někdejším Leningradě pak vyhledal renomovaného pedagoga Alexandra Ivanoviče Puškina. Ten jeho taneční schopnosti zdokonalil, takže v pouhých 18 letech získal smlouvu jako sólový tanečník v proslulém Kirovově baletu.\n\nV roce 1974 se rozhodl k radikálnímu životnímu kroku – při turné po Kanadě tam požádal o politický azyl. Začal žít v New Yorku, kde se stal hvězdou (a později ředitelem) souborů \"American Ballet Theater\" a \"New York City Ballet\". Vytvořil své verze Čajkovského baletů \"Labutí jezero\" \"Louskáček\" a také \"Dona Quijota\", \"Popelky\" a dalších. Spolupracoval s dalšími významnými choreografy. V roce 1989 se rozhodl věnovat se nejnovějším trendům tance. Ve spolupráci s choreografem Markem Morrisem založil skupinu \"White Oak Dance Project\".\nPodílel se na tvorbě televizních programů \"Baryšnikov v Bílém domě\" (1979) nebo \"Baryšnikov na Broadwayi\" (1980). Získal cenu Emmy a za výkon v psychologickém filmu \"Nový začátek\" byl nominován na Oscara. V roce 1985 účinkoval ve snímku Taylora Hackforda \"Bílé noci\", kde hrál ruského emigranta, tanečníka \"Kolju\". K tomuto filmu byl natočen i videoklip Say You, Say Me, který nazpíval Lionel Richie a získal za ni Oskara. Hrál významnou roli v poslední sezoně amerického televizního seriálu \"Sex ve městě.\"\n\nV říjnu 1996 věnoval dvě sólová představení v Praze bývalé první dámě Olze Havlové in memoriam. Do Prahy se vrátil znovu v prosinci 1999 se svým souborem. V říjnu 2018 vystoupil se sólovou inscenací Nového divadla v Rize \"Brodskij/Baryšnikov v\" rámci Mezinárodního divadelního festivalu Pražské křižovatky, který je věnován politickému a divadelnímu odkazu Václava Havla.\n\nLotyšský parlament Saeima mu udělil 27. dubna 2017 lotyšské občanství za zvláštní zásluhy o dobré jméno Lotyšska. Americké občanství si Baryšnikov ponechal.\n\nJeho bývalou partnerkou je herečka Jessica Lange, s niž má dceru Alexandru. Matkou dalších tří potomků je bývalá baletka Lisa Rinehartová.\n"}
{"id": "897679", "url": "https://cs.wikipedia.org/wiki?curid=897679", "title": "Ted Hughes", "text": "Ted Hughes\n\nEdward James \"Ted\" Hughes (17. srpna 1930, Mytholmroyd – 28. října 1998, Londýn) byl anglický básník a autor literatury pro děti. Kritici ho často hodnotí jako jednoho z nejlepších básníků své generace a je jedním z největších  spisovatelů dvacátého století . Působil jako Poëta laureatus, od roku 1984 až do své smrti. V roce 2008 ho\"Times\" zařadil na čtvrté místo v seznamu \"Padesát největších britských spisovatelů od roku 1945\".\n\nHughes byl od roku 1956 až do její sebevraždy v roce 1963 manželem americké básnířky Sylvie Plathové. Některé feministky a američtí fanoušci Sylvie Plath ho vinili z její smrti. Ve svém posledním díle Birthday Letters (1998), zkoumal jejich složitý vztah. Tyto básně odkazují na její sebevraždu, žádná však nehovoří přímo o okolnostech její smrti. V říjnu roku 2010 byla objevena báseň \"Last Letter\", která popisuje, co se stalo během tří dnů před její smrtí.\n\n\n\n\n\n"}
{"id": "897681", "url": "https://cs.wikipedia.org/wiki?curid=897681", "title": "Jindřich Schmidt", "text": "Jindřich Schmidt\n\nJindřich „\"Jindra\"“ Schmidt (24. června 1897 Račice – 12. března 1984 Praha) byl český rytec, tvůrce mnoha poštovních známek a bankovek.\n\nNarodil se v rodině zlatníka, chtěl započít studium na pražské UMPRUM, ale později se vyučil u pražského dřevorytce Karla Kabelky. Po roce 1918 studoval u profesora Arnošta Hofbauera, zároveň vystudoval soukromou malířskou školu Rudolfa Váchy. Na svém pozdějším pracovišti, v tiskárně \"Politika\" pracoval při tisku prvních československých bankovek. Po založení Státní tiskárny Cenin opět pracoval na tvorbě bankovek, tentokrát bankovky ryl. Jedněmi z jím vyrytých bankovek byly bankovky platící v Terezíně, zpracované na námět Petra Kiena či koruny Slovenského státu. Jeho první vyrytou poštovní známkou byla v roce 1943 známka zobrazující Adolfa Hitlera vyhlížejícího z Pražského hradu na Malou Stranu, další známky pak tvořil i po válce, jeho první poválečnou sérií byla v roce 1945 série portrétů československých státníků. Později ryl na známky portrét nejen Klementa Gottwalda, ale i portréty všech dalších komunistických prezidentů, ovšem nikoliv portrét posledního prezidenta – Gustáva Husáka. Svou poslední známku (ku příležitosti XII. mistrovství světa ve fotbale) vyryl v roce 1982, dva roky před svou smrtí. Významná byla jeho spolupráce s grafiky Maxem Švabinským a Karlem Svolinským. Jeho spolupráce se Svolinským činí čtvrtinu jeho ryteckého díla na známkách.\nSvé známky signoval \"JS\" či \"Jindra S.\" Jím ryté známky vyšly také v Albánii, Bulharsku, Iráku, Etiopii, v Libyi a ve Vietnamu. Na konci roku 1992 vyšla poslední československá známka, jejím motivem byl právě tento famózní rytec. V roce 2007 pak dále vyšla česká známka (Po. 502) ze série \"Tradice české známkové tvorby\", na které byl zobrazen motiv známky z roku 1953 (Po. 738) s Josefem Slavíkem, vyrytá právě Jindřichem Schmidtem. Další známka z této série s původním Schmidtovým námětem byla vydaná v roce 2001 (Po. 281).\n\n"}
{"id": "897684", "url": "https://cs.wikipedia.org/wiki?curid=897684", "title": "Naučná stezka vojenské historie Králíky", "text": "Naučná stezka vojenské historie Králíky\n\nNaučná stezka vojenské historie Králíky je turistická naučná trasa na severním okraji města Králíky v Hanušovické vrchovině a v Králické pevnostní oblasti.\n\nNaučná stezka je 4,5 kilometru dlouhá a je vyznačena značkami běžně Klubem českých turistů používanými k vyznačování naučných stezek. Účelem zřízení trasy bylo propojení centra města Králíky a trojice vojenských muzejí nacházejících se na severním okraji města, jakož i dalších lokalit zajímavých z pohledu zdejší vojenské historie. Na trase je zřízeno třináct tematických informačních tabulí v pěti jazycích. V seznamu tras KČT má číslo 9497.\n\nTrasa naučné stezky není jednoduše okružní, ale skládá se z hlavního a vedlejšího okruhu, propojky a odboček. Počátek a konec stezky se nachází na králickém \"Velkém náměstí\", kde se zároveň nalézá Městské muzeum Králíky, turistické informační centrum a východiště značených cest na Králický Sněžník, Horu Matky Boží či k dělostřelecké tvrzi Bouda. Trasa vede z náměstí východním směrem ulicí Jana Opletala, překonává Králický potok a v ulici \"Ke Skalce\" se napojuje na hlavní okruh. Poté vede pěšinou severním a severovýchodním směrem k vstupnímu areálu muzejně zpřístupněné dělostřelecké tvrze Hůrka. K vlastnímu vchodu do muzea je z hlavního okruhu zřízena krátká značená odbočka jihovýchodním směrem. Hlavní trasa pokračuje na severovýchod k silnici II/312 Králíky - Hanušovice, kde se prudce stáčí na západ na zpevněnou polní cestu. Následuje odbočka k severozápadu, která vede do vrcholového prostoru kóty 666 m Výšina, kde na ní navazuje kratší vedlejší okruh obcházející zde umístěné bojové objekty tvrze Hůrka a vyhlídkový bod na Králický Sněžník. Hlavní trasa klesá západním směrem podél areálu vojensko-historických bojových ukázek Akce Cihelna k silnici III/31224 Králíky - Prostřední Lipka, kde se nachází areál Vojenského muzea Králíky a rovněž muzejně zpřístupněný pěchotní srub K-S 14 \"U Cihelny\". Ke vstupům do obou muzeí je opět zřízena krátká značená odbočka severním směrem. Hlavní trasa se prudce stáčí jihovýchodním směrem a vede po zpevněné polní cestě zpět k městu Králíky do ulice \"Ke Skalce\" na křižovatku s odbočkou vedoucí na Velké náměstí ke koncovému bodu stezky.\n"}
{"id": "897685", "url": "https://cs.wikipedia.org/wiki?curid=897685", "title": "Rudy Van Gelder", "text": "Rudy Van Gelder\n\nRudy Van Gelder (2. listopadu 1924 Jersey City, New Jersey, USA – 25. srpna 2016) byl americký nahrávací technik. Ačkoliv on sám nebyl aktivním hudebníkem, docházel na lekce hry na trubku. V roce 1959 si postavil vlastní nahrávací studio Van Gelder Studio. Staral se o zvuk při nahrávání u umělců, jako byli John Coltrane (vedle jiných album \"A Love Supreme\" z roku 1965, které bylo rovněž nahráno v jeho studiu), Herbie Hancock (album \"Maiden Voyage\" z roku 1965, rovněž nahráno v jeho studiu), Stanley Turrentine, Elvin Jones a mnoho dalších.\n"}
{"id": "897686", "url": "https://cs.wikipedia.org/wiki?curid=897686", "title": "Národní řád za zásluhy (Francie)", "text": "Národní řád za zásluhy (Francie)\n\nNárodní řád za zásluhy (v originále \"Ordre national du Mérite\") je francouzské státní vyznamenání zavedené generálem de Gaullem 3. prosince 1963. Udílí jej prezident Francouzské republiky za mimořádné zásluhy ve prospěch francouzského národa, a to zásluhy v aktivní vojenské službě či v záloze i zásluhy civilní.\n\nZ protokolárního hlediska představuje nižší úroveň státního ocenění oproti Řádu čestné legie (\"Légion d'Honneur\"), který zavedl Napoleon Bonaparte roku 1802 a je vyhrazen pouze pro občany Francie. Mezi nimi je ještě na druhé nejvyšší úrovni Řád osvobození (\"Ordre de la Libération\") a na třetí Vojenská medaile (\"Médaille militaire\").\n\nŘád za zásluhy nahradil množství dosavadních zvláštních ministerských vyznamenání zřizovaných mezi 30. a 50. lety 20. století a několik koloniálních řádů pocházejících z poslední čtvrtiny 19. století.\n\nŘád má celkem pět tříd, stejně jako Řád čestné legie, přičemž nejnižší pátou třídu představuje rytíř a nejvyšší první třídu velkokříž. Kritéria pro nositele jednotlivých tříd jsou následující:\n\nOdznak a plaketu řádu navrhl francouzský sochař a medailér Max Leognany.\n\nJednotlivé třídy nosí své insignie následujícími způsoby:\n\nMezi české držitele řádu patří mimo jiné:\n\nDále např.:\n\n"}
{"id": "897687", "url": "https://cs.wikipedia.org/wiki?curid=897687", "title": "Denis Kovba", "text": "Denis Kovba\n\nDzjanis Jurjevič Kovba (bělorusky Дзяніс Юр'евіч Коўба, * 6. září 1979) známý i jako Denis Kovba je bývalý běloruský fotbalový záložník, naposledy hrál za ruský klub FK Chimki.\n\n"}
{"id": "897692", "url": "https://cs.wikipedia.org/wiki?curid=897692", "title": "Jan Smyčka", "text": "Jan Smyčka\n\nJan Smyčka (21. května 1855 Cholina u Litovle – 15. října 1927 Litovel) byl lékař-praktik, starosta města Litovle a muzejní pracovník. Jeho jméno nese Smyčkova ulice v Litovli.\n\nNarodil se v rodině půlláníka (\"\") Matyáše Smyčky a jeho manželky Viktorie(?) Fialové v Cholině. Studoval v Kroměříži, na Slovanském gymnáziu v Olomouci a na Německé medicínské fakultě v Praze. Jako lékař působil v České Kamenici, Olešnici, Polici nad Metují a v Litovli. Dne 23. srpna 1887 byl v Chudobíně oddán s Aloisií Coufalovou z Vísky. (V té době již byl obvodním lékařem v Litovli.)\n\nV letech 1918–1924 působil jako starosta Litovle.\n\nAktivně se zabýval muzejní činností v Litovli a okolí. Jeho iniciativu v muzejní problematice, týkající se významu regionálních muzeí na přelomu 19. a 20. století na Moravě zmiňuje Jiří Špét v publikaci \"Přehled vývoje českého muzejnictví I. (do roku 1945)\". Ve svých podnětech Jan Smyčka uvedl, že \"„…Zemské muzeum má býti uceleným kulturním obrazem celé Moravy“\", ale to neznamená, že by mělo samo soustřeďovat všechny nejcennější předměty – stačí jejich pouhá evidence, samy sbírky mohou být uloženy v muzeích regionálních. Přitom neopomenul zdůraznit, že význam místních muzeí je nedoceňován, ačkoli právě ona přispívají nejvíce k záchraně památek a jsou hybnými pákami vlastivědného snažení.\n\nRoku 1905 jmenován konservátorem c. k. říšské komise pro ochranu památek. Zajímal se o vlastivědu a hanácký národopis. Zasloužil se o objevení a zpřístupnění mladečských jeskyní, o kterých napsal knížku \"Krápníkové jeskyně a pravěké nálezy v Mladči\" Později vydal knížku \"Litovel a okolí v pravěku\". Spolupracoval také s moravským topografem a knězem Viktorem Pinkavou na první české monografii o Litovelsku s názvem \"Litovelský okres\". Zasloužil se také o vznik odboru Klubu českých turistů a o založení Krajinské muzejní společnosti a litovelského muzea v roce 1906. Litovelskému muzeu pak věnoval své historické a národopisné sbírky, které dnes obohacují sbírky ve Vlastivědném muzeu v Olomouci.\n\nLékařskou problematiku publikoval v odborných časopisech, jako například Věstník lékařský, Časopis lékařů českých. Národopisu Litovle a okolí věnoval články s názvem Litovelské črty z Litovelska v Litovelských novinách.\n\n\n"}
{"id": "897697", "url": "https://cs.wikipedia.org/wiki?curid=897697", "title": "Alexandr Prudnikov", "text": "Alexandr Prudnikov\n\nAlexandr Alexandrovič Prudnikov (rusky Александр Александрович Прудников) (* 26. února 1989) je ruský fotbalový útočník, momentálně hrající za ruský klub FK Anži Machačkala.\n\nJako nadějný hráč přišel v roce 2009 do Sparty Praha, ale neprosadil se zde. Přesto slavil s mužstvem zisk ligového titulu v sezóně 2009/10.\n\n24. října 2013 vstřelil v dresu Rubinu Kazaň gól v utkání základní skupiny Evropské ligy 2013/14 s anglickým celkem Wigan Athletic, střetnutí skončilo remízou 1:1.\n\n"}
{"id": "897698", "url": "https://cs.wikipedia.org/wiki?curid=897698", "title": "Alfréd Sasko-Koburský", "text": "Alfréd Sasko-Koburský\n\nAlfréd Sasko-Koburský (* 15. října 1874, Buckinghamský palác, Londýn – 6. února 1899, Meran) byl dědičný princ a následník trůnu vévodství Sachsen-Coburg und Gotha, designovaný 2. vévoda z Edinburghu a princ Spojeného království Velké Británie a Irska. Pocházel z dynastie Sasko-Kobursko-Gothajské.\n\nAlfréd (plným jménem německy \"Alfred Alexander Wilhelm Ernst Albert\", anglicky \"Alfred Alexander William Ernest Albert Saxe-Coburg and Gotha, Prince of Edinburgh\") byl nejstarší potomek a jediný syn ze šesti dětí vévody z Edinburghu Alfréda Sasko-Kobursko-Gothajského, druhého syna britské královny Viktorie, a jeho manželky, ruské velkokněžny Marie Alexandrovny, dcery ruského cara Alexandra II.\n\nRoku 1893 zemřel bez následníka Ernst II., vévoda Sasko-Kobursko-Gothajský, bratr jeho děda z otcovy strany. Jeho nejbližší příbuzný, princ waleský Eduard, se nemohl stát jeho nástupcem, neboť byl již oficiálním následníkem britského trůnu, proto trůn přešel\nna otce prince Alfréda, jenž v té době nosil titul vévody z Edinburghu. Po nastoupení otce na trůn dostal Alfréd titul \"jeho královská výsost princ následník Sasko-Kobursko-Gothajský\".\n\nRané dětství strávil Alfréd se svými rodiči a sestrami v rezidenci Clarence-House. Poté, co se jeho otec stal vévodou sasko-koburko-gothajským, přesídlila rodina na zámek Rosenau u Coburgu.\n\nPrinc byl velmi nadané, ale také velmi citlivé dítě. Jeho čistě německá výchova však byla velmi přísná, ba tvrdá. Jeho vychovatelem byl tyranský domácí učitel dr. Rolfs, který chlapce s oblibou před svědky ponižoval. Alfréd také velmi trpěl odloučením od svých sester a svého otce, který jako aktivní důstojník námořnictva byl často mimo domov. Jeho matka, která platila za bezcitnou a tvrdou ženu, přísnou výchovu svého syna podporovala. Jeho dětství a mládí bylo nešťastné a neradostné, pouze mimo domov se cítil spokojen a pookřál.\n\n8. ledna roku 1895 byla zveřejněna zpráva o zasnoubení Alfréda a vévodkyně Elsy Württemberské, starší z dcer-dvojčat württemberského vévody Evžena Württemberského a jeho manželky, velkokněžny Věry Konstantinovny. Ze svatby však sešlo kvůli princově sebevraždě.\n\nPrinc Alfréd sloužil jako poručík v pruské armádě, v 1. gardovém pluku v Postupimi, jako voják se však také necítil nikterak spokojen. Stále častěji se utíkal k milostným avantýrám s ženami, jejichž původu ani stav neodpovídaly jeho postavení. Roku 1897 se oženil s Irin Mabel Fitzgerald. Jeho matka, carova dcera, trvala na tom, aby toto nerovné spojení bylo anulováno.\n\nRoku 1898 se u prince projevily těžké příznaky onemocnění syfilidou, kterou se zřejmě nakazil ještě v době služby v britské gardě. Proto se v lednu roku 1899 neúčastnil oficiálních oslav stříbrné svatby svých rodičů (brali se 23. ledna roku 1874); jeho nepřítomnost byla oficiálně zdůvodněna \"nervovou depresí\", podle jiných pramenů pak měl onemocnět tuberkulózou. O týden později, 6. února roku 1899, Alfréd zemřel. Zanedbaná namoc, v té době neléčitelná a především zcela společensky nepřijatelná, v každém případě způsobila těžký psychický rozvrat.\n\nPřesné okolnosti jeho smrti nejsou zcela jasné. Podle oficiálního známení dvora zemřel na úbytě, podle The Times na \"nádor\", zatíco společenský zpravodaj dvora \"Complete Peerage\" hovořil o tom že \"se princ zastřelil\".\n\nPrinc se postřelil, když se rodina sešla u příležitosti zmíněných rodinných oslav. Byl odvezen na zámek Friedenstein ve městě Gotha v Durynsku, kde strávil tři dny; poté ho jeho matka, jež se obávala skandálu, poslala – vzdor radám ošetřujícího lékaře – ke zotavení do sanatoria Martinsbrunn poblíž Meranu v jižních Tyrolích. Zde Alfréd 6. února roku 1899 v 16:15 hod. ve věku 24 let zemřel.\n\nJeho ostatky byly převezeny do Německa a zde uloženy ve vévodském mauzoleu v Coburgu. Vévoda Alfréd kladl smrt syna za vinu své ženě a odešel od ní. Své hoře utápěl v alkoholu.\n\nPo smrti dědičného prince bylo nutno uspořádat znovu následnictví trůnu vévodství Sachsen-Coburg und Gotha. Protože mladší bratr vévody Alfréda, třetí syn královny Viktorie princ Artur Sasko-Koburský, se za sebe i za svého syna následnictví zřekl, byl nástupcem sasko-koburského trůnu ustaven čtyřiadvacetiletý syn již zemřelého dalšího mladšího bratra Leopolda, vévody z Albany, čtvrtého syna královny Viktorie, Karel Eduard, 2. vévoda z Albany.\n\n"}
{"id": "897717", "url": "https://cs.wikipedia.org/wiki?curid=897717", "title": "Stará panna a zloděj", "text": "Stará panna a zloděj\n\nStará panna a zloděj (v anglickém originále ) je rozhlasová opera o čtrnácti výstupech (jednom dějství) italsko-amerického skladatele Giana Carla Menottiho na vlastní libreto z roku 1939. Je to první americká opera objednaná přímo pro rozhlas a současně první autorova opera psaná na libreto anglickém jazyce. Příběh a ponaučení lze shrnout do věty z jedné posledních scén opery: „Ďábel by nedokázal to co žena – Udělat z čestného muže zloděje.“ (\"\"). Skladatatel dostal zakázku od newyorské rozhlasové společnosti National Broadcasting Company (NBC) a na jejich vlnách měla opera i premiéru 22. dubna 1939. Mírně upravená scénické verze měla premiéru 11. února 1941 v Metropolitan Opera House ve Filadelfii, kde ji uvedla American Academy of Music.\n\nPo velkém úspěchu své první inscenované opery \"Amélie jde na ples\" získal Menotti zakázku na rozhlasovou operu od newyorské rozhlasové společnosti National Broadcasting Company (NBC), a to z iniciativy jejího hudebního ředitele Samuela Chotzinoffa (v jejich spolupráci vznikla i řada dalších Menottiho děl). Jedná se o první americkou operu napsanou přímo pro rozhlas, nikoli však o první rozhlasovou operu vůbec, jak je někdy mylně uváděno.\n\nPodle skladatelových vlastních slov přišel na námět při návštěvách domovského města svého partnera, skladatele Samuela Barbera, totiž West Chester v Pensylvánii, které se zdálo být typickým ospalým americkým maloměstem, ale z místních klepů se člověk dozvídal nejrůznější temné příběhy jeho obyvatel. Proto umístil děj své nové opery do současného amerického městečka. Na rozdíl od \"Amélie\" napsal Menotti libreto v angličtině, byť jí mluvil teprve krátce. Považoval totiž angličtinu pro zhudebnění za vhodnější než svou mateřštinu: „Myslel jsem, že díky své větší ostrosti a větší rozmanitosti zvuků nabízí hudebníkovi mnohem větší rytmické možnosti než italština.“\n\nNa NBC měla opera i premiéru 22. dubna 1939 v podání dirigenta Alberta Eredeho a NBC Symphony Orchestra při příležitosti uzavření sezóny 1938–1939 tohoto orchestru. Sestává ze 14 krátkých scén, z nichž každá je v původní rozhlasové verzi uvozena krátkým úvodem hlasatele, a trvá asi hodinu. Celek se však v zásadě hodí i pro jevištní uvádění a mírně upravená scénická verze – v níž hlavním rozdílem je jen nepřítomnost „hlášení“ – měla premiéru 11. února 1941 v Metropolitan Opera House ve Filadelfii, kde ji uvedla American Academy of Music v kombinaci s americkou premiérou opery Emila von Reznicka \"Spiel oder Ernst?\" \"Stará panna a zloděj\" byla – v kombinaci s Offenbachovou \"Svatbou při lucernách\" – také první kompletní operou, která byla vysílána v americké televizi, a to roku 1943 na stanici WRGB (patřící General Electric) v Schenectady, stát New York.\n\nOhlas u kritiky i u obecenstva byl velmi pozitivní a dále upevnil Menottiho postavení v operním oboru. Časopis Newsweek například o původním rozhlasovém provedení napsal, že jeho „živý smysl pro charakterizaci uličnicky vykukoval z každého reproduktoru […] Mnozí zapomněli, že jen poslouchají; zdálo se jim, že se dívají.“\n\nZ hudebního hlediska Menotti navazuje (stejně jako v \"Amélii\") na tradice italské opera buffa 18. století a jeho hudební vyjadřování zůstává v době experimentů s atonalitou zásadně tonální. Podle charakteristiky v The New Grove Dictionary of Opera je „děj kompaktnější a struktura řidší než v \"Amélii\", ale převládá týž konzervativní tonální jazyk.“\n\nZnámější než opera samotná jsou dvě árie z ní. První z nich je árie \"What curse for a woman is a timid man (Steal me, sweet thief)\", v níž Laetitia zpívá o tom, jak touží být uloupena milovaným tulákem Bobem. Druhou je Bobova árie \"When the air sings of summer\", v níž Bob zpívá o své touze vydat se opět na toulky. Obě árie jsou součástí koncerntních programů a jou zařazeny do populární sbírky \"American Arias\" hudebního nakladatelství G. Schirmer's ve svazcích pro soprán resp. baryton.\n\nČásti opery hrála roku New York Philharmonic pod vedením dirigenta Fritze Busche, po amerických jevištích se pak začala šířit po konci 2. světové války. Mezi první inscenace patřily ty v New England Opera Theatre v Bostonu roku 1947, ve Fort Worth Civic Opera roku 1947, v New York City Opera roku 1948, a v Chautauqua Opera roku 1951.\n\nMimo Spojené státy pronikli \"Stará panna a zloděj\" nejprve do Německa. Evropská premiéra se konala v Nationaltheater v Mannheimu 2. dubna 1947 v německém překladu Marie Pinazzi. Roku 1951 ji uvedl Staatstheater Darmstadt a následovala další divadla německy mluvícího prostoru (východoněmecká premiéra se konala ve Freibergu roku 1977); v němčině byla natočena i televizní podoba dostupná nyní na DVD. V 21. století se hrála např. ve vídeňské Wiener Kammeroper roku 2001 nebo v Oper Graz 2005.\n\nItalská premiéra se konala 29. listopadu 1955 v milánském divadle Teatro Sant'Erasmo, následovala např. inscenace v Parmě roku 1966. Britskou premiéru uvedla Kentish Opera Group v Civic Hall kentském městě Orpington 14. července 1960. Dosud poslední britská inscenace se konala v londýnském Arcola Theatre v rámci Grimeborn Festival roku 2008. Roku 1960 se poprvé hrála též v Havaně.\n\nTato opera je ve Spojených státech (a Kanadě) dosud značně populární a často hraná univerzitními nebo amatérskými divadly (neúplný přehled nabízí databáze Opera America). Mimo anglicky mluvící prostor je spíše raritou (např. Teatro Avenida v Buenos Aires (2009)).\n\nV Československu operu \"Stará panna a zloděj\" uvedlo Divadlo Jozefa Gregora Tajovského v Banské Bystrici – premiéra se konala 26. června 1967. V českých zemích dosud hrána nebyla.\n\nDvě flétny, hoboj, klarinet, fagot, dva lesní rohy, dvě trubky, pozoun, bicí souprava, smyčce.\n\n(1. obraz – Salon slečny Toddové, pozdní odpoledne) Slečnu Toddovou, oporu lepší části společnosti malého amerického města, právě navštívila její dobrá známá slečna Pinkertonová. Obě staré panny si vymění své názory na počasí i nejnovější klepy o lidech z městečka a zavzpomínají na své dávné lásky (duet \"My lover sailed to be a sailor of the sea\"). Tu je slyšet zaklepání a slečka posílá svou služebnou Laetitii otevřít. Ta se vrací se zprávou, že u zadních dceří stojí nějaký muž. Slečna Pinkertonová diskrétně odchází. Když se slečna Toddová dozví, že neznámý návštěvník je jen žebrák, chce jej poslat s drobnou almužnou pryč, ale Laetitia se za něj přimlouvá – je prý mladý a pohledný – a tak jej smí přivést dovnitř. Při pohledu na statného mladého muže o nej projeví obě ženy velkou starostlivost, a než se tulák jménem Bob naděje, sedí v čistých a suchých šatech u šálku čaje.\n\n(2. obraz – Kuchyně slečny Toddové, příšní ráno) Slečna Toddová a Laetitia se setkávají časně ráno v kuchyni. Přítomnost přitažlivého a zábavného muže je pro ně vzrušující. Laetitia prosí slečnu Toddovou, aby Bobovi nabídla pohostinství ještě další týden. Městečku namluví, že je to slečnin bratranec Steve a že je příliš churav, než aby mohl vycházet do společnosti. Slečna Toddová se nenechá dlouho přemlovat.\n\n(3. obraz – Bobova ložnice, ihned poté) Laetitia přináší Bobovi snídani do postele. Ten je jako v Jiříkově vidění a rád souhlasí, že ještě týden zůstane, když má ubytování i stravu zdarma. Laetitia se na Boba snaží zapůsobit svým půvabem i kuchařskými schopnostmi, ale je ke své zlosti odvolána slečnou Toddovou.\n\n(4. obraz – Na ulici, o několik minut později) Slečna Toddová potkává slečnu Pinkertonovou, která ji vzrušeně varuje: z okresního vězení uprchl nebezpečný lupič a může být kdekoli v blízkosti. Jeho popis zhruba odpovídá Bobovi (árie slečny Pinkertonové \"Have you heard? Have you heard?\").\n\n(5. obraz – Salon slečny Toddové, ihned poté) Vyděšené slečna Toddová vypráví Laetitii, co se dozvěděla. Slečna Toddová se domnívá, že by se měly Boba zbavit, ale nechá se Laetitií snadno přesvědčit, že k ní Bob cítí náklonnost a že ho proto mají nadále hostit a udržet pomocí peněz. Jenže co když Bob přijde na to, že slečna Toddová je přes své postavení v městečku chudá? Jistě pak o ni ztratí zájem. Laetitia si ví rady: slečna Toddová je přece pokladní různých dobročinných spolků, může si od nich vypůjčit. Zábrany slečny Toddové zmizí poté, co uvidí opět Bobovy krásné oči.\n\n(6. obraz – Kuchyně slečny Toddové, o týden později) Laetitia si sama sobě stěžuje: slečna Toddová už týden okrádá své známé, aby Boba udržela u sebe doma, a ten peníze bez váhání přijímá, jenže nevyužil dosud ani jediné příležitosti, aby se k Laetitii přiblížil – i když ta netouží po ničem jiném, než se od něho nechat uloupit (recitativ a árie \"What curse for a woman is a timid man!... Steal me, oh steal me, sweet thief\").\n\n(7. obraz – Salon slečny Toddové, ihned poté) Slečna Pinkertonová je opět na návštěvě. Uprchlý zloděj prý musí být u nich ve městě, protože se množí krádeže u ctihodných občanů, ba i v kostele: slečna Toddová se má mít na pozoru. Na dotaz na svého bratrance slečna Toddová odpovídá, že je stále těžce nemocen, ba že se možná, chudák, nikdy neuzdraví.\n\n(8. obraz – Bobova ložnice, ihned poté) Bob se balí: nedokáže zůstat na jednom místě, toulavé boty ho táhnou dál (árie \"Where the air sings of summer\"). Laetitia ho překvapí a schce ho zadržet, ale Bob se nudí: nemá co dělat, kdyby měl alespoň co pít.\n\n(9. obraz – Salon slečny Toddové, ihned poté) Je tedy nutné sehnat Bobovi nějaký alkohol, ale jak, když slečna Toddová je předsedkyní abstinenčního spolu a výboru pro prohibici? Nemůže přece jen tak jít a koupit lihoviny! Laetitia argumentuje: je-li pití alkoholu hřích a je-li krádež hřích, měly by se oba hříchy navzájem vyrušit – měly by tedy nějaké pití uloupit. Slečna Toddová má strach, ale Letitie ji ponouká: chce-li si vzít Boba za muže, musí před ním prokázat odvahu.\n\n(10. obraz – Před obchoděm s lihovinami, týž večer) A tak se slečna Toddová s Laetitií vydaly vyloupit krám. Úspěšně se dostanou dovnitř, žasnou nad různorodostí ďábelských nápojů, nakonec vyberou gin. Rozbitím jedné láhve vzbudí majitele, podaří se jim však vyklouznout.\n\n(11. obraz – Salon slečny Toddové, příšní ráno) Vzrušená slečna Pinkertonová přináší zprávu o vyloupení obchodu (\"Have you heard? Have you heard?\"). Město se rozhodlo povolat slavného detektiva a nechat prohledat všechny osoby a všechna obydlí. Seshora zazní zpěv namol opilého Boba (\"A chambermaid came in my bedroom\"). Slečna Toddová zdánlivou veselost svého chorého brtrance vysvětluje horečným blouzněním, ale ve slečně Pinkertonové klíčí podezření. Po jejím odchodu se slečna Toddová a Laetitia shodnou, že jejich prozrazení je na dosah, a rozhodnou se s Bobem uprchnout.\n\n(13. obraz – Bobova ložnice, ihned poté) Bob se stále nechce nechat přemluvit, aby zmizel, ale Laetitia ho napomíná, aby nespoléhal tolik na spravedlnost (árie \"Justice like ev'ry other symbol\"). Nakonec jej přesvědčí, aby uprchl s ní. A jestli ho má provázet pověst zloděje, ať je oprávnění\" Poberou spolu všechny cennosti slečny Toddové a odjedou v jejím autě.\n\n(14. obraz – Salon slečny Toddové, nedlouho poté) Slečna Toddová se vrací; neměla to srdce Boba udat. Ale nalézá dům prázdný a vyloupení. V záchvatu hněvu volá o pomoc proti zločincům (árie \"Laetitia! Where are you?\").\n\n\n"}
{"id": "897729", "url": "https://cs.wikipedia.org/wiki?curid=897729", "title": "Kostel svatého Petra a Pavla (Říčany, okres Brno-venkov)", "text": "Kostel svatého Petra a Pavla (Říčany, okres Brno-venkov)\n\nKostel svatého Petra a Pavla v Říčanech je římskokatolický filiální kostel náležící do ostrovačické farnosti. Nachází se v obci Říčany v okrese Brno-venkov. Je chráněn jako kulturní památka.\n\nPrvní zmínka o říčanském kostele pochází z roku 1349, jeho umístění ovšem bylo odlišné, stál v místě pomníku padlým. Po několika požárech byl ve velmi špatném stavu, takže i přes částečnou opravu v roce 1736 došlo ke zřícení části zdiva.\n\nZákladní kámen nového pozdně barokního chrámu byl položen v roce 1754, kvůli nedostatku finančních prostředků byl dokončen a vysvěcen až v roce 1763. Jedná se o jednolodní kostel s pravoúhle zakončeným kněžištěm a hranolovou věží ve východním průčelí (chrám není orientován). Roku 1865 byla upravena věž a sakristie, k rozsáhlým opravám došlo v roce 1948, neboť byl na konci druhé světové války výrazně poškozen.\n\nU původního kostela se nacházel hřbitov, který byl zrušen v roce 1879.\n"}
{"id": "897730", "url": "https://cs.wikipedia.org/wiki?curid=897730", "title": "Seznam poslanců Poslanecké sněmovny Říšské rady (1891–1897)", "text": "Seznam poslanců Poslanecké sněmovny Říšské rady (1891–1897)\n\nToto je seznam poslanců Poslanecké sněmovny Říšské rady ve volebním období 1891–1897. Zahrnuje všechny členy Poslanecké sněmovny předlitavské (rakouské) Říšské rady v VIII. funkčním období od voleb do Říšské rady roku 1891 až do voleb do Říšské rady roku 1897.\n\nV květnu 1891 se v Poslanecké sněmovně Říšské rady uvádí 9 poslaneckých klubů a stranických skupin:\n\nV prosinci 1893 se v Poslanecké sněmovně Říšské rady uvádí 11 poslaneckých klubů a stranických skupin:\n\n"}
{"id": "897732", "url": "https://cs.wikipedia.org/wiki?curid=897732", "title": "Christina Schwanitzová", "text": "Christina Schwanitzová\n\nChristina Schwanitzová (* 24. prosince 1985 Drážďany) je německá atletka, mistryně světa ve vrhu koulí z roku 2015.\n\nPrvní cenný úspěch na mezinárodní scéně vybojovala v roce 2004 na juniorském mistrovství světa v italském Grossetu, kde získala bronzovou medaili. O rok později vybojovala na evropském šampionátu do 23 let v německém Erfurtě stříbrnou medaili. Na MS v atletice 2005 v Helsinkách postoupila do finále, kde obsadila 9. místo. V roce 2008 skončila na halovém MS ve Valencii na 6. místě (18,55 m). V témže roce reprezentovala na Letních olympijských hrách v Pekingu. V kvalifikaci obsadila výkonem 19,09 m pátou pozici. Ve finále měřil její nejdelší pokus 18,27 m a tímto výsledkem se umístila na 11. místě.\n\nFinálovou účast si připsala rovněž na Mistrovství světa v atletice 2009 v Berlíně. Ve finále však nedokázala přehodit osmnáct metrů a jediným platným pokusem, jehož hodnota byla 17,84 m obsadila poslední, 12. místo. V roce 2011 vybojovala stříbrnou medaili na halovém ME v Paříži, kde prohrála pouze s Ruskou Annou Avdějevovou, jež zvítězila výkonem o pět centimetrů (18,70 m) delším než Němka. Na světovém šampionátu v jihokorejském Tegu skončila stejně jako na předchozím MS v Berlíně, na 12. místě.\n\nSítem kvalifikace neprošla na halovém MS 2012 v Istanbulu, kde se umístila na 10. místě. Těsně pod stupni vítězů, na 5. místě skončila na ME v atletice 2012 v Helsinkách. Na Letních olympijských hrách 2012 v Londýně jako jediná z Němek postoupila z kvalifikace, kde obsadila výkonem 18,62 m 8. místo. Nadine Kleinertová se umístila na 13. místě a Josephine Terleckiová skončila osmnáctá. Ve finále se již zlepšit nedokázala a skončila původně na 11. místě. Po následné diskvalifikaci Belorusky Naděždy Ostapčukové se posunula na místo desáté.\nNa halovém evropském šampionátu v Göteborgu v roce 2013 vybojovala titul halové mistryně Evropy. Před poslední sérií ji výkonem 18,64 m patřila průběžná třetí pozice. V šesté sérii se dokázala zlepšit na 19,25 m a tímto výkonem si zajistila zlatou medaili. Druhá Ruska Jevgenija Kolodková vybojovala stříbrnou medaili vrhem dlouhým 19,04 m.\nNejvětšího úspěchu své kariéry dosáhla v roce 2015, když se stala mistryní světa ve vrhu koulí.\n"}
{"id": "897733", "url": "https://cs.wikipedia.org/wiki?curid=897733", "title": "1. česká národní hokejová liga 1973/1974", "text": "1. česká národní hokejová liga 1973/1974\n\n1. česká národní hokejová liga 1973/1974 byla 5. ročníkem jedné ze skupin československé druhé nejvyšší hokejové soutěže.\n\nVšech 12 týmů se utkalo čtyřkolově každý s každým (celkem 44 kol). Vítěz základní části postoupil do kvalifikace o nejvyšší soutěž, ve které se střetnul s vítězem 1. SNHL v sérii na tři vítězné zápasy. Vítěz této série postoupil do dalšího ročníku nejvyšší soutěže.\n\nTýmy na posledních dvou místech sestoupily do 2. ČNHL.\n\nTým TJ Gottwaldov postoupil do kvalifikace o nejvyšší soutěž, kde se utkal s vítězem 1. SNHL ŠK Liptovský Mikuláš, kterého porazil 3:1 na zápasy (9:2, 8:2, 4:5 PP, 8:2) a postoupil tak do nejvyšší soutěže.\n\nTýmy TJ Moravia DS Olomouc a TJ DP I. ČLTK Praha sestoupily do 2. ČNHL.\n\n"}
{"id": "897734", "url": "https://cs.wikipedia.org/wiki?curid=897734", "title": "Kostel svatého Vavřince (Domašov)", "text": "Kostel svatého Vavřince (Domašov)\n\nKostel svatého Vavřince je římskokatolický chrám v obci Domašov v okrese Brno-venkov. Je chráněn jako kulturní památka České republiky. Je farním kostelem domašovské farnosti.\n\nPůvodně pozdně románský až raně gotický kostel byl postaven před rokem 1255. Z této stavby se dodnes dochovalo pravoúhlé kněžiště a východní část obvodových zdí současné lodi, která byla tehdy plochostropá. Zřejmě v první polovině 16. století byla k severní straně presbytáře přistavěna sakristie a k jižní straně lodi hranolová věž. K zásadní přestavbě chrámu došlo v roce 1670, kdy byla zvýšena věž, samotný kostel byl zvětšen prodloužením lodi západním směrem, zaklenut valenou klenbou a upraven do raně barokní podoby. V roce 1879 dostala věž hodinové patro a roku 1908 byla k jižní straně kněžiště přistavěna nová sakristie s oratoří.\n"}
{"id": "897735", "url": "https://cs.wikipedia.org/wiki?curid=897735", "title": "Umm al-Kuvajn (emirát)", "text": "Umm al-Kuvajn (emirát)\n\nUmm al-Kuvajn (arabsky أمّ القيوين‎) je jeden ze sedmi emirátů ve Spojených arabských emirátech. Nachází se na severu země. Jeho hlavním městem je stejnojmenné město Umm al-Kuvajn. V roce 2003 měl emirát 62 000 obyvatel, což z něj dělalo nejméně lidnatý emirát ve Spojených arabských emirátech. Jedná se o městský stát, nemající žádné exklávy.\n\nEmirát je absolutní monarchií, v jejímž čele stojí šejk Saud bin Rašid Al Mu'alla. Emirát se nečlení na žádné nižší správní celky. Přesto zde však podobně jako v dalších administrativně nečleněných emirátech (Dubaj a Rás al-Chajma) působí správní instituce zvaná „Obec Umm-al-Kuvain.\n\nVedle stejnojmenné metropole se na území emirátu nacházejí ještě osady Al Rafaah, Al Rashidiya, Falaj Al-Mu'alla a Kaber.\n\nVývoj počtu obyvatel a hustoty zalidnění zachycuje tabulka:\nOd roku 1964 vydával emirát poštovní známky označené \"Umm al-Qiwain\". Přes nevyjasněnou poštovní funkci některých emisí odborníci tyto známky do katalogů zařadili. Celkové množství vydaných známek je přibližně 600, přičemž se jednalo o typické obchodně filatelistické emise. Emise byly zoubkované i nezoubkované a často s nízkými náklady. Spolehlivé údaje o produkci chybí, což je odrazem vydávání známek prostřednictvím agentur. Známky vycházely do roku 1972.\n\n"}
{"id": "897737", "url": "https://cs.wikipedia.org/wiki?curid=897737", "title": "Vladimír Plaček", "text": "Vladimír Plaček\n\nVladimír Plaček (* 29. května 1965 – 2. srpna 2018) byl český politik a lékař, v letech 2012 až 2018 senátor za obvod č. 68 – Opava, v roce 2012 krátce zastupitel Moravskoslezského kraje, v letech 1998 až 2000 a pak opět 2006 až 2014 zastupitel a radní obce Pustá Polom, člen ČSSD.\n\nVystudoval Lékařskou fakultu Masarykovy univerzity v Brně, kde získal titul MUDr. Vzdělání si pak rozšířil na Pedagogické fakultě Ostravské univerzity, na níž vystudoval obor sociální pedagogika – prevence a resocializace a v roce 2008 tak získal ještě titul Mgr.\n\nOd 90. let působil jako lékař, od roku 2003 byl ředitelem Ústavu sociální péče pro tělesně postižené v Hrabyni. Od roku 2001 byl rovněž členem správní rady Všeobecné zdravotní pojišťovny.\n\nV roce 1998 byl Vladimír Plaček zvolen za ČSSD do Zastupitelstva obce Pustá Polom (v roce 2000 ze zastupitelstva odešel). Následně v komunálních volbách v roce 2002 neuspěl na kandidátce SNK a kandidátů ČSSD, ale v letech 2006 a 2010 už na kandidátce ČSSD a nezávislých kandidátů uspěl (od roku 2006 byl zároveň členem rady obce). Vladimír Plaček také neúspěšně kandidoval v krajských volbách v Moravskoslezském kraji v letech 2000 a 2008. V průběhu volebního období 2008 až 2012 však postupně tři zastupitelé za ČSSD rezignovali a Vladimír Plaček se tak v červnu 2012 stal na několik měsíců členem Zastupitelstva Moravskoslezského kraje.\n\nV senátních volbách 2012 v obvodu č. 68 – Opava uspěl jako kandidát ČSSD, když ve druhém kole porazil Václava Vlčka z ODS poměrem 62,23 % : 37,76 % (do druhého kola postoupil se ziskem 30,43 % z prvního místa).\n\nV komunálních volbách v roce 2014 obhájil za ČSSD post zastupitele obce Pustá Polom. Na kandidátce byl původně na 5. místě, vlivem preferenčních hlasů však skončil druhý (strana v obci přitom získala dva mandáty). Později však na mandát rezignoval.\n\nVe volbách do Senátu PČR v říjnu 2018 hodlal v obvodu č. 68 – Opava obhajovat za ČSSD svůj senátorský mandát, 2. srpna však náhle zemřel ve věku 53 let.\n\nVladimír Plaček byl ženatý s Hanou Plačkovou, se kterou měl dceru.\n"}
{"id": "897741", "url": "https://cs.wikipedia.org/wiki?curid=897741", "title": "Soukromá rada Spojeného království", "text": "Soukromá rada Spojeného království\n\nSoukromá rada, tajná rada a královská rada jsou různé překlady anglického Privy Council (plným jménem \"Her Majesty's Most Honourable Privy Council\"). Označuje se tak formální poradní sbor panovníka Spojeného království. Historicky býval mocnou institucí, ale většinu jeho někdejších pravomocí má dnes kabinet. Soukromá rada asistuje královně při výkonu zbytků královských prerogativ.\n\nJednou částí dodnes významnou je soudní komise Soukromé rady, která se skládá ze soudců na nejvyšších pozicích – ze členů Nejvyššího soudu Spojeného království, Odvolacího soudu Anglie a Walesu a dalších. Dříve byla nejvyšším soudem pro celé Britské impérium (vyjma Spojeného království), a i dnes projednává odvolání z Britských korunních závislých území, Britských zámořských teritorií a mnoha zemí Britského společenství národů.\n"}
{"id": "897742", "url": "https://cs.wikipedia.org/wiki?curid=897742", "title": "První vláda Moše Šareta", "text": "První vláda Moše Šareta\n\nPrvní vláda Moše Šareta, která byla v pořadí pátou izraelskou vládou, byla vytvořena 26. ledna 1954 po rezignaci předchozího premiéra Davida Ben Guriona a pádu jeho vlády. Sestávala ze stejných koaličních stran jako vláda předchozí, tj. Mapaje, Všeobecných sionistů, ha-Po'el ha-Mizrachi, Progresivní strany a Po'alej Agudat Jisra'el.\n\nVláda padla v důsledku Kastnerova procesu, v němž byl státní úředník a člen vládnoucí strany Rudolf Kastner, který za druhé světové války dohodl záchranu zhruba 1700 maďarských Židů, soudem označen za kolaboranta s nacisty. Šaretova vláda se rozhodla podat odvolání k Nejvyššímu soudu, v důsledku čehož opoziční strana Cherut vyvolala v Knesetu hlasování o nedůvěře vládě. Návrh sice neprošel, vládní strana Všeobecní sionisté se však zdržela hlasování, což vedlo premiéra k rezignaci. Šaret posléze sestavil novou vládu, tentokráte již bez Všeobecných sionistů a Progresivní strany, s níž dovládl do parlamentních voleb, které se konaly v červenci téhož roku.\n\nFunkční období vlády trvalo od 26. ledna 1954 do 29. června 1955. V pořadí 5. izraelská vláda se skládala z následujících ministrů:\n"}
{"id": "897743", "url": "https://cs.wikipedia.org/wiki?curid=897743", "title": "1. česká národní hokejová liga 1972/1973", "text": "1. česká národní hokejová liga 1972/1973\n\n1. česká národní hokejová liga 1972/1973 byla 4. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 30 týmů rozdělených do dvou skupin (16 a 14 týmů). Ve skupině se utkal dvoukolově každý s každým (celkem 30 kol, resp. 26 kol). Vítěz a druhý tým skupiny A a vítěz skupiny B postoupili do kvalifikace o nejvyšší soutěž, které se také účastnil vítěz 1. SNHL a poslední tým 1. ligy. Do nejvyšší soutěže postoupily (vzhledem k jejímu rozšíření) nejlepší 3 týmy.\n\nTýmy na 6. až 8. místě skupiny A a 5. až 7. místě skupiny B se mezi sebou střetly v kvalifikaci o 1. ČNHL. Kvalifikace se tudíž účastnilo 6 týmů. Týmy se utkaly dvoukolově každý s každým (10 kol). Prvních 5 týmů postoupilo do 1. ČNHL, zatímco zbylý tým sestoupil do 2. ČNHL.\n\nTýmy na 9. až 16. místě skupiny A a 8. až 14. místě skupiny B sestoupily do nově vzniklé 2. ČNHL.\n\nTýmy TJ VTŽ Chomutov, TJ ZVVZ Milevsko a TJ VŽKG Ostrava postoupily do kvalifikace o nejvyšší soutěž, ve které uspěly pouze týmy TJ VŽKG Ostrava a TJ VTŽ Chomutov. Vítěz základní části (skupiny A) ASD Dukla Jihlava B se nemohl kvalifikace účastnit, protože ASD Dukla Jihlava hrála o soutěž výše.\n\nTýmy TJ Spartak ZVÚ Hradec Králové, TJ Stadion PS Liberec, TJ Slovan NV Ústí nad Labem,TJ Slezan Opava, TJ Moravia DS Olomouc a TJ Prostějov se utkaly v kvalifikaci o příští ročník.\n\nOstatní týmy sestoupily do nově vzniklé 2. ČNHL.\n\nTým TJ Spartak ZVÚ Hradec Králové sestoupil do nově vzniklé 2. ČNHL\n\n"}
{"id": "897749", "url": "https://cs.wikipedia.org/wiki?curid=897749", "title": "Bromid cesný", "text": "Bromid cesný\n\nBromid cesný je iontová sloučenina cesia a bromu. Využívá se v beamspliterech spektrofotometrů.\n\nBromid cesný lze připravit:\n\n"}
{"id": "897752", "url": "https://cs.wikipedia.org/wiki?curid=897752", "title": "Villarrica (Chile)", "text": "Villarrica (Chile)\n\nVillarrica je město v jižní části Chile, v regionu Araucanía, asi 75 km od jeho metropole Temuco a 660 km jižně od hlavního města Santiaga. Leží na břehu stejnojmenného jezera, poblíž místa, kde z jezera vytéká řeka Toltén, a na dohled od činné sopky, rovněž s názvem Villarrica. Obec Villarrica se rozkládá na 1291 km² a žije zde obyvatel.\n\nMěsto nechal založit conquistador Chile Pedro de Valdivia v roce 1552, a to na území osídleném mapučskými indiány. Ti město opakovaně dobyli a zničili. Villarrica tak byla definitivně založena teprve roku 1883 a osídlena hlavně evropskými imigranty. Ve 20. letech 20. století zde začal rozvoj turismu a byla zřízena železnice do Loncoche, kde se napojovala na hlavní chilskou magistrálu (v 90. letech zrušena a zdemolována). Od konce 20. století setrvale sílí význam turismu; buduje se turistická infrastruktura a rozvíjí se tzv. etnoturistika, zprostředkovávající kulturní dědictví Mapučů.\n\nMěstem vede mezinárodní silnice 199-CH, která Villarriku spojuje s dálnicí č. 5 (Panamericana) a na druhé straně s Pucónem a Argentinou. Kromě místní autobusové dopravy a kolektivního taxi do města zajíždí dálková autobusová doprava ze Santiaga, Temuca či Valdivie.\n\n"}
{"id": "897756", "url": "https://cs.wikipedia.org/wiki?curid=897756", "title": "Antonín Schenk", "text": "Antonín Schenk\n\nAntonín Schenk (23. prosince 1896 Svatý Kopeček, Rakousko-Uhersko – 20. května 1970 Praha, Československo) byl český právník a osobní sekretář Tomaše Garrigue Masaryka.\n\nPocházel z rodiny továrního dělníka. Absolvoval Slovanské gymnázium v Olomouci. Po první světové válce vystudoval právo na Karlově univerzitě. Poté začal pracovat na ministerstvu zahraničí.\n\nZ ministerstva byl vybrán do Kanceláře prezienta republiky. Zde se brzy stal přednostou kanceláře. Jako osobní tajemník prezidenta T.G. Masaryka pracoval od roku 1927. V této funkci setrval až do konce Masarykova života. Na Pražský hrad se vrátil v roce 1945, po skončení druhé světové války, na místo odborného přednosty kanceláře prezidenta republiky. V roce 1956 začal tajně psát své paměti. Vydány byly až v roce 1996 přičiněním jeho neteře, spisovatelky Jindřišky Smetanové, pod názvem \"T.G.M.: „Proč se neřekne pravda?“\".\n\n\n"}
{"id": "897760", "url": "https://cs.wikipedia.org/wiki?curid=897760", "title": "Vincent Crane", "text": "Vincent Crane\n\nVincent Crane (21. května 1943 Reading, Anglie − 14. února 1989 Westminster, Anglie) byl britský hudebník-hráč na klávesové nástroje. Od roku 1967 byl dva roky členem skupiny The Crazy World of Arthur Brown a podílel se na jejím prvním albu \"The Crazy World of Arthur Brown\", které obsahovalo i hit „Fire“, jehož byl i Crane spoluautorem. Poté co se skupina rozpadla, Crane ještě s bubeníkem Carlem Palmerem založili skupinu Atomic Rooster. Crane byl jediným stálým členem skupiny a působil v ní, s přestávkou v letech 1975−1980, až do roku 1983.\n\nRovněž spolupracoval s dalšími hudebníky, jako byl například Rory Gallagher (\"Rory Gallagher\", 1971), Peter Green nebo Richard Wahnfried. V roce 1979 se podílel na sólovém albu Arthura Browna nazvaném \"Faster Than the Speed of Light\".\n\n"}
{"id": "897765", "url": "https://cs.wikipedia.org/wiki?curid=897765", "title": "Vlasta Diblíková", "text": "Vlasta Diblíková\n\nVlasta Diblíková (* 1960 Krnov; rozená Křenková) je první česká pilotka dopravních letadel.\nV 15 letech získala pilotní průkaz na větroně, rok předtím poprvé absolvovala let v Blaníku L-13 a zformovala si tak sen, který se jí dařilo postupně naplňovat. Od roku 1996 létá u ČSA na dopravních letadlech, začínala jako druhá pilotka na strojích ATR a v roce 1998 přesedlala na stroje typu Boeing. V březnu 2003 se vrátila na stroje typu ATR jako kapitánka. Nyní létá na velkokapacitních letadlech typu Airbus. Ve své profesní dráze pilotky dopravních letadel létala po celém světě, mimo jiné i do Kanady, USA, Venezuely, Mexika, Dominikánské republiky nebo na Kubu či Dálný východ. Ze všech destinací a zemí, kam létala, jí nejvíce učarovala Indie.\n\nSvou odvahou a trpělivostí se dokázala prosadit mezi piloty-muži, čímž dala příklad nejen současným 12 pilotkám létajícím v kabinách dopravních letadel ČSA.\n\n\n"}
{"id": "897768", "url": "https://cs.wikipedia.org/wiki?curid=897768", "title": "Okres na severu", "text": "Okres na severu\n\nOkres na severu je třináctidílný televizní seriál z roku 1980 v režii Evžena Sokolovského. Seriál se odehrává v prostředí pracovníků tehdejšího Okresního výboru KSČ a vypráví příběh o soudruhu Pláteníkovi, postarším předsedovi\nokresního výboru KSČ.\n\nSeriál sleduje přibližně dvouleté období funkčního období vedoucího tajemníka OV KSČ Josefa Pláteníka, který se v hlavní dějové linii snaží dostat zpět do funkce ředitele chemického koncernu Hanycha, který byl hned v prvním díle poněkud sporně odvolán po velké havárii. Souběžně s tím jsou zachyceny osudy lidí z jeho okolí – manželské problémy jeho dcery Michaly i partnerské jeho sekretářky Zdeny, problémy se stranickou kázní mladého vedení SSM, s přechodným vedením továrny, se zkorumpovanými kolegy z vlastních řad i vážný úraz jeho kamaráda.\n\nPo havárii v chemické továrně, což je velký koncern národního významu, kde pracují tisíce zaměstnanců i zahraniční firmy, je odvolán z funkce koncernového ředitele Hanych, ačkoliv jeho podíl na vině je sporný a Josef Pláteník je opatrný a je proti unáhlenému rozhodnutí. Naopak pro je jeho tajemník pro průmysl – mladý a ambiciózní komunista Vejřík. Velký provoz nemůže být bez ředitele a proto je zvolen Hanychův nástupce – ekonomický náměstek fabriky Eliášek, kterého sám Pláteník přemlouvá, aby funkci přijal. Ač proti, nakonec Eliášek po utvrzení, že strana mu skrze Pláteníka pomůže, post ředitele přijímá, brzy se však ukáže, že na funkci opravdu nestačí. Pláteník nepřestává bojovat za Hanychův návrat do funkce a je s ním v kontaktu. Na ÚV KSČ je ovšem jeho návrh s nevolí přijat a Pláteník je pokárán. Eliášek nakonec sám funkci položí a o jeho místo se uchází Vejřík. Pláteník ovšem postupně odhalí Vejříkův sklon radikálně řešit problémy, jeho neschopnost jednat s lidmi okolo, nacházet kompromisy. Proto jeho kandidaturu nedoporučí, naopak dosáhne usilovnou prací zrevidování Hanychova případu a zrušení jeho odvolání na okresní úrovni s přislíbenou podporou kraje. Takto připraven po druhé na ÚV KSČ již uspěje a Hanych – jediný momentálně dostupný a adekvátní odborník – se konečně může vrátit po dvou letech na post ředitele. Vejřík se v obavách zajímá o svou další budoucnost, je mu jasné, že svůj post už dále zastávat nebude. Je mu ovšem nabídnuta možnost dohlédnout nad reorganizací městské hromadné dopravy v okresním městě, která se nachází v neutěšeném stavu.\n\nKromě této hlavní dějové linie běží paralelně příběhy dalších postav. Hlavní z nich je partnerský vztah Pláteníkovy dcery Michaly se snoubencem (a později manželem) Janem, kde dochází z počátku k ideovým střetům mezi Pláteníkem a zetěm, stejně tak partnerským nedorozuměním mezi novomanžely. Ty vyvrcholí odchodem Jana z bytu od manželky a jejích rodičů. Po Pláteníkově intervenci ale nakonec dojdou oba mladí lidé usmíření. Dcera Michala také na vlastní kůži v pozici učitelky na základní škole pocítí vliv politické moci svého otce, kdy rodiče neukázněného žáka jí zprvu očerňují u ředitele školy, pak se však dozvědí, s kým mají tu čest a rychle otočí. Michala i Jan, který obdobně pocítí Pláteníkův vliv ve své práci, se nakonec rozhodnou opustit Brod a odstěhovat se do Třince, mimo dosah vlivu otce Michaly.\n\nDále Pláteníkova sekretářka Zdena – svobodná matka – se seznámí skrze své děti s rozvedeným mladým Prokopem. Mladý pár se zamiluje a plánuje se svatba. Zdena chce za svědka svého šéfa, když se to ovšem dozví Prokop, je proti a svatbu zruší. Postupně se Zdena dozvídá proč – Prokopův otec byl po srpnu 1968 zbaven funkce šéfredaktora okresních novin poté, co se „špatně zorientoval ve složité politické situaci“ po sovětské invazi. Za jeho odvoláním stál právě Pláteník, proto Prokop mladší s ním nechce mít nic společného. Poté, co se Pláteník dozví o zrušení svatby a jejím pozadí, uzná, že Prokop starší už svou vinu odčinil a umožní mu vydat plánovanou knihu o Brodu a jeho okolí, čímž se Prokop opět dostane do svého oboru a tedy nabídku přijímá. Prokopův syn však s otcem nesouhlasí a odchází z domu. Nakonec ale pochopí dobré gesto strany a pohnutky otce, usmíří se s ním i se Zdenou a konečně se vezmou i se svědkem nevěsty – Pláteníkem.\n\nOkrajově se děj dotkne také vztahů na pracovišti, konkrétně nově nastoupené Karoliny Sukové (náhrady za tajemníka Medunu) a též nováčka Kořána (náhrady za tajemnici Kazdovou), kteří v sobě najdou zálibu a nakonec se s požehnáním vedoucího tajemníka vezmou.\n\nZobrazen je též kamarádský vztah Pláteníka a hajného Kostřici, za kterým občas zajede s celou rodinou „dobít baterky“. Kostřica má těžký úraz v lese při nakládání dřeva a přichází o nohu, končí na vozíku. Pláteník mu je velkou oporou, morálně ho podporuje v nejtěžších chvílích a nakonec přece jen využije svého vlivu a zajistí Kostřicovi terénní vůz upravený pro hendikepované, čímž mu umožní dále vykonávat svou práci hajného.\n\nSeriál je na svou dobu poměrně kritický, resp. sebekritický ke straně (komunistické) jako takové. Odhaluje některé nešvary a chyby funkcionářů, ukazuje, že je třeba je trestat. O tom se přesvědčí např. ředitel šachty velkodolu Soldán – zasloužilý komunista, který zneužívá firemní chatu pro pitky, defrauduje prostředky dolu, vyplácí neoprávněné prémie a falšuje hlášení o plnění plánu. Pláteník Soldána zbaví funkce a nechá vydat soudu a bývalý ředitel nakonec skončí po propuštění jako popelář. Další postižení jsou mladí funkcionáři okresní organizace Socialistického svazu mládeže (SSM), kteří místo snahy o nalezení smysluplné náplně volného času a aktivit pro mladé lidi raději vymetají bary, dohazují mladé dívky ze SSM na pitky (např. Soldána) a celkově zneužívají titul své funkce. Pláteník na schůzi ideologického oddělení všechny tři výtečníky očerní a naplno řekne, že takoví lidé, kteří „berou politickou práci jako příležitost pro snadný a zahálčivý život, mezi námi nemají co dělat!“, čímž jsou všichni tři zbaveni funkcí. Své funkce byla zproštěna také soudružka Kazdová, jejíž syn nelegálně obchodoval s valutami a byl zatčen.\n\nJosef Pláteník v podání Jaroslava Moučky je ukázán jako vzor všech ctností. Člověk chápavý, naslouchající, ale rázně zasahující proti všem nepravostem. Stejně jako např. Františku Bavorovi (v dalším Dietlově seriálu \"Muž na radnici\") mu nejde o vlastní zájmy, ale o blaho celku. Vždy odhalí, když chce někdo zneužívat svoji moc. Pronáší věty o úloze komunistické strany. V seriálu je to člověk, který žije velmi skromně – bydlí v panelákovém bytě, jezdí starým autem a nepřeje si, aby jeho nejbližší měli nějaké výhody díky tomu, že jsou z rodiny vedoucího tajemníka. Pláteník je zde jako ten moudrý, který vždy zná řešení všech problémů.\n\n\n\n"}
{"id": "897782", "url": "https://cs.wikipedia.org/wiki?curid=897782", "title": "Scotland Yard (rozcestník)", "text": "Scotland Yard (rozcestník)\n\nScotland Yard je název metropolitní policie v Londýně, může rovněž znamenat:\n\n"}
{"id": "897788", "url": "https://cs.wikipedia.org/wiki?curid=897788", "title": "Augustin Barruel", "text": "Augustin Barruel\n\nAugustin Barruel (2. října 1741 ve Villeneuve-de-Berg – 5. října 1820 v Paříži) byl jezuitský kněz a polemický katolický publicista. Je známý svou konspirační teorií o původu Velké francouzské revoluce, podle které ji zorganizovaly a provedly tajné společnosti a nešlo o spontánní povstání lidu. Původ Velké francouzské revoluce připisuje zejména bavorským iluminátům a svobodným zednářům. Po vyhnání jezuitů z Francie působil v českých zemích, v roce 1768 byl v Chomutově vysvěcen na kněze. Do Francie se vrátil jako vychovatel v rodině uherského šlechtice. Po návratu začal publikovat a v letech 1797 až 1799 vydal ve čtyřech svazcích své stěžejní dílo, Paměti ukazující dějiny jakobínství.\n\n"}
{"id": "897789", "url": "https://cs.wikipedia.org/wiki?curid=897789", "title": "Danijel Cesarec", "text": "Danijel Cesarec\n\nDanijel Cesarec (* 8. ledna 1983) je bývalý chorvatský fotbalový útočník, naposledy hrající za chorvatský klub NK Slaven Belupo. Na klubové úrovni působil mimo Chorvatsko v České republice, Řecku a Izraeli.\n\nV letech 2002–2003 si připsal 3 starty za chorvatskou reprezentaci do 21 let.\n\n"}
{"id": "897791", "url": "https://cs.wikipedia.org/wiki?curid=897791", "title": "Fruminův dům", "text": "Fruminův dům\n\nFruminův dům ( , \"Bejt Frumin\"), též znám jako starý Kneset, je třípatrová budova v ulici Krále Jiřího v centrální části Jeruzaléma v Izraeli. V letech 1950 až 1966 byla dočasným sídlem izraelského parlamentu (Knesetu) do doby, než bylo postaveno jeho trvalé sídlo ve čtvrti Giv'at Ram. Následně byla budova využívána různými vládními úřady, naposledy zde sídlilo ministerstvo turistiky. V roce 2002 byla prodána soukromému investorovi, který na jejím místě chtěl vybudovat výškový dům. Proti tomu protestovala rada památkové ochrany, načež Kneset v roce 2010 schválil zákon, kterým budovu vyvlastnil za náhradu. V sídle bývalého parlamentu by mělo vzniknout muzeum Knesetu.\n"}
{"id": "897799", "url": "https://cs.wikipedia.org/wiki?curid=897799", "title": "Václav Oplt (fotbalista)", "text": "Václav Oplt (fotbalista)\n\nVáclav Oplt (* Bakov nad Jizerou - 11. května 1972, Martin) byl český fotbalista, brankář.\n\nZačínal v Bakově nad Jizerou, později přestoupil do ligového dorostu Mladé Boleslavi. Na vojně hrál za VTJ Slaný, kde si ho vyhlédl, spolu s obráncemm Janem Rolkem, tehdejší trenér Hradce Králové Ota Hemele. V dresu Hradce Králové se objevil v roce 1969. Trenér Zdeněk Krejčí dal dohromady tým ze starších (Zikán, Jindra, Tauchen, Schmidt, Kománek, Fišer, Moník) i mladších hráčů, jako byli Rott, Lubas, Hrůša, Kuchař, Oplt i Rolko a s tímto týmem postoupil v roce 1972 do ligy. Jednou z největších opor byl i brankář Václav Oplt, o kterého v té době měla zájem obě pražská S.\n\nDne 9. května 1972 hrál Hradec Králové utkání celostátní druhé ligy na hřišti ZŤS Martin. Hradec Králové držel druhou postupovou příčku tabulky a domácí se snažili Hradec porazit a na postupovém místě vystřídat. V 88. minutě utkání za stavu 0:0 vyslali domácí na polovinu hostů dlouhý přízemní centr, který směřoval do pokutového území. Proti míči vystartoval Oplt, vrhl se po něm, zachytil jej a setrvačností dojížděl po trávníku. Dopředu běžel také útočník Martina František Hruška. Následovala srážka, při níž Hruška kolenem zasáhl Oplta do srdeční krajiny. Za dva dny Oplt zemřel. Na jeho počest se každoročně hraje turnaj pod jménem Memoriál Václava Oplta v jeho rodném Bakově.\n\n"}
{"id": "897800", "url": "https://cs.wikipedia.org/wiki?curid=897800", "title": "Paměti ukazující dějiny jakobínství", "text": "Paměti ukazující dějiny jakobínství\n\nPaměti ukazující dějiny jakobínství (francouzsky \"Mémoires pour servir à l'histoire du Jacobinisme\") je stěžejní dílo Augustina Barruela, jezuitského kněze a polemického katolického publicisty. Poprvé byly vydány ve Francii v letech 1797 až 1799, ve čtyřech svazcích. Dílo líčí Velkou francouzskou revoluci nikoliv jako spontánní povstání lidu, ale jako protikřesťanský komplot tajných společností. Jakobínství je zobrazeno jako výsledek spojení filosofů a svobodných zednářů. Původ myšlenky Velké francouzské revoluce dílo připisuje bavorským iluminátům.\n\n\"Paměti ukazující dějiny jakobínství\" v angličtině\n\n"}
{"id": "897801", "url": "https://cs.wikipedia.org/wiki?curid=897801", "title": "Tomáš Hudeček", "text": "Tomáš Hudeček\n\nTomáš Hudeček (* 10. května 1979 Olomouc) je vysokoškolský pedagog, docent městského stavitelství a inženýrství, vedoucí oddělení/katedry veřejné správy a regionálních studií na Masarykově ústavu vyšších studií ČVUT v Praze, bývalý komunální politik (nestraník) a primátor hlavního města Prahy. Je ženatý, má dva syny, žije střídavě v Praze a Ostravě.\n\nOd komunálních voleb v roce 2010 až do roku 2018 byl po dvě volební období členem Zastupitelstva hl. m. Prahy. V listopadu 2011 se stal členem Rady hl. m. Prahy a prvním náměstkem primátora. V červnu 2013 byl zvolen primátorem, kterým zůstal až do konce volebního období do listopadu 2014.\n\nPo absolvování gymnázia v Olomouci-Hejčíně zahájil v roce 1997 svá vysokoškolská studia na Přírodovědecké fakultě Univerzity Palackého, obor matematika a geografie. Po absolutoriu pokračoval v doktorandském studiu sociální geografie a regionálního rozvoje na Přírodovědecké fakultě Univerzity Karlovy v Praze, které zakončil v roce 2008 dizertační prací \"Akcesibilita a dopady její změny v Česku v transformačním období: vztah k systému osídlení\" a získal titul doktor přírodních věd i Ph.D. V roce 2019 se habilitoval v oboru Městské stavitelství a inženýrství.\n\nV minulosti se věnoval rychlostní kanoistice, hudbě a sportovnímu tanci. Vystudoval v letech 2002 až 2004 trenérství I. třídy na FTK UP v Olomouci. V mládí byl členem kanoistického oddílu TJ Lokomotiva Olomouc, v letech 2012 až 2015 pak členem Klubu vodních sportů Praha. V letech 1999 až 2001 byl předsedou tanečního klubu KST Quick Olomouc. V letech 2010–2015 vykonával neplacenou funkci předsedy Dozorčí rady Českého svazu tanečního sportu. V letech 1985 až 1996 navštěvoval hudební školu, kde hrál jako sólista či člen komorního orchestru na klavír, flétnu a klarinet. Dnes hraje na saxofon.\n\nPůsobí jako vedoucí Katedry veřejné správy a regionálních studií na Masarykově ústavu vyšších studií, ČVUT v Praze, kde vede přednášky a výzkum se zaměřením na evoluci komplexních systémů, vývoj, budoucnost a odolnost měst, strategické plánování, veřejnou správu a politiku. Dále přednáší na Fakultě stavební Vysoké školy báňské v Ostravě a na Národohospodářské fakultě Vysoké školy ekonomické.\n\nJe členem Mensy Česká republika (od r. 2002, kdy absolvoval vstupní test s výsledkem 160, více test neměřil), České geografické společnosti (od r. 2006, kdy byl zaměstnán na PřF UK v Praze), Českého svazu stavebních inženýrů (od r. 2018, kdy byl zaměstnán na VŠB-TU v Ostravě). Je autorem či spoluautorem desítek publikací a monografií.\n\nV letech 2003 – 2017 působil jako vědecko-pedagogický pracovník na katedrách aplikované geoinformatiky a kartografie a sociální geografie a regionálního rozvoje Přírodovědecké fakulty UK v Praze, kde vedl přednášky z oblastí veřejné správy, regionálního rozvoje, geoinformatiky a kartografie. Jeho zdejší dlouhodobou vědecko-výzkumnou činností byla analýza vztahu regionálního rozvoje a dopravy.\n\nV politice se začal aktivně angažovat krátce před později zrušenými parlamentními volbami v roce 2009, a to s dlouhodobým cílem podílet se na správě Prahy 8, kde v té době bydlel. Vykonával zde do roku 2011 funkci předsedy místního sdružení TOP 09. Od roku 2009 do roku 2014 byl členem předsednictva krajského výboru TOP 09. Do nejvyšších politických kruhů jej však vedení strany nikdy nepustilo, na sněmu v na konci roku 2013 nebyl zvolen na post místopředsedy strany. Po těsně prohraných komunálních volbách v říjnu 2014, kdy TOP09 skončila druhá se ziskem 20% z odevzdaných hlasů a se ztrátou jediného mandátu na vítězné Hnutí ANO Andreje Babiše, dal po \"radě\" Karla Schwarzenberga své stranické členství k dispozici členům výkonného výboru TOP09. V zinscenovaném hlasování pod kuratelou zakladatele strany M. Kalouska o jeho dalším setrvání ve straně bylo toto následně schváleno. V reakci na to ihned po té vystoupilo z TOP09 mnoho dalších členů, včetně bývalého guvernéra České národní banky doc. Ing. Zdeňka Tůmy, signatářky Charty 77 Ing. Evy Vorlíčkové a mnoha dalších.\n\nV letech 2013–2018 byl členem Evropského výboru regionů. V letech 2011–2014 byl jako zástupce hlavního města Prahy členem dozorčí rady Českého Aeroholdingu.\n\nÚřadu I. náměstka pražského primátora s odpovědností za územní a strategický rozvoj města se Hudeček ujal v listopadu roku 2011 po vzniku nové pražské koalice TOP 09 a ODS. Jeho reforma územního a strategického plánování hlavního města Prahy čítala 10 projektů.\n\nNavrhl zastavit přípravy územního plánu, které zadalo předchozí vedení města, a prosadil přípravu nového územního plánu, takzvaného Metropolitního plánu. Pořízení tohoto plánu v červnu 2012 odsouhlasilo Zastupitelstvo hlavního města Prahy. Jmenoval ředitelem Kanceláře metropolitního plánu na Institutu plánování a rozvoje hlavního města Prahy vysokoškolského pedagoga FA ČVUT v Praze, urbanistu a architekta doc. Ing. arch. Romana Kouckého.\n\nInicioval a zahájil transformaci tehdejšího Útvaru rozvoje hlavního města na moderní Institut plánování a rozvoje hlavního města Prahy.\n\nVyhlásil projekt Praha pro lidi, v jehož rámci se organizovaly veřejné debaty, workshopy a diskuze pro občanská sdružení, zástupce Prahy, městských částí, pro odborníky a širokou veřejnost, a to v urbanisticky problematických částech Prahy.\n\nPro zajištění odborné diskuze o rozvoji hlavního města Prahy založil expertní fórum nazvané Ozvučná deska, které se 4 ročně scházelo a projednávalo veškeré strategické dokumenty a rozvojové záměry politického vedení města.\n\nByl iniciátorem tvorby a předkladatelem nových Pražských stavebních předpisů, umožňujících rozvoj kompaktního města krátkých vzdáleností. Jejich součástí byla i regulace reklamy a plošný zákaz billboardů v rámci zastavěného území města, která jej podle hlasů mnohých stála nakonec ve volbách v roce 2014 primátorské křeslo po té, co proti ní aktivně vystoupila billboardová a reklamní lobby a političtí oponenti jak z jiných, tak i vlastní strany.\n\nV rámci Institutu plánování a rozvoje inicioval založení Kanceláře veřejného prostoru a do rozhodovacích procesů města následně implementoval touto kanceláří vytvořený Manuálu veřejných prostranství a také Koncepci pražských břehů a náplavek.\n\nJako jednu z největších priorit měl a dokončil soudem vrácenou aktualizaci Zásad územního rozvoje hlavního města Prahy. Tento dokument, jehož poslední verze byla v oblastech vedení Pražského okruhu a rozšíření pražského letiště pozastavena rozhodnutím soudů v roce 2011, byl Zastupitelstvem hlavního města Prahy schválen v září roku 2014. Nová projednaná aktualizace Zásad územního rozvoje umožňuje znovu vedení Pražského okruhu v částech D1-Běchovice, v severní části pak v tunelu přes Městskou část Praha-Suchdol, stejně jako možnost realizovat druhou paralelní dráhu na Letišti Václava Havla Praha.\n\nZahájil, avšak do konce volebního období 2014 nestihl dokončit aktualizaci Strategického plánu hlavního města Prahy. A taktéž kompletní realizaci informačního střediska hlavního města Prahy a Institutu plánování a rozvoje – nakonec až v roce 2016 vzniklé Centrum architektury a městského plánování (CAMP).\n\nOd 23. května 2013 po odvolání Bohuslava Svobody vykonával jako 1. náměstek činnost primátora, mj. řešil ještě jako I. náměstek pražského primátora pověřený výkonem funkcí primátora HMP červnovou povodeň 2013 v Praze. Na základě úspěšného zvládnutí povodňové situace byl následně dne 20. června zvolen pražským primátorem, když v tajné volbě v Zastupitelstvu HMP získal 36 z 43 hlasů. Jeho gescemi zůstal územní a strategický rozvoj Prahy a nově přibyla bezpečnost a odolnost města. Pro zdůraznění významu funkce primátora jako služby veřejnosti v kontrastu s předchozí politickou garniturou si při úvodním ceremoniálu nenasadil tradiční symbol hlavy metropole: \"„Primátorský řetěz mi připomíná řetěz z trilogie Pán prstenů. Jen tíží.“\"\nPro významné ceremoniální účely jej však využíval.\n\nV březnu 2014 byl zvolen lídrem kandidátky TOP 09 do Zastupitelstva hlavního města Prahy pro komunální volby v roce 2014. Stal se tak i kandidátem TOP 09 na primátora hl. města Prahy. V říjnu 2014 sice Hudeček ve volbách obhájil post zastupitele hl. města Prahy. ale TOP 09 skončila s 20,07 % hlasů (tj. 16 mandátů) druhá za hnutím ANO 2011 (22,08 % hlasů a 17 mandátů). Krátce po volbách byl Tomáš Hudeček podvodem přinucen vedením strany k vystoupení z TOP09. 15. října 2014 tak Hudeček, doc. Ing. Zdeněk Tůma a Ing. Eva Vorlíčková ze strany společně s mnoha dalšími členy vystoupili. Dne 26. listopadu 2014 byl v nově ustaveném zastupitelstvu zvolen nový primátor, Adriana Krnáčová. V dubnu 2015 pak vystoupil i ze Zastupitelského klubu TOP 09 v Zastupitelstvu Hlavního města Prahy, kde do té doby působil jako nestraník a stal se nezávislým opozičním zastupitelem, kterým zůstal až do konce volebního období v roce 2018.\n\n"}
{"id": "897804", "url": "https://cs.wikipedia.org/wiki?curid=897804", "title": "Roman Eremenko", "text": "Roman Eremenko\n\nRoman Eremenko (, transkripcí Roman Alexejevič Jerjomenko; * 19. března 1987, Moskva, Sovětský svaz) je finský fotbalový záložník a reprezentant ruského původu, který od roku 2014 hraje v ruském klubu CSKA Moskva. V letech 2011 a 2014 získal ve Finsku ocenění Fotbalista roku.\n\nJeho otec Alexei je bývalý fotbalista a bratr Alexei je stále aktivním fotbalistou.\n\n30. srpna 2011 podepsal i se svým starším bratrem Alexejem smlouvu s ruským klubem FK Rubin Kazaň.\n\nV Evropské lize 2012/13 Rubin postoupil ze základní skupiny do šestnáctifinále, v němž zdolal obhájce prvenství Atlético Madrid (výhra 2:0 venku a prohra 0:1 doma). V osmifinále přešel přes další španělský klub Levante (0:0 venku, Eremenko viděl žlutou kartu, a výhra 2:0 po prodloužení na domácím hřišti). Roman nastoupil vždy v základní sestavě. V prvním zápase čtvrtfinále Kazaň podlehla Chelsea FC v Londýně 1:3, Eremenko odehrál opět celé střetnutí. Nastoupil v základní sestavě i do odvetného utkání čtvrtfinále 11. dubna 2013, FK Rubin Kazaň jej vyhrál 3:2, což k postupu do semifinále soutěže nestačilo.\n\nV odvetě třetího předkola Evropské ligy 2013/14 8. srpna 2013 se jednou brankou podílel na výhře 2:0 proti hostujícímu dánskému týmu Randers FC, Kazaň po vítězství 2:1 z prvního utkání postoupila do 4. předkola (resp. play-off). 3. září 2013 v základní skupině Evropské ligy vstřelil gól v domácím utkání proti belgickému celku SV Zulte-Waregem, střetnutí skončilo výhrou Kazaně 4:0.\n\n14. září 2016 po zápase CSKA Moskva v Lize mistrů UEFA proti německému týmu Bayer 04 Leverkusen (remíza 2:2) odhalila dopingová kontrola v Eremenkově těle stopy kokainu a udělila mu dvouletý distanc.\n\nHrál za finský reprezentační výběr do 21 let.\n\nV A-mužstvu Finska debutoval 6. června 2007 v přátelském střetnutí proti hostující reprezentaci Belgie, nastoupil v základní sestavě, Finsko zápas vyhrálo 2:0. Svůj první gól zaznamenal 3. března 2010 v přátelském utkání proti domácí Maltě (konečný výsledek 2:1 pro Finsko).\n\n10. září 2013 vstřelil vítězný gól z pokutového kopu v kvalifikačním utkání proti domácí Gruzii, Finsko zvítězilo 1:0, ale šanci na postup na Mistrovství světa 2014 v Brazílii už nemělo.\n\n"}
{"id": "897812", "url": "https://cs.wikipedia.org/wiki?curid=897812", "title": "Kiran Desaiová", "text": "Kiran Desaiová\n\nKiran Desaiová (* 3. září 1971) je indická spisovatelka. Má indické občanství, ale trvale žije v USA a píše svá díla anglicky. Je přítelkyní tureckého spisovatele Orhana Pamuka a dcerou spisovatelky Anity Desaiové. Ač napsala zatím jen dvě prozaické knihy, patří k nejoceňovanějším autorkám v USA: za druhou knihu \"The Inheritance of Loss\" z roku 2006 získala i nejprestižnější literární ocenění pro anglicky píšící obyvatele Společenství národů (Commonwealth, Velká Británie a její bývalá dominia a kolonie), Irska a Zimbabwe Man Bookerovu cenu.\n\n\n\n"}
{"id": "897813", "url": "https://cs.wikipedia.org/wiki?curid=897813", "title": "Stadion Hrazdan", "text": "Stadion Hrazdan\n\nStadion Hrazdan (arménsky Հրազդան» մարզադաշտ) je víceúčelový sportovní stadion v hlavním městě Arménie Jerevanu, na němž hraje své domácí zápasy arménská fotbalová reprezentace. V letech 1992–2011 zde hrál i klub Kilikia FC. Byl postaven v roce 1970 a pojmenovaný je podle arménské řeky Hrazdan, která protéká Jerevanem. Po rekonstrukci z roku 2008 byla všechna místa obsazena sedačkami a kapacita se snížila ze 75 000 na současných 53 849 diváků. Před rozpadem SSSR patřil z hlediska kapacity mezi 4 největší sportovní stadiony v Sovětském svazu.\n\n\n"}
{"id": "897817", "url": "https://cs.wikipedia.org/wiki?curid=897817", "title": "Korjo-saram", "text": "Korjo-saram\n\nKorjo-saram (Корё сарам, 고려사람) je označení Korejců žijících na území bývalého SSSR (především Uzbekistán, Kazachstán a Rusko). Jejich počet se odhaduje na půl milionu.\n\nVýraz vytvořili sami korjo-saram ze slov \"Korjo\" (starý název Korey) a \"saram\", což znamená korejsky \"lidé\".\n\nOd poloviny 19. století se na ruský Dálný východ stěhovali za prací bezzemci z přelidněného Korejského poloostrova. V roce 1917 byl jejich počet odhadnut na 100 000. V okolí příhraničního města Posjet tvořili až 90 % obyvatel. V roce 1937 rozhodl Josif Vissarionovič Stalin o deportaci korejského obyvatelstva. Důvodem byla obava, že pokud by Japonsko (k němuž tehdy Korea patřila) napadlo Sovětský svaz, mohli by se korjo-saram přidat na stranu nepřítele. V září a říjnu toho roku bylo 170 000 z celkového počtu téměř dvou set tisíc Korejců z Přímořského kraje násilně přesídleno do neobydlených pustin střední Asie.\n\nV roce 1956 bylo vyhnanství korjo-saram zrušeno a v roce 1993 byli plně rehabilitováni.\n\nDnes používá většina korjo-saram jako hlavní jazyk ruštinu místo korejštiny.\n\nV roce 2007 byl o vysídlení natočen dokumentární film \"Korjo-saram: Nespolehliví lidé\". \n\nMezi korjo-saram se nepočítá malá komunita \"Sachalinských Korejců\", kteří byli na ostrov přivezeni ve třicátých letech Japonci jako levná pracovní síla a zůstali na Sachalinu i po jeho dobytí Sověty.\n\nKorjo-saram mají svéráznou kuchyni, spojující ruské a korejské vlivy. Nejznámějším jídlem je \"mrkev po korejsku\", náhražka kimčchi vyvinutá proto, že v SSSR se nedalo sehnat čínské zelí.\n\n\n"}
{"id": "897825", "url": "https://cs.wikipedia.org/wiki?curid=897825", "title": "Zdeněk Dvořáček", "text": "Zdeněk Dvořáček\n\nZdeněk Dvořáček (24. října 1929, Šlapanice – 16. ledna 1988, Šlapanice) byl český malíř a grafik, jeden ze zakladatelů uměleckého sdružení Q Brno.\n\nV letech 1949 až 1953 vystudoval Vysokou školu výtvarných umění v Bratislavě, obor krajinomalba. Jeho učitelem byl Willy Nowak a Bedřich Hoffstädter. Krátce před ukončením školy byl zatčen příslušníky StB a následně odsouzen v procesu s protirežimní skupinou Brno POP na pět let vězení v jáchymovském nápravném táboře. Domů se vrátil v roce 1958 s podlomeným zdravým.\n\nNejdřív pracoval ve šlapanické továrně na lepenky, pak zakotvil v Grafii v Brně, kde vytvořil stovky grafických návrhů firemních katalogů, plakátů, reklamních předmětů, nebo firemních log. Navrhoval také podobu některých turistických odznáčků a je autorem tehdejšího loga pivovaru Hostan.\n\nÚstředním Dvořáčkovým tématem je krajina. Byl prasynovcem akademického malíře Aloise Kalvody a jeho tvorba mu byla blízká. V 60. letech se Dvořáčkova realisticky pojatá krajina postupně kubizuje, barevnost nabírá na intenzitě, a postupně krystalizuje do jeho vlastního uměleckého vyjádření. Dalšími Dvořáčkovými tématy jsou člověk a základní otázky jeho bytí, folklór, momenty z běžného života, nebo fascinace hudbou.\nUmělecky čerpal z Jana Kotíka, Jana Zrzavého, Paula Kleeho, nebo Rudolfa Kremličky.\nDvořáček byl nesmírně pilný malíř, často tvořil i 16 hodin denně. Jeho tvorba obsahuje téměř 300 obrazů, tisíce skic a perokreseb, stovky reklamních grafik, několik knižních ilustrací (nevydaných) a čtyři nedokončené cykly obrazů (\"Štíty a totemy\", \"Zvěrokruh\", \"Ptáci\", \"Starý zákon\").\nDvořáčkovo umělecké vyjádření po celou dobu jeho tvorby neustále krystalizovalo, a tak jeho předčasný odchod zanechal jeho dílo nedokončené.\n\n\n"}
{"id": "897827", "url": "https://cs.wikipedia.org/wiki?curid=897827", "title": "Ladislav Moník", "text": "Ladislav Moník\n\nLadislav Moník (5. dubna 1940, Hradec Králové – 20. dubna 2011) byl český fotbalista, záložník a fotbalový trenér.\n\nZačínal až v 15 letech v RH Hradec Králové, ale předtím hrál národní házenou za Ikar Kukleny. Na vojně hrál za VTJ Dukla Olomouc. V roce 1962 odešel do Spartaku Hradec Králové, první rok hrál za B-tým a od další sezóny hrál za první tým po boku Hledíka, Pičmana, Schmidta, Šonky, Tauchena, Zikána a dalších. Hrál na postu záložníka a byl příkladem bojovníka a dříče. Za Hradec Králové nastoupil ve 185 utkáních, z toho v první lize v 63 utkáních a dal 2 ligové góly.\n\nPo skončení aktivní kariéry se ihned začal věnovat trénování, převážně v Hradci Králové u mládeže.\n"}
{"id": "897828", "url": "https://cs.wikipedia.org/wiki?curid=897828", "title": "Billy Joel", "text": "Billy Joel\n\nBilly Joel (* 9. května 1949 New York City, New York, USA) je americký zpěvák a klavírista. Podle RIAA je šestým nejprodávanějším hudebníkem světa. Jedním z jeho prvních hitů je píseň „Piano Man“ z roku 1973, ke známým písním patří též například \"She's Always a Woman\" z roku 1977 či \"Uptown Girl\" z roku 1983 (známá i díky cover verzi Westlife z roku 2001). Své první album \"Cold Spring Harbor\" vydal roku 1971, poslední s názvem \"River of Dreams\" v roce 1993 - nachází se na něm i jeho poslední velký hit, který nese název jako celé album \"The River Of Dreams\". V roce 1992 byl uveden do Songwriters Hall of Fame, roku 1999 pak do Rock and Roll Hall of Fame a v roce 2006 do Long Island Music Hall of Fame.\n\nWilliam Martin Joel se narodil v newyorském Bronxu dne 9. května 1949. Jeho otcem byl Howard (narozen jako Helmuth) Joel, pianista narozený v Německu v židovské rodině. Howard emigroval z rodné země před nacisty přes Švýcarsko do Spojených států, kde později sloužil v americké armádě. Matka Rosalind se narodila v Brooklynu rodině anglických židů.\n\nI když byla jeho rodina židovského původu, tak nebyl vychováván k židovské víře a v mládí často navštěvoval křesťanské chrámy. V pozdějších letech o sobě prohlašoval, že je ateistou.\n\nMá dceru Alexu Ray Joel, kterou zplodil se svoji druhou ženou Christie Brinkley, známou modelkou z Michiganu. Alexa šla ve šlépějích svého otce a také se stala zpěvačkou. Se svoji čtvrtou ženou Alexis Roderick má pak další dvě děti.\n\n\n"}
{"id": "897830", "url": "https://cs.wikipedia.org/wiki?curid=897830", "title": "Salát Caesar", "text": "Salát Caesar\n\nSalát Caesar je salát z římského salátu a krutonů s vaječnými žloutky, parmezánem, citronovou šťávou, vinným octem, olivovým olejem, česnekem, worcestrovou omáčkou a černým pepřem. \n\nJako jeho tvůrce se obvykle uvádí italský kuchař působící v Mexiku a v USA, Cesare Cardini (1896–1956), na jehož počest je také pojmenován. Vznikl údajně u příležitosti oslav 4. července 1924, existuje ale i celá řada verzí o vzniku receptu. Od roku 1948 Cardini začal také s tovární výrobou dressingu.\n\nPůvodní Cardiniho recept obsahoval celé listy salátu naplněné krutony, parmezánem, worcestrovou omáčkou a \"coddled eggs\", tedy částečně ztuhlými, ale ne zcela uvařenými vejci. \n\nExistuje mnoho variací receptu, včetně úprav listů salátu krájením či trháním, recepty s přidáním masa jako jsou kousky grilovaného kuřecího nebo slanina, nebo s vynecháním přísad jako jsou ančovičky (které sám Cardini odmítal), popřípadě přidání dalších ingrediencí. Někteří gurmáni, např. Vladimír Poštulka, obvykle tento způsob úprav salátu Caesar odmítají.\n\n"}
{"id": "897831", "url": "https://cs.wikipedia.org/wiki?curid=897831", "title": "1. česká národní hokejová liga 1971/1972", "text": "1. česká národní hokejová liga 1971/1972\n\n1. česká národní hokejová liga 1971/1972 byla 3. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 30 týmů rozdělených do dvou skupin (16 a 14 týmů). Ve skupině A se utkal dvoukolově každý s každým (celkem 30 kol), ve skupině B se nejdříve utkal dvoukolově každý s každým (celkem 26 kol), poté se týmy rozdělily na skupiny po sedmi týmech a utkaly se vzájemně mezi sebou znovu dvoukolově každý s každým (12 kol, přičemž výsledky z první části se započítávaly). Vítěz a druhý tým skupiny A a vítěz skupiny B postoupili do kvalifikace o nejvyšší soutěž, které se také účastnil vítěz 1. SNHL. Do nejvyšší soutěže postoupil pouze vítěz kvalifikace.\nTým na posledním místě skupiny A a poslední 3 týmy skupiny B sestoupily do Divize.\n\nTýmy TJ Škoda Plzeň, TJ Slavia Praha a TJ VŽKG Ostrava postoupily do kvalifikace o nejvyšší soutěž, kterou vyhrál tým TJ Škoda Plzeň a postopil tak do nejvyšší soutěže. Druhý tým základní části (skupiny A) ASD Dukla Jihlava B se nemohl kvalifikace účastnit, protože ASD Dukla Jihlava hrála o soutěž výše.\n\nTýmy VTJ Dukla Příbram, TJ Baník OKD Ostrava, TJ ZMS Třebíč a TJ Slovan Hodonín sestoupily do Divize.\n\n"}
{"id": "897833", "url": "https://cs.wikipedia.org/wiki?curid=897833", "title": "Réginald Marie Garrigou-Lagrange", "text": "Réginald Marie Garrigou-Lagrange\n\nOtec Réginald Marie Garrigou-Lagrange OP (21. února 1877, Auch, Francie – 15. února 1964, Řím) byl francouzský katolický teolog tomistického směru, považovaný za jednoho z největších znalců díla sv. Tomáše Akvinského ve 20. století, a zároveň jeden z předních kritiků modernismu.\nPůvodně studoval lékařství, k teologickým studiím a kněžství se rozhodl v průběhu lékařských studií ve dvaceti letech pod vlivem četby knihy \"Člověk\" od Ernesta Hella. Vstoupil do dominikánského kláštera v Amiens a zde přijal řeholní jméno Reginald. 30. dubna 1900 složil řeholní sliby a 28. září 1902 byl vysvěcen na kněze.\n\nOd roku 1905 působil jako učitel dějin filosofie a dogmatické teologie na dominikánské škole v belgickém Saulchoir. V roce 1909 začal učit na nově založené Papežské universitě Angelicum v Římě, kde učil metafyziku, fundamentální teologii a některé části dogmatiky. V roce 1917 zde založil katedru asketické a mystické filosofie, kde učil až do roku 1960, kdy ukončil své pedagogické působení a uchýlil se do kláštera sv. Sabiny, kde zemřel o čtyři roky později.\nNapsal celou řadu teologických spisů, k nejvýznamnějším z nich patří jeho komentáře k Summě teologické a kniha \"Tři věky duchovního života\" (1938), ve které shrnuje asketickou a mystickou tradici katolické církve. Česky vyšel pouze jeho drobný spis \"Kam spěje \"nová teologie\"?\", zabývající se polemikou s katolickým modernismem, a několik jeho drobnějších prací včetně přednášek, které pronesl v Praze v roce 1933. Velký vliv měl ale i na českou teologii, zvláště na dílo Silvestra Braita, který ho označil za \"nejlepšího odborníka v asketice a mystice a svého drahého učitele\".\n"}
{"id": "897835", "url": "https://cs.wikipedia.org/wiki?curid=897835", "title": "Ceferino Gimenéz Malla", "text": "Ceferino Gimenéz Malla\n\nBlahoslavený Ceferino Gimenéz Malla (26. srpna 1861 – 8. srpna 1936) byl španělský Rom (gitano), františkánský terciář a katecheta, mučedník španělské občanské války. Katolická církev ho uctívá jako blahoslaveného (4. května 1997 papežem sv. Janem Pavlem II.) a je pokládán za patrona Romů. Jeho svátek se slaví 4. května, v den výročí jeho beatifikace. \n\nNarodil se ve městě Fraga v Katalánsku, jeho otec byl obchodník s dobytkem. Tomuto řemeslu se věnoval i Ceferino a po čtyřicet let žil kočovnickým životem. V roce 1912 se oženil s ženou jménem Teresa, se kterou žil již od mládí, koupil si dům a usadil se ve městě Barbastro, odkud pocházel také zakladatel Opus Dei sv. Josemaría Escrivá. Ceferino a Teresa neměli děti, adoptovali proto Teresinu neteř Pepitu. Ceferino byl negramotný, měl ale poměrně rozsáhlé znalosti katolického náboženství, po smrti své ženy v roce 1922 proto začal působit jako katecheta. V roce 1926 se stal františkánským terciářem. \n\nZa španělské občanské války byl zatčen a popraven, protože se pokusil ochránit katolického kněze před komunistickými vojáky. \n\n\n"}
{"id": "897836", "url": "https://cs.wikipedia.org/wiki?curid=897836", "title": "Seznam ultraprominentních vrcholů v Evropě", "text": "Seznam ultraprominentních vrcholů v Evropě\n\nToto je seznam ultraprominentních vrcholů v Evropě. Ultraprominentní vrchol (též ultra) je vrchol s prominencí nad 1500 metrů.\n\nNásledující tabulka uvádí ultraprominentní vrcholy ležící v zemích, které jsou řazeny k Evropě, ale geograficky patří do Asie (viz hranice mezi Evropou a Asií) nebo Afriky.\n\n"}
{"id": "897839", "url": "https://cs.wikipedia.org/wiki?curid=897839", "title": "1. česká národní hokejová liga 1970/1971", "text": "1. česká národní hokejová liga 1970/1971\n\n1. česká národní hokejová liga 1970/1971 byla 2. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 30 týmů rozdělených do dvou skupin (16 a 14 týmů). Ve skupině se utkal dvoukolově každý s každým (celkem 30 kol, resp. 26 kol). Vítěz a druhý tým skupiny A a vítěz skupiny B postoupili do kvalifikace o nejvyšší soutěž, které se také účastnil vítěz 1. SNHL. Do nejvyšší soutěže postoupil pouze vítěz kvalifikace.\n\nTýmy na posledních třech místech skupiny A sestoupily do Divize.\n\nTýmy TJ VTŽ Chomutov, TJ DP I. ČLTK Praha a TJ Gottwaldov postoupily do kvalifikace o nejvyšší soutěž, kterou vyhrál tým TJ Gottwaldov a postoupil tak do nejvyšší soutěže.\n\nTýmy TJ Jitex Písek, TJ Slovan NV Louny a TJ Slavia Karlovy Vary sestoupily do Divize. Ze skupiny B se nesestupovalo, protože jeden z vítězů skupin divize (TJ Sigma MŽ Olomouc) se vzdal práva na postup.\n\n"}
{"id": "897842", "url": "https://cs.wikipedia.org/wiki?curid=897842", "title": "Soothe My Soul", "text": "Soothe My Soul\n\n„Soothe My Soul“ je dvanáctý song z alba \"Delta Machine\" britské hudební skupiny Depeche Mode. Vydání „Soothe My Soul“ jako singlu, bylo poprvé naznačeno během vystoupení v New Yorku na začátku března. Singl byl však vydán až 6. května 2013. Jeho autorem je Martin L. Gore a producentem je Ben Hillier. Doprovodné hudební video pro „Soothe My Soul“ režírovali: Warren Fu, Timothy Saccenti a Anton Corbijn (poradce, konzultant). To mělo premiéru na Vevo 28. března 2013. Jedná se o video pro \"Single Edit\" verzi. Singl byl nahrán v USA v roce 2012. Skupina zprvu uvažovala také o zařazení instrumentální verze skladby do setlistu, ale nakonec byla dostupná pouze v digitální verzi a na cd nebyla vydána. Píseň byla hrána během The Delta Machine Tour, ale od počátku zimní části turné je nahrazována staršími songy, přesto však byla zaznamenána Antonem Corbijnem na DVD se živým vystoupení skupiny na tomto turné. Jak uvedl hlavní skladatel skupiny Martin Lee Gore, refrén této písně musel třikrát předělávat, než dosáhl finální verze. Při poslechu této skladby lze rozeznat potenciální podobu s písní „Personal Jesus“ z alba \"Violator\".\n\n\n\n"}
{"id": "897847", "url": "https://cs.wikipedia.org/wiki?curid=897847", "title": "1. česká národní hokejová liga 1969/1970", "text": "1. česká národní hokejová liga 1969/1970\n\n1. česká národní hokejová liga 1969/1970 byla 1. ročníkem jedné ze skupin československé druhé nejvyšší hokejové soutěže.\n\nSoutěže se účastnilo 30 týmů rozdělených do dvou skupin (16 a 14 týmů). Ve skupině se utkal dvoukolově každý s každým (celkem 30 kol, resp. 26 kol). Vítěz a druhý tým skupiny A a vítěz skupiny B postoupili do kvalifikace o nejvyšší soutěž, které se také účastnil vítěz 1. SNHL. Do nejvyšší soutěže postoupil pouze vítěz kvalifikace.\n\nTým na posledním místě skupiny A a poslední 2 týmy skupiny B sestoupily do Divize.\n\nTýmy TJ Motor České Budějovice, VTJ Dukla Písek a TJ Baník ČSA Karviná postoupily do kvalifikace o nejvyšší soutěž, kterou vyhrál tým TJ Motor České Budějovice a postoupil tak do nejvyšší soutěže.\n\nTýmy TJ CHZ ČSSP Litvínov B, TJ Dynamo Jihlava a TJ Prostějov sestoupily do Divize.\n\n"}
{"id": "897850", "url": "https://cs.wikipedia.org/wiki?curid=897850", "title": "Ivica Križanac", "text": "Ivica Križanac\n\nIvica Križanac (* 13. dubna 1979) je bývalý chorvatský fotbalový obránce, naposledy hrající za klub RNK Split.\n\nV roce 2001 přišel z Jablonce do AC Sparta Praha, ale odehrál jen jeden ligový duel. Poté odešel do Polska, kde hrál nejprve za Górnik Zabrze a poté za KS Dyskobolia Grodzisk Wielkopolski. Zde se mu začalo dařit a přišel přestup do bohatého ruského týmu Zenit Petrohrad, s nímž posbíral řadu trofejí a vyhrál i Pohár UEFA 2007/08. Během angažmá v Zenitu se probojoval i do chorvatské reprezentace, v níž nastoupil v 11 zápasech. V roce 2011 se vrátil do Chorvatska do klubu RNK Split.\n\n"}
{"id": "897863", "url": "https://cs.wikipedia.org/wiki?curid=897863", "title": "List paní a dívek", "text": "List paní a dívek\n\nList paní a dívek byl prvorepublikový a protektorátní časopis určený pro ženy.\n\nČasopis \"List paní a dívek\" vydávalo týdně nakladatelství Rodina od listopadu 1924. Pro Prahu a nejbližší okolí vycházel \"List paní a dívek\" s titulem \"Pražanka, List paní a dívek\" (od roku 1925); pro Moravu byla tištěna mutace \"Moravanka, List paní a dívek\" a pro Slovensko \"Slovenka\" (1930-1935).\n\nČasopis si nekladl vysoké cíle, jeho významnou stálou částí byly povídky a romány na pokračování a poradna pro čtenářky. Cena 1,- Kč byla ve srovnání s konkurencí příznivá. (Přímý konkurent – časopis Hvězda československých paní a dívek – sice stál 90 haléřů, ale týdeník Pestrý týden 2,80 Kč a společenský magazín Eva 3,- Kč.)\n\nÚspěšný byl komiksový seriál pro děti \"Punťa\", který vycházel v nedělní příloze. Jeho úspěch byl znásoben samostatným sešitovým vydáním pod názvem \"Veselé i smutné osudy rozpustilého psíka punti\". Ten vycházel od roku 1935, zpočátku nepravidelně, od čísla 7/1935 měsíčně. Celkem vyšlo 140 čísel; vydávání bylo přerušeno nacisty v roce 1942 (v tom roce ještě vzniklo 17 čísel).\n\nČasopis \"List paní a dívek\" vydával Artur Vaňous (1888 – 1968) ve svém nakladatelství Rodina. Předtím pracoval v nakladatelství Melantrich, kde vznikl původní nápad časopisu pro ženy (Hvězda československých paní a dívek); Arturu Vaňousovi se však podařilo zahájit vydávání konkurenčního \"Listu paní a dívek\" zhruba o rok dřív. \n\nNěmeckou verzi časopisu vydával Artur Vaňous pod názvem \"Frauenfreude - Mädchenglück\" ve svém druhém nakladatelství \"Stella\"\n\nDalším úspěšným projektem nakladatelství Rodina byla \"Červená knihovna\" (s podtitulem Knihovna českoslov. paní a dívek). Celkem v edici Červená knihovna vyšlo 104 titulů. \n\n\n\n\n\"List paní a dívek\" vycházel do února 1943. Nakladatel Artur Vaňous byl zatčen gestapem v r. 1942. Od 27. února do 4. dubna 1943 byl cíleně napadán v téměř každém čísle antisemitského týdeníku Arijský boj. Přežil věznění v Buchenwaldu a Osvětimi, po návratu do vlasti mu byl majetek znárodněn. Emigroval a zemřel v roce 1968. Do vlasti se již nevrátil.\n\nSe zánikem \"Listu paní a dívek\" zaniká v roce 1943 i nakladatelství Rodina.\n\nPo válce už vydávání \"Listu paní a dívek\" nebylo obnoveno.\n\n\n"}
{"id": "897866", "url": "https://cs.wikipedia.org/wiki?curid=897866", "title": "Zbudské Dlhé", "text": "Zbudské Dlhé\n\nZbudské Dlhé je obec na Slovensku, v okrese Humenné v Prešovském kraji.\n\nV roce 2011 zde žilo 677 obyvatel.\n"}
{"id": "897867", "url": "https://cs.wikipedia.org/wiki?curid=897867", "title": "Moje 3", "text": "Moje 3\n\nMoje 3 byla dívčí hudební skupina pocházející ze Srbska. Působila ve složení Mirna Radulović, Nevena Božović a Sara Jovanović, jejich cílem byla účast na Beosongu. Všechny byly finalistky druhé sezóny \"Prvi glas Srbije\" (Први глас Србије). Brzy po skončení soutěže zformovaly skupinu a ucházely se o reprezentaci své země na Eurovizi.\n\nSkupina reprezentovala Srbsko na Eurovizi 2013 v Malmö s písní \"Ljubav je svuda\" (\"Љубав је свуда\"). S počtem 10 994 přijatých SMS zpráv se skupina zúčastnila nočního finále a s 25 959 hlasy se stala reprezentanty Srbska na Eurovizi. O přízeň diváků bojovaly švédském Malmö v semifinále 14. května 2013, avšak neúspěšně. Píseň složil Sasa Milosevic Mare a otextovala Marina Tucaković.\n\nPo mezinárodní soutěži, kde se Sara, Nevena a Mirna nekvalifikovaly do finále Eurovize coby skupina Moje 3, se společná cesta zpěvaček opět rozdělila.\n\n"}
{"id": "897868", "url": "https://cs.wikipedia.org/wiki?curid=897868", "title": "Julius Kugy", "text": "Julius Kugy\n\nJulius Kugy (19. července 1858, Gorizia, Rakouské císařství – 5. února 1944, Terst, Itálie) byl slovinský milovník hor, jeden z průkopníků horolezectví. Jeho jméno je spjato především s oblastí Julských Alp. O horách a své lásce k nim napsal několik knih, k jeho zájmům dále patřila literatura, botanika a hudba.\n\nPrvní horské výstupy podnikal Kugy v Korutanech, později v Julských Alpách. Po smrti otce se věnoval především zabezpečení rodiny a řízení rodinných podniků, za které již v útlém mládí převzal zodpovědnost. Po absolutoriu gymnázia vystudoval práva ve Vídni, a zároveň se dokázal věnovat svým koníčkům, mj. botanice. Právě ona přivedla mladého Kugyho do hor. Společně s místními vůdci vytyčil v Julských Alpách na 50 nových cest na většinou dosud nezlezené vrcholy, ale zejména se věnoval soustavnému mapování a poznávání horského prostředí. Výsledky, zejména botanické objevy a přehledy soustavně publikoval, a podílel se i na zřízení alpinária a botanické zahrady u slovinského Bovce.\n\nJeho nejznámějším dílem je kniha \"Ze života horolezce\", která vyšla v roce 1925. Za významnou inspiraci pro svůj život ji považoval například český horolezec Miroslav Šmíd, který podle ní pojmenoval jednu ze svých vlastních knih. \n"}
{"id": "897870", "url": "https://cs.wikipedia.org/wiki?curid=897870", "title": "Seznam nejprominentnějších hor na Slovensku", "text": "Seznam nejprominentnějších hor na Slovensku\n\nSeznam nejprominentnějších hor na Slovensku obsahuje všech 25 slovenských hor s prominencí nad 500 m:\n\n\"Poznámka: Mateřský vrchol odpovídá tzv. Prominence parent, tj. nejbližšímu vyššímu a prominentnějšímu vrcholu na hřebeni za klíčovým sedlem.\"\n\n\n"}
{"id": "897872", "url": "https://cs.wikipedia.org/wiki?curid=897872", "title": "The Dynasty: Roc La Familia", "text": "The Dynasty: Roc La Familia\n\nThe Dynasty: Roc La Familia je páté studiové album amerického rappera Jay-Z. Album bylo nahráno u vydavatelství Roc-A-Fella Records a Def Jam Recordings, a vydáno 31. října 2000.\n\nPůvodně bylo nahráváno jako kompilační album nahrávacího labelu Roc-A-Fella Records, kde v roce 2000 nahrávali umělci jako Memphis Bleek, Beanie Sigel, Amil a Freeway. Nakonec se album stalo pátým sólovým počinem Jay-Z. Oproti předchozím dvěma albům se Jay-Z neobrátil na producenty Timbalanda a Swizz Beatz, ale na nové oblíbené producenty jakými byli Just Blaze, Kanye West, Bink! a The Neptunes. Současně se jedná o jeho první album, na jehož produkci se nepodílel DJ Premier.\n\nPrvní singl \"I Just Wanna Love U (Give It 2 Me)\" se umístil na 11. příčce v žebříčku Billboard Hot 100, jako jeho svého času nejúspěšnější. Další singly již zaznamenaly menší úspěchy – \"Change the Game\" (86. příčka) a \"Guilty Until Proven Innocent\" (82. příčka).\n\nO první týden prodeje v USA se prodalo 557 000 kusů a tím album debutovalo na první příčce žebříčku Billboard 200. Celkem se v USA prodalo 2,3 milionu kusů.\n"}
{"id": "897881", "url": "https://cs.wikipedia.org/wiki?curid=897881", "title": "Druhá vláda Goldy Meirové", "text": "Druhá vláda Goldy Meirové\n\nDruhá vláda Goldy Meirové, která byla v pořadí patnáctou izraelskou vládou, byla vytvořena 15. prosince 1969 po říjnových parlamentních volbách. Byla pokračováním předchozí vlády národní jednoty, vytvořené za funkčního období předchozího Knesetu, a sestávala ze stran Ma'arach, Gachal, Národní náboženská strana, Nezávislí liberálové, Pokrok a rozvoj a Šituf ve-achva. Gachal opustil koaliční vládu 6. srpna 1970 na protest proti souhlasu ministerské předsedkyně se zahájením jednání o americké mírové iniciativě Rogersův plán.\n\nFunkční období vlády skončilo 10. března 1974, kdy ji po řádných (byť kvůli jomkipurské válce odložených) volbách v prosinci 1973 nahradila třetí vláda Goldy Meirové. Šlo tak vůbec o první izraelskou vládu, která vydržela po celé čtyřleté funkční období. Dalším prvenstvím bylo, že na dva posty náměstků ministrů usedli nežidovští poslanci; v květnu 1971 se izraelsko-arabský poslanec Abd ul Azíz az Zuabí stal náměstkem ministra zdravotnictví, v listopadu téhož roku se drúzský poslanec Džabar Muadí stal náměstkem ministra komunikací.\n\nFunkční období vlády trvalo od 15. prosince 1969 do 10. března 1974. V pořadí 19. izraelská vláda se skládala z následujících ministrů:\n"}
{"id": "897882", "url": "https://cs.wikipedia.org/wiki?curid=897882", "title": "Milan Bruncvík", "text": "Milan Bruncvík\n\nMilan Bruncvík (* 21. června 1984, Litoměřice) je český reprezentant ve veslování, který se jako první Čech účastnil tradičního závodu osmiveslic na Temži nazvaného The Boat Race.\n\nDne 31. března 2013 byl členem posádky Univerzity v Cambridgi.\n\n"}
{"id": "897886", "url": "https://cs.wikipedia.org/wiki?curid=897886", "title": "Sara Jovanović", "text": "Sara Jovanović\n\nSara Jovanović, ( \"Сара Јовановић\"; * 29. října 1993, Řím, Itálie) též známá jako Sara Jo, je srbská zpěvačka narozená v Itálii. Do popředí se v národních médiích dostala jako soutěžící v druhé sezóně srbské talentové pěvecké soutěže Prvi glas Srbije (Први глас Србије), což je obdoba soutěže The Voice (Hlas). Jako součást bývalé dívčí skupiny Moje 3, spolu s Mirnou Radulović (Мирна Радуловић) a Nevenou Božović (Невена Божовић) reprezentovala Srbsko na Eurovizi 2013 s písní \"\"Ljubav je svuda\"\".\n\nSara se narodila 29. října 1993 v italském Římě srbským rodičům Sašоvi а Jovaně, vyrůstala v rodině, kde se mluvilo jak srbsky, tak i italsky. Její rané dětství strávila v Itálii. Její rodina se přestěhovala z Říma zpátky do srbského Bělehradu, když Saře bylo 15 let a mluvila lépe italsky než srbsky. Nicméně, brzy vylepšila svou gramatiku a začala zpívat srbsky. Největší vliv na ní měly hvězdy jako Beyoncé, Rihanna, Jessie J, Leona Lewis, Christina Aguilera nebo Amy Winehouse. Také je školená v klasickém baletu, současném baletu a v hip hopovém tanci.\n\nNa začátku roku 2011 Sara umístila na svůj oficiální kanál Youtube své covery písně \"\"Halo\"\" od Beyoncé a \"\"Someone like You\"\" od zpěvačky Adele v zájmu zúčastnit hudební soutěže organizované srbským časopisem Story. Následně soutěž vyhrála a jako cenu nahrála svůj debutový singl \"\"Zauvek\"\" (Navždy), autorem písně je Aleksandra Milutinovic. Sara zpropagovala píseň v populární srbské talk show Veče sa Ivanom Ivanovićem.\n\nV roce 2012 Sara sekundovala ve 4 písních vydaných rapperem MCN z jeho stejnejmeného debutového alba. Písně které nahráli nesli názvy \"\"Ona\"\", \"\"Momenat\"\" (\"Okamžik\"), \"\"Ti i ja\"\" (\"Ty a já\") a \"\"Neka ti lice prekrije smeh\"\". Oficiální videokip pro píseň \"\"Ti i ja\"\" byl vydán 23. srpna 2013 na Youtube.\n\nSara se stala známější širšímu publiku v Srbsku jako soutěžící a vítězka 2. sezóny srbské hudební talentové show – Prvi glas Srbije (Први глас Србије), což je obdoba soutěže The Voice (Hlas). Úspěšně prošla konkurzem do bitevní fáze k postupu do živých vystoupení.\n\nBěhem své účasti v Prvi glas Srbije se Sara stala dobře známou pro své divoké představení a taneční čísla. Na eliminaci byla nominována jednou, v semifinálové epizodě dne 12. ledna 2013, ale byl zachráněna soudci a pokročila do finále, kde se umístila na třetí.\n\nKdyž byla v soutěži, zazpívala tato písně:\n\nPo skončení show, ona a 2 další finalistky (Nevena Božović and Mirna Radulović) se rozhodli zúčastnit Beosongu 2013. Saša Milošević Mare složil píseň a mezitím k ní Marina Tucaković napsala text. Poté až jejich píseň se kvalifikavala do národního kola Beosong, se rozhodli si říkat Moje 3. Nevena, Mirna a Sara si představili, že nemohou tvořit skupinu a mohou jen vystopovat jako trio pro Beosong a Eurovizi. Měli nejvíce hlasů v semifinále (10,994) a finále (25,959), vyhráli národní kolo Beosong a budou reprezentovat Srbsko na Eurovizi 2013 ve švédské Malmö. Po Eurovision Song Contest 2013 se trio Moje 3 rozdělilo.\n\nV červnu 2013 ona a její přítel Marko Mandić vydali \"\"Ujutru\"\" (Ráno). V červenci, měsíc později debutovala jako módní návrhářka, když vydala své kolekci triček, Sara Jo podle Filozofie, přes srbskou módní značku Filozofie.\n\nPoté se zúčastila show \"Tvoje Lice Zvuči Poznato\" (srbská verze pořadu Vaše tvář mi je povědomá!). Napodobovala ty to zpěváky a zpěvačky:\n\n\nNakonec se v soutěýi umístila na druhém místě, zvítězila Ana Kokić.\n\n\n"}
