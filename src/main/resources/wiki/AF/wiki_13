{"id": "783992", "url": "https://cs.wikipedia.org/wiki?curid=783992", "title": "Nejvyšší kancléř", "text": "Nejvyšší kancléř\n\nNejvyšší kancléř Království českého, také nejvyšší zemský kancléř nebo nejvyšší český kancléř (německy \"böhmischer Obrister Kanzler\" nebo \"Obrister Kanzler von Böhmen\" případně \"Obrister Kanzler des Königreichs Böhmen\", latinsky \"supremus cancellarius regni Bohemiae\") stál v čele úřadu České (královské) kanceláře, později České dvorské kanceláře. Disponoval velkou panovnickou pečetí. Kancléř garantoval, že obsah listiny je v souladu s vůli panovníka, a jako zemský úředník současně zaručoval, že obsah listiny neodporuje zemským právům a privilegiím. Úřad byl obsazován pány. Přestože v dvanáctičlenném kolegiu nejvyšších zemských stavovských úředníků Českého království zaujímal až šestou pozici, po přestěhování do Vídně v pobělohorské době byl nejvlivnější politickou osobností české Koruny. Po spojení s rakouskou kanceláří ji řídil jako \"nejvyšší český a první rakouský kancléř\".\n\nVratislav II. z Pernštejna pobíral po nástupu do úřadu v roce 1566 plat 180 zlatých rýnských měsíčně.\n\n\n\nČeský kancléř (královský kancléř v Českém království, německy \"böhmischer Kanzler\") byl přímým zástupcem představeného kanceláře, tedy nejvyššího kancléře. Odsunul vicekancléře v hierarchii kanceláře až na třetí místo. Tento úřad zřídil císař Ferdinand II. (českým králem 1619, 1620–1637) v roce 1634 pro Jiřího Adama z Martinic, který v úřadu zůstal až do své smrti v roce 1651. Nejprve působil v Praze, v roce 1634 se kancelář přestěhovala do Vídně. Znovu byl úřad zřízen císařem Leopoldem I. (českým králem 1657–1705) v roce 1703 po pauze, která trvala 52 let, a zanikl v roce 1738. Český kancléř měl ulehčit vytíženému nejvyššímu kancléřovi v jeho povinnostech, účastnil se všech zasedání a porad, během hlasování disponoval vlastním hlasem.\n\nVicekancléř byl přímým podřízeným nejvyššího kancléře. Pokud byl kancléř nepřítomen, vicekancléř byl jeho plnohodnotným zástupcem. Obvykle spravoval část agendy zcela samostatně. Byl členem české dvorské královské rady. Po obsazení postu českého kancléře (1703–1738) se jeho postavení v rámci kanceláře posunulo až na třetí místo. Pokud působil v kanceláři i český kancléř, býval většinou pro odlišení označován jako německý vicekancléř (\"deutscher Vizekanzler\").\n\n\n"}
{"id": "784004", "url": "https://cs.wikipedia.org/wiki?curid=784004", "title": "Canadian Hot 100", "text": "Canadian Hot 100\n\nCanadian Hot 100 představuje jeden z několika hudebních žebříčků vydávaných časopisem \"Billboard\", jehož první verze byla vydána 16. června 2007. Obsahuje nejoblíbenější skladby hrané v Kanadě a je ekvivalentem americké hitparády Billboard \"Hot 100\". Na sestavování žebříčku se podílí více než sto kanadských rozhlasových stanic. Stal se také prvním žebříčkem Billboardu zveřejňovaným mimo území Spojených států.\n\nPremiérová skladba, která dosáhla na vrchol, byla „Umbrella“ od umělců Rihanny a Jay-Z.\n\n\n\n\n\n"}
{"id": "784006", "url": "https://cs.wikipedia.org/wiki?curid=784006", "title": "Tojecool.cz", "text": "Tojecool.cz\n\nTojecool.cz byly internetové stránky pro žáky a studenty, které dal zřídit Středočeský kraj. Stránky měly informovat například o studentských soutěžích, školních akcích nebo přijímacích zkouškách na jednotlivé školy, ale ve známost vešly především kvůli své téměř stokrát předražené ceně, která činí 1,95 milionu korun. Ačkoliv byla vynaložena takto vysoká částka, je web postavený na open source řešení WordPress. Podle Radka Bartuška se po grafické stránce jedná o neprofesionální práci, kdy autor pouze upravil volně přístupnou grafickou šablonu, přičemž celkový dojem neodpovídá zaměření na cílovou skupinu. Dále vytýká portálu to, že porušuje pravidla použitelnosti a přístupnosti, a že je nepřehledný a přeplácaný. Spuštění projektu kritizovali také ředitelé vybraných škol kvůli nehospodárné investici. Někteří oslovení ředitelé projekt vůbec neznali. \n\nServer Lupa.cz upozorňoval, že zhotovitel stránek firma Koch & Koch a.s. má nejasnou vlastnickou strukturu a nejspíše byla založena účelově, protože nemá jinou viditelnou prezentaci. V patičce webu byly pro návštěvníky (ale nikoliv pro vyhledávací roboty) skryté odkazy na tři firmy z nichž jedna byla právě Koch & Koch a.s. a zbývajícími jsou advokátní kancelář Heřmánek & Černý a modelingová agentura Modele.cz. Po článku na Lupě byly tyto odkazy odstraněny. Na všechny tři je napojený advokát Adam Černý, respektive advokátní kancelář Heřmánek & Černý, která porůznu zastupuje právě státní správu, zejména Středočeský kraj. Podle Lupy tak jde o klasický případ „odklánění“ prostředků daňových poplatníků.\n\nStředočeský kraj navíc nezveřejnil na svých stránkách podrobnosti o výběrovém řízení či projektovou dokumentaci. Za zpracování těchto materiálů ve dvou případech navrhoval zpoplatnění 1 918,40 Kč. Celé výběrové řízení začal prošetřovat odbor hospodářské kriminality Obvodního ředitelství policie Praha 2. Oznámení od občanů rovněž obdržel Nejvyšší kontrolní úřad. Ten by mohl zakázku prověřit jen v případě, že vstoupí v platnost novela zákona, která rozšiřuje pravomoce NKÚ o kontrolu krajů a měst. \n\nKolem poledne 22. března 2012 měly webové stránky výpadek z důvodu rozsáhlého přetížení serveru. A podle serveru Lupa.cz tak mohlo jít od DDoS útok.\n\nSprávci Facebookové stránky projektu Tojecool.cz také začali podle serverů Lupa.cz a ITBIZ.cz mazat komentáře uživatelů . Proti tomu se někteří uživatelé ohradili. Jejich připomínky však zůstaly bez odezvy . Během několika dní získal portál 114 zmínek na Twitteru, převážně negativního charakteru .\n\nAkciová společnost Koch & Koch byla založena 2. února 2011. Vydala listinné akcie na majitele. Předsedou představenstva se stal Adam Černý, který upsal 95 % akcií.\n\nNa základě své žádosti o poskytnutí informací a po zaplacení požadované částky 1800 Kč obdržel magazín Lupa.cz od Středočeského kraje informace o zadání zakázky. Podle těchto informací byly při zadávání vyzvány tři firmy (kromě vítěze ještě RG MEDIA s.r.o. a INFO GATE k.s.). Jediným kritériem výběru vítězného uchazeče byla nabídková cena (neměla přesáhnout 2 mil. Kč). Za vytvoření webu bylo jednorázově vyplaceno 60 000 Kč, dále bylo průběžně placeno za webhosting, redaktorské a editorské práce, grafiku, správu facebookového profilu a další služby. Za období od května 2011 do dubna 2012 byly vyčerpány tři čtvrtiny z celkové částky.\n\n28. května 2012 rozhodla Rada Středočeského kraje o ukončení projektu. Podle Marcela Chládka, náměstka hejtmana, došla rada k závěru, že „projekt není zcela potřebný pro Středočeský kraj“. K 1. červnu byl již web mimo provoz.\n"}
{"id": "784009", "url": "https://cs.wikipedia.org/wiki?curid=784009", "title": "Vřískot (filmová série)", "text": "Vřískot (filmová série)\n\nVřískot je série čtyř amerických hororových filmů, které byly natočeny mezi lety 1996 až 2011 režisérem Wesleym Cravenem, jejichž hlavní protagonistkou je role Sidney Prescottové, kterou ztvárnila Neve Campbellová ve všech dílech.\n\n\n"}
{"id": "784010", "url": "https://cs.wikipedia.org/wiki?curid=784010", "title": "Mléko (rozcestník)", "text": "Mléko (rozcestník)\n\nMléko je sekret mléčných žláz samic savců a základní zdroj výživy. Druhy mléka a další významy jsou uvedeny níže:\n\n"}
{"id": "784015", "url": "https://cs.wikipedia.org/wiki?curid=784015", "title": "Jozef Višváder", "text": "Jozef Višváder\n\nMgr. Jozef Višváder (též Višvader, * 12. července 1968) byl český exekutor z exekutorského úřadu Praha-západ. Známý je především tím, že na něj ministerstvo spravedlnosti a exekutorská komora podaly trestní oznámení kvůli zpronevěře 80 miliónů korun.\n\nMinisterstvo také zahájilo proces jeho odvolání z funkce a od 21. března 2012 jej ve výkonu exekuční činnosti zastupoval soudní exekutor JUDr. Milan Makarius, Exekutorský úřad Praha-západ. Kárný senát Nejvyššího správního soudu jej ale funkce nezbavil a uložil mu pouze pokutu 1,5 milionu Kč. Podle soudu totiž nemohlo být přihlédnuto k tomu, že je trestně stíhán, a to dokonce vazebně, když tyto skutečnosti ministerstvo do své kárné žaloby nezahrnulo. Výkon jeho úřadu ale nakonec zanikl ke dni 7. října 2013. Do uvolněného úřadu byl v dubnu 2014 jmenován Mgr. Jan Beneš.\n\nSpolečnost Geosan Group jako povinný v exekučním řízení měla Višváderovi v prosinci 2011 složit na účet jistotu ve výši 80 269 144 Kč, exekutor ale peníze vybral a na jakékoliv pokusy o kontakt nereagoval. Policie po něm vyhlásila celostátní pátrání. Obvodní soud pro Prahu 5 na Višvádera vydal evropský zatykač pro podezření ze zpronevěry a zneužití pravomoci úřední osoby a 24. března 2012 byl rumunskými policisty zadržen u města Siret, když se snažil dostat přes hranice do Ukrajiny. Již v době zmizení byl Višváder pravomocně odsouzený za jiný trestný čin a čekal ho nástup do vězení.\n\n16. dubna 2013 byla na něj podána obžaloba pro zpronevěru a zneužití pravomoci úřední osoby.\n\nV roce 2006 navrhla exekutorská komora tehdejšímu ministru spravedlnosti Pavlu Němcovi, aby ho zbavil funkce. Byl totiž pravomocně odsouzen kvůli podvodu, kterého se dopustil ještě před působením ve funkci exekutora. Němec však návrhu nevyhověl a Višvádera neodvolal.\n\nVišváder též již od roku 1991 podniká jako společník ve společnosti Gastter z Černošic, což se od roku 2001, kdy byl jmenován soudním exekutorem, neslučuje se zákonem. Zároveň působil souběžně s exekutorským titulem jako člen představenstva, dozorčí rady, ředitel, prokurista, společník a jednatel v dalších čtyřech obchodních a investičních společnostech. Ve firmě Superior vystoupil z představenstva až v listopadu 2005 a coby jediný akcionář byl vymazán v lednu 2006, tedy zhruba až čtyři roky po jmenování exekutorem.\n\nOd 12. května 2011 se Višváder coby majitel pozemků podílel na plnění nelegální skládky v Roztokách, proti které následně místní obyvatelé protestovali.\n"}
{"id": "784016", "url": "https://cs.wikipedia.org/wiki?curid=784016", "title": "Okres Zielona Góra", "text": "Okres Zielona Góra\n\nOkres Zielona Góra (polsky \"Powiat zielonogórski\") je okres v polském Lubušském vojvodství. Rozlohu má 1569,72 km² a v roce 2010 zde žilo 92 160 obyvatel. Sídlem správy okresu je město Zielona Góra, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "784020", "url": "https://cs.wikipedia.org/wiki?curid=784020", "title": "HMS Queen Elizabeth (R08)", "text": "HMS Queen Elizabeth (R08)\n\nHMS Queen Elizabeth (R08) je letadlová loď britského královského námořnictva a vedoucí loď třídy \"Queen Elizabeth\". Jde o největší letadlovou loď postavenou pro Královské námořnictvo a je schopná nést až 40 letadel. 4. června 2014 byla pojmenována britskou královnou Alžbětou II. na počest královny Alžběty I. Jde tedy druhou železnou loď britského královského námořnictva, která ponese název HMS \"Queen Elizabeth\". 26. června 2017 zahájila testovací plavbu. Do služby byla zařazena 7. prosince 2017. Je to nová vlajková loď královského námořnictva.\n\n\"HMS Queen Elizabeth\" je zatím vůbec největší loď, jaká kdy byla pro Royal Navy postavena. Na rozdíl od amerických letadlových lodí není vybavena katapulty a záchytnými lany místo toho je navržena jako víceúčelový nosič letounů kategorie V/STOL. \"HMS Queen Elizabeth\" je schopna nést čtyřicet až padesát letadel, typicky 24 letounů F-35B Lightning II, doplněných různými kombinacemi vrtulníků, například transportními Chinook nebo Merlin sloužícími jako AWACS a k protiponorkovému boji. Loď má kajuty pro 250 námořních pěšáků, které je během operací schopná podpořit útočnými a transportními vrtulníky. Oproti třídě \"Invincible\" jsou lodě nové třídy modernější a lépe vybavené. V současné době se již staví stejně velká sesterská letadlová loď \"HMS Prince of Wales\". Zatímco \"HMS Queen Elizabeth\" bude kotvit v námořní základně v Portsmouthu, je pro loď \"Prince of Wales\" plánován domovský přístav Liverpool.\n\n"}
{"id": "784026", "url": "https://cs.wikipedia.org/wiki?curid=784026", "title": "2007 ve fotografii", "text": "2007 ve fotografii\n\nTento článek obsahuje významné fotografické události v roce 2007.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "784035", "url": "https://cs.wikipedia.org/wiki?curid=784035", "title": "Niter kibbeh", "text": "Niter kibbeh\n\nNiter kibbeh, nebo niter qibe (Etiopsky ንጥር ቅቤ niṭer ḳibē), také nazývané tesmi (v tigrinštině), je kořeněné přepuštěné máslo, používané v etiopské kuchyni. Připravuje se podobně jako přepuštěné máslo, ale \"niter kibbeh\" je vařeno s kořením. Recepty se liší, ale běžně se používá kmín, koriandr, kurkuma, kardamom, skořice, pískavice nebo muškátový oříšek. To mléčnému tuku dodává výraznou kořeněnou chuť a vůni. Pro zvýraznění chuti se celé koření opeče na pánvi a rozdrtí v hmoždíři nebo namele. U většiny druhů \"Niter kibbeh\" se často přidává i čerstvý česnek a zázvor.\n\nV Somalilandu je známé jako subag Soomaali a je ve velké míře vyráběno a používáno při vaření v domácnostech a ke konzervování masa kočovníků. Přísady se trochu liší. Somálci do másla přidávají česnek, kardamom a hřebíček.\n"}
{"id": "784051", "url": "https://cs.wikipedia.org/wiki?curid=784051", "title": "Bladen", "text": "Bladen\n\nPojem Bladen je nejednoznačný a může mít následující významy:\n\n\n"}
{"id": "784057", "url": "https://cs.wikipedia.org/wiki?curid=784057", "title": "Židovský hřbitov v Budyni nad Ohří", "text": "Židovský hřbitov v Budyni nad Ohří\n\nŽidovský hřbitov v Budyni nad Ohří se nachází zhruba kilometr jihovýchodně od centra města Budyně nad Ohří, a to v poli, napravo od silnice do Vrbky. Založen byl zhruba v roce 1785 a rozkládá se na celkové ploše 2910 m. Čítá asi 200 náhrobků, přičemž nejstarší dochovaný pochází z roku 1798 (jiný zdroj uvádí náhrobek z roku 1764, přenesený ze starého hřbitova). Poslední pohřeb zde proběhl patrně v roce 1938. Součástí hřbitova je i novorománská obřadní síň z druhé poloviny 19. století. V interiéru stavby se dochovaly zbytky iluzivní výmalby.\n\nHřbitov ohraničuje vysoká kamenná zeď a je uzamčen. Rovněž k němu nevede žádná cesta. V roce 2002 započala jeho rekonstrukce.\n\n"}
{"id": "784061", "url": "https://cs.wikipedia.org/wiki?curid=784061", "title": "Podhradík", "text": "Podhradík\n\nPodhradík je obec na Slovensku v okrese Prešov. V roce 2010 zde žilo 373 obyvatel, rozloha katastrálního území činí 10,56 km².\n\nObec leží 12 kilometrů východně od města Prešov, na severozápadním úpatí Slánských vrchů podél potoku Šebastovka.Západní část území je pahorkatina, východní členitá hornatina s hlubokými údolími na sopečných horninách. Nadmořská výška se pohybuje v rozmezí 420 až 1025 m n. m., střed obce se nachází v nadmořské výšce 440 m, konec obce pod Dubovou horou je ve výšce 580 m. \n\nÚzemí obce je v západní části odlesněno a ve východní části je souvislý lesní porost s převládajícím dubem a bukem. Lesní porost se rozprostírá na ploše 733 ha, zemědělská půda zaujímá plochu 391 ha.\n\nObec sousedí s obcemi Vyšná Šebastová, Okružná, Teriakovce a Ruská Nová Ves.\n\nPrvní písemná zmínka o obci pochází z roku 1363, kde je jmenována pod názvem Waralia, později ojediněle Šebeš Waralia. Maďarský název je podle majitelů území a je dokladem, že obec vznikla pod hradem Šebeš. Pozdější názvy: \"Waryala\" z roku 1427, \"Podhracz\" (1773), Schebesch, Podhzaz (1786 a do roku 1927 jako Šebeš, maďarsky Sebesváralja.\n\nV roce 1315 byl majiteli rod Sinkovců od roku 1491 patřil městu Prešov. V roce 1787 bylo v obci 37 domů a 251 obyvatel, v roce 1828 čtyřicet jedna domů a 341 obyvatel. V roce 1890 vypukla v obci epidemie cholery, při které zemřelo 18 lidí. V roce 1925 byla postavena škola. V období druhé světové války v okolí obce operovaly partyzánské skupiny. V roce 1950 byla zahájená autobusová doprava a v roce 1958 postaven železobetonový most, další v roce 1965. V roce 1960 bylo založeno JRD a započala výstavba kravína, prasečáku a drůbežárny. V roce 1976 byl zaveden vodovod a provedena rekonstrukce školy na mateřskou školku se školní jídelnou. V letech 1995–1996 byla provedena plynofikace obce.\n\nV roce 1994 byl postaven nový kostel Svaté Trojice na místě původního kostela z roku 1755, který byl zbořen v roce 1992.\n\nHlavní obživou bylo zemědělství, chov dobytka a práce v lesích. Po druhé světové válce, kromě zemědělství, práce v průmyslových podnicích v Prešově.\n\nV obci se nachází kulturní památky hrad Šebeš a začátek přírodní rezervace Dubová hora. K hradu vede naučná stezka a turistická zelená trasa.\n"}
{"id": "784062", "url": "https://cs.wikipedia.org/wiki?curid=784062", "title": "Konference OSN o udržitelnému rozvoji", "text": "Konference OSN o udržitelnému rozvoji\n\nNa rok 2012 svolala Organizace spojených národů Konferenci OSN o udržitelném rozvoji, též známou pod zkratkou Rio+20. Konference se bude konat v Rio de Janeiru v Brazílii u příležitosti 20. výročí historického Summit Země (UNCED), která se konala v roce 1992. Konference je organizována UN DESA.\n"}
{"id": "784063", "url": "https://cs.wikipedia.org/wiki?curid=784063", "title": "Kachní zobák", "text": "Kachní zobák\n\nKachní zobák neboli přesazovací vidlice je upravený jeřábový závěs, usnadňující vytažení stolového bednění zpod hotového železobetonového stropu jeřábem. \n\nK bednění rozsáhlých stropů, jejichž tvar se několikrát opakuje, lze s výhodou užít tzv. stolového bednění. Z prvků nosníkového bednění se sestaví panely, které jsou podepřeny ocelovými či hliníkovými stojkami. Sestavený díl připomíná stůl, (odtud stolové bednění).\nPo odbednění je nutné stůl pod hotovým stropem přemístit k okraji stavby a odtud jej odtransportovat zpravidla o podlaží výše na hotový strop. Dlouhý jeřábový závěs stůl \"podebere\" a vytáhne ven. Kachní zobák je nezbytný, jestiže je nutné přenést bednicí stůl přes překážku na okraji stropu, (např. přes parapetní zídku). V takovém případě musí být stojky bezpodmínečně opatřeny hlavicemi, které umožní jejich sklopení.\n\nSystém se v ČR nepoužívá. \n\n\nUžití kachního zobáku (stolové bednění PERI) viz \n"}
{"id": "784065", "url": "https://cs.wikipedia.org/wiki?curid=784065", "title": "Synagoga v Budyni nad Ohří", "text": "Synagoga v Budyni nad Ohří\n\nSynagoga v Budyni nad Ohří se nachází zhruba 300 metrů severně od centra města Budyně nad Ohří v Ostrovní ulici. Postavena byla v první polovině 18. století původně jako dřevěná synagoga. V letech 1815 až 1825 došlo k její přestavbě ve zděnou stavbu v pozdně klasickém slohu, přičemž průčelí budovy bylo vyvedeno v pozdně rokokovém slohu. Synagoga byla činná až do druhé světové války. Od té doby je využívána jako skladiště. Dnešní fasáda budovy již neodpovídá historickému vzhledu synagogy, interiér dochován pouze v náznacích. V roce 2009 byla prohlášena kulturní památkou.\n\n"}
{"id": "784066", "url": "https://cs.wikipedia.org/wiki?curid=784066", "title": "MPS", "text": "MPS\n\nMPS je zkratka, která může znamenat:\n\n"}
{"id": "784070", "url": "https://cs.wikipedia.org/wiki?curid=784070", "title": "Mistrovství světa v rychlobruslení ve víceboji 2002", "text": "Mistrovství světa v rychlobruslení ve víceboji 2002\n\nMistrovství světa v rychlobruslení ve víceboji 2002 se konalo ve dnech 15. až 17. března 2002 v rychlobruslařské hale Thialf v nizozemském Heerenveenu. Pro muže to bylo 96. mistrovství světa, pro ženy 60. Z předchozího mistrovství světa obhajovala titul pouze Němka Anni Friesingerová, která zde získala druhou zlatou medaili. Nizozemec Rintje Ritsma v Heerenveenu nestartoval.\n\nČeští závodníci se šampionátu nezúčastnili.\n\nMužského mistrovství světa se zúčastnilo celkem 24 závodníků, 12 z Evropy: Nizozemsko (3), Norsko (2), Rusko (2), Belgie (1), Itálie (1), Německo (1), Polsko (1), Švédsko (1); 7 ze Severní Ameriky: Kanada (4), USA (3); a 5 z Asie: Japonsko (3), Kazachstán (2).\n\nŽenského mistrovství světa se zúčastnilo celkem 24 závodnic, 14 z Evropy: Německo (4), Nizozemsko (4), Rusko (4), Norsko (1), Rakousko (1); 5 ze Severní Ameriky: USA (3), Kanada (2); a 5 z Asie: Japonsko (4), Kazachstán (1).\n\n"}
{"id": "784071", "url": "https://cs.wikipedia.org/wiki?curid=784071", "title": "Seznam jezer v Gruzii", "text": "Seznam jezer v Gruzii\n\nGruzínská jezera (gruzínsky jezero - \"ტბა\"). Tabulka obsahuje přehled přírodních jezer v Gruzii s plochou přes 1 km² (bez přehradních nádrží).\n"}
{"id": "784076", "url": "https://cs.wikipedia.org/wiki?curid=784076", "title": "Imsrė", "text": "Imsrė\n\nImsrė je řeka 2. řádu na jihu Litvy v okrese Jurbarkas, levý přítok Mituvy, do které se vlévá ve městě Jurbarkas, 0,4 km od jejího ústí do Němenu. Pramení 1 km severně od obce Kartupėnai. Teče zpočátku směrem západním, za silnicí č. 146 Raseiniai - Skirsnemunė se stáčí k severozápadu, po soutoku s Juodkupisem se vrací do směru západního, po soutoku s Juodupisem počíná meandrovat, postupně stále hustěji, v okresním městě Jurbarkas u hradiště \"Bišpilio piliakalnis\" se stáčí k jihu (hradiště je na jejím levém břehu a Imsrė jej obtéká ze severní a západní strany) až do soutoku s Mituvou (u tohoto soutoku stojí katolický kostel Nejsvětější Trojice), pouhých 400 m před jejím soutokem s Němenem v Jurbarku. Řeka teče paralelně s Němenem, 3 - 5 km severně od něj. Šířka říčního údolí je 150 – 200 m, výraznější je od soutoku s Gudintakisem. Šířka koryta je 5 m, hlobka je 1,0 - 1,5 m. Průměrný spád je 2,25 m/km, rychlost toku je 0,1 m/s. Průměrný průtok je 0,31 m³/s. Ve velmi suchých letních obdobích na horním toku místy vysychá. \n\n"}
{"id": "784077", "url": "https://cs.wikipedia.org/wiki?curid=784077", "title": "Židovský hřbitov v Čížkovicích", "text": "Židovský hřbitov v Čížkovicích\n\nŽidovský hřbitov v Čížkovicích se nachází asi kilometr severozápadně od obce Čížkovice, okres Litoměřice, uprostřed polí. Založen byl v roce 1800, přičemž nejstarší dochovaný náhrobek pochází z roku 1839. Na celkové ploše 539 m se nachází zhruba třicet náhrobních kamenů či jejich pozůstatků. Pohřby se zde konaly do počátku 20. století, a pohřbívali se zde židé z širokého okolí, včetně náboženské obce v Milešově či židovských vojáků z vojenské posádky v Terezíně.\n\nAž do roku 2003 hřbitov chátral a došlo k těžkému poničení ohradní zdi a náhrobků. Od roku 2003 hřbitov vlastní Federace židovských obcí, která jej v letech 2005 až 2006 restaurovala. V plánu je přitom další rekonstrukce.\n\nHřbitov je volně přístupný.\n\n\n"}
{"id": "784080", "url": "https://cs.wikipedia.org/wiki?curid=784080", "title": "Puristická čtyřka", "text": "Puristická čtyřka\n\nPuristická čtyřka se říkalo neformální skupině mladých architektů, absolventů Českého vysokého učení technického v Praze, kteří se hlásili k myšlenkám purismu, architektury očistěné od ornamentu. Byli jimi Evžen Linhart, Jaroslav Fragner, Karel Honzík a Vít Obrtel. Ve skupině byli tito tvůrci spojeni od roku 1921, v roce 1923 mj. vstoupili do Devětsilu. Tvorba Puristické čtyřky je kvalitou vzácně vyrovnaná.\n\n\"„Styl Puristické čtyřky ... symbolizuje svět letních plováren, ale i účelné průmyslové výroby, svět hlavních tříd s kavárnami a reklamami a svět nádraží a přístavů, svět nedělních posezení »při grogu a gramofónu, co v zahradách šumí fontány a rozsvěcují se lampióny jeden za druhým,« jak to ve svém poetisticky laděném manifestu Renesance z roku 1926 vyjádřil Vít Obrtel.“\"\nSkupina působila v první polovině 20. let 20. stol.\n\n"}
{"id": "784081", "url": "https://cs.wikipedia.org/wiki?curid=784081", "title": "Arnoldova vila", "text": "Arnoldova vila\n\nArnoldova vila stojí v nejstarší vilové kolonii v Brně, která byla založena počátkem šedesátých let 19. století na svazích\nČerných Polí nad lužáneckým parkem. Je po Giskrově vile (1860) druhým nejstarším domem v této oblasti.\nDo roku 2013 byla využívána jako mateřská škola.\n\nDochované Arnoldovy plány jeho vlastní vily jsou datovány 26. března 1862. Od téhož data byli dle kupní smlouvy manželé Josef a Katharina Arnoldovi majiteli pozemku ve svahu nad Lužánkami. K plánové dokumentaci je také přiloženo písemné povolení vydané 7. dubna 1862 a podepsané brněnským starostou Christianem d'Elvertem: \"„Panu Josefu Arnoldovi se na základě komisionelního jednání 31. minulého měsíce povoluje, aby ve svém vlastním vinohradu nad Lužánkami zbudoval pavilón. Tuto stavbu je třeba provést dle přiloženého schváleného plánu, který se vrací, a dodržovat přitom všeobecné stavební a policejní předpisy. Započetí stavby je třeba oznámit stavebnímu oddělení, její ukončení rovněž za účelem revize dle předpisů. Stavební deník se přikládá. Brno, 7. dubna 1862.“\" Stavba pokračovala zřejmě velmi rychle, neboť již 17. května se v novinách objevila zpráva: \"„Vila pana Arnolda v Černých Polích u Lužánek je připravena k osazení krovu.“\" Je tedy pravděpodobné, že nejpozději do konce léta 1862 byla stavba dokončena.\n\nDispozice Arnoldovy vily byla řešena na principu podélného dvoutraktu v levé části půdorysu a příčného jednotraktu v pravé části půdorysu. Vstup do domu s předloženými schody byl situován v pravé krajní ose jihovýchodního průčelí. Obdélná vstupní hala ve zvýšeném přízemí byla volně propojena s dvouramenným schodištěm, s kterým sousedila kuchyně. Proti schodišti s bohatě dekorativním, zřejmě litinovým zábradlím, byl vstup do jídelny. Ta byla propojená dveřmi s dalším pokojem, z něhož byl stejně jako ze vstupní haly přístupný velký obytný salón s hlubokou obdélnou nikou. K pokoji za jídelnou a salónu přiléhala veranda. Obytné místnosti i schodiště byly prolomeny sdruženými okny, okno v nice salónu, která měla na jihozápadním průčelí formu rizalitu, bylo třídílné. \n\nPůdorys patra byl téměř identický – velký salón s balkónem nad rizalitem, pokoj pro hosty a dvě menší komory. Sdružená okna v patře byla dvou- a třídílná. Plány průčelí v dochovaném konvolutu chybí. Nad oknem hostinského pokoje (jihovýchodní průčelí) byl trojúhelný dřevěný štít zastřešení, pravděpodobně s dekorativní řezbou. Se schodištěm sousedila ložnice. \n\nVe vysoké hrázděné „věži“ se sedlovou stříškou byl jeden pokoj. V březnu 1863 Josef Arnold na parcele u své vily navrhl a realizoval stavbu obdélného skleníku. \"„Panu Josefu Arnoldovi (…) se povoluje postavit (…) na parcelách (…) nad Lužánkami u nově zbudovaného pavilonu č. 101 (…) skleník dle povoleného přiloženého plánu, který se vrací. (…) Stavební deník se přikládá. Brno, 2. března 1863.“\"\n\nManželé Arnoldovi vlastnili vilu téměř 21 let. Dle kupní smlouvy z 30. září 1883 „prodává Josef Arnold, stavitel v Brně a jeho žena Katharina Arnoldová, paní Charlotte Martini jim patřící vilu a zahradu na Hutterově 38“. Po 13 letech, 17. července 1896, prodala Charlotte Martini vilu Albertině Antonii Langer, jejíž jméno je však v kupní smlouvě uvedeno jako Lange. V souvislosti se jménem Lange je třeba uvést, že v říjnu 1883, tedy měsíc poté, co se dle pozemkové knihy stala majitelkou nemovitosti Charlotte Martini, byl vypracován \"„plán na adaptaci vily na Hutterově č. 38, patřící panu Langemu“\" (?). \n\nAutor návrhu, snad Carl Schuhang (?), ponechal Arnoldovu dispozici prakticky beze změny. Pouze při západním nároží v přízemí byla navržena obdélná přístavba s toaletou a z pokoje pro hosty a dvou komor v patře se staly jen dvě místnosti. To se v patře jihovýchodního průčelí projevilo prolomením dvou oken (oproti původnímu jednomu). Podle nákresu jihovýchodního průčelí byly fasády domu navrženy v duchu romantizující gotiky. Vzhledem k absenci jakýchkoli dalších pramenů nelze jednoznačně určit, zda tato adaptace byla realizována.\n\nV březnu 1909 se stala majitelkou vily Cecílie Hože, manželka brněnského advokáta Kornelia Hože a teta Grety Tugendhatové. Období let 1909–1915 odpovídá také typ dekorativních litinových radiátorů, ale i výtvarné pojetí některých konstrukcí a detailů, jako např. schodišťového zábradlí, dřevěných ostění a obložení dveří, štukových dekorů na stropech, typů dlažeb apod. Většina z uvedených prvků je doposud zachována v autentickém stavu a jsou plně funkční (radiátory, jídelní výtah apod.). \n\nNa základě srovnání původních Arnoldových plánů z roku 1862 a půdorysů přízemí a patra z roku 1952, kdy byla vila upravena pro potřeby mateřské školy, a na základě orientační prohlídky objektu, byla zpracována schematická stavebně-historická analýza. Dispozice Arnoldovy vily z roku 1862 včetně schodišťového prostoru (kromě zábradlí) zůstala prakticky nedotčena, stavba však byla v přízemí i v patře rozšířena. Fasády byly provedeny v kombinaci hladké a hrubě strukturované omítky s nárožní omítkovou bosáží včetně dřevěné verandy a zábradlí balkónu na jihozápadním průčelí. U vstupní partie vznikla zcela nově dřevěná přízemní veranda. \n\nArchitektonická úprava stavby v duchu art deco, realizovaná za vlastnictví Cecílie Hože, představuje kvalitní dobovou intervenci ve špičkovém řemeslném provedení, která je navíc umocněna faktem, že se až do současnosti zachovala prakticky v nedotčeném autentickém stavu. Na severovýchodním průčelí je dodnes patrné poškození omítky střelbou. Ze vzpomínek pamětníků a z osudů blízké vily Tugendhat je známo, že v této oblasti Černých Polí operovala v dubnu 1945 Rudá armáda, v případě vily Tugendhat konkrétně kavalerie maršála Malinovského složená převážně z vojáků asijských republik Sovětského svazu. Je tedy nanejvýš pravděpodobné, že všeobecnému drancování padly za oběť i další domy v nejbližším okolí. Z původní stavby z roku 1862 byla zachována „Arnoldova věž“ z hrázděného cihlového zdiva. Rozsáhlá zahrada charakteru anglického parku byla v průběhu let kultivována a užívána v souladu s objektem vily (zahradní altánky, besídky, nábytek apod.).\n\nVila na Drobného ulici č. 26 byla krátce po vypuknutí války, v říjnu 1939, zabrána gestapem. Všichni členové rodiny, židovského původu, byli zřejmě záhy odvlečeni do koncentračních táborů. Cecílie Hože zemřela ve věku 78 let 7. září 1942 v Terezíně. Její syn Max Hože i se ženou Bedřiškou zemřeli oba 17. listopadu 1942 neznámo kde. Pravděpodobně byli společně zplynováni v některém koncentračním táboře, neboť oba byli usnesením okresního civilního soudu pro Prahu-východ ze dne 18. června 1947 prohlášeni za mrtvé.\n\nNěkdejší Arnoldova vila, jejíž poslední majitelkou byla v letech 1909–1939 Cecílie Hože, přešla po druhé světové válce (1946–1948) pod národní správu a později pod správu Bytových podniků města Brna (v nájmu Státních lesů, n. p., ředitelství „Masarykův les“). V roce 1953 se stala majetkem Československého státu. \n\nV roce 1951 bylo rozhodnuto o úpravě vily pro potřeby mateřské školy. Souhlas s provedením adaptace pro mateřskou školu byl vydán výměrem technického referátu Ústředního národního výboru v Brně dne 18. března 1952. V letech 1973–1975 byl při ulici Drobného postaven družstevní bytový dům dvou stavebních bytových družstev, který má adresu Drobného 26a. Průjezd a průchod na pozemek k Arnoldově vile prochází přímo tímto domem.\n\nV roce 2010 byla vila prohlášena kulturní památkou a v roce 2012 byla zařazena na seznam nejohroženějších kulturních nemovitých památek ČR.\n\nRoku 2016 vznikl v Brně spolek Kulturní centrum Josefa Arnolda, který se snaží o záchranu vily. Účelem spolku je historická obnova objektu dle dobových plánů a vytvoření kulturního centra. V současné době spolek rekultivuje část zahrady domu, která bude dále využívána pro kulturní činnost. V letech 2017 a 2018, v rámci celorepublikové události Den Architektury, uspořádalo Kulturní centrum Josefa Arnolda celodenní program pro veřejnost spojený s prohlídkami Arnoldovy vily.\n\nJednání o projektu na záchranu domu a celková rekultivace zahrady je plánována.\n\n"}
{"id": "784086", "url": "https://cs.wikipedia.org/wiki?curid=784086", "title": "Vyšná Šebastová", "text": "Vyšná Šebastová\n\nVyšná Šebastová je obec na Slovensku v okrese Prešov. V obci žije obyvatel, rozloha katastrálního území činí 10,64 km².\n\nLeží jeden kilometr od Vyšné Šebastové. První písemná zmínka o obci pochází z roku 1345. Původní osadníci tady pravděpodobně klučili lesy a pálili dřevěné uhlí.Od hraběte dostali pozemky pro výstavbu obydlí a k tomu pole, louky a dřevo podle potřeby. Byli to bezzemci, kteří pracovali na panství. V 14. až 15. století byl Sengetov součástí hradu Šebeš.\n\nV současnosti osada patří do katastrálního území Vyšná Šebastová. Na ja jejím území je postaveno 50 domů, ve kterých žije asi 150 obyvatel. V osadě je od roku 1983 kostelík zasvěcený svatému Cyrilovi a Metoději.\n\nObcí protéká potok Šebastovka, která je levostranným přítokem řeky Sekčov. Pramení ve Slánských vrších pod vrchem Tri chotáre. Nejvýznamnějším přítokem je levostranný přítok na začátku obce Podhradík.\n\nOsadou Severná protéká Kapušianský potok, který je levostranným přítokem Ladianky, která je pravostranným přítokem řeky Sekčov.\n\nV obci se nachází renesanční římskokatolický kostel zasvěcený svaté Kateřině Alexandrijské. První zmínka o kostelu se nachází v klášterní knize \"História dómus\", kde je uvedeno datum 21. července 1775. Dostupné prameny uvádějí, že kostel nechala postavit v roce 1625 hraběnka Katarína Pálffy, vdova po maďarském palatinovi Zikmundovi Forgachovi. Kostel je jednolodní stavba s hlavním a dvěma bočními oltáři. Součásti kostela byla bašta zbořená v roce 1888. Původně byl farním kostelem pod něhož patřily filiální farnosti Nížná Šebastová, Podhradík a Okružná.\n\nKostel byl několikrát opravován. V letech 2003–2004 byla provedena nejrozsáhlejší rekonstrukce, při které byl upraven interiér lodi, přestavěna sakristie a kůr. V kostele byla vyměněna elektroinstalace, zavedena voda, postaveno sociální zařízení a celý chrám byl vymalován a vydlážděn. Proběhly rekonstrukce bočních oltářů a soch. Bylo doplněno vnitřní zařízení a zakoupeny nové varhany.\n\n"}
{"id": "784088", "url": "https://cs.wikipedia.org/wiki?curid=784088", "title": "Starý židovský hřbitov v Teplicích", "text": "Starý židovský hřbitov v Teplicích\n\nStarý židovský hřbitov v Teplicích se nacházel východně od historického jádra města Teplice, na návrším známém jako Židovský vrch (), mezi dnešními ulicemi Chelčického a Jungmannova. Založen byl v roce 1669 a byly na něj přeneseny tři náhrobky z rušeného středověkého židovského hřbitova, pocházející ze 16. a 17. století. Na Starém židovském hřbitově bylo pohřbíváno až do roku 1862, kdy byl uzavřen, a došlo k založení nového židovského hřbitova. V té době čítal 929 náhrobků, mezi nimiž byla řada cenných barokních a renesančních stél. Na hřbitově je pohřbeno několik významných rabínů, např. Nathan Utitz (zemř. 1720), Simcha Popper (1760) nebo Naftali Hirz Emden (1800). Hřbitov byl beze zbytku zničen nacisty během druhé světové války. Dnes se na jeho místě nachází dětské hřiště a budova kojeneckého ústavu.\n"}
{"id": "784090", "url": "https://cs.wikipedia.org/wiki?curid=784090", "title": "Mandžuská nížina", "text": "Mandžuská nížina\n\nMandžuská nížina neboli Severovýchodní nížina () je nížina v Severovýchodní Číně. Leží mezi pohořími Velký Chingan a Malý Chingan a Východomandžuskými horami. Sahá od středního toku Nonu na severu až k Liaotungské zátoce Pochajského moře na jihu, v severojižním směru má tedy délku zhruba tisíc kilometrů, ve východozápadním až 400 kilometrů. Její plocha je 350 000 čtverečních kilometrů a je tak největší čínskou nížinou. Tečou přes ni řeky Liao-che, Sungari a Non.\n\nMezi významná města nížiny patří Čchang-čchun, Ta-čching, Fu-šun, Fu-sin, Charbin, Čchi-čchi-cha-er a Šen-jang.\n\nHlavními zemědělskými produkty na Mandžuské nížině jsou sója, čirok, pšenice, ovsucha, cukrová řepa a brukev řepka.\n\nVýznamné nerostné suroviny v oblasti jsou ropa a uhlí; na pobřeží je získávána sůl.\n\n"}
{"id": "784092", "url": "https://cs.wikipedia.org/wiki?curid=784092", "title": "Dimítrios Chondrokoúkis", "text": "Dimítrios Chondrokoúkis\n\nDimítrios Chondrokoúkis ( ; * 26. ledna 1988, Marousi) je řecký atlet, jehož specializací je skok do výšky.\n\nV juniorské kategorii se tomuto Řekovi medaili vybojovat nepovedlo. Mezinárodní kariéru započal v roce 2005 na MS do 17 let v marockém Marrákeši, kde skončil na 12. místě (204 cm). O rok později obsadil na juniorském mistrovství světa v Pekingu šestou příčku (219 cm).\n\nTěsně pod stupni vítězů, na 4. místě zůstal na ME juniorů 2007 v nizozemském Hengelu, kde ho o medaili připravil jen horší technický zápis. Ve finále byla jeho konečnou, laťka ve výšce 223 cm. Tuto výšku nepřekonal rovněž Němec Raúl Spank a Ukrajinec Andrej Procenko. Díky lepšímu zápisu se však podělili o stříbrnou medaili, zatímco Chondrokoúkis skončil bez medaile. Sítem kvalifikace neprošel v témže roce na světové letní univerziádě v Bangkoku.\n\nPro zranění vynechal celou sezónu roku 2008. Následující dva roky jeho výkonnost především stagnovala. Na evropském šampionátu do 23 let v litevském Kaunasu v roce 2009 obsadil výkonem 214 cm 12. místo. Na halovém ME 2011 v Paříži si vylepšil hodnotu osobního rekordu na 229 cm a skončil pátý. Na MS v atletice 2011 v jihokorejském Tegu překonal ve finále napotřetí 232 cm a podělil se s Ivanem Uchovem o páté místo.\n\nNečekaného úspěchu dosáhl v roce 2012 na halovém MS v Istanbulu. Ve finále si vytvořil výkonem 233 cm nové osobní maximum a stal se halovým mistrem světa, když tuto výšku skočil jako jediný napoprvé. Stříbro bral olympijský vítěz z Pekingu a mistr Evropy z roku 2006, Rus Andrej Silnov, který zvládl 233 cm napodruhé. Bronz vybojoval Ivan Uchov, který titul halového mistra světa získal na předchozím šampionátu v katarském Dauhá.\n\n\n"}
{"id": "784093", "url": "https://cs.wikipedia.org/wiki?curid=784093", "title": "Sebastiano Visconti Prasca", "text": "Sebastiano Visconti Prasca\n\nSebastiano Visconti Prasca (27. února 1883 – 25. února 1961) byl italský generál.\n\nPocházel ze šlechtického rodu Visconti. Působil napřed jako vojenský atašé v Bělehradě v letech 1924-30. V roce 1934 stál v čele italské komise v Sársku, poté působil jako vojenský atašé v Paříži a v Berlíně. V roce 1938 převzal velení 2. rychlé divize \"Emanuele Filiberto Testa di Ferro\". V době svého sárského působení vydal publikaci s výmluvným názvem \"Blesková válka\", kde přesvědčivě razil teorii překvapivého, rychlého a rozhodujícího úderu, který sám o sobě rozhodne válku. Když na jaře 1940 převzal velení nad italskými jednotkami v Albánii, rozhodl se uvést svou teorii do praxe a přesvědčil Mussoliniho, aby mohl napadnout Řecko. Místo triumfu však útok skončil ostudným debaklem a jeho odvoláním.\n\nIronií osudu tak vešla blesková válka do všeobecného povědomí pod německým názvem \"Blitzkrieg\" zásluhou německé armády, která tuto teorii nezávisle na Italech uvedla v život, díky čemuž je většina laické veřejnosti dodnes přesvědčena, že vynálezci termínu blesková válka jsou Němci.\n\n"}
{"id": "784095", "url": "https://cs.wikipedia.org/wiki?curid=784095", "title": "Ukončení průhledu", "text": "Ukončení průhledu\n\nV urbanismu se jako ukončení průhledu (anglicky \"terminating vista\") označuje stavba nebo památka, která stojí na konci či uprostřed ulice, aby pohled diváka ulicí nebo alejí končil touto stavbou. Tento objekt se nachází na pozadí vnímaného obrazu.\n\nPrincip se používá zejména při plánování monumentálních budov, které se nachází na konci bulvárů, jako například v Paříži během druhého císařství. Cílem je upozornit na dominantní postavení této stavby.\n\nZakončení průhledu je považováno za důležitý způsob přidání estetického prvku do města a zdůraznění důležité stavby nebo památky. Obvykle jsou to vládní budovy, státní instituce, vítězné oblouky, válečné památníky, budovy soudu, muzea a další důležité stavby. Umístění stavby na konci ulice jí dodává majestátnost, proto jsou často v takových lokalitách umístěny paláce.\n\nFotografický záběr lze komponovat tak, aby v posledním plánu důležitý objekt vynikl.\n\n"}
{"id": "784099", "url": "https://cs.wikipedia.org/wiki?curid=784099", "title": "Luca Antonelli", "text": "Luca Antonelli\n\nLuca Antonelli (* 11. února 1987, Monza, Itálie) je italský fotbalový obránce a reprezentant, od léta roku 2018 hráč klubu Empoli FC. Nastupuje na pozici levého beka.\n\n\n\nAntonelli reprezentoval Itálii v mládežnických kategoriích U19 a U20.\n\nV A-mužstvu Itálie debutoval 3. 9. 2010 v kvalifikačním utkání v Tallinnu proti reprezentaci Estonska (výhra 2:1).\n\n\n"}
{"id": "784100", "url": "https://cs.wikipedia.org/wiki?curid=784100", "title": "Daniel Drahokoupil", "text": "Daniel Drahokoupil\n\nDaniel Drahokoupil (* 7. září 1962) je bývalý český fotbalista, obránce.\n\nSe Spartou získal pětkrát ligový titul, hrál i v evropských pohárech.\n\nPo skončení aktivní kariéry působil jako trenér u mládeže, v nižších soutěžích, jako trenér u B-týmu Sparty a jako asistent u ligových týmů. Působil jako pozorovatel soupeřů u národního týmu. Nyní je trenérem mládeže v klubu FC Slavia Karlovy Vary\n\n\n"}
{"id": "784104", "url": "https://cs.wikipedia.org/wiki?curid=784104", "title": "Jaroslav Olejár", "text": "Jaroslav Olejár\n\nJaroslav Olejár (* 29. srpna 1959) je bývalý slovenský fotbalový brankář.\n\nSe Spartou získal v letech 1984 a 1985 dvakrát mistrovský titul. V evropských pohárech nastoupil celkem ve 13 utkáních. Za Spartu nastoupil ve všech 8 utkáních v Poháru UEFA 1983/84 a v 1 zápase v PMEZ 1984/85. Za 1. FC Košice odchytal všechna 4 utkání v PVP 1993/94. V československé lize nastoupil v 18 utkáních, ve slovenské lize nastoupil ve 14 utkáních.\n\nS mužstvem 1. FC Košice triumfoval ve finále 33. (posledního) ročníku Československého poháru, které se hrálo v neděli 6. června 1993 na hřišti Tatranu Poštorná před 6 000 diváky. Druholigoví košičtí fotbalisté v něm překvapivě porazili novopečeného mistra ligy Spartu Praha, senzací pak byl rozdíl 4 branek – 5:1.\n\n"}
{"id": "784112", "url": "https://cs.wikipedia.org/wiki?curid=784112", "title": "Kołobrzeg (nádraží)", "text": "Kołobrzeg (nádraží)\n\nKołobrzeg je železniční stanice v Polsku, nachází se v Západopomořanském vojvodství, městě Kolobřeh (polsky \"Kołobrzeg\"), které leží na ústí řeky Parsęta do Baltského moře.\n\nŽelezniční stanice v Kolobřehu byla slavnostně otevřena dne 1. června roku 1859, v souvislosti s otevřením železniční trati spojující města Kolobřeh a Białogard. Ve městě byla i druhá železniční stanice \"Kołobrzeg Kostrzewno\", dříve pojmenovaná \"Kołobrzeg Siederland\", mimo jiné dnes neexistuje.\n\nKromě toho byla v Kolobřehu i stanice \"Kołobrzeg Wąskotorowy\", která byla počáteční stanicí úkorozchodné dráhy, (polsky \"Kołobrzeskiej Kolei Wąskotorowej\"), spojující Karlino, Gościno a Dargocice. Tehdy se nacházela vedle stanice \"Kołobrzeg Kostrzewno\". Na počátku 60. let dvacátého století byla zlikvidována.\n\nV roce 1945 za druhé světové války došlo v oblasti železniční stanice k těžkým bojům. Při bojových operacích Němci používali obrněný vlak \"Panzerzug 72A\". V nočních hodinách 17. března převzala nad nádražím kontrolu polská armáda.\n\nDo železniční stanice v Kolobřehu přijede jednou do roka vlak s výstižným jménem \"Pirat\", vedený parní lokomotivou \"Piękna Helena\" řady Pm36, mnohdy je spřažena i s lokomotivou řady Pt47, na cestě ze stanice Poznań Główny přes Oborniki Wielkopolskie - Chodzież - Piła Główna - Szczecinek - Białogard do Kolobřehu a zpět.\n\nVzhledem k tomu, že železniční trať směřující do Goleniówa není elektrifikována, obsluhují toto nádraží i motorové vozy (polsky \"szynobusy\").\n\nŽelezniční stanici v Kolebřehu obsluhují dálkové vnitrostátní, regionální spoje směřující do měst:\n"}
{"id": "784114", "url": "https://cs.wikipedia.org/wiki?curid=784114", "title": "Ivan Řezáč (skladatel)", "text": "Ivan Řezáč (skladatel)\n\nIvan Řezáč (5. listopadu 1924 Řevnice – 26. prosince 1977 Praha) byl český hudební skladatel.\n\nIvan Řezáč byl synem spisovatelské dvojice Václava Řezáče a Emy Řezáčové. Byl všestranně nadaný, ale profesionálně se věnoval pouze hudbě. Studoval na * a taneční fakultě Akademie múzických umění v Praze hru na klavír u Františka Raucha a skladbu u Václava Dobiáše. Na této škole pak působil jako pedagog až do své smrti.\n\nV letech 1968–1976 byl ředitelem Symfonického orchestru hlavního města Prahy FOK. Pod jeho vedením orchestr absolvoval řadu uměleckých zájezdů do mnoha evropských zemí i do Spojených států.\n\nVe svých skladbách vychází z evropské hudební tradice. Významnou roli má propracované polyfonní myšlení. Zaslouženého uznání se mu dostalo až v posledních letech života. Mimo jiné získal v roce 1973 za \"Duo pro violoncello a klavír\" první cenu v soutěži \"Mouvement Beethoven\". Mnoho jeho skladeb bylo vydáno na CD.\n\nJeho bratr, spisovatel Tomáš Řezáč, se stal agentem komunistické rozvědky (krycí jméno \"Repo\"). Ještě v 70 letech se Ivan distancoval od činnosti a politických postojů svého bratra i své matky a omezil s nimi osobní styk na minimum.\n\n\n\n\n\n\n"}
{"id": "784118", "url": "https://cs.wikipedia.org/wiki?curid=784118", "title": "Útoky v Montauban a Toulouse 2012", "text": "Útoky v Montauban a Toulouse 2012\n\nÚtoky v Montauban a Toulouse v roce 2012 byly sérií střeleckých útoků na francouzské vojáky muslimského vyznání a židovské civilisty ve francouzském regionu Midi-Pyrénées v březnu 2012. Při útocích bylo sedm lidí zabito a pět dalších zraněno. Pachatel byl po třiceti hodinách pronásledování zastřelen policií. Jeho jednání ovlivnilo kampaň před francouzskými prezidentskými volbami.\n\nPrvní útok proběhl 11. března v Toulouse, jeho obětí byl francouzský muslimský voják sloužící u výsadkářů. Během druhého útoku 15. března byli v nákupním centru v Montauban zabiti dva uniformovaní vojáci a další byl vážně zraněn. 19. března byli v židovské škole zabiti další čtyři lidé včetně tří dětí.\n\nMohammed Merah (10. října 1988 – 22. března 2012) byl 23letý potomek Alžířanů s francouzským občanstvím, jenž byl před svým činem uvězněn za drobnou kriminální činnost. Ve vězení podle názoru vyšetřovatelů konvertoval k salafismu, několikrát podnikl cestu do Afghánistánu a Pákistánu. Jeho spojení s Al-Káidou je však nejasné.\n\nJako motivaci pro svůj čin uvedl účast francouzských vojáků na válce v Afghánistánu. Vraždu židovských dětí zdůvodnil jako odvetu za židovské vraždění žen a mužů v Palestině.\n\n"}
{"id": "784122", "url": "https://cs.wikipedia.org/wiki?curid=784122", "title": "Jennifer Lawrence", "text": "Jennifer Lawrence\n\nJennifer Lawrence, celým jménem Jennifer Shrader Lawrence, (* 15. srpna 1990 Louisville, Kentucky) je americká herečka. Její první větší rolí byla jedna z hlavních postav v televizním seriálu \"The Bill Engvall Show\" (2007–2009). Později se objevila v nezávislých snímcích \"Spálené životy\" (2008) a \"Do morku kosti\" (2010), přičemž za druhý zmíněný byla nominována na řadu filmových ocenění, včetně Oscara či Zlatého glóbu za nejlepší ženský herecký výkon. Ve dvaceti letech se tak stala druhou nejmladší herečkou nominovanou na Oscara v této kategorii.\n\nV roce 2011 si zahrála v akčním sci-fi snímku \"\". Následující rok si získala uznání filmových kritiků za svůj výkon ve filmu \"Hunger Games\", který je adaptací stejnojmenného bestselleru. Za film \"Terapie láskou\" (2012) získala Oscara za nejlepší ženský herecký výkon v hlavní roli, Zlatý glóbus za nejlepší ženský herecký výkon a řadu dalších ocenění a nominací. Za svůj výkon ve filmu \"Špinavý trik\" získala v roce 2014 cenu Zlatý glóbus za nejlepší ženský herecký výkon ve vedlejší roli. Časopis \"Rolling Stone\" ji označil jako „nejtalentovanější mladou herečku Ameriky“. V letech 2015 a 2016 se stala nejlépe placenou herečkou Hollywoodu, kdy její filmy dohromady vydělaly 5 miliard dolarů. Za roli ve filmu \"Joy\" získala svůj třetí Zlatý glóbus. \n\nNarodila se a vyrostla v Louisville ve státě Kentucky a má dva starší bratry, Bena a Blaina. Matka Karen provozuje dětský tábor a otec Gary v minulosti vlastnil stavební firmu Lawrence & Associates. Hrávala v místním divadle a ve čtrnácti letech se rozhodla, že se chce věnovat herecké kariéře. Přesvědčila rodiče, aby jí vzali do New Yorku a pomohli jí nalézt agenta, který by ji zastupoval. Ještě než uspěla v Hollywoodu, studovala na střední škole Kammerer Middle School, kterou zdárně dokončila v dvouletém předstihu. Mimo herectví během dospívání pomáhala coby pomocná zdravotní sestra na letním dětském táboře své matky.\n\nNikdy neabsolvovala žádné dramatické kroužky ani kurzy herectví. Její první rolí byla postava Lauren Pearsonové v televizním seriálu \"The Bill Engvall Show\" (2007–2009), kde ztvárnila dceru rodinného poradce Billa Engvalla. Za svůj výkon byla odměněna cenou Young Artist Award v kategorii nejlepší mladá herečka v televizním seriálu. Jako host se objevila v několika dalších seriálech, mezi něž patří \"Odložené případy\", \"Médium\" či \"Můj přítel Monk\".\n\nV roce 2008 získala malou roli ve filmu \"Garden Party\" režiséra Jasona Freelanda. Téhož roku se objevila v režisérském debutu Guillerma Arriaga s názvem \"Spálené životy\", kde si zahrála po boku Charlize Theron a Kim Basinger. Za svůj výkon získala na Benátském filmovém festivalu cenu Marcella Mastoianniho v kategorii nejlepší nový mladý herec/herečka. Ještě v roce 2008 ztvárnila jednu z hlavních postav, mladou zneužívanou Agnes, v rodinném dramatu \"The Poker House\". Za tuto roli byla na Losangeleském filmovém festivalu odměněna cenou za mimořádný herecký výkon.\n\nZa průlom její herecké kariéry je časopisem \"BlackBook\" považován film \"Do morku kosti\" (2010) režisérky Debry Granik, který zvítězil na filmovém festivalu Sundance. V něm ztvárnila postavu sedmnáctileté Ree Dolly žijící v pohoří Ozark, která se stará o duševně nemocnou matku a mladší sourozence. Ta zjistí, že její otec zastavil rodinný dům a pozemky v rámci kauce u soudu a následně zmizel, kvůli čemuž hrozí celé rodině vyhnání. Za svůj herecký výkon si vysloužila vysoké uznání filmových kritiků. David Denby z deníku \"The New Yorker\" uvedl, že „film by byl nepředstavitelný s kýmkoli méně charismatickým, hrajícím Ree“ a Peter Travers z časopisu \"Rolling Stone\" poznamenal: „její výkon je víc než hraní, je to stahující se bouře. Její oči jsou odrazem toho, co rve Ree srdce“. Byla rovněž nominována na více než dvě desítky filmových ocenění, mimo jiné na Zlatý glóbus za nejlepší ženský herecký výkon či Oscara v téže kategorii, čímž se ve dvaceti letech stala historicky druhou nejmladší herečkou nominovanou na tuto prestižní cenu. Obdržela více než deset cen, ať již na filmových festivalech, či od filmových kritiků.\n\nV roce 2009 si zahrála v temné komedii \"Pan Bobr\" s Jodie Foster a Melem Gibsonem, film však měl premiéru až v roce 2011. V témže roce se objevila v nezávislém filmu \"Zamilovaní\" a akčním sci-fi snímku \"\" režiséra Matthewa Vaughna, ve kterém ztvárnila zápornou postavu Mystique. Tu si zahrála i v následujícím filmu \"\", který přišel do kin v roce 2014.\n\nV roce 2012 hrála hlavní roli v thrilleru \"Dům na konci ulice\" režiséra Marka Tonderaie a původně se měla objevit i ve snímku \"Divoši\" režiséra Olivera Stonea, ale pro nabitý program musela odmítnout. V témže roce si zahrála ještě v dalších dvou filmech, za něž se jí dostalo uznání kritiků i veřejnosti.\nPrvním z nich byl snímek \"Hunger Games\", natočený na motivy stejnojmenného románu Suzanne Collinsové. Role hlavní hrdinky Katniss Everdeen ji byla nabídnuta již v březnu 2011, tři dny si jí však rozmýšlela, neboť byla z počátku zastrašena rozsahem filmu a případným dopadem svého angažmá. Kvůli filmu absolvovala rozsáhlý trénink, který zahrnoval kaskadérství, lukostřelbu, lezení po skalách a po stromech, bojové techniky, běh, parkour, pilates a jógu. Film měl premiéru v březnu 2012 a stal se z něj kasovní úspěch. Přelomové rovněž bylo, že šlo takto úspěšný film v čele s hrdinkou. Časopis \"Forbes\" uvedl, že: „Nikdo, kdo viděl Hungar Games nemůže zpochybnit schopnost Jennifer Lawrence zahrát akční hrdinku.“. Film zaznamenal mimořádný ohlas jak mezi diváky, tak mezi filmovými kritiky. Todd McCarthy z deníku \"The Hollywood Reporter\" o herečce prohlásil, že ztělesňuje Katniss „přesně, jak si jí člověk představuje v románu“ a je „ideální filmovou herečkou“, Kenneth Turan z \"Los Angeles Times\" napsal, že je „nejlepší možnou představitelkou Katniss a klíčovým faktorem, díky kterému je film Hunger Games spletitou oblíbenou zábavou se silným příběhem, který vtahuje naši pozornost“. Filmový kritik Roger Ebert z \"Chicago Sun-Times\" rovněž souhlasil, že je herečka „ve své ústřední roli silná a přesvědčivá“. Za svůj herecký výkon obdržela více než desítku filmových ocenění a pět dalších nominací. V září 2012 začala pracovat na filmové adaptaci druhého románu z knižní trilogie \"Hunger Games\" s názvem \"\", který měl premiéru v listopadu 2013.\n\nDruhým byla romantická komedie \"Terapie láskou\" (\"Silver Linings Playbook\"), natočená na motivy stejnojmenného románu Matthewa Quicka, v níž si zahrála po boku Bradleyho Coopera a Roberta De Nira. Za její herecký výkon se jí dostalo uznání veřejnosti i kritiků. Peter Travers z časopisu \"Rolling Stone\" o ní napsal: „Je svým způsobem zázrak. Je drzá, oplzlá, legrační, sprostá, ledabylá, sexy, plná života a zranitelná. Někdy v jedné scéně, dokonce v tu samou chvíli. Žádný seznam nominovaných na Oscara pro nejlepší herečku by nebyl kompletní, kdyby mu nevévodila.“ Za výkon, který ve filmu předvedla získala vůbec poprvé ocenění Zlatý glóbus v kategorii Nejlepší ženský herecký výkon v komedii nebo muzikálu a Oscar v kategorii Nejlepší ženský herecký výkon v hlavní roli. Obdržela i řadu dalších cen a nominací.\n\nV říjnu 2012 bylo oznámeno, že se stane novou tváří parfému Dior. Byla též zařazena na první místo v žebříčku „Top 99 nejžádanějších žen“ pro rok 2013, sestaveném pánským portálem AskMen.\n\nDne 15. února 2013 bylo oznámeno, že bude hrát po boku Christiana Bala, Bradleyho Coopera a Amy Adams ve snímku \"Špinavý trik\", který pojednává o operaci FBI ze sedmdesátých let s názvem Abscam. Za roli Rosalyn Rosenfeld v tomto snímku získala Zlatý glóbus za nejlepší ženský herecký výkon ve vedlejší roli.\n\nJiž potřetí spolupracovala s režisérem Davidem O. Russellem, a to na filmu \"The Ends of the Earth\". Ztvární Jeannette Walls ve filmové adaptaci knižního bestselleru \"The Glass Castle\". Zopakuje si roli Katniss Everdeen v adaptacích poslední knihy ze série \"Hunger Games\": Síla vzdoru. vyšla 21. listopadu 2014 a 20. listopadu 2015. K první části nazpívala Lawrence píseň \"The Hanging Tree\", která sklidila pozitivní ohlasy.\n\nV roce 2014 si zahrála v dramatickém filmu \"Serena\". Film byl inspirován stejnojmennou novelou od Rona Rashe. Znovu si zopakovala roli Mystique ve filmu \".\" Snímek získal pozitivní reakce od kritiků a vydělal přes 748 milionů dolarů. V roce 2015 si zahrála ve snímku \"Joy\". Za roli získala svůj třetí Zlatý glóbus. Roli Mystique si zahrála v dalším X-menovském snímku \".\"\n\nZa roli ve sci-fi filmu \"Pasažéri\" získala 20 milionů dolarů. Snímek byl kritizován, ale kritikům se líbila chemie mezi ní a jejím hereckým kolegou Chrisem Prattem. Hlavní roli si zahrála ve snímku režiséra Darrena Aronofskyho \"Matka!\".\n\nV březnu roku 2018 bude mít premiéru film \"Rudá volavka,\" špionážní film, ve kterém si zahrála Dominiku Egorovou. Natočila čtvrtý X-Menovský film \"\", který bude mít premiéru v červnu 2019\".\" Zahraje si ve Spielbergovo filmové adaptaci memoáru Lynsey Addario \"It's What I Do\". Zahraje si hlavní roli ve filmové adaptaci románu Hanah Kentové \"Burial Rites.\" Film bude také produkovat.\n\nPrvních několik let své herecké kariéry žila v New Yorku, nyní však žije v Santa Monice v Kalifornii. V souvislosti se svým osobním životem poznamenala: „Nechcete, aby byl váš vztah probírán v tisku, ale ve stejnou chvíli, a to je jen teorie, čím více se snažíte uchovat tajemství, tím víc se média snaží jej odhalit.“ Od srpna 2013 byla ve vztahu s britským hercem Nicholasem Houltem. Pár spolu začal chodit v roce 2011 při natáčení filmu \"\", v lednu 2013 se ale rozešli. Nicméně o šest měsíců později se dali opět dohromady během natáčení snímku \"\". Pár se definitivně rozešel v srpnu 2014, jako důvod byly uvedeny rozdílné pracovní rozvrhy. V září 2014 Jennifer a Chris Martin z kapely Coldplay oficiálně oznámili, že jsou spolu. Začali spolu chodit během léta 2014, poté, co se Chris rozvedl s dosavadní manželkou Gwyneth Paltrow. V roce 2016 chodila s režisérem Darrenem Aronofskym, se kterým se seznámila na natáčení filmu \"Matka!\".\n\nOd léta 2018 chodí s režisérem umělecké galerie Cookem Maroneym, se kterým jej seznámila kamarádka Laura Simpson. V únoru 2019 bylo oznámeno, že se dvojice zasnoubila. Jejich svatební obřad proběhl 19. října 2019 ve státě Rhode Island.\n\n\n"}
{"id": "784133", "url": "https://cs.wikipedia.org/wiki?curid=784133", "title": "Mistrovství Evropy ve vzpírání 2012", "text": "Mistrovství Evropy ve vzpírání 2012\n\n91. mužské a 25. ženské mistrovství Evropy ve vzpírání se konalo od 6. do 15. dubna 2012 v turecké Antalyi. Město již šampionát hostilo v roce 2002 a v roce 2010 zde rovněž proběhlo mistrovství světa. Mistrovství bylo současně kontinentální kvalifikací na Letní olympijské hry 2012.\n\nPozn.: Pouze „velké“ dvojbojové medaile.\n\nNa základě dosažených výsledků bude rozděleno 7 účastnických míst pro muže a 6 pro ženy; bojovat o start v Londýně mohou pouze státy, které neuspěly v kvalifikaci probíhající na předešlých mistrovstvích světa.\n\n\n"}
{"id": "784134", "url": "https://cs.wikipedia.org/wiki?curid=784134", "title": "Nový židovský hřbitov v Teplicích", "text": "Nový židovský hřbitov v Teplicích\n\nNový židovský hřbitov v Teplicích se nachází v severozápadní části města Teplice v rámci městského hřbitova, přičemž má zvláštní vstup ze Hřbitovní ulice. Založen byl po uzavření starého židovského hřbitova v roce 1862 a rozkládá se na celkové ploše 21 322 m. Čítá na 3500 náhrobků, mezi nimiž je řada cenných historizujících hrobek a náhrobních kamenů. Raritou je například tumba z roku 1936. U severovýchodní zdi se pak nachází dětské hroby. Součástí hřbitova je ale i 49 náhrobních kamenů, přenesených z židovského hřbitova v Mašťově. Hřbitov byl poničen během druhé světové války a v roce 1945 byli u jihozápadní zdi pohřbeno několik sovětských vojáků. V letech 2001 až 2010 probíhala celková rekonstrukce hřbitova. Ten byl v roce 2004 prohlášen kulturní památkou a stále se na něm pohřbívá.\n\nV areálu hřbitova se nachází obřadní síň z roku 1900, domek hrobníka a márnice.\n"}
{"id": "784141", "url": "https://cs.wikipedia.org/wiki?curid=784141", "title": "Mapování biotopů v České republice", "text": "Mapování biotopů v České republice\n\nMapování biotopů v České republice je projekt na získávání unikátních dat o stavu přírody, jehož organizátorem je Agentura ochrany přírody a krajiny ČR. Výsledkem projektu je vrstva mapování biotopů (VMB), která je periodicky aktualizována. Jedná se o plošně jednotný podklad ve formátu shape file, který zobrazuje vegetační pokryv na území celého státu – na této úrovni se jedná o velmi přesný a bezkonkurenční zdroj dat, umožňující řadu statistických analýz. V současnosti je Česká republika v rámci Evropské unie hodnocena jako stát s nejlépe připravenými podklady pro vymezení evropsky významných lokalit, a to především právě díky vrstvě mapování biotopů. Jednotkou vrstvy mapování biotopů jsou biotopy definované publikací \"Katalog biotopů České republiky\". \n\nPůvodním účelem mapování biotopů bylo splnění povinností daných evropskými právními předpisy pro vstup do Evropské unie – vymezení evropsky významných lokalit pro typy přírodních stanovišť (součást soustavy chráněných území Natura 2000). V době rozhodnutí o přístupu k tvorbě soustavy Natura 2000 byly na vytvoření VMB podle požadavků Evropské komise pouhé čtyři roky, první vlna mapování tak probíhala v letech 2001–2005 za úsilí více než 750 profesionálních i dobrovolných pracovníků. Byl zpracován první \"Katalog biotopů České republiky\" (Chytrý, Kučera & Kočí 2001) jako jedna z důležitých mapovacích pomůcek, ovšem i přes aktivní zapojení několik stovek lidí se jednalo o velmi krátký termín a kvalita odevzdaných mapových děl nutně kolísala, a to i při dodržování metodiky. Pro sbližování pohledů na klasifikaci biotopů a hodnocení jejich kvality byla uspořádána řada školení i exkurzí, doplňkově proběhly terénní revize převzatých dat. Experti vytipovali problémové segmenty, které nesly znaky odborného pochybení. Tyto segmenty byly v průběhu roku 2005 zčásti revidovány v terénu a opraveny v mapové vrstvě. Přestože míra subjektivních odchylek nebyla spolehlivě kvantifikována, lze soudit, že výsledná mapa biotopů ČR netrpí žádnou výraznou systémovou chybou a lze ji proto široce využívat. Při mapování biotopů se sbírala data nejen pro evropsky významné typy přírodních stanovišť, ale i pro další přírodní biotopy na území ČR. Výsledkem je celoplošná \"vrstva mapování biotopů\". Vzhledem k tomu, že stav vegetace se mění, a také vzhledem k dílčím nepřesnostem původní vrstvy se od roku 2006 provádí aktualizace vrstvy mapování biotopů. \n\n\"Evropsky významný typ přírodního stanoviště\" (= habitat) je jednotka vegetace používaná v evropské legislativě. Členění na habitaty je používané při psaní oficiálních zpráv a při plnění povinností vůči Evropské unii. Pro pouhé konání mezinárodních povinností by tedy mapování mohlo být prováděno na této úrovni. Při mapování biotopů v ČR je ovšem používaná jemnější mapovací jednotka – biotop, která je tradičně užívána středoevropskými odborníky. Biotopy lze jednoduše rozdělit do jednotlivých habitatů. Detailnější přístup tak umožňuje plnit mezinárodní povinnosti a zároveň využít data pro řadu jiných odborných i ochranářských účelů. Aktuální klasifikaci biotopů popisuje \"Katalog biotopů České republiky\". \n\nMapování je zaměřeno především na přírodní biotopy, které jsou tradičně ve středu zájmu ochrany přírody. Při terénním mapování je však účelné zaznamenávat i ostatní biotopy, byť jsou ochranářsky bezcenné vzhledem k silnému vlivu člověka, popř. mohou být z hlediska biodiverzity významné, ale jejich ochrana není možná vzhledem k přímé závislosti na ekonomické činnosti člověka (např. vegetace vzácných polních plevelů). Tyto biotopy se označují jako nepřírodní. Biotopy se hodnotí na tzv. segmentech. Jedná se o stejnorodý územní celek pokrytý jedním biotopem. Výjimečně může mít segment mozaikovitou strukturu (nahloučení několika různých biotopů, typické např. pro vegetaci skalních měst). Pokud druhové složení přítomných rostlin neumožňuje přiřazení k žádnému přírodnímu biotopu, obvykle se segment klasifikuje vhodným nepřírodním biotopem. \n\nAktualizace vrstvy mapování biotopů (VMB) je dvanáctiletý cyklus údržby celoplošné informace o výskytu a stavu přírodních biotopů na území ČR, který navazuje na mapování biotopů z let 2000–2005. Konkrétní náplň aktualizace je do značné míry určována požadavky § 11 směrnice o stanovištích (č. 92/43/EHS) na sledování habitatů (typů přírodních stanovišť) a navazujícími dokumenty Výboru pro stanoviště (Habitats Committee). \n\nV prvním mapování se pro každý segment přírodního biotopu zaznamenávaly dvě kvalitativní charakteristiky – reprezentativnost a zachovalost. Pro aktualizaci byla zpřesněna a rozšířena metodika a mezi parametry sledované při aktualizaci patří především reprezentativnost, struktura stromového a keřového patra, mrtvé dřevo, degradace, management, typické druhy (včetně seznamu přítomných typických a ochranářsky významných druhů, tyto soupisy se následně importují do Nálezové databáze ochrany přírody), struktura a funkce a také regionální hodnocení. Typické druhy jsou takové, které se v daném biotopu zpravidla vyskytují častěji než v jiných biotopech, takže umožňují určit, o který biotop se jedná. Sjednocující charakteristikou sledovaných parametrů je hodnocení stavu struktury a funkcí (na stupnici příznivé – méně příznivé – nepříznivé).\n\nAktualizace se provádí na celém území státu, tj. nejen ve zvláště chráněných územích, evropsky významných lokalitách, ptačích oblastech a přírodních parcích, ale i mimo ně (v tzv. volné krajině). Ověřuje se výskyt a stav biotopů podle první vrstvy mapování biotopů, a dále se zakreslují jejich nové výskyty. Mapuje se po tzv. mapovacích okrscích, každý okrsek je vymezen pevnými liniemi v krajině, přičemž jeden okrsek má cca 1500–3000 ha. V ČR je celkově zhruba 3500 mapovacích okrsků. Aktualizace VMB probíhá v terénu dle \"Metodiky aktualizace vrstvy mapování biotopů\" (Lustyk P., Guth J., 2016, AOPK ČR Praha). Hlavní pomocnou literaturou je \"Katalog biotopů\" (Chytrý M. et al., 2010, AOPK ČR Praha) a \"Příručka hodnocení biotopů\" (Kolektiv autorů, 2016, AOPK ČR Praha). Data jsou zapisována v digitální podobě pomocí online aplikace WANAS, která se skládá ze dvou částí, tabelární a prostorové. Složitější prostorové úpravy lze také zpracovávat standardními nástroji GIS.\n\nVe zjednodušené podobě je vrstva mapování biotopů, a její aktualizace, přístupná veřejnosti na mapovém serveru AOPK ČR. Tímto způsobem nelze data exportovat ani analyzovat a slouží tak pouze k prvotní orientaci. Úplná data ve formátu shape file si je možné stáhnout z výdejní aplikace AOPK ČR. Data z původní i z aktualizované vrstvy mapování biotopů jsou využívaná zejména pracovníky veřejné správy, řadou komerčních subjektů a v neposlední řadě studenty vysokých škol při tvorbě diplomových prací. \n\n\n\n"}
{"id": "784142", "url": "https://cs.wikipedia.org/wiki?curid=784142", "title": "Židovský hřbitov v Chomutově", "text": "Židovský hřbitov v Chomutově\n\nŽidovský hřbitov v Chomutově se nachází v jižní části města Chomutov u ulice Beethovenova. Založen byl v roce 1892 (do té doby využívala místní komunita židovský hřbitov v Údlicích) a rozkládá se na celkové ploše 3000 m. V minulosti stávala v areálu hřbitova pohřební synagoga (postavena v historizujícím slohu) a dům správce hřbitova, na jehož místě je dnes parkoviště. V rámci akce Z byly obě polorozpadlé budovy v letech 1986 až 1987 strženy, náhrobní kameny odvezeny, hřbitov byl zavezen ornicí a došlo k jeho přeměně na pietní park. Nově vzniklý park, ohrazený cihlovou zdí, byl otevřen v roce 1987. V důsledku zvýšené koncentrace sociopatologických jevů (uživatelé drog) však byl park uzamčen. V roce 2008 byl slavnostně znovuotevřen a jeho součástí je pamětní deska a pomník, připomínající chomutovskou židovskou komunitu.\n\n"}
{"id": "784144", "url": "https://cs.wikipedia.org/wiki?curid=784144", "title": "Mistrovství světa v rychlobruslení ve víceboji 2001", "text": "Mistrovství světa v rychlobruslení ve víceboji 2001\n\nMistrovství světa v rychlobruslení ve víceboji 2001 se konalo ve dnech 10. a 11. února 2001 na otevřené rychlobruslařské dráze Városligeti Müjégpálya v maďarské Budapešti. Pro muže to bylo 95. mistrovství světa, pro ženy 59. Z předchozího mistrovství světa obhajovala titul pouze Němka Claudia Pechsteinová, která zde získala stříbrnou medaili. Nizozemec Gianni Romme v Budapešti nestartoval.\n\nČeští závodníci se šampionátu nezúčastnili.\n\nMužského mistrovství světa se zúčastnilo celkem 24 závodníků, 12 z Evropy: Německo (3), Nizozemsko (3), Rusko (3), Belgie (1), Francie (1), Itálie (1); 7 ze Severní Ameriky: USA (4), Kanada (3); a 5 z Asie: Japonsko (4), Kazachstán (1).\n\n<nowiki>*</nowiki> pád\n\nŽenského mistrovství světa se zúčastnilo celkem 24 závodnic, 13 z Evropy: Německo (3), Nizozemsko (3), Rusko (3), Rakousko (2), Maďarsko (1), Norsko (1); 6 ze Severní Ameriky: Kanada (4), USA (2); a 5 z Asie: Japonsko (4), Čína (1).\n\n"}
{"id": "784149", "url": "https://cs.wikipedia.org/wiki?curid=784149", "title": "Kučerův palác", "text": "Kučerův palác\n\nKučerův palác (nazývaný někdy i \"U zlaté lodi\" nebo \"U Demartinů)\" je rokokový palác, který se nachází v ulici Pohořelec č. 114/22, na Hradčanech v městské části Praha 1. Je chráněn od roku 1958 jako kulturní památka České republiky.\n\nNa místě dnešního paláce stávaly tři úzké měšťanské gotické domy, které byly nejprve přestavěny renesančně na dům \"U zlaté lodi\". Za první barokní přestavby kolem roku 1723 pro hraběte z Vrbna byla dispozice objektu upravena na palác. Dalším majitelem byl Emanuel z Kolowrat, od kterého palác koupil Karel Kučera (Carl Kutschera byl c. k. úředník, správce zemských desek, v roce 1805 povýšen do stavu svobodných pánů; jeho syn Johann von Kutschera byl císařským důstojníkem, v letech 1815–1832 majitelem 28. pěšího pluku).\n\nSoučasná podoba s pozoruhodným rokokovým průčelím vychází z pozdně barokní přestavby, kterou pravděpodobně nechal provést Karel Kučera v letech 1764–1769 a která bývá někdy připisována Janu Josefu Wirchovi.\n\nPozději se palác dostal do vlastnictví známé pražské kominické rodiny Demartinů. Na konci 19. století při prorážení Keplerovy ulice byla zbourána dvorní křídla a objekt přišel také o zadní stavení a zahradu. Z paláce se stal činžovní dům, v 1. polovině 20. století pak hotel. Od padesátých let 20. století až do roku 1989 sídlila v Kučerově paláci Státní památková správa. V 90. letech byl palác zrestituován a proběhla celková rekonstrukce, která paláci vrátila pozdně barokní vzhled. V budově dnes sídlí oděvní společnost VERMONT Holding a.s.\n\n"}
{"id": "784152", "url": "https://cs.wikipedia.org/wiki?curid=784152", "title": "Palác Hložků ze Žampachu", "text": "Palác Hložků ze Žampachu\n\nPalác Hložků ze Žampachu je raně barokní palác, který se nachází v ulici Kanovnická č. 70/4 na Hradčanech v městské části Praha 1. Je chráněn jako kulturní památka České republiky. V paláci sídlí Rakouské velvyslanectví v Praze.\n\nNa místě dnešního paláce stávalo několik gotických domů, ale původní zástavba byla zničena při požáru v roce 1541. V padesátých letech 16. století byl na parcele postaven dům ve slohu rané renesance. Tuto původně renesanční stavbu nechal v 80. letech 17. století barokně přestavět Albrecht Hložek ze Žampachu, purkrabí Pražského hradu, jehož potomci palác vlastnili až do roku 1757.\n\nV letech 1923–1925 na paláci proběhla celková rekonstrukce. V paláci sídlí již od roku 1919 Rakouské velvyslanectví.\n\n"}
{"id": "784154", "url": "https://cs.wikipedia.org/wiki?curid=784154", "title": "Židovský hřbitov v Čeradicích", "text": "Židovský hřbitov v Čeradicích\n\nŽidovský hřbitov v Čeradicích se nachází necelé dva kilometry severozápadně od centra obce Čeradice, a to v porostu v údolí řeky Liboc. Založen byl v roce 1837 a byli zde pohřbíváni i židé z komunity v Libočanech. Na celkové ploše hřbitova čítající 663 m je v současné době vztyčených 25 náhrobků, z nichž nejstarší pochází z roku 1850. Na hřbitově se pohřbívalo přibližně do roku 1875. Hřbitov byl vymezený ohradní zdí, která se nejlépe dochovala v jihovýchodní části.\n\nHřbitov je dobře přístupný, z Čeradic je směr značený dřevěnými tabulemi. Ke hřbitovu byla prořezána cesta porostem, místo samotné bylo zbaveno dřevin. Tyto úpravy včetně vztyčení náhrobníků byly provedeny v září 2015 ve spolupráci Obecního úřadu v Čeradicích a Židovské obce v Teplicích.\n"}
{"id": "784156", "url": "https://cs.wikipedia.org/wiki?curid=784156", "title": "American Nitrox Divers International", "text": "American Nitrox Divers International\n\nAmerican Nitrox Divers International, zkráceně ANDI, je \namerická společnost, která vznikla za účelem standardizace výcviku instruktorů potápění a potápěčů, jakož i přípravu nitroxových směsí v plnírnách. \n\nANDI, kterou v lednu roku 1988 založili Ed Betts a Dick Rutkowski, se od té doby rozšířila a má své pobočky (oblastní zastoupení) v Evropě, Austrálii, Blízkém východě a Asii a v Latinské Americe.\n\nDick Rutkowski, který krom více než třicetileté praxe v americkém Národním úřadě pro oceán a atmosféru (NOAA), kde působil jako ředitel potápěčského programu, měl v té době již tříletou zkušenost s výcvikem sportovních potápěčů s nitroxem (tedy mimo profesní a vojenské potápění) v rámci vlastní společnosti International Association of Nitrox Divers (IAND).\n\nOproti tomu Ed Betts, který kromě pětadvacetileté praxe potápěče (kromě komerčních potápěčských lodí působil i na pátracích a záchranných lodích), se zabýval přípravou a rozvodem plynů do vrtulníků, letadel a hyperbarických komor. Měl tedy bohaté zkušenosti s kyslíkem, zacházením s ním a jeho použitím. ANDI se tak stala druhou potápěčskou asociací, která se zabývala výcvikem nitroxových potápěčů.\n\nKdyž německá firma Dräger spustila výrobu prvního rekreačního rebreatheru, bylo to právě ANDI, kdo k němu vytvořil první výcvikový manuál, a to jak v angličtině, tak v němčině. Od té doby ANDI sleduje vyvíjející se trh s rebreathery a zabývá se výcvikem potápění s nimi.\n\nV roce 1991 vyškolilo a otevřelo první nitroxové výcvikové centrum mimo USA. Koncepce a technologie tohoto centra se pak, stejně jako ANDI, rychle rozrostly do celého světa. Zpočátku byla koncepce ANDI zabývající se „technologií optimálního dýchacího plynu“ v potápěčském průmyslu přijímána s nedůvěrou a kritizována, dnes se však stala standardem ve světě potápění.\n\n„SafeAir“ je termín společnosti ANDI pro dýchací směsi s přidaným kyslíkem, které jsou běžně známé jako nitrox, za předpokladu, že jsou dodrženy standardy ANDI pro přípravu nitroxových směsí. Díky těmto vysokým standardům a požadavkm na čistotu plynů může nést vzduch naplněný v plnírnách ANDI označení SafeAir 21.\n\n\n"}
{"id": "784159", "url": "https://cs.wikipedia.org/wiki?curid=784159", "title": "Šlikův palác", "text": "Šlikův palác\n\nŠlikův palác nebo také měšťanský dům U Šliků je klasicistní palác, v ulici Pohořelec 111/25 na Hradčanech v městské části Praha 1. Je chráněn jako kulturní památka České republiky.\n\nPříslušnou stavební parcelu v roce 1607 zakoupil Pavel z Krausenecku, který zde postavil pozdně renesanční dům. K tomu byl o 30 let později připojen sousední dům, přičemž oba objekty se staly majetkem rodu Šliků. V polovině 17. století pak byly oba domy upraveny ve stylu raného baroka. V době francouzské okupace Prahy ve 40. letech 18. století byl palác poškozen. Šlikova rodina pozemek s domy tehdy část majetku prodala měšťanům, název však už zůstal.\n\nV 19. století byla zbourána průčelní budova, místo ní pak byla postavena klasicistní novostavba podle plánů J. H. Frenzela. V roce 1875 zde město zřídilo sirotčinec, který zde fungoval až do roku 1913.\n\nV roce 1849 se zde narodil jeden ze zakladatelů československé sociálně demokratické strany Josef Boleslav Pecka-Strahovský, jehož připomíná pamětní deska vedle vjezdu. V roce 1861 zde zemřel farář, vlastenec, archeolog a spisovatel Václav Krolmus.\n\nOd roku 1905 do roku 2013 zde byla pobočka Městské knihovny v Praze s názvem \"Hradčany\", jejíž provoz byl k 4. březnu 2013 ukončen. Šlo o první pobočku (z dnešních cca padesáti) MKP vůbec a jejímu otevření byl přítomen i tehdejší ředitel knihovny básník Antonín Sova. Po přibližně roce byla pobočka v témže domě na téže adrese znovuotevřena, tentokrát nově i se vstupem do tzv. Trnkovy zahrady, knihovna je ale v jiných prostorách a i vchod je umístěn jinde. V roce 2016 je otevřeno od pondělí do čtvrtka vždy od 12:00 do 17:00. V domě se nachází mj. také prodejna Žabka.\n\n"}
{"id": "784160", "url": "https://cs.wikipedia.org/wiki?curid=784160", "title": "Synagoga v Liběšicích", "text": "Synagoga v Liběšicích\n\nSynagoga v Liběšicích se nachází v jižní části obce Liběšice, ve dvoře čp. 15. Postavena byla v 18. století a o století později došlo k její přestavbě. Svému účelu přestala sloužit již před druhou světovou válkou, a to přibližně ve 20. letech. Na přelomu 20. a 21. století byl zbořen modlitební sál a zbytek budovy někdejší synagogy je využíván jako hospodářské stavení (stodola).\n\n\n"}
{"id": "784162", "url": "https://cs.wikipedia.org/wiki?curid=784162", "title": "Sen a skutečnost", "text": "Sen a skutečnost\n\nSen a skutečnost (originální název Le choix) je belgický film z roku 1976 režiséra Jacquese Fabera\n\nV hlavních rolích se představili Claude Jadeová (Anne/Juliette) a Gilles Kohler (Jean-Pierre).\n\nFilm byl promítán pro reprezentaci Belgie v oficiálním výběru Mezinárodního filmového festivalu v Karlových Varech\n\n"}
{"id": "784164", "url": "https://cs.wikipedia.org/wiki?curid=784164", "title": "Eskortní torpédoborec", "text": "Eskortní torpédoborec\n\nEskortní torpédoborec byl typ válečné lodě sloužící primárně k doprovodu konvojů a ničení nepřátelských ponorek.\n\n\n"}
{"id": "784176", "url": "https://cs.wikipedia.org/wiki?curid=784176", "title": "Jaroslav Porák", "text": "Jaroslav Porák\n\nJaroslav Porák (23. května 1931 – 6. července 1985) byl český a československý bohemista, slavista; rusista, žák B. Havránka. \n\nNikdy nebyl členem KSČ, ale přesto se stal docentem filozofické fakulty UK a doktorem filologických věd.\n\nByl autorem několika vysokoškolských učebnic, dvou knih a 200 odborných článků. Přispíval nejen do domácích, ale i zahraničních časopisů.\n\n\n\n\n"}
{"id": "784181", "url": "https://cs.wikipedia.org/wiki?curid=784181", "title": "Jan Antonín Sedláček", "text": "Jan Antonín Sedláček\n\nJan Antonín Sedláček, také Giovanni Antonio Sedlaczek nebo Sedlacžek, (11. května 1728 Kralice na Hané – 26. července 1805 Mohelnice) byl český chrámový skladatel.\n\nOtec, Jan Sedláček, byl rektorem v Kralicích na Hané. Studoval na piaristickém gymnáziu v Kroměříži. Zpíval v chlapeckém chrámovém sboru a učil se hrát na housle a na varhany. Stal se rektorem v Mohelnici a působil tam až do své smrti. V roce 1777 se ucházel o místo kapelníka v katedrále svatého Václava v Olomouci, ale nebyl úspěšný.\n\nJako skladatel chrámové hudby byl velmi oblíbený. Jeho skladby se dochovaly v mnoha moravských sbírkách a jsou uloženy v Českém muzeu hudby v Praze a v \"Ústavu dějin hudby\" Moravského zemského musea v Brně.\n\n\n"}
{"id": "784185", "url": "https://cs.wikipedia.org/wiki?curid=784185", "title": "Around the Next Dream", "text": "Around the Next Dream\n\nAround the Next Dream je jediné studiové album superskupiny BBM (Bruce-Baker-Moore). Nahrávání alba probíhalo mezi podzimem 1993 a začátkem roku 1994, celé album potom vyšlo v květnu 1994 u vydavatelství Virgin Records.\n\n\n"}
{"id": "784191", "url": "https://cs.wikipedia.org/wiki?curid=784191", "title": "Trauttmansdorffský palác", "text": "Trauttmansdorffský palác\n\nTrauttmansdorffský palác nebo také Trčkův palác je klasicistní palác, který se nachází v ulici Loretánská č.180/6 na Hradčanech v městské části Praha 1. Je pojmenován po rakouském rodu Trauttmansdorff. Palác je chráněn jako kulturní památka České republiky. V paláci od října 2019 sídlí některé útvary Ministerstva zahraničních věcí ČR.\n\nV místech dnešního paláce se ve 14. století nacházela řada měšťanských domů, z nichž jeden patřil Petru Parléřovi a jiné jeho synům. V 16. století (mnoho z domů na parcele v předchozím století shořelo nebo bylo opuštěno) byl na místě postaven velký dům se zahradami. Ten patřil Šlikům, po nich Kinským a poté Lobkovicům. Poslední Trčkové z Lípy do něj přesídlili po té, co svůj palác na Malé Straně prodali Albrechtovi z Valdštejna.\n\nPo roce 1634 palác získali Trauttmansdorffové, kteří původně renesanční budovu přestavěli ve stylu raného baroka a kteří palác vlastnili do počátku 19. století. Z paláce se poté stal klasicistní činžovní dům. V roce 1833 zde byla zřízena donucovací pracovna, která zde byla do čtyřicátých let 20. století, a v roce 1872 věznice. V současnosti objekt využívá Ministerstvo zahraničních věcí České republiky .\n\n"}
{"id": "784192", "url": "https://cs.wikipedia.org/wiki?curid=784192", "title": "Multifokální síňová tachykardie", "text": "Multifokální síňová tachykardie\n\nMultifokální síňová tachykardie (multifokální atriální tachykardie - MAT) je porucha srdečního rytmu, při které je příčina rychlé srdeční akce ve svalovině srdečních předsíní. V ní se v tomto případě nachází oblasti, které vytváří vzruchy rychleji než normální \"udavač tempa\" (pacemaker), kterým je sinoatriální uzel. \n\nPříčinou je zvýšená automacie v těchto oblastech: srdeční buňky mají schopnost spontánní depolarizace - tedy samovolné změny membránového napětí, kdy po překročení jistého prahového napětí dojde ke vzniku vzruchu (rychlé depolarizaci), který se odtud rychle šíří po srdci a vede k srdečnímu stahu. Za patologických stavů mohou existovat zdroje, v jejichž buňkách probíhá spontánní depolarizace rychleji než sinoatriálním uzlu, kde je za normálních okolností nejrychlejší. Takový patologický zdroj pak celému srdci vnutí svou frekvenci a může být příčinou rychlé srdeční akce - tachykardie.\n\nMultifokální síňová tachykardie se diagnostikuje podobně jako jiné srdeční arytmie podle elektrokardiografického záznamu (EKG). Je definovaná přítomností alespoň třech míst v síních, která jsou zdrojem abnormálních vzruchů - na EKG je poznáme podle toho, že vlny P, které odpovídají aktivitě předsíní, mají proměnlivý tvar, podle toho z kterého zdroje se jednotlivé vzruchy šíří. Najdeme tedy alespoň tři různé typy vln P, které se liší tvarem i vzdáleností od následujícího komplexu QRS (odpovídá aktivitě srdečních komor). Na rozdíl od jiných supraventrikulárních tachykardií nedosahuje srdeční frekvence u MAT obvykle extrémně vysokých hodnot (obvykle 100-130/minutu) a pulz bývá nepravidelný. \n\nNejčastěji se vyskytuje u pacientů s nemocemi plic a průdušek. Podílí se na ni nedostatečné okysličení krve a změny v hladinách krevních minerálů, které u těchto nemocných bývají. \n\nJe třeba léčit zejména základní vyvolávající, obvykle plicní, onemocnění. Z léků ovlivňujících srdeční rytmus se podávají kalciové blokátory, ovšem s nejistým efektem. Jiná speciální opatření jako kardioverze či radiofrekvenční ablace se neprovádí. \n\n"}
{"id": "784194", "url": "https://cs.wikipedia.org/wiki?curid=784194", "title": "Hydroxid strontnatý", "text": "Hydroxid strontnatý\n\nHydroxid strontnatý je anorganická sloučenina (hydroxid) se vzorcem Sr(OH). Jedná se o žíravinu. Vyskytuje se v bezvodé formě či jako monohydrát nebo oktahydrát.\n\nHydroxid strontnatý se vyrábí reakcí strontnatých solí se silnými hydroxidy, například:\n\nSr(NO) + 2 NaOH → 2 NaNO + Sr(OH).\n\nSr(OH) vznikne jako bílá práškovitá sraženina, následně je roztok filtrován a hydroxid strontnatý se omývá chladnou vodou a suší.\n\nHydroxid strontnatý se používá především v rafinaci řepného cukru a jako stabilizátor v [plast]]ech. Také může být použit jako zdroj strontnatých kationtů, pokud je chlor z chloridu strontnatého nežádoucí.\n\nSr(OH) absorbuje oxid uhličitý za vzniku uhličitanu strontnatého:\n\nSr(OH) + CO → SrCO + HO.\n\nHydroxid strontnatý je silně dráždivý pro kůži, oči a dýchací soustavu. Při požití je zdraví škodlivý.\n\n"}
{"id": "784197", "url": "https://cs.wikipedia.org/wiki?curid=784197", "title": "Australian Open 2000", "text": "Australian Open 2000\n\nAustralian Open 2000 byl 88. ročník úvodního tenisového grandslamu sezóny, konaný v rozmezí 17. až 30. ledna. Hrálo se v Melbourne Parku v Melbourne na dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Rus Jevgenij Kafelnikov a Švýcarka Martina Hingisová.\n\nMužskou dvouhru vyhrála americká turnajová jednička Andre Agassi. Získal tak druhý titul na Australian Open (první 1995) a celkově šestý grandslamový v této soutěži.\n\nV ženské dvouhře triumfovala turnajová dvojka Američanka Lindsay Davenportová. Jednalo se o její jediný titul na Australian Open, celkově třetí a současně poslední grandslamový z této soutěže.\n\nTitul v soutěži mužské čtyřhry získala jihoafricko-americká pátá nasazená dvojice Ellis Ferreira a Rick Leach. Pro Ferreiru to byl jediný grandslamový titul v kariéře. Leach získal třetí titul z této soutěže na Australian Open, celkově pak pátý a současně poslední grandslamový.\n\nV ženské čtyřhře zvítězil nejvýše nasazený americko-australský pár Lisa Raymondová a Rennae Stubbsová. Obě tenistky si tak připsaly premiérový grandslamový titul v této soutěži.\n\nSmíšenou čtyřhru vyhrála třetí nasazená americko-australská dvojice Jared Palmer a Rennae Stubbsová a získali tak první výhru v mixu na grandslamu.\n"}
{"id": "784198", "url": "https://cs.wikipedia.org/wiki?curid=784198", "title": "Vassilis Palaiokostas", "text": "Vassilis Palaiokostas\n\nVassilis Palaiokostas (* 1966) je řecký únosce a lupič, který většinu získaných peněz rozdává chudým rodinám ve svém rodném kraji. Několikrát utekl z vězení, poprvé v roce 1991. Je mu připisován také únos továrníka Giorgose Mylonase, za nějž jeho rodina v roce 2008 vyplatila únoscům v přepočtu téměř dva milióny dolarů. Palaiokostas byl odsouzen k 25 letům vězení, ale z přísně střežené věznice Korydallos v roce 2006 uprchl díky dvěma komplicům, kteří ve věznici přistáli s uneseným vrtulníkem. V roce 2008 byl opět zatčen, ale roku 2009 se mu opět podařilo uprchnout z věznice Korydallos pomocí vrtulníku a od té doby je na útěku. Přestože řecká vláda slíbila za pomoc při jeho dopadení značnou finanční odměnu, pro jeho popularitu mezi veřejností nemusela být dosud ani zčásti vyplacena. Dosud strávil ve vězení osm let, ale při únosech, loupežích a útěcích z vězení nikoho nezabil a dokonce ani nezranil. Jeho bratr Nikos Palaiokostas je nyní ve vězení pro bankovní loupeže.\n"}
{"id": "784201", "url": "https://cs.wikipedia.org/wiki?curid=784201", "title": "Uniklý stah", "text": "Uniklý stah\n\nUniklý stah je označení pro srdeční stah, jehož podkladem je srdeční vzruch, který nepochází z normálního zdroje vzruchů, kterým je sinoatriální uzel, ale z jiných míst v srdci, což může být svalovina srdečních předsíní, oblast atrioventrikulární junkce či svaloviny srdečních komor. Schopnost tvořit vzruchy mají totiž všechny buňky převodního srdečního systému a srdeční svaloviny. Za normálních okolností se ale tato funkce uplatní jen v sinoatriálním uzlu, který tvoří vzruchy nejrychleji a vnutí srdci svůj rytmus. \n\nOstatní místa tvoří vzruchy pomaleji a proto se neuplatní. Pokud ale dojde z nějakého důvodu k přechodnému výpadku funkce sinoatriálního uzlu, uplatní se centra, která pracují pomaleji, a vyšlou náhradní vzruch. Tímto centrem může svalovina síní (pak mluvíme o síňovém uniklém stahu), oblast atrioventrikulární junkce (junkční uniklý stah) nebo komor (komorový uniklý stah). Pokud trvá výpadek funkce atrioventrikulárního uzlu déle, uplatňuje se po tuto dobu náhradní zdroj. Pak již mluvíme o náhradním rytmu (junkčním či komorovém), neboť nejde o pouhý jednotlivý stah. \n\nUniklý stah je možné poznat na elektrokardiografickém záznamu (EKG). Svým tvarem odpovídá extrasystole, která také vychází ze stejných míst (ze síní, oblasti AV junkce či komor). Na rozdíl od extrasystoly nepřichází uniklý stah předčasně, ale naopak jej předchází pauza delší než běžný interval mezi dvěma QRS komplexy (jde o stah náhradní, tedy žádoucí, nikoliv předčasný jako je tomu u extrasystoly). \n"}
{"id": "784204", "url": "https://cs.wikipedia.org/wiki?curid=784204", "title": "Ruský pravopis", "text": "Ruský pravopis\n\nPravopis je souhrn pravidel správného psaní určitého spisovného jazyka. \n\nRuština ke svému zápisu využívá cyrilici, pořadí písmen je následující:\n\nV minulosti byla využívána i jiná písmena, např. reformou pravopisu v roce 1917 byly odstraněny následují grafémy:\n\nSoučasná azbuka má 31 písmen a dva znaky (ь, ъ). Diakritika se dnes využívá pouze u grafémů \"й\" a \"ё\", přičemž poslední zde jmenovaný je pouze fakultativní, využívá se pouze v případě učebnic a podobných materiálů, v případě, kdy má rozlišovací funkci (узнаем – узнаём, небо – нёбо) nebo v případě málo známých slov (Олёкма). Přízvuk se neoznačuje, výjimkou jsou pouze případy, kdy má rozlišovací funkci (большими – бо́льшими). Spřežky se nevyskytují.\n\nRuský pravopis je založen na fonetickém principu (tzn., že jednomu fonému odpovídá jeden grafém), částečně na morfologickém (tzn., že jeden morfém se píše vždy stejně). Níže jsou popsány základní principy ruského pravopisu (v článku se tedy nepojednává o psaní velkých písmen, interpunkci, hranici slov v písmu apod.).\n\n\n\n\n\n\n\n\n\n"}
{"id": "784206", "url": "https://cs.wikipedia.org/wiki?curid=784206", "title": "Australian Open 2000 – ženská dvouhra", "text": "Australian Open 2000 – ženská dvouhra\n\nObhájkyně titulu a první nasazená hráčka v soutěži ženské dvouhry Švýcarka Martina Hingisová podlehla ve finále americké turnajové dvojce Lindsay Davenportové ve dvou setech.\n\n\n"}
{"id": "784207", "url": "https://cs.wikipedia.org/wiki?curid=784207", "title": "1. perioda", "text": "1. perioda\n\nMezi prvky 1. periody periodické tabulky prvků patří pouze dva prvky: vodík a helium. Oba tyto prvky jsou plynné a jedná se o dva nejrozšířenější prvky ve vesmíru. Helium vzniká v hvězdách fúzí vodíku. Reaktivita obou prvků je velmi odlišná; zatímco vodík je poměrně reaktivní a je složkou organických i mnohých anorganických sloučenin (kyseliny, hydroxidy, amoniak, hydrogensoli, kyanovodík, hydridy), tak od helia nejsou známy téměř žádné sloučeniny.\n"}
{"id": "784208", "url": "https://cs.wikipedia.org/wiki?curid=784208", "title": "Starý židovský hřbitov v Liběšicích", "text": "Starý židovský hřbitov v Liběšicích\n\nStarý židovský hřbitov v Liběšicích se nachází asi kilometr jihovýchodně od centra obce Liběšice a je přístupný po polní cestě, vedoucí podél Liběšického potoka. Založen byl v 18. století (údajně roku 1776) a na celkové ploše 2949 m se nachází na několik desítek barokních a klasicistních náhrobků, z nichž nejstarší pochází patrně rovněž z 18. století. Hřbitov je opuštěný, neudržovaný a obklopuje jej masivní opuková ohradní zeď, která je však na několika místech narušena, díky čemuž je hřbitov přístupný. Hřbitov chráněn jako kulturní památka.\n\n"}
{"id": "784209", "url": "https://cs.wikipedia.org/wiki?curid=784209", "title": "Joseph Gordon-Levitt", "text": "Joseph Gordon-Levitt\n\nJoseph Leonard Gordon-Levitt (* 17. února 1981 Los Angeles, Kalifornie, USA) je americký herec, skladatel, muzikant, režisér, scenárista a producent židovského původu.\n\nDo povědomí široké veřejnosti se dostal především díky svým rolím ve filmech \"500 dní se Summer\" (2009), za kterou byl nominován na Zlatý glóbus, dále za vedlejší roli ve sci-fi snímku Christopha Nolana z roku 2010 \"Počátek (film)\" a za ztvárnění hlavní postavy v dramatu \"50/50\" (2010), za kterou získal svou druhou nominaci na Zlatý glóbus. Obě nominace zůstaly neproměněny. Jako dítě nejprve začínal v reklamách a v roce 1992 debutoval svým prvním celovečerním filmem \"Beethoven\". Následně od roku 1996 až do roku 2001 ztvárňoval mimozemského chlapce Tommyho Solomona v televizním sitcomu \"Takoví normální mimozenšťané\". Po přestávce trvající 4 roky (2000–2004), během které absolvoval Columbia University v New Yorku, opustil Joseph televizní herectví a začal se objevovat ve filmech. Byly to například: \"Deset důvodů, proč tě nenávidím\" (1999), \"Bláznivý\" (2001), kritiky velmi dobře přijatý \"Mysterious Skin\" (2004), \"Zmizení\" (2005) a \"Komplic\" (2007). Také je vlastníkem a zakladatelem produkční spolupracující online společnosti hitRECord.\n\nNarodil se v kalifornském Los Angeles Denissi Levittovi, tehdejšímu režisérovi zpráv v rozhlasové stanici \"Pacifica Radio\" a kalifornské kongresmance Jane Gordon. Jeho rodiče se seznámili v období, kdy jeho matka pracovala coby průvodkyně programem v rozhlasové stanici KPKK-FM. Byť se narodil v Los Angeles, malý Joe vyrůstal převážně v losangelské příměstské části Sherman Oaks. Jeho dědeček Michael Gordon byl mezi lety 1940 a 1970 ředitelem Hollywoodu a je známý díky režírování snímku \"Pillow Talk\". Joseph měl také staršího bratra Dana, známého pod přezdívkou „Burning Dan“ („hořící Dan“), který se živil coby umělec ve Venita Beach v Kalifornii, dále také jako fotograf, učitel tzv. \"flow arts\" a tanečník s ohněm, který ale 7. října 2010 tragicky zesnul v důsledku předávkování. Na jeho počest Joseph přezpíval píseň „I don't want to live on the Moon“. Jeho rodina je židovského původu, avšak své náboženství nepovažují za striktní.\n\nJiž ve čtyřech letech vstoupil Joe do hudební divadelní skupiny, kde si svou coby první roli zahrál \"Strašáka\" v produkci \"Čaroděj ze země Oz\". Díky tomu si ho všiml agent, který Josephovi nabídl spolupráci a tak se později začal objevovat v televizi a na reklamách na burákové máslo \"Sunny Jim\", cereálie \"Cocoa Puffs\", koláče \"Top-Tarts\" a obuv značky Kinney.\n\nSvou hereckou kariéru začal již v 6 letech, kdy se začal v menších rolích objevovat v několika televizních filmech a seriálech, například: v roce 1988 v TV filmu \"Soukromý pozemek\", v roce 1989 ve filmu \"Settle the Score\" či seriálu \"The More You Know\", v roce 1991 ve filmech \"Hi Honey – I'm Dead\" a \"Plymouth (film)\". Ten samý rok si v seriálu \"Temné stíny\" zahrál roli Davida. Poté následovala jeho první větší role a to v celovečerním filmu \"Beethoven\" (1992). Později téhož roku si zahrál ve filmu \"Tudy teče řeka\" a o rok později získal svou první hlavní roli ve snímku \"Gregory K\", jenž byl založen na skutečných událostech. V roce 1994 se objevil v Disney filmu \"Andělé\", kde ztvárnil sirotka Rogera, jenž vídá anděly. O 2 roky později, tedy v roce 1996, začal hrát Tommyho Solomona v situační komedii \"Takoví normální mimozemšťané\", díky němuž se stal populární televizní osobností. V té době deník \"San Francisco Chronicle\" otiskl poznatek, jak moc je náhodné, že Joseph v tomto sitcomu coby \"\"židovský kluk hraje mimozemšťana, který předstírá, že je Žid\"\". Během natáčení Joseph docházel na střední školu Van Nuys. Po roce 1996 natočil ještě pár dalších filmů – \"Sladká Jane\", jenž vypráví příběh o nezvyklém přátelství dvou mladých lidí a horor \"\" (1998). Roku 1999 se jeho kariéra slibně rozjela díky další velké roli ve filmu \"Deset důvodů, proč tě nenávidím\", ve kterém si zahrál po boku zesnulého Heatha Ledgera.\n\nV průběhu 90.let, kdy se začal pravidelně objevovat v magazínech pro teenagery, se nechal slyšet, že mu vadí, když ho lidé na ulici poznávají. Doslova prohlásil, že \"\"nenávidí být celebritou\"\".\n\nV roce 2000 začal navštěvovat Columbia University v New Yorku. Zde studoval historii, literaturu a francouzskou poezii, což ho zcela nadchlo a do téhle země se doslova zamiloval. Také se začal učit francouzsky, tímto jazykem mluví plynule. O svém studiu taktéž prohlásil, že přestěhování z jeho rodného města do New Yorku ho doslova \"přinutilo\" dospět. V roce 2004 z university vypadl a začal se opět naplno věnovat hraní. Uvedl, že po návratu k herectví začal dělat vědomá rozhodnutí, ve kterých filmech bude hrát.\n\nMezi jeho filmy z období mezi studiem patří drama \"Bláznivý\" (2001) zasazené do prostor psychiatrické léčebny, \"Ostrov Pokladů\" (2002) – dobrodružný příběh odehrávající se ve vesmíru, v roce 2003 si po boku Steva Sandvosse zahrál mladého mormonského misionáře ve filmu \"Latter Days\", který se soustředí na sexuální pomatenost jednoho z mladých misionářů, který se zamiluje do svého homosexuálního souseda a \"Mysterious Skin\" (2004), ve kterém ztvárnil zneužívaného hocha a později homosexuálního prostituta Neila.\n\nJeho snímky z dob již po studiu zahrnují thriller z prostředí střední školy \"Zmizení\" (2005), kde ztvárnil hlavní roli dospívajícího chlapce Brendana Frye, který se zaplete s členy jednoho drogového gangu během pátrání po své zmizelé přítelkyni. Právě \"Zmizení\" se dočkalo pozitivních recenzí, například kritik deníku \"Minnesota Daily\" na účet Josepha pronesl, že svou postavu zahrál \"\"krásně\"\", \"\"věrně stylu filmu\"\", \"\"bezcitně, ale přitom rozčarovaně\"\" a \"\"sexy tím nejdvojsmyslnějším způsobem\"\". Další recenzent popsal jeho výkon jako \"\"ohromující\"\". Kromě těchto filmů se ještě objevil v díle \"Spoušť\", jenž je zasazen do prostředí života na ulici a \"Stín zabijáka\" (obojí 2005), který proniká do prostředí organizovaného zločinu.\n\nJeho další role byla ve filmu \"Komplic\" (2007), kde ztvárnil mladého, původně velmi nadějného sportovce, který však utrpěl těžké poranění mozku, zapletl se s nesprávnými lidmi a nakonec se účastnil bankovní loupeže. Při prozkoumávání tohoto filmu noviny \"The Philadelphia Inquirer\" popisují Josepha jako \"\"překvapivě impozantního a impozantně překvapujícího vůdce\"\". Jeho filmy z roku 2008 zahrnují \"Smrtící úder\", kde si zahrál parťáka nájemného vraha ztvárněného Mickeym Rourkem, \"Ve službách války\", točící se okolo amerických vojáků vracejících se z války v Iráku a taktéž získal malou roli ve snímku \"\", vyprávějící příběh čtyř amerických černošských vojáků.\n\nV roce 2009 získal hlavní roli po boku Zooey Deschanel v romantické komedii \"500 dní se Summer\", která nezvyklým způsobem popisuje, jak také může vypadat láska. Jeho výkon je popisován jako ten \"\"pravý klíč\"\" k úspěchu tohoto filmu. Je zde také vyzdvihováno \"\"jeho obvyklé kouzlo jemných přechodů\"\". Todd McCarthy z \"Variety\" pochválil jeho výkon výrokem, že \"\"výrazně střídá pocity totálního nadšení a zklamání z osamělosti přesně tím způsobem, jakým by mohl Jack Lemmon\"\". Peter Travers z \"Rolling Stone\" řekl, že film Vás „zasáhne jako výbuch čistě romantického kyslíku“ a ve prospěch obou hlavních aktérů prohlásil, že to hráli reálně. Následně byl Joseph za tuto roli podruhé nominován na Zlatý glóbus.\n\nPozději téhož roku si zahrál prohnaného velitele organizace Kobra v akčním thrilleru \"GI Joe\". 21. listopadu 2009 byl hostem v show \"Saturday Night Live\". V roce 2010, nahrazujíce Jamese Franca, si po boku Leonarda DiCapria zahrál v thrilleru Christophera Nolana \"Počátek\", který se dočkal velmi příznivých recenzí. Zahrál si zde architekta Arthura, který měl za úkol prostředí snů vytvářet tak důvěryhodně, aby spící osoba nepoznala, že je s ní jakkoli manipulováno. Dále v roce 2011 ztvárnil v dramatu \"50/50\" hlavní roli Adama, mladého muže žijícího spořádaným životem, u kterého lékař po přetrvávajících bolestech zad objeví rakovinu páteře. Snímek vypráví o tom, jak se s celou svou situací vypořádává on sám i jak mu v této nelehké životní situaci nezvyklým způsobem pomáhá jeho nejlepší přítel.\n\nZtvárňuje také mladší verzi postavy Bruce Willise v thrilleru o cestování časem \"Looper\", který se chystá do našich kin 8. listopadu letošního roku. V roce 2011 taktéž začal natáčet pokračování \"Temného rytíře\" s názvem \"Temný rytíř povstal\" (v českých kinech bude hrán od 26. července), ve kterém ztvární Johna Blakea. Dále byl Stevenem Spielbergem požádán o spolupráci na jeho novém filmu \"Lincoln (film)\" do role Roberta Todda Lincolna, kterou přijal. 17. ledna 2013 bude do kin vypuštěn nový film Quentina Tarantina – western \"Django Unchained\", ve kterém si Joseph zahraje například po boku Leonarda DiCapria, Christopha Waltze, Sachy Barona Cohena, Samuela L. Jacksona, Kurta Russela a dalších.\n\nJosephův první film, na kterém pracoval jako režisér, byl 24minutový krátkometrážní snímek \"Sparks\", tedy adaptace krátkého příběhu Elmore Leonard, ve kterém si zahráli Carla Gugino a Eric Stolz. Tento film byl vybrán na \"Sundance Film Festival\" z roku 2009 jako součást nového programu pro krátkometrážní filmy. V roce 2010 režíroval další krátkometrážní film jménem \"\". Ten měl svou premiéru během festivalu South by Southwest v texaském Austinu.\n\nByl také jedním z mnoha producentů broadwayské show \"Slava's Showshow\".\n\nV roce 2004 Gordon-Levitt založil hitRECord.org, tedy produkční spolupracující online společnost, která sdílí své zisky s přispívajícími umělci. Na počátku roku 2004 stránky hostily prvních 6 videoklipů a krátkých filmů. V roce 2007 je v rozhovoru pro \"Salon\" popsal jako \"\"alternativní, kde může[me] vystupovat o něco méně profesionálně a více bláznivě\"\". Na začátku roku 2009 otevřel stránky pro veřejnost. Od té doby se rozšířily o více, než 10 tisíc spolupracujících účastníků, kteří tvoří písničky, obrázky, příběhy a krátké filmy. RECollection, tedy první výběr z děl uveřejněných na hitRECord, byl do prodeje vypuštěn roku 2011 jako balíček knihy, CD a DVD.\n\n"}
{"id": "784211", "url": "https://cs.wikipedia.org/wiki?curid=784211", "title": "Nový židovský hřbitov v Liběšicích", "text": "Nový židovský hřbitov v Liběšicích\n\nNový židovský hřbitov v Liběšicích se nachází asi 1,5 kilometru východně od obce Liběšice a je přístupný od silnice směrem na Tuchoměřice. Založen byl v roce 1897 a na celkové ploše 1800 m se dochovalo pouze 7 náhrobních kamenů z let 1900 až 1915. Hřbitov je opuštěný, neudržovaný, poničený a jeho stav je celkově horší, než stav starého židovského hřbitova. V areálu hřbitova se nachází dva domky pro hrobníky s maurskými okny, z nichž se však dochovala jen torza.\n\n"}
{"id": "784214", "url": "https://cs.wikipedia.org/wiki?curid=784214", "title": "Jan Hostivít Pospíšil", "text": "Jan Hostivít Pospíšil\n\nJan Hostivít Pospíšil (30. května 1785 Kutná Hora – 8. října 1868 Hradec Králové) byl český tiskař, nakladatel a knihkupec. Roku 1808 koupil tiskárnu v Hradci Králové a vybudoval z ní centrum obrozenecké kultury. Otevřel i pobočky v Pardubicích, Chrudimi a v Praze. Jeho nákladem vyšlo přes 400 knižních titulů, mimo jiné Komenského \"Orbis pictus\" v pěti jazycích v úpravě Josefa Chmely a roráty ve skvostné vazbě. Vydal také množství kramářských písní, modliteb, duchovních písní a výročních zpráv gymnázií. Přeložil několik povídek z němčiny. Patřil k významným obrozencům a k nejvýznamnějším českým tiskařům 19. století; požíval velké úcty.\n\nNarodil se jako Jan Pospíšil 30. května 1785 v Kutné Hoře ve velmi chudé rodině. Ve škole absolvoval jen tři třídy, protože kvůli obživě rodiny musel pást krávu. Jeho štěstím ale bylo, že se dostal do učení ke kutnohorskému knihtiskaři Františku Korcovi. Po vyučení byl přijat jako písař k šepmistrovskému úřadu. Během napoleonských válek nakrátko vstoupil do dobrovolnického sboru myslivců, kde získal hodnost strážmistra; brzy se ale vrátil zpět do úřadu.\n\nRoku 1808 se oženil s Kateřinou Ptačovskou z Kutné Hory a z prostředků poskytnutých tchánem koupil malou tiskárnu v Hradci Králové. Do té doby zanedbaný podnik se pod novým vedením rychle rozvíjel. Pospíšil zprvu tiskl především na zakázku — úřední formuláře, oběžníky, výroční zprávy gymnázií (Hradec Králové, Litomyšl, Rychnov nad Kněžnou, Broumov), modlitby, duchovní a kramářské písně. V Hradci Králové se brzy spřátelil s místními obrozenci, jako byli Josef Liboslav Ziegler, Josef Chmela a Václav Kliment Klicpera. S jejich pomocí založil roku 1818 nakladatelství českých knih. Vydavatelská činnost byla tehdy nevýnosná a riziková, řada knih se prodala se ztrátou. Honorářem pro autora byla často jen sláva a volné výtisky, které mohl prodávat.\n\nV Pospíšilově tiskárně vzniklo brzy středisko obrozenecké literatury. Vydávaly se práce Klicpery, Rettigové, Hanky, Pešiny a dalších, někdy samostatně, jindy v rámci almanachů (1823–25). Profesor Josef Chmela prováděl korektury a zpočátku i sázel některé práce. Pro svou pohostinnost získal Pospíšil od profesora Zieglera přezdívku Hostivít, kterou od té doby používal ve svém jménu.\n\nRoku 1815 byl obžalován za nepovolené šíření kramářské písně \"Ach škoda, přeškoda, že těch šajnů není\", která připomínala nedávný státní bankrot, a za trest musel strávit osm dní ve vězení.\n\nRoku 1826 koupil od vdovy Veroniky Šollové koncesi na knihkupectví v Praze. První dva roky ho vedl pod původním jménem, později pod svým. Roku 1830 převzal vydávání časopisu \"Jindy a nyní\", po roce 1834 přejmenovaného na \"Květy české\". Pražskou tiskárnu předal roku 1842 svému nejstaršímu synu Jaroslavu.\n\nV roce 1849 (podle jiných zdrojů již 1842) otevřel rovněž tiskárnu v Pardubicích a zakrátko ji přestěhoval do Chrudimi.\n\nPospíšil patřil k významným nakladatelům i představitelům kultury ve východních Čechách. Vydal přes čtyř sta knižních titulů. Vždy si dával záležet i na vnějším vzhledu knih. K jeho známým publikacím patřil např. \"Orbis pictus\" v pěti jazycích v úpravě Josefa Chmely nebo skvostné roráty; uváděl ale také do literatury mladé české autory. Roku 1848 vydal první hradecký časopis, \"Polabský Slovan\". Podpořil časopis \"Čechoslav\", vydávaný Josefem Jaroslavem Langerem. Požíval velké úcty. K jeho hostům patřil např. František Palacký, ale i slovenští buditelé Jozef Miloslav Hurban a Ľudovít Štúr.\n\nRoku 1856 přenechal tiskárny synům a odešel do důchodu (na výměnek). Závěr jeho života byl těžký. Roku 1864 ovdověl. V posledních letech byl známý tím, že na procházkách po Hradci Králové rozdával náhodným kolemjdoucím knihy. Zemřel v Hradci Králové 8. října 1868, pohřben byl v Kuklenách.\n\nPospíšil měl čtrnáct dětí, z nichž se dvanáct dožilo dospělosti.\n\nPřeložil následující literární díla:\n\nByl rovněž autorem oslavných jubilejních publikací:\n\n"}
{"id": "784215", "url": "https://cs.wikipedia.org/wiki?curid=784215", "title": "Jednoduchost (fotografie)", "text": "Jednoduchost (fotografie)\n\nVe fotografii se používá kompoziční technika jednoduchosti k dosažení efektu, který se zaměří na jeden objekt v obraze, jednoduchou scénu nebo jednoduchou kompozici. Jednoduchost je jednou z běžných základních fotografických kompozičních technik, přeplněný obraz rozptyluje a odvádí pozornost od hlavního motivu. Jednoduchého obrazu může být dosaženo tím, že se fotograf více přiblíží k objektu, provede výřez, použije delší ohniskovou vzdálenost, menší hloubku ostrosti nebo komponuje na jednolité pozadí. Tato technika patří mezi hlavní estetická pravidla fotografie.\n\nDivák na jednodušším obrázku snadněji identifikuje hlavní předmět obrazu. Rušivé prvky, případně rušivé pozadí nejsou pro diváka vizuálně příjemné a je více pravděpodobné, že způsobí chaos a významové srůsty. \n\nExistuje několik způsobů, jak jednoduchosti ve fotografii dosáhnout. Nejzřetelnější (a nejjednodušší) forma je umístění objektu na neutrálním pozadí nebo před čistým nebem. Pozadí může být zcela neutrální, jako pevné pozadí nebo bezmračné nebe, nebo může významově doplňovat obraz, jako například mořská hvězdice na písku. Písek je zároveň přirozené prostředí, ve kterém hvězdice žije.\n\nTechnická metoda dosažení jednoduchosti je zajištění rozostřeného pozadí. Nastavení při pořizování makrofotografie na digitálním fotoaparátu má tendenci rozostřovat pozadí automaticky, protože fotoaparáty mají malou hloubku ostrosti, stejný účinek může být dosažen ručním nastavením. Nízké clonové číslo, dlouhá ohnisková vzdálenost, být velmi blízko ke snímanému předmětu, nebo velká vzdálenost pozadí od snímaného objektu. Pořízení jednoduchého objektu by mělo mít jasný důvod, proč byl vybrán právě tento objekt. Mělo by být jasně patrné, že byl nějaký důvod pro pořízení snímku. Všechny nesouvisející prvky by na obrazu neměly být zachyceny.\n\nIrving Penn byl jedním z prvních fotografů, který komponoval subjekty proti prostému šedému nebo bílému pozadí a tuto jednoduchost používal velmi účinně. V exteriérech instaloval své jednoduché studio, na svislé kolmé tyče natáhl pozadí a vymodeloval ostrý roh. Situováním modelu do tohoto neortodoxního prostředí zvyšoval Penn dramatičnost portrétu, který je často „vklíněn“ do rohu. Penn se vždy snažil o absolutní zjednodušení a čistotu fotografického obrazu. Kolem portrétovaného nechával imaginární prostor, kde občas záměrně ukázal malý detail prozrazující, že jde o ateliér.\n\n"}
{"id": "784219", "url": "https://cs.wikipedia.org/wiki?curid=784219", "title": "Australian Open 2000 – mužská dvouhra", "text": "Australian Open 2000 – mužská dvouhra\n\nObhájcem titulu v soutěži mužské dvouhry byl druhý nasazený Rus Jevgenij Kafelnikov, který ve finále podlehl americké turnajové jedničce Andre Agassimu po sadách 3–6, 6–3, 6–2, 6–4.\n\nDo hlavní soutěže nastoupilo několik vítězů předchozích grandslamových turnajů v mužské dvouhře, jmenovitě Andre Agassi (Australian Open 1995, French Open 1999, Wimbledon 1992, US Open 1992 a 1994), Michael Chang (French Open 1989), Jim Courier (French Open 1991 a 1992, Australian Open 1992 a 1993), Jevgenij Kafelnikov (Australian Open 1999, French Open 1996), Richard Krajicek (Wimbledon 1996), Gustavo Kuerten (French Open 1997) a Pete Sampras (Australian Open 1994 a 1997, Wimbledon 1993, 1994, 1995, 1997, 1998 a 1999, US Open 1990, 1993, 1995 a 1996).\n\n\n"}
{"id": "784223", "url": "https://cs.wikipedia.org/wiki?curid=784223", "title": "Glauber", "text": "Glauber\n\nJméno Glauber se vztahuje k více osobnostem:\n\n"}
{"id": "784224", "url": "https://cs.wikipedia.org/wiki?curid=784224", "title": "Musík (rybník)", "text": "Musík (rybník)\n\nMusík je největším rybníkem oblasti Sedlčanska ve Středočeském kraji. Nachází se asi 4 km na severozápad od Sedlčan, mezi obcemi Dublovice a Nalžovice. Vodní plocha má rozlohu 49,9 ha, délku 1250 m a šířku asi 1000 m. Leží v nadmořské výšce 343 m.\n\nRybník byl pravděpodobně založen již v 16. století. Jeho stavba bývá přisuzována Jakubovi Krčínovi. V nedalekých Křepenicích vystavěl tento rybníkář tvrz nazvanou Nový hrádek Krčínov.\n\nRybník je napájený stejnojmenným potokem, který rybník také opouští.\n"}
{"id": "784225", "url": "https://cs.wikipedia.org/wiki?curid=784225", "title": "Daniel Erlandsson", "text": "Daniel Erlandsson\n\nDaniel John Erlandsson (* 22. května 1976, Malmö, Švédsko) je bubeník melodické death metalové skupiny Arch Enemy.\n\nDříve bubnoval se skupinou In Flames na albu \"Subterranean\". Také hrál i s jinými kapelami jako Eucharist, Liers in Wait, Diabolique, Armageddon, Revengia a The End.\n\nDanielův starší bratr Adrian Erlandsson je bubeník ve skupinách Brujeria, Paradise Lost a Vallenfyre a také bývalý bubeník At the Gates a Cradle of Filth. Oba společně vyrůstali ve Švédsku a začali hrát na bicí už jako velmi malí. Daniel na webu Arch Enemy napsal: „Vyrostli jsme spolu a hráli na malou soupravu ve sklepě u nás doma. On začal první a po pár letech jsem začal také... Měl na mě velký vliv a bez něj bych nejspíš dnes vůbec na bicí nehrál.“\n"}
{"id": "784230", "url": "https://cs.wikipedia.org/wiki?curid=784230", "title": "Pichu Pichu", "text": "Pichu Pichu\n\nPichu Pichu je vyhaslá sopka v peruánských Andách. S vrcholem 5635 m n. m. je nejmenší ze 3 sopek v blízkosti města Arequipa, což je hlavním městem provincie v jižním Peru. Nejvyšší sopkou v oblasti je Chachani s 6075 m n. m., o něco nižší je sopka Misti, která dosahuje 5822 m n. m. a je stále aktivní.\n\nNa vrcholu hory byly objeveny ruiny pravděpodobně obřadního místa Inků, i proto je hora hojně navštěvovaná turisty.\n"}
{"id": "784235", "url": "https://cs.wikipedia.org/wiki?curid=784235", "title": "Fénix (rozcestník)", "text": "Fénix (rozcestník)\n\nFénix má více významů:\n\n\n"}
{"id": "784238", "url": "https://cs.wikipedia.org/wiki?curid=784238", "title": "Fénix (pivo)", "text": "Fénix (pivo)\n\nFénix je pšeničné pivo, které kromě pšeničného sladu obsahuje také pomerančovou kůru a špetku koriandru. Jedná se o značku piva uvedenou na český trh počátkem roku 2012 společností Plzeňský Prazdroj, a.s.. Obsah alkoholu je 4,7 %. Jeho stupňovitost je 11,7°.\n\nFénix je pšeničné pivo belgického typu (tzv. \"witbier\"), to znamená, že je svrchně kvašené. K jeho výrobě je použitý pšeničný slad, pomerančová kůra a špetka koriandru. Pivo má lehkou chuť a svěží aroma.\n\nFénix se servíruje do sklenic o objemu 0,4 litru. Součástí servírování je srpek pomeranče, který se přidává na každou sklenici a se kterým lze dělat různé druhy rituálů pití Fénixe.\n\nFénix využívá moderní formy komunikace. Jeho heslem je \"„baví nás to po svým“\". Příkladem jsou sociální experimenty, pomocí nichž Fénix zkoumá, jak se lidé chovají v situacích, kdy se mohou rozhodnout chovat se racionálně nebo jít s davem.\n\nUvedení nového piva doprovodila kulturně společenská akce, která se konala 29. února 2012 na pražském Strahově. Na odvětrávací věže Strahovského tunelu Fénix promítnul tematický videomapping.\n\nFénix byl na trh uveden jako čepované pivo. V průběhu roku 2013 je plánovaná i lahvová verze. Fénix proto spustil projekt Fénix Ateliér, v jehož rámci byli osloveni mladí čeští výtvarníci. Cílem projektu je získat pro lahvovou verzi Fénixe originální design, ambasadorem projektu se stal známý český hudebník a výtvarník Milan Cais.\n\n"}
{"id": "784239", "url": "https://cs.wikipedia.org/wiki?curid=784239", "title": "Zápas na Letních olympijských hrách 1964", "text": "Zápas na Letních olympijských hrách 1964\n\nZápas na letních olympijských hrách 1964 svedl do bojů o medaile 275 zápasníků ze 42 zemí. Ti se utkali o 16 sad medailí v osmi váhových kategoriích ve volném stylu a v osmi v řecko-římském.\n\n"}
{"id": "784241", "url": "https://cs.wikipedia.org/wiki?curid=784241", "title": "Jan Evangelista Šťastný", "text": "Jan Evangelista Šťastný\n\nJan Evangelista Šťastný (6. prosince 1824 Želenice u Slaného — 17. června 1913 Král. Vinohrady) byl český středoškolský profesor a autor učebnic. Přes čtyřicet let vyučoval na české reálce v Ječné ulici, v letech 1869-95 tam působil jako ředitel. Aktivně se účastnil činnosti školských komisí a organizací. Podílel se na tvorbě čítanek a učebnic mluvnice. Byl oceňovaný pro své pedagogické výsledky i literární činnost.\n\nNarodil se 6. prosince 1824 v Želenicích u Slaného v rolnické rodině. Vystudoval akademické gymnázium řízené Josefem Jungmannem, jeho spolužáky byli například Jan Krejčí nebo Vojtěch Náprstek. Po filosofických studiích se roku 1846 stal vychovatelem u dr. Václava Červinky, majitele panství v Ostředku u Benešova. V roce 1851 byl přijat jako suplent na první českou reálku v Praze. Reálka byla v té době velkou národní vymožeností — poprvé se zde v češtině vyučovaly odborné předměty. Šťastný si zde rychle získal oblibu svými pedagogickými schopnostmi. Za ředitelství Josefa Wenziga se roku 1856 stal definitivním profesorem. Na škole nakonec působil 44 let.\n\nAktivně se zapojil i do dalších pedagogických aktivit. V letech 1861-69 vyučoval na kursu pro učitele nižších reálek. Roku 1869 byl jmenován ředitelem reálky a členem zemské školní rady; obě funkce vykonával do roku 1895. Určitou dobu byl i inspektorem učitelských ústavů, předsedou komise pro učitelství na odborných a měšťanských školách a předsedou Učitelské besedy v Praze. V letech 1878-1904 řídil tělocvičné kursy při české univerzitě a předsedal zkušební komisi pro tělesnou výchovu.\n\nByl rovněž literárně činný. Roku 1867 se stal jedním z redaktorů časopisu \"Škola a život\". Podařilo se mu zvýšit jeho úroveň získáním odborných spolupracovníků. Brzy ale z redaktorského místa odešel ze zdravotních důvodů. Jako spoluautor se podílel na vzniku řady čítanek a několika učebnic mluvnice (viz níže).\n\nJan Evangelista Šťastný byl svými současníky uznáván pro svou dlouholetou obětavou práci ve prospěch českého školství. Roku 1878 získal titul školního rady, v roce 1882 byl oceněn řádem Františka Josefa, roku 1895 byl jmenován vládním radou. Učitelská beseda v Praze a Wenzigova nadace ho jmenovaly čestným členem.\n\nZemřel 17. června 1913 na Královských Vinohradech. Pohřben byl na Vinohradském hřbitově za velké účasti učitelů, studentů i řady představitelů veřejného života.\n\nŠťastný byl spoluautorem řady čítanek a několika učebnic. Patří k nim:\n"}
{"id": "784242", "url": "https://cs.wikipedia.org/wiki?curid=784242", "title": "Anna Ottendorfer", "text": "Anna Ottendorfer\n\nAnna Sartorius Uhl Ottendorfer, roz. Anna Josefa Behr (13. února 1815 Würzburg – 1. dubna 1884 New York) byla německá filantropka a vydavatelka. \n\nDo USA se vystěhovala v roce 1837 z Bavorska. V roce 1838 se provdala za typografa Jacoba Uhla (1806-52). V roce 1845 zakoupili vydavatelství týdeníku \"New Yorker Staats-Zeitung\" přezdívaného \"„Staats“\" a založeného v roce 1834 pro německou komunitu v Americe. Anna Josefa převzala řídící funkci ve vydavatelství a záhy byly tyto německé noviny vydávány jako deník, který byl nákladem srovnatelný s New York Times. Když v roce 1852 Jacob Uhl zemřel, převzala zcela řízení vydavatelství sama až do roku 1859, kdy se podruhé provdala za svitavského rodáka Valentina Oswalda Ottendorfera (1826 - 1900), který byl ve vydavatelství od roku 1858 redaktorem.\n\nS prvním manželem měla šest dětí:\n\nAnna_Ottendorfer věnovala velkou pozornost charitativním podnikům a její hlavní zájem se obracel na zlepšování životních podmínek německých žen a dětí a k propagaci německé kultury.\nV roce 1879 byl majetek společnosti převeden na akciovou společnost. Na popud Anny byly zaměstnancům poskytnuty 10% až 15% dividendy z jejich ročního platu.\nAnna přispěla částkou 40 000 dolarů do vzdělávacího fondu, dále přispěla 27. května 1882 Německé nemocnici v New York City na německý pavilon pro ženy a v témže roce na německý dispenzář a čítárny na 137 Second Avenue a 9. ulici v celkové výši 225 000 dolarů. Dala menší částky i na jiné německo-americké instituce v Brooklynu v New Yorku, v Newarku, New Jersey, a jinde ve výši dalších 250 000 dolarů.\n\nV roce 1883 získala zlatou medaili od císařovny Augusty z Německa jako uznání její pomoci obětem povodní v této zemi v letech 1882 a 1883. Ve své poslední vůli odkázala další sumy svým charitativním nadacím a též 25 000 dolarů zaměstnancům Staats-Zeitung. Zanechala po sobě majetek kolem 3 000 000 dolarů.\n\nZemřela ve svém domě v New Yorku na 7 East 17th Street. Její pohřeb byl do té doby největším pohřbem ženy v New Yorku. Pohřbena je na hřbitově Green – Wood v New Yorku. \n\n\n"}
{"id": "784244", "url": "https://cs.wikipedia.org/wiki?curid=784244", "title": "Okres Völkermarkt", "text": "Okres Völkermarkt\n\nOkres Völkermarkt je okres v rakouské spolkové zemi Korutany. Má rozlohu 907,49 km² a žije zde 42 526 obyvatel (k 1. 1. 2011). Sídlem okresu je město Völkermarkt. Okres se dále člení na 13 obcí (z toho 2 města a 4 městyse).\n\nMěsta:\n\nMěstysy:\n\nObce\n"}
{"id": "784249", "url": "https://cs.wikipedia.org/wiki?curid=784249", "title": "Ferdinand Arlt", "text": "Ferdinand Arlt\n\nFerdinand Arlt, celým jménem Carl Ferdinand rytíř von Arlt (17. dubna 1812 Horní Krupka – 7. března 1887 Vídeň) byl rakouský oftalmolog narozený v Krupce, městě nedaleko Teplic.\n\nV roce 1839 získal doktorát na Univerzitě Karlové v Praze a později se stal profesorem oftalmologie v Praze (1849–1856) a Vídni (1856–1883). Jeho syn Ferdinand rytíř von Arlt (1842–1917) byl také oftalmolog.\n\nArlt publikoval velké množství knih a článků o nemocech oka a spolupracoval s dalšími doktory, Albrecht von Graefe a Franciscus Donders, na díle \"Archiv für Ophthalmologie\" (Oftalmologický archiv). Byl první lékař, který dokázal, že myopie (krátkozrakost) je obvykle důsledek nadměrné délky sagitální osy oka. Zasloužil se též o organizaci pravidelných prohlídek zraku lidí v chudých regionech.\n"}
{"id": "784258", "url": "https://cs.wikipedia.org/wiki?curid=784258", "title": "Lubomír Müller", "text": "Lubomír Müller\n\nLubomír Müller (* 3. dubna 1955, Plzeň) je český spisovatel.\n\nOd roku 1990 vystřídal různá zaměstnání: učitel, redaktor deníku Rovnost, zástupce šéfredaktora magazínu ...AND YOU, volný žurnalista, ladič pian, kabaretní klavírista, fotograf, kameraman.\n\nOd roku 1993 vydává ve vlastním vydavatelství pohlednice, učební pomůcky, relaxační hudbu, hudební znělky pro různé příležitosti, vlastní knihy.\n\nZaložil Ochotnický divadelní soubor Otroš a Dětské divadelní studio Miňonka, pro které napsal a zrežíroval na deset her. Jako kameraman a režisér natočil s amatéry filmovou adaptaci Mrštíkova románu Pohádka máje (2006).\n\nNa básně pavlovské básnířky Marie Vašíčkové zkomponoval Pálavskou symfonii (2007), jejíž zfilmovaná část Pavlovské vinohrady získala v kategorii experiment 3. místo v soutěži Český videosalon 2008. Je spoluautorem některých hesel Slovníku české hudební kultury (Supraphon, 1997).\n\nV současnosti je spisovatel a hudebník ve svobodném povolání, od roku 2008 realizuje po celé ČR besedy a autorská čtení na ZŠ a v knihovnách na téma Jak dokáže šikana, láska i psaní změnit život, aneb Život knize a kniha v životě.\n\nJe ženatý, má dvě dcery Andreu a Zuzanu.\n\n\n\n"}
{"id": "784262", "url": "https://cs.wikipedia.org/wiki?curid=784262", "title": "Rámečkový hledáček", "text": "Rámečkový hledáček\n\nRámečkový hledáček, sportovní hledáček, ikonometr je zařízení fotoaparátů umožňující kontrolu a orámování snímané scény.\n\nRámečkový hledáček se skládá z kovové tyčky vybavené milimetrovou stupnicí, na které je namontovaný malý posuvný rámeček. Na jednom konci je malý disk s otvorem (s hledáčkovým zaměřovačem). Pohled skrze malý otvor a rámeček umožní požadovanou kontrolu snímané scény.\n\nVelikost rámečku a vzdálenost otvoru se řídí podle použité ohniskové vzdálenosti a úhlu obrazového pole použitého objektivu. Hodnoty jsou přednastaveny na kovové tyčce. \n\nSklopným rámečkovým hledáčkem byly později vybavovány kompaktní fotoaparáty (handcamera).\n\n\n"}
{"id": "784265", "url": "https://cs.wikipedia.org/wiki?curid=784265", "title": "Pieńsk", "text": "Pieńsk\n\nPieńsk, (německy \"Penzig\", hornolužickosrbsky \"Pjeńsk\") je město v Polsku v Dolnoslezském vojvodství v okrese Zgorzelec. Město je vzdáleno 12 km od Zgorzelce a přibližně 140 km od Vratislavi. Pieńsk leží na hranici s Německem, kterou tvoří řeka Lužická Nisa a patří do historického území Horní Lužice.\n\nMěsto je sídlem stejnojmenné městsko-vesnické gminy, která má rozlohu 110,33 km².\n\nMěsto leží na železniční dvoukolejné neelektrifikované trati č. 278 Węgliniec – Zgorzelec, která je součástí hlavní trasy propojující Vratislav a Drážďany.\n\n"}
{"id": "784269", "url": "https://cs.wikipedia.org/wiki?curid=784269", "title": "Neve Campbellová", "text": "Neve Campbellová\n\nNeve Campbellová (celým jménem Neve Adrianne Campbell) je kanadská herečka, producentka a scenáristka. Narodila se 3. října 1973 v Kanadě ve městě Guelph Gerrymu a Marnie Campbellovým. Otec byl ze Skotska a matka z Holandska. Po dvou letech se její rodiče rozvedli a Neve se s otcem přestěhovala do Toronta. Má bratra Christiana a nevlastní bratry Alexe Campbella a Damiana McDonalda.\n\nV devíti letech získala místo v celostátní Kanadské baletní škole díky svému tanečnímu talentu. Později se ale zaměřila na herectví kvůli častým zraněním. Poprvé se objevila v seriálu \"Catwalk\" v roce 1992, později v seriálu \"Party of Five\" a v roce 1996 byla obsazena do známé role \"Sidney Prescottové\" do hororové série \"Vřískot\".\n\nPoprvé se vdala v roce 1995 za Jeffa Colta, ale toto manželství se jim nevydařilo. Ani tak druhé s Johnem Lightem, které započalo v roce 2007. Nyní je jejím přítelem J. J. Feild, za kterého se zatím nevdala. V roce 2012 se jim narodilo dítě, jehož narození se Neve na pár týdnů podařilo utajit. V červnu 2018 oznámila prostřednictvím svého profilu na Instagramu adopci chlapečka, kterému dali jméno Raynor. \n\n"}
{"id": "784274", "url": "https://cs.wikipedia.org/wiki?curid=784274", "title": "Kontinentální hokejová liga 2011/2012", "text": "Kontinentální hokejová liga 2011/2012\n\nSezóna 2011/2012 byla čtvrtým ročníkem KHL. Sezóna začala 7. září 2011, ale byla hned první den poznamenána pádem letadla týmu Lokomotiv Jaroslavl, při kterém zahynuli všichni hráči týmu. Obhájcem titulu byl Salavat Julajev Ufa. Vítězem se stal tým OHK Dynamo Moskva.\n\nPoprvé se zúčastnil slovenský tým HC Lev Poprad, počet účastníků se tak měl zvýšit na 24. Po pádu letadla s hráči Lokomotivu Jaroslavl se však ročník odehrál s 23 týmy.\n\nKaždý tým odehrál v základní části celkem 54 zápasů - z toho čtyřkolově každý s každým v rámci své divize (20 kol) a dvoukolově každý s každým proti ostatním týmům (34 kol). Týmy z Tarasovovy divize, která měla o jeden tým méně, odehrály ještě v rámci divize několik zápasů navíc, aby měly stejný celkový počet zápasů jako týmy z ostatních divizí.\n\nPo skončení základní části se sestavily tabulky, ve kterých bylo vítězství obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec. Do play off postoupila nejlepší osmička týmů z každé konference, přičemž nasazení 1 a 2 získali vítězové divizí dané konference, i když některý nevítěz divize měl více bodů než její vítěz. V osmifinále play off se utkaly v západní konferenci týmy 1 vs. 8, 2 vs. 7, 3 vs. 6 a 4 vs. 5, analogicky i ve východní konferenci. Tímto systémem (kdy se utká nejlepší postupující s nejhorším postupujícím, atd.) se pokračovalo i ve čtvrtfinále a semifinále. Týmy z opačných konferencí se mohly potkat až ve finále Gagarinova poháru. Celé play off se hrálo na čtyři vítězné zápasy s tím, že první, druhé, případné páté a sedmé utkání dané série se hrálo na domácím stadionu výše nasazeného týmu.\n\n\n\n\n\n\n\n"}
{"id": "784281", "url": "https://cs.wikipedia.org/wiki?curid=784281", "title": "Šimon Pikous", "text": "Šimon Pikous\n\nŠimon Pikous (* 27. března 1970 v Liberci) je český fotograf.\n\nJe vyučeným fotografem, později se živil jako prodavač knih, pracovní terapeut duševně nemocných v organizaci Fokus MYklub a tajemník Jizersko-ještědského horského spolku. Momentálně je profesionálním fotografem. Studuje Institut tvůrčí fotografie v Opavě.\n\nNa počátku jeho fotografické tvorby je patrný vzor otce Jana, fotografa proslulého především montážemi a zátišími. V současnosti se však jeho projev přiklání k jiným tématům a formám: zatímco jeho ranější projekty \"Křížová cesta\" a \"Verše psané světlem\" vycházejí ze snahy uchopit prostřednictvím fotoaparátu duchovní otázky, novější instalace \"Vyvolení\" a \"Vypadáš skvěle\" s hravostí i cynismem spíše reflektují paradoxy současného života. Tak i například parodoval Mistrovství světa v klasickém lyžování v Liberci 2009 cykly \"TRIUMPH DES WILLENS\" (\"Triumf vůle\") a \"FEST DER SCHÖNHEIT\" (\"Festival krásy\") nebo se prochází na hranici mezi životem a snem v lynchovském \"SLIMÁCI NEJSOU, ČÍM SE ZDAJÍ BÝT\". V jeho zatím posledním fotografickém cyklu \"Die Walküre\" můžeme nacházet nové prvky vycházející z období romantismu.\n\nParadoxně k tomuto trendu však stále silně tíhne k běžné fotografii jako subjektivního dokumentu — fotografuje v prostředí handicapovaných a sociálně vyloučených. Zajímavostí jeho tvorby je z tohoto pohledu i výzdoba vězeňské kaple ve Stráži pod Ralskem.\nSamostatné fotografické výstavy měl například v Galerii M v Milevsku, v Experimentálním studiu v Liberci či liberecké Malé výstavní síni, pražském PENklubu, Ambrožově galerii v Hradci Králové, Poslanecké sněmovně Parlamentu České republiky a Českém centru München. Společně s fotografickou skupinou 7,65 vystavoval i v Albin Polasek Museum a Progress Energy Art Gallery v USA. Účastnil se na dalších kolektivních výstavách mimo jiné v Brně, Bratislavě, Olomouci a dalších městech.\n\nPikousovy fotografie ilustrují také knihy a publikace, například sbírku básní Václava Hraběte \"Blues\"; společně s Ivanem Acherem vydal básnickou sbírku \"Křížová cesta\".\n\nK jeho zálibám patří toulky krajinou a horolezectví. Právě to vyústilo ve společné projekty s bratrem Janem — výstavy \"Poezie jizerské žuly\" a \"Jizerské hory včera a dnes\", které následovaly stejnojmenné publikace. Šimon Pikous má dva syny, žije v Liberci.\n\n\n\n\n\nZastoupen ve sbírkách:\n\n\nPublikování a reference v knihách, časopisech mimo jiné:\n\n"}
{"id": "784282", "url": "https://cs.wikipedia.org/wiki?curid=784282", "title": "Pop Design", "text": "Pop Design\n\nPop Design je slovinská hudební skupina. V roce 1989 obsadila 9. místo na jugoslávském národním kole Eurovize se svou skladbou \"Baby Blue\". V letech 1996 a 1998 se účastnili také slovinských národních kol s písněmi \"Volk samotar\" (Vlk samotář) a \"Nora noč\" (Bláznivá noc). Nejznámějšími zpěváky skupiny byli Vili Resnik a Miran Rudan, který je zpěvákem skupiny i v současnosti. Koncem října 2010 se skupina zapletla do skandálu týkajícího se jejich známé písně \"Na božično noč\" (O vánoční noci), o které média zjistila, že jde o plagiát.\n\n\n\nJedním ze zakladatelů a v současnosti jediným původním členem je Tone Kosmrlj.\n\n\n\n\n\n\n\n\n"}
{"id": "784284", "url": "https://cs.wikipedia.org/wiki?curid=784284", "title": "Americana (album, Neil Young &amp; Crazy Horse)", "text": "Americana (album, Neil Young &amp; Crazy Horse)\n\nAmericana je třicátédruhé studiové album kanadského hudebníka Neila Younga, vydané v červnu 2012 u vydavatelství Reprise Records. Jde o Youngovo první studiovou spolupráci se skupinou Crazy Horse od roku 2003, kdy vyšlo album \"Greendale\" a o první spolupráci s kompletní skupinou, tedy i s kytaristou Frankem „Poncho“ Sampedrem, od roku 1996, kdy vyšlo album \"Broken Arrow\".\n\nV roce 2012 se Young po osmi letech poprvé sešel s členy skupiny Crazy Horse. Nahrávání alba probíhalo ve studiu Audio Casa Blanca v kalifornském městě Redwood City, přičemž o produkci se starali Young, John Hanlon a Mark Humphreys.\n\nAlbum otevírá píseň „Oh Susannah“ od písničkáře Stephena Fostera z roku 1848. Následuje píseň „Clementine“ z poloviny devatenáctého století. Lidová píseň „Gallows Pole“ byla nejvíc proslavena britskou rockovou skupinou Led Zeppelin, její původ však sahá o několik staletí zpět a není pořádně známo, odkud pochází. Na pátém místě se nachází „Get a Job“ od doo-wopové skupiny The Silhouettes původně vydaná v roce 1957. Píseň „This Land Is Your Land“ pochází z roku 1940 a jejím autorem je Woody Guthrie. V písni zpívají doprovodné vokály Youngova manželka Pegi a Stephen Stills; s druhým jmenovaným Young dříve působil ve skupinách Buffalo Springfield a Crosby, Stills, Nash & Young. Následující „Wayfarin' Stranger“ pojednávající o poutníkovi se nese na rozdíl od předchozích v pomalejším stylu. Na závěr byla použita Youngova verzi britské národní hymny „God Save the Queen“ s dětským sborem.\n\n"}
{"id": "784285", "url": "https://cs.wikipedia.org/wiki?curid=784285", "title": "Kirsna", "text": "Kirsna\n\nKirsna je řeka 2. řádu na jihu Litvy v okresech Lazdijai a Kalvarija, pravý přítok řeky Šešupė, do které se vlévá mezi vesmi Godūniškiai a Brukai, 5 km na východ od okresního města Kalvarija, v horní (západní) části rybníka Lakinskų tvenkinys, kterýn protéká, 244,7 km od jejího ústí do Němenu. Vytéká s jezera Rimietis u vsi Šilėnai, 8 km na sever od okresnáho města Lazdijai. Teče zpočátku směrem severním, u obce Naujoji Kirsna se stáčí k severozápadu, později k západu, po soutoku s Mockavėlė se stáčí k severu až do soutoku s Šešupė. Šířka říčního údolí je 500–600 m. Koryto řeky je místy regulováno, jeho šířka je nejčastěji 2 m. V létě zarůstá vodním rostlinstvem. U vsi Turlojiškės byly roku 1930 opakovaně v 90. letech odhaleny archeologické nálezy ze starší doby bronzové, jeden z kosterních nálezů je datován 1892 před n.l. \n\n\nNázev je jotvingského původu, od slova \"kirsnan\" – černý. Podle řeky dostalo jméno několik sídel v blízkosti řeky: Aštrioji Kirsna, Didžioji Kirsna, Naujoji Kirsna; historický název Kirsna: v Kirsně měl sídlo legendární kníže Algimantas, zde pobýval v letech 1192–1205, později Kirsnu v historických análech zmiňují křižáci. V těch dobách tvořila řeka hranici mezi litevci a jotvingy, které křižáci zatlačovali z jejich území na území litevská. \n\n\n"}
{"id": "784287", "url": "https://cs.wikipedia.org/wiki?curid=784287", "title": "Prezidentské primárky ODS 2012", "text": "Prezidentské primárky ODS 2012\n\nPrezidentské primárky ODS 2012 byly vnitrostranickou volbou kandidáta Občanské demokratické strany na prezidenta ČR. Šlo o historicky první prezidentské primárky ODS, v nichž měli hlasovací právo všichni členové strany. Jejich konání oznámil 19. března po jednání výkonné rady ODS předseda strany Petr Nečas a konaly se během devíti týdnů od 30. dubna do 28. června 2012. Nakonec z nich jako kandidát občanských demokratů pro prezidentské volby v roce 2013 vzešel Přemysl Sobotka.\n\nHlasování se uskutečnila v devíti volebních regionech (zahrnují vždy jeden či dva kraje). Zúčastnit se ho mohli všichni straníci ODS, kteří se členy strany stali alespoň 60 dní před zahájením primárek. Kandidáti představovali své programy a priority na veřejných volebních shromážděních v oblastních sdruženích, kde se také uskutečňovala samotná volba. Nepřítomní členové ODS mohli ve stanoveném termínu hlasovat také v oblastních kancelářích strany. Hlasování bylo tajné a na jeho průběh dohlížela volební komise.\n\nKandidáty mohla nominovat regionální sdružení, výkonná rada či grémium ODS. Nominační proces začal 20. března a skončil 22. dubna. Kromě členů ODS mohl nominaci získat i nestraník, který zastává postoje blízké stranické politice a se stranou dlouhodobě spolupracuje. 23. dubna oznámil Petr Nečas, že v ODS půjdou do primárek dva kandidáti: Přemysl Sobotka a Evžen Tošenovský. Miroslava Němcová, o které se také diskutovalo, kandidaturu odřekla. Pořadová čísla kandidátů na volebních lístcích vylosuje týden před zahájením primárek výkonná rada.\n\n\n"}
{"id": "784288", "url": "https://cs.wikipedia.org/wiki?curid=784288", "title": "Miloslav Gureň", "text": "Miloslav Gureň\n\nMiloslav Gureň (* 24. září 1976 v Uherském Hradišti) je český hokejový obránce.\n\nS hokejem začínal v Uherském Brodě, později se přesunul do Uherského Hradiště a následně pak do klubu AC ZPS Zlín, kde začínal v české nejvyšší soutěži v ročníku 1993/94. Za seniorský tým AC ZPS Zlín hrával v letech 1993/96. Během tohoto období byl v roce 1995 draftován klubem Montreal Canadiens ve třetím kole ze 60. místa. Do základního kádru Canadiens se neprobojoval a proto byl poslán do farmářského klubu v Fredericton Canadiens, kde strávil tři sezóny v letech 1996/99. 10. října 1998 odehrál první zápas v NHL za Canadiens proti klubu New York Rangers, v zápase odehrál celkem sedm minut a sedmnáct sekund, dostal dvě trestné minuty a získal jeden kladný bod za pobyt na ledě. Za Montreal Canadiens stihl odehrál v sezóně 1998/99 celkem dvanáct zápasů v nichž nasbíral jednu asistenci. V následující sezóně odehrál za Canadiens o polovinu zápasu více a dokázal vstřelil svůj premiérový a také jediný gól v NHL. Poslední sezónu v zámoří 2000/01 odehrál pouze na farmě v Québec Citadelles.\nDo sezóny 2001/02 se vrátil do své rodné vlasti a podepsal smlouvu s klubem HC Oceláři Třinec z extraligy. Za Oceláře odehrál všechny možné zápasy, celkem odehrál i s playoff 56 zápasů. Následující období strávil v ruském klubu HC CSKA Moskva z ruské Superligy, po ročníku 2002/03 odešel do klubu HK Sibir Novosibirsk, kde strávil celkem pět sezón v letech 2003/08. Během přestupového období měl zamířit do celku SKA Petrohrad, sezónu však opět odehrál v HK Sibir Novosibirsk. Po pěti letech strávených v klubu HK Sibir Novosibirsk si řekl že to potřebuje změnu a vrátil se zpět do vlasti, dohodl se s bývalým klubem HC Oceláři Třinec, kde před sedmi lety působil. Na nabídku klubu hned kývl ze dvou důvodu, byli nejrychlejší a nejkonkrétnější. Za Oceláře setrval však jednu sezónu, poté se dozvěděl od vedení klubu, že si může hledat angažmá jinde. Z domácí nejvyšší ligy se ozvaly nabídky od klubů HC Plzeň 1929 a HC BENZINA Litvínov. Nakonec se vrátil zpět do Ruska, kde ho angažoval tým HC MVD Balašicha hrající v kontinentální hokejové lize. Po dvou měsících v klubu skončil a musel si hledal nové angažmá. Zájem o Gureňě neztratil klub HC BENZINA Litvínov, se kterým se dohodl na kontraktu. Koncem ledna 2010 odešel z Litvínova aby se připojil k prvoligovému klubu HC Slovan Ústečtí Lvi.\n\n12. srpna 2012 zamířil do Italského klubu HC Pontebba, hrající nejvyšší domácí soutěž. V klubu se potkal se spoluhráčem Rokem Pajičem, hrávali dva roky spolu v Ústeckém Lvu. Pajič se stal nejproduktivnějším hráčem, hned za ním se umístil právě Gureň.\n\n\n\n"}
{"id": "784291", "url": "https://cs.wikipedia.org/wiki?curid=784291", "title": "Kabát Corrida 2007", "text": "Kabát Corrida 2007\n\nKabát Corrida 2007 je videozáznam české rockové skupiny Kabát nahraný na lehkoatletickém stadionu Slavia v Praze. Byl natáčen během turné Corrida v roce 2007. Jako bonus je na DVD také dokument. Na DVD byl vydán pod vydavatelstvím EMI/Warner Music Czech Republic v roce 2008.\n\n\n"}
{"id": "784294", "url": "https://cs.wikipedia.org/wiki?curid=784294", "title": "Kabát 2003–2004", "text": "Kabát 2003–2004\n\nKabát 2003–2004 je videozáznam české rockové skupiny Kabát. Byl jako 2DVD vydán ve vydavatelství EMI/Monitor v roce 2004. Natočen byl během Turné 2003 (disk 1) a (disk 2). Na prvním disku se jako bonus nachází dokument o turné Dole v dole.\n\n\n\n\n"}
{"id": "784296", "url": "https://cs.wikipedia.org/wiki?curid=784296", "title": "Dan D", "text": "Dan D\n\nDan D (Den D) je slovinská hudební skupina založená v roce 1996 v Novém Městu.\n\nVznikla v roce 1996 po rozpadu skupiny Mercedes Band, když její bývalí členové Tomislav Jovanovič - Tokac (zpěv) a Dušan Obradinovič - Obra (bicí) oslovili tři zkušené hudebníky, Marka Turka - Tuča (kytara), Primože Špelka (bas) a Aleše Bartelja (sólová kytara).\n\nKrátce po svém vzniku připravili a v roce 1997 vydali svou první desku nazvanou \"Igra\" (Hra). Videoklipy k hitům \"Za naju punca\" a \"Bodi moja\" režíroval Ven Jemeršič. O dva roky později vydali desku \"Ko hodiš nad oblaki\" (Když chodíš nad oblaky) se stejnojmenným singlem. V té době také za účelem prezentace filmu \"Notting Hill\" přepracovali rockovou klasiku \"Gimme some lovin\"', kterou nazvali \"Dej mi mal' ljubezni\".\n\nTímto končí skupina v původní podobě, když ji opouštějí Primož Špelko a Aleš Bartelj. Po krátké pauze se ke zbylým třem členům přidává hráč na bicí Andrej Zupančič a hráč na klávesy Boštjan Grubar. Nová sestava začala s producentem Žaretem Pakem s natáčením dalšího alba, které vyšlo v roce 2004 pod názvem \"Katere barve je tvoj dan?\" (Jaké barvy je tvůj den?) ve vydavatelství KifKif/Menart. Album je charakterizováno větší žánrovou různorodostí, účinkuje na něm několik hostů, obsahuje singly \"Plešeš\", \"Čas\", \"Voda\", \"Počasi\", \"Le naprej\" a další skladby.\n\nV roce 2006 proběhla další výměna členů, když baskytaristu Andreja Zupančiča nahradil Nikola Sekulovič. Jedno z jeho prvních veřejných vystoupení bylo při udělování slovinských televizních cen Viktor, při kterém skupina Dan D zahrála se skupinou Siddharta společnou skladbu \"Voda\" a \"Male roke\", jeden z největších slovinských hitů roku 2007.\n\nKoncem roku 2008 se skupina vydala na klubové turné, na kterém během deseti koncertů představili skladby z připravovaného alba. První oficiální singl alba byl \"Jutranja\", v únoru 2009 ho následoval singl \"Google Me\", v červnu je následoval ještě \"Love song\".\n\n\n"}
{"id": "784297", "url": "https://cs.wikipedia.org/wiki?curid=784297", "title": "Girolles (Yonne)", "text": "Girolles (Yonne)\n\nGirolles je francouzská obec v departementu Yonne v regionu Burgundsko-Franche-Comté. V roce 2008 zde žilo 188 obyvatel.\n\nObec leží 7 km severozápadně od města Avallon. Sousedí s obcemi: Précy-le-Sec, Annay-la-Côte, Tharot, Annéot, Vault-de-Lugny, Givry, Sermizelles a Voutenay-sur-Cure.\n\n"}
{"id": "784299", "url": "https://cs.wikipedia.org/wiki?curid=784299", "title": "Australian Open 2000 – smíšená čtyřhra", "text": "Australian Open 2000 – smíšená čtyřhra\n\nObhájcem titulu byla jihoafrická dvojice David Adams a Mariaan de Swardtová, která do turnaje nezasáhla pro absenci de Swardtové. Adams nastoupil spolu s Nizozemkou Kristie Boogertovou.\n\nVítězem soutěže smíšené čtyřhry se stal třetí nasazený americko-australský pár Jared Palmer a Rennae Stubbsová, který ve finále zdolal australsko-španělské turnajové čtyřky Todda Woodbridge s Arantxou Sánchezovou Vicariovou ve dvou sadách.\n\n\n"}
{"id": "784300", "url": "https://cs.wikipedia.org/wiki?curid=784300", "title": "Ryan Whiting", "text": "Ryan Whiting\n\nRyan Keith Whiting (* 24. listopadu 1986, Harrisburg, Pensylvánie) je americký atlet, halový mistr světa ve vrhu koulí.\n\nV roce 2005 získal dvě medaile na panamerickém mistrovství juniorů v kanadském Windsoru, když ke zlatu ve vrhu koulí přidal stejný kov také v hodu diskem.\n\nNa Mistrovství světa v atletice 2011 v jihokorejském Tegu obsadil ve finále výkonem 20,75 m 7. místo.\n\nNejvětší úspěch své kariéry zaznamenal v roce 2012 na halovém MS v Istanbulu, kde vybojoval výkonem rovných 22 metrů zlatou medaili. Stříbro získal Němec David Storl, který až do páté série vedl výkonem 21,88 m a bronz v národním rekordu Polák Tomasz Majewski (21,72 m). Zároveň se Whiting stal devátým koulařem v historii, který v hale překonal tuto hranici. Totéž dříve dokázali především Whitingovo krajané, George Woods, Reese Hoffa, Christian Cantwell, Adam Nelson a Randy Barnes, který drží halový světový rekord 22,66 m od 20. ledna 1989. Vrh dlouhý přes dvaadvacet metrů předvedli dále Fin Mika Halvari, Švýcar Werner Günthör a několikrát také Němec Ulf Timmermann, držitel halového evropského rekordu (22,55 m).\n\n\n"}
{"id": "784302", "url": "https://cs.wikipedia.org/wiki?curid=784302", "title": "Třída Evarts", "text": "Třída Evarts\n\nTřída Evarts (jinak též třída GMT) byla třída eskortních torpédoborců amerického námořnictva z období druhé světové války. Postaveno jich bylo celkem 97 kusů.\n\nAmerické loděnice postavily celkem 97 eskortních torpédoborců této třídy. Z nich 65 provozovalo americké námořnictvo a bylo 32 předáno Royal Navy. Britové je, společně se 46 eskortními torpédoborci třídy \"Buckley\", označovaly jako třídu \"Captain\".\n\nFregaty nesly tři 76mm kanóny v jednohlavňové lafetaci, které doplnily čtyři 40mm kanóny Bofors a devět 20mm kanónů Oerlikon. K napadání ponorek sloužil jeden salvový vrhač hlubinných pum Hedgehog, dále osm a dvě skluzavky pro svrhávání hlubinných pum. Pohonný systém tvořily dva diesely General Electric 16-278A. Lodní šrouby byly dva. Nejvyšší rychlost dosahovala 19,5 uzlu.\n"}
{"id": "784303", "url": "https://cs.wikipedia.org/wiki?curid=784303", "title": "Petr Kurečka", "text": "Petr Kurečka\n\nPetr Kurečka (* 1. dubna 1978, Ostrava) je český fotograf.\n\nJako student ostravské konzervatoře, oboru malba-kresba, vytvořil ucelený soubor grafických prací, které vyústily ve výstavu v Galerii Mlýn, Ostrava. Část tvorby byla určena pro básnickou sbírku Mrkací panna. Počas studií se celou dobu věnoval také portrétní fotografii.\n\nV průběhu posledních 10. let je autorem řady portrétů, které byly použity k reklamním a propagačním účelům (Fringe festival, časopis Metropolis, Life Ostrava). V lednu 2007 byl jeho autoportrét uveřejněn na titulku supplementu časopisu GQ v New Yorku.\n\nLiving London je soubor reportážních fotografií, který vytvořil za svého delšího pobytu v UK. Tento soubor byl vystaven v Ostravě v rámci festivalu Jeden svět 2008.\n\nJiž třetím rokem spolupracuje s pražským kadeřnickým salónem na soutěži Czech and Slovak Hairdressing Awards by Schwarzkopf.\n\nV poslední době se věnuje zejména portrétní a aranžované fotografii v oblasti médií a reklamy. Jeho fotografie zdobí například nové CD zpěvačky Tonyi Graves (I´m The Only Me) a skupiny Support Lesbiens (Homobot). V roce 2011 se stal jedním z fotografů projektu Art for Life, je autorem divadelních plakátů pro Slovácké divadlo v Uherském Hradišti (Harold a Maude), věnuje se i volné fotografické tvorbě.\n\nSpolečně s režisérem Markem Škarpou vytváří fotografické cykly, které netradičně zachycují české a slovenské osobnosti filmové i hudební scény. Z této spolupráce vzešel jak kalendář Proměny 2010, 2011 a 2012, tak série oficiálních portrétů hostů filmového Festivalu nad řekou 2009 v Písku s názvem METAMORPHOSIS – PÍSEK 2009. V rámci tohoto cyklu pak vznikla série oficiálních portrétů českých i zahraničních hostů filmového festivalu s názvem METAMORPHOSIS – PÍSEK 2009, v rámci kterého se představily takové legendární osobnosti jako Terry Gilliam, Krzysztof Zanussi, Miroslav Ondříček, Ivan Passer, Věra Chytilová, Pavel Landovský, Stanislav Milota a Vlasta Chramostová.\n\nMimo to se věnuje volné tvorbě v oblasti portrétu a aktu.\n\n\n\n\n\n"}
{"id": "784304", "url": "https://cs.wikipedia.org/wiki?curid=784304", "title": "Lichnovští z Voštic", "text": "Lichnovští z Voštic\n\nLichnovští z Voštic jsou původně pocházející z Horního Slezska. V roce 1702 byli povýšeni do panského stavu, v roce 1727 do říšského hraběcího stavu a 30. ledna 1773 do pruského knížecího stavu. Platnost pruského knížecího stavu v Rakousku byla potvrzena až v roce 1824.\n\nPrvním známým předkem je Štěpán z Voštic, který v roce 1377 zakoupil fojtství v Lędzinách u Pštiny. V 15. století se rod rozdělil na dvě větve: \"Voštické z Voštic\" a \"Lichnovské z Voštic\". Zakladatelem Lichnovských se stal Hanuš z Voštic, který v roce 1491 získal Lichnov na Bruntálsku sňatkem s Žofií z Drahotuš, vdovou po Mikuláši II. z Lichnova. Po získáni Lichnova se začal psát jako Hanuš Lichnovský z Voštic.\n\nOd počátku 16. století se příslušníci rodu začali prosazovat ve veřejném životě na Krnovsku a Opavsku. V roce 1532 zde získali Neplachovice, které drželi až do roku 1685. Během reformace přešli Lichnovští k protestantismu a někteří z nich se zúčastnili i českého stavovského povstání. V 17. století a 18. století vynikli z Lichnovských Karel Maxmilián, který se stal opavským zemským soudcem a jeho syn František Bernard, který se stal krnovským a později i opavským zemským hejtmanem. On byl 18. srpna 1702 povýšen do panského stavu a v roce 1727 dokonce do stavu hraběcího.\n\nMezi nejvýznamnější členy rodu patřil Eduard Maria Lichnovský z Voštic (1789–1845), který se oženil s Eleonorou Zichy (1795–1873). Z manželství se narodilo sedm dětí z nichž vynikli především synové Felix, Robert, Othenio a Karel Maria.\n\nPo druhé světové válce byl majetek Lichnovských v Československu na základě Benešových dekretů konfiskován. Poslední majitel Hradce nad Moravicí z rodu Lichnovských Vilém se po válce s rodinou odstěhoval do Brazílie.\n\nV původním erbu byly na červeném štítě vedle sebe dva zelené stonky vinné révy o jednom listu a jednom modrém hroznu. V klenotu bylo stejné znamení jako na štítu a přikryvadla byla červeno-stříbrná. Od roku 1846 používali Lichnovští z Voštic rozšířený erb, ve kterém se původní rodový erb nacházel v (heraldicky) pravém červeném poli a v levém taktéž červeném poli byla stříbrná kostelní korouhev. Erb byl podložen knížecím pláštěm s knížecí korunou. Pod pláštěm byla stuha s heslem \"Non nobis, Domine, non nobis!\"\n\nVe Slezsku patřila do majetku Lichnovských např.: Chuchelná u Hlučína, Hradec nad Moravicí, Křižanovice nedaleko Ratiboře (od roku 1775), panství Hrabůvka (od 1730), Łubowice (od poloviny 17. století do roku 1723). Roku 1788 Jan Karel Lichnovský založil rodové svěřenství, do kterého v době vrcholu patřilo do majetku rodu Lichnovských:\nLichnovští spravovali svěřenectví (majorát) do roku 1941. Posledním vlastníkem majorátu byl Vilém Lichnovský, narozený 1. července 1905 v Hradci u Opavy.\n\n\n\n"}
{"id": "784308", "url": "https://cs.wikipedia.org/wiki?curid=784308", "title": "Ruská pravda", "text": "Ruská pravda\n\nRuská pravda (starorusky \"Правда рѹсьскаꙗ\" nebo \"Правда рускаа\" - \"ruské právo\") představuje komplex nejstarších zákonů profánního charakteru, dochovaných na Kyjevské Rusi. Vznik Ruské pravdy se datuje do 11. – 12. století a je nejčastěji rozdělována na dva základní celky, které se nazývají Krátká pravda a Obšírná pravda. Celý text je napsaný ve slovanském jazyce. Ruská pravda měla značný vliv na západní a severní Rusi, přičemž se dále rozvíjela v Novgorodu, Pskově, Smolensku, Litevském velkoknížectví a na severovýchodní Rusi.\n\nRuská pravda obsahuje normy, které upravují několik základních oblastí právního života: násilné činy, majetkové právo a sociální vztahy.\n\nPodstatnou součástí tohoto zákoníku je staré obyčejové právo. Ruská pravda byla inspirována byzantským církevním zákonem Nomokánonem a téměř nezná trest smrti. Tělesné tresty ukládá jen výjimečně a to pouze v případech, kde je připouštěl byzantský Nomokánon. Ruská pravda ukládala převážně jen peněžní tresty, ale dovolovala také, aby žalobce a žalovaný bojovali o svou pravdu ve sporu.\n\nRuská pravda představuje významný historický pramen pro poznání společnosti Kyjevské Rusi.\n\nDochovalo se velké množství různých opisů Ruské pravdy. Tyto opisy se mezi sebou značně liší a dosvědčují fakt, že existovalo mnoho redakcí Ruské pravdy, které historici až dodatečně rozdělili do tří etap. Tyto tři redakce se nazývají Krátká pravda, Obšírná pravda a Zkrácená pravda.\n\nKrátká pravda vznikla na počátku 11. století a její nejstarší opisy pocházejí z 15. století. Dochovaly se pouze dva, které se nazývají Akademický a Archeografický. Další opisy pocházejí až z 18. století.\n\nKrátkou pravdu je možné rozdělit na následující čtyři části: Nejstarší pravda, Pravda Jaroslavičů, Zákon o \"virách\", Opatření o stavitelích mostů.\n\nNejstarší pravda obsahuje články 1 – 17 a vznikla za vlády Jaroslava Moudrého, Pravda Jaroslavičů obsahuje články 18 – 41 a navazuje na Nejstarší pravdu a doplňuje ji. Tyto dva celky obsahují právní normy, kde jsou stanoveny pokuty a tresty. Součástí krátké pravdy jsou také dvě zvláštní ustanovení – Zákon o virách (článek 42) a Opatření o stavitelích mostů (článek 43). Tato dvě ustanovení obsahovala normy týkající se odměn pro soudní úředníky za výběr pokut a soudních poplatků a plateb stavitelů mostů. Vznik krátké pravdy je spojován s Jaroslavem Moudrým a jeho syny.\n\nDruhá redakce Ruské pravdy, která se nazývá Obšírná pravda, byla vytvořena na přelomu 11. a 12. století. Dochovalo se velké množství opisů tohoto textu, které se rozdělují do tří skupin: \"Sinodálně-Trojická\" (obsahuje 75 exemplářů), \"Puškinovská\" (6 exemplářů) a \"Karamzinovská\" (13. exemplářů).\n\nObšírná pravda je tvořena tzv. Soudem Jroslava Vladimiroviče, přičemž tato část  je obsahově velmi podobná Pravdě Jaroslavičů z Krátké pravdy. Tento text byl následně doplněn za vlády Vladimíra II. Monomacha, kdy byla obšírná pravda podstatně rozšířena o ustanovení, týkající se závislých osob (např. otroků). Obšírná pravda zdroj starověkého ruského práva se složitou strukturou. Obsahuje jak normy Krátké redakce, tak i řadu dalších právních ustanovení, celkem tedy 121 článků. Soud Jaroslava obsahuje články 1 – 52 a Ustav Vladimíra Monomacha obsahuje články 53 – 121).\n\nZkrácená pravda se dochovala ve dvou opisech (opis Tolstovského z poloviny 17. století a opis Obolenského z druhé poloviny 17. století). Vychází z prvních dvou redakcí, přičemž byly odstraněny především ty právní normy předchozích  redakcí, které se v 17. století staly zastaralými. Zkrácená pravda byla upravena podle potřeb soudní praxe tehdejší doby. Zkrácená pravda pravděpodobně pochází z období 15. a 16. století, kdy byla vytlačena reformami Ivana IV. Hrozného.\n\nPřed vytvořením Ruské pravdy existoval právní systém typický pro nefeudální společnost, který se v rusko-byzantských smlouvách nazýval Zákonem ruským. Jednalo se o právo, které se na Rusi vytvářelo v průběhu několika staletí. Tyto právní normy byly následně přejaty nejenom do Pravdy Jaroslavovy, ale i do Pravdy Jaroslavičů a Obšírné redakce Ruské pravdy. Na konci 9. století a začátku 10. století vznikalo raně feudální právo, začaly se omezovat tělesné tresty, byly zaváděny tresty peněžní a významnou roli začali hrát svědci, což bylo později také přejato do Krátké pravdy. Právní systém Ruské pravdy byl také ovlivněn tzv. Novgorodským obyčejovým právem. Jednalo se o systém norem a pravidel chování, který byl založen na obyčejích. Obyčejové právo bylo také typické pro raně středověké státy Evropy.\n\nRuská pravda obsahovala především normy trestního práva, ale zabývala se také jinými právními vztahy. Tento zákoník byl určen především nejvyšším vrstvám obyvatelstva – knížecí družině, a nezaměřoval se na společnost jako na celek.\n\nPodle Ruské pravdy se trestný činem rozuměla jakákoliv materiální, fyzická nebo morální újma. Rozlišovaly se trestné činy proti moci knížecí, vražda v hádce, loupežná vražda, újma na zdraví a také trestné činy proti cti a proti majetku. Bylo ustanoveno 5 druhů trestů. Trest smrti se ukládal pouze v případech trestných činů zrady a povstání. Pokud se provinilý dopustil trestného činu zbojnictví, drancování, žhářství nebo loupeže koní, tak byl uvržen do otroctví on i celá jeho rodina a jejich majetek byl zkonfiskován. Vražda se trestala peněžitým trestem.\n\nRuská pravda ukládala výši trestu na základě sociálního postavení poškozeného. Nejvyšší sazby se ukládaly v případech, kdy poškozenou osobou byli bohatý kupec, bojar nebo knížecí muž. Střední sazby se ukládaly v případě, že poškozenými osobami byli lidé ze sociální skupiny tvořené rolníky, nájemci a představiteli prostého lidu. Nejnižší skupinu tvořili lidé, kteří neplatili daně, jednalo se o nevolníky a otroky.\n\nSoudy a soudci na Kyjevské Rusi neexistovaly a jejich roli zastávala jednotlivá knížata na svých knížecích dvorech. Nejvyšší soud představoval dvůr Velikého knížete ruského v Kyjevě. Později se také rozvinulo vrchnostenské soudnictví, což znamenalo, že bojarské rody soudily své podřízené sami. Soudní proces měl podle Ruské pravdy podobu souboje. Souboj žalobce a žalovaného bylo dávné zvykové právo, kterého se v Rusku užívalo až do počátku 16. století. Kromě toho se některé spory rozhodovaly tzv. „božím soudem“, jenž spočíval v tom, že se obžalovaný musel dotknout rozžhaveného železa nebo vařícího kruhu. Pokud po třech dnech nebyla zřetelná žádná zranění na ruce obžalovaného, tak byl osvobozen.\n\nSoukromé právo nejčastěji upravovalo smluvní vztahy mezi lidmi. Podle Ruské pravdy se pod pojmem „smlouva“ rozuměla dohoda dvou nebo i více stran. Touto smlouvou oběma stranám vznikala určitá práva a povinnosti, přičemž se právo vymáhalo nejenom na majetku dlužníka, ale i na jeho osobě samotné, na jeho ženě a dětech. Člověku, který zbankrotoval, tedy hrozilo, že se stane otrokem. Existovalo několik druhů smluv (smlouva upravující záměnu, koupi nebo prodej, výpůjčku nebo nájem). Tyto smlouvy se uzavíraly ústně a v souladu se zvykovým právem podle určitých formálních pravidel. Při uzavírání smluv byli vždy přítomni svědci.\n\nV Ruské pravdě také existovalo poměrně mnoho norem, které upravovaly vlastnické vztahy a brala se v úvahu právní ochrana jak movitého, tak i nemovitého majetku.\n\nV souvislosti s přijetím křesťanství v ruském právu existovaly také normy, které upravovaly uzavírání manželství. Vdávat se mohly ženy starší 13 let a ženit se mohli muži starší 15 let. Snoubenci se pro manželství museli rozhodnout svobodně, museli mít souhlas rodičů a nesměli si být navzájem příbuzní. Hlavou rodiny se stával otec, který měl právo prodat své děti do otroctví.\n\nSoučástí Ruské pravdy bylo také dědické právo. Bylo možné dědit jak ze závěti, tak ze zákona, ale dědicem se mohli stát pouze členové rodiny, respektive pouze manželští synové (nikoliv dcery nebo manželky). Podle Ruské pravdy měl nejvýhodnější postavení nejmladší syn.\n\nNíže je uvedena ukázka vybraných článků z Krátké pravdy:\n\nČlánek 5:\n\nОже ли утнеть руку, и отпадеть рука любо усохнеть, то 40 гривенъ.\n\n\"Jestliže (někdo někomu) utne ruku a ruka odpadne nebo uschne, pak (zaplatí) 40 hřiven\"\".\"\n\nČlánek 12:\n\nАще кто поѣдеть на чюжемъ конѣ, не прошавъ его, то положити 3 гривнѣ.\n\n\"Když někdo pojede na cizím koni, aniž by se zeptal (majitele), zaplatí 3 hřivny\"\".\"\n\nČlánek 15:\n\nАже гдѣ възыщеть на друзѣ проче, а он ся запирати почнеть, то ити ему на изводъ пред 12 человѣка; да аще будеть обидя не вдалъ будеть, достоино ему свои скотъ, а за обиду 3 гривнѣ.\n\n\"Jestliže bude někdo od druhého žádat (dlužné) peníze a on je bude zapírat, pak ať jde před izvod dvanácti mužů, a pokud (dlužník) klamal a (dluh) nevrátil, ať věřitel získá zpět své peníze a (ať je zaplacena) pokuta 3 hřivny\"\".\"\n\nČlánek 37:\n\nА оже украдуть чюжь песъ, любо ястребъ, любо соколъ, то за обиду 3 гривны\n\n\"Když někdo ukradne cizího psa, jestřába nebo sokola, ať (zaplatí) pokutu 3 hřivny\"\".\"\n\nČlánek 39:\n\nОже сѣно крадуть, то 9 кунъ; а въ дровехъ 9 кунъ.\n\n\"Za krádež sena 9 kun, za dříví 9 kun\"\".\"\n\n\n"}
{"id": "784311", "url": "https://cs.wikipedia.org/wiki?curid=784311", "title": "Gary Miller (fotograf)", "text": "Gary Miller (fotograf)\n\nGary Miller je americký fotograf.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "784312", "url": "https://cs.wikipedia.org/wiki?curid=784312", "title": "Gary Miller", "text": "Gary Miller\n\nGary Miller je jméno více osob:\n\n"}
{"id": "784313", "url": "https://cs.wikipedia.org/wiki?curid=784313", "title": "Doug Wilson (fotograf)", "text": "Doug Wilson (fotograf)\n\nDoug Wilson je americký fotograf.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "784315", "url": "https://cs.wikipedia.org/wiki?curid=784315", "title": "Дз", "text": "Дз\n\nДз je spřežka používaná při zápisu cyrilicí, v některých azbukách je uváděna jako samostatné písmeno, např. v běloruské, udiské, abazijské, adygejské, kabardské, osetské. Spřežka zachycuje hlásku v češtině zapisovanou jako \"dz\".\n\nV makedonské azbuce hlásku zachycovanou spřežkou дз zachycuje písmeno Ѕ, v mongolské azbuce písmeno З (mongolština nemá hlásku odpovídající hlásce zapisované v češtině jako \"z\").\n"}
{"id": "784317", "url": "https://cs.wikipedia.org/wiki?curid=784317", "title": "Дж", "text": "Дж\n\nДж je spřežka používaná při zápisu cyrilicí, v některých azbukách je uváděna jako samostatné písmeno, např. v běloruské, karačaj-balkarské, udiské, aghulské, abazijské, adygejské, kabardské, osetské. Spřežka zachycuje hlásku v češtině zapisovanou jako \"dž\".\n\nV srbské azbuce hlásku zachycovanou spřežkou дж zachycuje písmeno Џ, v kalmycké azbuce písmeno Җ, v udmurtské azbuce v písmeno Ӝ, v abcházské, tádžické a v jaghnóbské azbuce písmeno Ҷ, v chakaské azbuce písmeno Ӌ. V mongolské azbuce je tato hláska zachycena písmenem Ж (mongolština nemá hlásku odpovídající hlásce zapisované v češtině jako \"ž\"). V asyrské neoramejštině je spřežla zapisována jako ԁж.\n\nV udiské azbuce je spřežka navíc součástí spřežky ДжӀ, v abazijské azbuce součástí spřežek Джв, Джь\n"}
{"id": "784319", "url": "https://cs.wikipedia.org/wiki?curid=784319", "title": "Neu!", "text": "Neu!\n\nNeu!, spíše označováno jako NEU!; byla německá krautrocková skupina, založená Klausem Dingerem a Michaelem Rotherem po odchodu z Kraftwerk. Tito dva hudebníci tvořili jádro skupiny po celou dobu její existence, většinou je doplňovali další hudebníci, mezikteré patřili i Uli Trepte nebo Dingerův bratr Thomas.\n\n"}
{"id": "784321", "url": "https://cs.wikipedia.org/wiki?curid=784321", "title": "Podraz 3", "text": "Podraz 3\n\nPodraz 3, uváděná také jako Podraz III, je hra pro počítače Sinclair ZX Spectrum a kompatibilní (například Didaktik). Styl hry je podobný textovým hrám. Autorem je František Fuka, který ji naprogramoval v roce 1986. Hra byla v roce 1992 vydána společností Proxima – Software v. o. s. jako součást souboru her Fuxoft uvádí. Přestože hra má v názvu pořadové číslo 3, její podtitul zní \"První velká počítačová loupež\" a není pokračováním žádné hry.\n\nHlavní postavou je nezaměstnaný programátor Tim Coleman, jehož úkolem je najít heslo k účtu lupičů a převést peníze z tohoto účtu jinam. K tomu má k dispozici počítač Timex 2097 s modemem RS-236B. Úkolem Tima Colemana je postupně se připojovat k několika vzdáleným počítačům a získávat z nich potřebné informace vedoucí ke zjištění hledaného hesla. V průběhu celé hry tedy hráč vlastně pouze zadává telefonní čísla pro připojení k těmto počítačům a vybírá z nabídek operací jimi nabízených.\n\nKe hře vzniklo několik pokračování od jiných autorů Podraz IV, Podraz 5 a Podraz 6 od Antok Software, Podraz 4 od Patrika Raka a Podraz 5 od Falcon Soft.\n\n"}
{"id": "784322", "url": "https://cs.wikipedia.org/wiki?curid=784322", "title": "Poklad 2", "text": "Poklad 2\n\nPoklad 2 je textová hra pro počítače Sinclair ZX Spectrum a kompatibilní (například Didaktik). Autorem je František Fuka, který ji naprogramoval v roce 1985 jako svoji první textovou hru. Hra byla v roce 1992 vydána společností Proxima – Software v. o. s. jako součást souboru her Fuxoft uvádí. Pořadové číslo v názvu hry neznamená, že se jedná o pokračování hry Poklad, ale o novější verzi této hry.\n\nHráč se ocitá v kouzelné zemi a jeho úkolem je najít pět pokladů. Herní pole je tvořeno maticí místností 4 x 5 ve třech výškových úrovních.\n\n"}
{"id": "784323", "url": "https://cs.wikipedia.org/wiki?curid=784323", "title": "Tadeusz Andrzej Zieliński", "text": "Tadeusz Andrzej Zieliński\n\nTadeusz Andrzej Zieliński (22. května 1931, Varšava – 25. února 2012 tamtéž) byl polský muzikolog, hudební kritik a spisovatel.\n\nStudoval muzikologii na Varšavské univerzitě, kterou ukončil v roce 1957. V letech 1957–1960 byl redaktorem časopisu \"Ruch Muzyczny\". V roce 2006 mu byla udělena výroční cena ministra kultury a národního dědictví.\n\n\n"}
{"id": "784324", "url": "https://cs.wikipedia.org/wiki?curid=784324", "title": "Kaboom!", "text": "Kaboom!\n\nKaboom! je videohra z roku 1982. Hra vznikla pro herní konzoli Atari 2600. Námětem hry je chytání bomb házených útočníkem. Útočník se pohybuje po zdi doleva a doprava a vypouští bomby. Ty musí hráč zachytit pomocí vaničky.\n\nHra existuje také ve verzi pro počítače Sinclair ZX Spectrum a kompatibilní (například Didaktik). Jejím autorem je František Fuka, který ji vytvořil v roce 1986. Vydavatelem této verze byla společnost Proxima - Software v. o. s., hra byla vydána v roce 1992 jako součást souboru her Fuxoft uvádí.\n\n"}
{"id": "784326", "url": "https://cs.wikipedia.org/wiki?curid=784326", "title": "Bowling 2000", "text": "Bowling 2000\n\nBowling 2000 je hra pro počítače Sinclair ZX Spectrum a kompatibilní (například Didaktik). Autorem je František Fuka, který ji naprogramoval v roce 1985. Hra byla v roce 1992 vydána společností Proxima – Software v. o. s. jako součást souboru her Fuxoft uvádí.\n\nJedná se o počítačovou verzi hry bowling. Na hrací ploše se pohybuje zleva doprava koule. Stiskem klávesy se koule zastaví ve vybrané pozici a následně se nad koulí objeví čára s pohybující se značkou ukazující směr pohybu koule. Když se značka dostane do požadované pozice, hráč může pustit klávesu a tím dojde k hodu koulí.\n\n"}
{"id": "784327", "url": "https://cs.wikipedia.org/wiki?curid=784327", "title": "Beta Disk Interface", "text": "Beta Disk Interface\n\nBeta Disk Interface je řadič disketových jednotek pro počítače Sinclair ZX Spectrum vyvinutý britskou společností Technology Research Ltd. K řadiči je možné připojit až čtyři disketové jednotky 5,25\" nebo 3,5\". Po vzniku počítačů Sinclair ZX Spectrum 128+ vznikla verze Beta 128 Disk Interface. Beta Disk Interface je součástí některých ruských klonů počítače Sinclair ZX Spectrum, např. Pentagon, Scorpion ZS-256.\n\nNěmecká společnost Midas vyráběla pod názvem Gammadisk Beta Disk Interface rozšířený o port pro tiskárnu a port pro Kempston joystick.\n\nOperačním systémem Beta Disk Interface je TR-DOS. Beta Disk Interface je možné ovládat dvěma způsoby, buď pomocí vlastního příkazového editoru, do kterého je možné vstoupit příkazem \"RANDOMIZE USR 15360\", nebo z Basicového editoru pomocí příkazové konstrukce \"RANDOMIZE USR 15363: REM: příkaz\". U Beta 128 Disk Interface jsou změněny adresy na \"RANDOMIZE USR 15616\" a \"RANDOMIZE USR 15619: REM: příkaz\". Díky této konstrukci příkazů je Beta Disk Interface kompatibilní se ZX Interface I.\n\nPodpora Beta Disk Interface se objevila také v ISO ROM, což je upravená verze ROM pro Sinclair ZX Spectrum.\n\n\nPro čtení ze sekvenčních souborů a zápis do sekvenčních souborů se používají běžné příkazy PRINT #\"m\" a INPUT #\"m\". Pro zápis do souboru s náhodným přístupem je nutné použít příkaz PRINT ve tvaru PRINT #\"m\"; \"cislo_zaznamu\", \"promenna\". Analogicky pro čtení ze souboru s náhodným přístupem je nutné použít příkaz INPUT ve tvaru INPUT #\"m\"; (\"cislo_zaznamu\"), \"promenna\".\n\nPokud není u příkazů LOAD, SAVE, VERIFY, MERGE a RUN určen název souboru, pracuje příkaz se souborem nazvaným \"boot\".\n\n\nBeta Disk Interface používá ke své činnosti porty 31, 63, 95, 127 a 255. Tyto porty jsou ovšem používány pouze pokud je Beta Disk Interface aktivní, tj. pokud je připojena ROM Beta Disk Interface místo ROM ZX Spectra. Současně je také zabráněno používat tyto porty ostatními perifériemi, pokud je zrovna využívá Beta Disk Interface. Porty mohou být tedy používány současně i jinými perifériemi.\n\nOd roku 2018 se v ČR vyrábí klon s názvem Beta Disk 128C, výrobcem systému je spectristický fanda CSS Electronics.\n\nElektronika je realizovaná na dvou deskách horizontálně nad sebou, propojených konektory. Spodní deska obsahuje kompletně průchozí sběrnici s konektorem na opačné straně, a dále budiče všech signálů, které Beta Disk používá. Tyto budiče jsou pro zanedbatelný proudový odběr napájeny přímo z počítače. Na horní desce je celý řadič a systém DOS, realizovaný TTL-LS logikou, tak jako v originále. V zapojení bylo opraveno pár drobných chyb, optimalizováno využití TTL chipů a doplněna LED indikující přistránkování DOSu. Horní deska se napájí externím napáječem, na desce je obsažen stabilizátor 5V pro logickou větev, a měnič na 12V pro řadič FD1793.\n\nČeský Beta Disk je možné získat na serverech Sellmyretro a nebo eBay .\n\n"}
{"id": "784332", "url": "https://cs.wikipedia.org/wiki?curid=784332", "title": "Endre Szemerédi", "text": "Endre Szemerédi\n\nEndre Szemerédi (* 21. srpna 1940 v Budapešti) je maďarský matematik v oboru kombinatoriky a teoretické informatiky. Je držitelem Abelovy ceny za rok 2012. Od roku 2010 má čestný doktorát Karlovy univerzity.\n\nNarodil se v Budapešti a studoval univerzitu Loránda Eötvöse. Na rozdíl od většiny ostatních „maďarských“ matematiků není židovského původu. Doktorské studium absolvoval na Lomonosově univerzitě v Moskvě pod vedením Izraila Gelfanda.\n\nJeho nejznámějším výsledkem je důkaz z roku 1975, který prokazuje platnost staré domněnky vyslovené Pálem Erdősem a Pálem Turánem: Pokud má posloupnost přirozených čísel kladnou asymptotickou hustotu, pak obsahuje libovolně dlouhé aritmetické posloupnosti. To je dnes nazýváno Szemerédiho větou.\n"}
{"id": "784348", "url": "https://cs.wikipedia.org/wiki?curid=784348", "title": "Třída Buckley", "text": "Třída Buckley\n\nTřída Buckley (jinak též třída TE) byla třída eskortních torpédoborců amerického námořnictva z období druhé světové války. Od třídy \"Evarts\" se lišily prodlouženým trupem, zlepšujícím nautické vlastnosti lidí, který se osvědčil natolik, že byl použit u všech dalších amerických druhoválečných eskortních torpédoborců.\n\nPostaveno jich bylo celkem 102 kusů. Během války jich byla část, na základě zákona o půjčce a pronájmu, předána britskému námořnoctvu. Po válce byly poskytnuty řadě dalších zemí, například Tchaj-wanu, Evádoru, Chile či Korejské Republice.\n\nAmerické loděnice postavily celkem 102 eskortních torpédoborců této třídy. Většinu jich provozovalo americké námořnictvo, přičemž 46 jich bylo předáno britskému námořnictvu, které je označovalo jako třídu \"Captain\" (ta ovšem zahrnovala rovněž britská plavidla předcházející třídy \"Evarts\").\n\nFregaty nesly tři 76mm kanóny v jednohlavňové lafetaci, které doplnily čtyři 40mm kanóny Bofors a devět 20mm kanónů Oerlikon. K napadání ponorek sloužil jeden salvový vrhač hlubinných pum Hedgehog, dále osm a dvě skluzavky pro svrhávání hlubinných pum. Oproti předchozí třídě byl přidán jeden trojhlavňový 533mm torpédomet. Pohonný systém tvořily dvě parní turbíny General Electric a dva kotle. Lodní šrouby byly dva. Nejvyšší rychlost dosahovala 23 uzlů.\n\nTřída \"Buckley\" byla nasazena ve druhé světové válce. Dvě jednotky byly v bojích ztraceny.\n\nEskortní torpédoborec USS \"Whitehurst\" vystupoval ve filmu Nepřítel pod hladinou (\"the Enemy Below\") z roku 1957.\n"}
{"id": "784349", "url": "https://cs.wikipedia.org/wiki?curid=784349", "title": "Grand Prix Malajsie 2012", "text": "Grand Prix Malajsie 2012\n\nGrand Prix Malajsie 2012 (oficiálně 2012 Formula 1 Petronas Malaysia Grand Prix) se jela na okruhu Sepang nedaleko hlavního města Kuala Lumpur v Malajsii dne 25. března 2012. Závod byl druhým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "784350", "url": "https://cs.wikipedia.org/wiki?curid=784350", "title": "Eskil", "text": "Eskil\n\nEskil je skandinávské mužské jméno.\nJméno má skandinávský původ a znamená „boží helma“ nebo „boží kotel“.\nVe staré švédštině nacházíme jméno Askel nebo Æskil. Ve staré dánštině Askil nebo Eskil, Latinská forma je Eschillus. Finská varianta je Esko. Dánská varianta je Eskild. Norská varianta je Askjell.\nVe Švédsku má v současnosti asi 6600 nositelů, jejich počet se postupně mírně zvyšuje.\nVe Švédsku se jméno v poslední době stále více používá, nejedná se ovšem o žádnou módní vlnu.\n\nJmeniny:\n\n\n"}
{"id": "784352", "url": "https://cs.wikipedia.org/wiki?curid=784352", "title": "Gmina Nowy Duninów", "text": "Gmina Nowy Duninów\n\nGmina Nowy Duninów je polská vesnická gmina v okrese Płock v Mazovském vojvodství. Sídlem gminy je ves Nowy Duninów. V roce 2010 zde žilo 3 932 obyvatel..\n\nGmina má rozlohu 144,79 km², zabírá 8,05% rozlohy okresu. Skládá se ze 13 starostenství.\n\nBrwilno, Brwilno Dolne-Soczewka, Duninów Duży, Dzierzązna, Kamion-Grodziska, Karolewo-Nowa Wieś, Lipianki, Nowy Duninów, Popłacin, Stary Duninów, Środoń-Brzezinna Góra, Trzcianno-Jeżewo, Wola Brwileńska\n"}
{"id": "784354", "url": "https://cs.wikipedia.org/wiki?curid=784354", "title": "Tilapia (rod)", "text": "Tilapia (rod)\n\nTilapia je velký rod cichlidovitých ryb, vyskytujících se endemicky pouze v Africe, kromě jediného druhu (\"T. zillii\"), který se objevuje též na Středním východě. Převážná většina druhů je z tropické západní a střední Afriky, ale je zde pár druhů vyskytujících se v ostatních částech Afriky. Některé druhy mají dosti omezená místa výskytu (například čtyři jsou pouze v jezeře Ejagham a devět pouze v jezeře Bermin) a jsou vysoce ohrožené.\n\n\n"}
{"id": "784355", "url": "https://cs.wikipedia.org/wiki?curid=784355", "title": "Třída Edsall", "text": "Třída Edsall\n\nTřída Edsall (jinak též třída FMR) byla třída eskortních torpédoborců amerického námořnictva z období druhé světové války. Postaveno jich bylo celkem 85 kusů. Za druhé světové války byly čtyři torpédoborce potopeny. Po válce byly čtyři kusy dodány do Mexika, Jižního Vietnamu a Tunisu.\n\nAmerické loděnice postavily celkem 85 eskortních torpédoborců této třídy. Na jejich stavbě se podílely loděnice Beth Staten Island (20), Consolidaded Orange (47) a Houston (18). Stavba probíhala od roku 1942, přičemž hotové torpédoborce vstupovaly do služby v letech 1943–1945.\n\nFregaty nesly tři 76mm kanóny v jednohlavňové lafetaci, které doplnily dva 40mm kanóny Bofors a osm až deset 20mm kanónů Oerlikon. Dále nesly jeden tříhlavňový 533mm torpédomet. K napadání ponorek sloužil jeden salvový vrhač hlubinných pum Hedgehog, dále osm a dvě skluzavky pro svrhávání hlubinných pum. Pohonný systém tvořily dva diesely Fairbanks-Morse. Lodní šrouby byly dva. Nejvyšší rychlost dosahovala 21 uzlů.\n\nVe druhé světové válce byly ztraceny čtyři jednotky této třídy. USS \"Leopold\" dne 9. března 1944 torpédovala akustickým torpédem poblíž Islandu německá ponorka \"U 255\". Zemřelo 171 lidí. USS \"Holder\" 11. dubna 1944 ve Středozemí neopravitelně poškodila německá letecká torpéda. USS \"Fiske\" byl 2. srpna 1944 severně od Azor torpédován ponorkou \"U 804\". Zemřelo 30 lidí. USS \"Frederick C. Davis\" torpédovala 24. dubna 1945 v severním Atlantiku ponorka \"U 546\". Zemřelo 115 lidí.\n\n\n\nUSS \"Stewart\" (DE-238) je jedinou lodí své třídy, která se dochovala dodnes. Slouží jako muzeum v rámci Seawolf Parku v texasském Galvestonu.\n"}
{"id": "784360", "url": "https://cs.wikipedia.org/wiki?curid=784360", "title": "Okres Świebodzin", "text": "Okres Świebodzin\n\nOkres Świebodzin (polsky \"Powiat świebodziński\") je okres v polském Lubušském vojvodství. Rozlohu má 937,45 km² a v roce 2010 zde žilo 56 165 obyvatel. Sídlem správy okresu je město Świebodzin.\n\nMěstsko-vesnické:\n\nVesnické:\n\n"}
{"id": "784361", "url": "https://cs.wikipedia.org/wiki?curid=784361", "title": "Boeing Creek", "text": "Boeing Creek\n\nBoeing Creek je potok v americkém státě Washington. Protéká pouze městem Shoreline, které leží kousek na sever od Seattlu. Jeho délka je zhruba 2,6 km, poté se vyprazdňuje do Pugetova zálivu. Potok je na mnoha místech upraven nebo odkloněn do propustků. Povodí potoka má rozlohu přibližně 29 km² a kromě potoka samotného zahrnuje dva přítoky. Své jméno nese po Williamu Boeingovi, který si na jeho břehu v roce 1913 postavil vilu. Přes časté úpravy a znečištění dešťové vody potok poskytuje útočiště původním živočišným druhům a vytváří lužní les.\n\nPůvodní pramen potoka byl přemístěn do podzemních trubek, ze kterých vytéká pod křižovatkou ulic Greenwood Avenue a Carlyle Hall Road. Dále teče kolem kampusu Shoreline Community College a přes Boeing Creek Park, na jehož západní straně vytváří Skryté jezero. To opouští prostřednictvím propustku pod Innis Arden Way a pokračuje roklí na západ a poté, co podteče pod železnicí mezi Seattlem a Vancouverem, ústí do Pugetova zálivu.\n\nPotok má dva přítoky, z nichž jeden se k němu připojuje ze severu z propustku v Boeing Creek Parku, kam přitéká z potrubí pod 6th Avenue. Druhý přítok přitéká ze čtvrtí Shoreview Hills a The Highlands, odkud teče na sever, než se vlévá do Boeing Creeku pod Skrytým jezerem. \n\nDolní tok potoka se nachází mezi čtvrtěmi The Highlands a Innis Arden. The Highlands je exkluzivní uzamčená čtvrť, kterou v roce 1909 postavili bratři Olmstedové. Tato část potoka tedy není přístupná veřejnosti. \n\nPři vysokých srážkách se v parku do potoka vlévá i voda z trubek pod 175th Street, která nejprve proudí do polderu a poté přes severní přítok potoka do potoka samotného.\n\nV devadesátých letech provozoval okres King šest vodočtů na potoce. Vodočet č. 4, s označením „Boeing Creek u Beach Drive“, se nacházel nejblíže k ústí do zálivu, přibližně na říční míli 0,4, a byl v provozu mezi srpnem 1991 a březnem 1993. Maximální denní průtok byl stanoven na 0,477 m³/s, průměrný průtok na 0,8 m³/s.\n\nPodle Riche Ellisona má povodí potoka rozlohu 30,4 km² a zahrnuje 5,5 kilometru pobřeží Pugetova zálivu. Povodí je téměř celé uvnitř města Shoreline, na severu zasahuje téměř k hranici s okresem Snohomish, zatímco jeho jižní konec se nachází krátce za hranicemi se Seattlem. Na východě sousedí s povodími potoků Lyons Creek, McAleer Creek a Thornton Creek. Podle oficiálních spisů okresu King se ale celé povodí nachází ve městě Shoreline.\n\nV roce 1913 si William Boeing, zakladatel společnosti Boeing vyrábějící letadla, nechal postavit ve čtvrti The Highlands, na břehu potoka Boeing Creek, vilu. Až do roku 1921 zde žil sám, pak se ale oženil a založil rodinu. V té době se potoku často říkalo Hidden Creek nebo Hidden Lake Creek (\"hidden\" = \"skrytý\") a až později se rozhodlo, že se bude potok jmenovat po tomto slavném rezidentovi. Ve vlastnických papírech na pozemky na břehu potoka, které vlastnil Boeing a Seattle Golf and Country Club, byl potok zapsán jako „nepojmenovaný vodní tok“. Oficiální jméno podle USGS, „Boeing Creek“, bylo zapsáno do databáze geografických názvů až roku 1979. Boeing vlastnil velkou část dolního toku potoka, včetně pozemků, kde se nyní nachází parky Boeing Creek Park a Shoreview Park. Pozemky využíval především k lovu a na potoce si postavil malou přehradu, kterou vytvořil Skryté jezero, jenž využíval k rybolovu. Ve třicátých letech Boeing vykácel a vyznačil 1,6 km² pozemku severně od potoka a prodal půdu podnikatelům. Po 2. světové válce na těchto místech vyrostla čtvrť Innis Arden. Půda dnešního Boeing Creek Parku byla částečně vykácena a byly ponechány pouze některé velké jehličnany, některé vyšší než 61 metrů. Dodnes je nejasné, proč byla tato půda vykácena pouze částečně, pravděpodobně kvůli svahovitému charakteru pozemku, čímž cena vyrostla příliš vysoko.\n\nVelká část horního toku potoka, nad Skrytým jezerem, se nachází v Boeing Creek Parku, který je severní částí Shoreview Parku. Tyto parky spravuje město Shoreline a dohromady mají rozlohu 360 000 m². Půda, na které se nyní rozkládá Shoreview Park, patřila také Boeingovi, který ji ale převedl do vlastnictví školního obvodu Shoreline. V polovině 70. let byla půda jižně od jezera vymýcena a připravena ke stavbě střední školy Shoreview High School, která ale nakonec kvůli nedostatku dotací nebyla postavena. Místo ní půdu brzy pokryly invazivní rostliny janovec metlatý a ostružiník sladkoplodý. V roce 1977 se okres King rozhodl tuto půdu od školního obvodu zakoupit a založit zde Shoreview Park. V roce 1997 převzalo kontrolu nad oběma parky město Shoreline. V parcích se nachází turistické stezky, které nabízí přístup ke střednímu toku potoka. Několik z těchto stezek je oficiálních a spravovaných, včetně té, která vede po břehu potoka ke Skrytému jezeru. Také je zde hodně vyšlapaných cestiček, které často stoupají do strmých a nestabilních svahů, čímž zvyšují erozi a přispívají dalšímu znehodnocení potoka. Dolní tok potoka, pod Skrytým jezerem, není veřejnosti přístupen. Čtvrť Innis Arden zde ale pro své obyvatele spravuje stezku, která spojuje Skryté jezero s ústím potoka do zálivu.\n\nPovodí Boeing Creeku dominují písky, štěrky a silty z poslední doby ledové. Jejich částečky vytvářejí subglaciální tilly nebo sandury.\n\nMezi lososovité ryby nacházející se v potoku patří losos čavyča, losos keta, losos kisuč a losos Clarkův. Studie z roku 1994 našla lososy kisuče na dolním toku potoka a lososy Clarkovy ve většině potoka. Od roku 2000 je stav lososů sledován na říční míli 0,1, kde bylo roku 2003 spatřeno až 160 lososů keta a o dva roky dříve 89 lososů kisuč. V roce 2000 byly spatřeny dva lososi čavyča.\n\nRybí populace v potok zadržují dvě přehrady zadržující dešťovou vodu. Jedna přehrada se nachází přímo na hlavním rameni potoka, druhá je položena mimo ně v Boeing Creek Parku. Zdejší ekologii ovlivňují tři další struktury, a to Skryté jezero se svou přehradou, umělý, kolem dvou a půl metru vysoký vodopád nacházející se po proudu od Innis Arden Way a kovová přehrada s pumpou, která se nachází 200 metrů po proudu od Innis Arden Way a poskytuje zdejšímu golfovému hřišti zavlažovací vodu. Žádná z těchto přehrad nemá rybí přechody, čímž se výskyt anadromních ryb limituje na dolní třetinu toku.\n\nLužní les na břehu potoka v Boeing Creek Parku je nedotčený původní ekosystém, většinou bez invazivních druhů. Nachází se zde mnoho starých jehličnanů, které nebyly pokáceny, jako zhruba 60metrové douglasky a borovice pohorské. Na březích potoka jsou obvyklými rostlinami \"Rubus spectabilis\" a původní \"Polystichum munitum\" a kopřiva dvoudomá. Mezi invazivní druhy, které se vyskytují pouze ojediněle, patří janovec metlatý, ostružiník sladkoplodý, břečťan popínavý a kakost smrdutý. \n\nMezi první úpravy povodí potoka patřilo vykácení stromů, konstrukce Skrytého jezera a kovové přehrady pro zdejší golfové hřiště, později bylo změněno i ústí potoka, které překračuje železnice společnosti BNSF Railway, vedoucí po okraji Pugetova zálivu.\n\nV šedesátých letech minulého století bylo na křižovatce Aurora Avenue a 160th Street postaveno obchodní centrum Sears, které přikrylo pramen potoka. Další stavby na tomto místě přemístily zhruba 3 kilometry horního toku potoka do trubek, které se nachází většinou pod soukromými pozemky. Na úseku se nachází 120metrový úsek potoka, který teče mimo potrubí, v Darnell Parku. Nedostatek detenčních nádrží a malé trubky v blízkosti parku ale často způsobují menší záplavy, které vysílají po proudu potoka erozivní proudy. Město plánuje boj s erozí prostřednictvím nové detenční nádrže, která potrubí nahradí.\n\nPovodí potoka bylo hustě urbanizováno po druhé světové válce, kdy byl změněn průtok a přítok vody v potoce. Při deštivém počasí se do potoka dostávalo více deštivé vody, což způsobilo intenzivnější erozi a proudy usazenin, které v 70. letech kompletně zanesly Skryté jezero a přeměnily jej v louku. To přinutilo okresní orgány ke snaze o kontrolu přítoku srážkové vody do potoka a v roce 1996 bylo jezero opět vybagrováno. V lednu následujícího roku ale zimní bouře vytvořila závrt, který roztrhl kanalizaci pod 175th Street, takže bylo jezero opět zaneseno. Jezero bylo později znovu obnoveno a město Shoreline nyní sbírá dotace na údržbu jezera a hledá dlouhodobé řešení kontroly usazenin a eroze.\n\nV Boeing Creek Parku se nachází okresem vybudovaní systém na kontrolu srážkové vody. Nachází se zde veliký polder, který snižuje riziko záplav. Z polderu odchází voda do podzemní trubky, která má kapacitu až 500 tisíc galonů odpadní vody a nachází se pod ním. Trubka je kolem 200 metrů dlouhá a její průřez činí 3,7 metru. Okresní technické služby ji dokončily v roce 2007 a jejím hlavním účelem je, aby se nedostávala nadbytečná voda do Pugetova zálivu. Voda je trubkou dopravena k pumpě na břehu Skrytého jezera, která byla v roce 2009 nahrazena novější konstrukcí. Podobný projektem souvisejícím s odpadní vodou je nahrazení hlavní odpadní linky Boeing Creeku, jejíž kapacita je nedostatečná a rovněž už nepatří mezi nejmladší. Při velkých bouřích se často stávalo, že voda vytékala z poklopů až do zálivu. Všechny tyto projekty byly zahrnuty pod velkým projektem k nahrazení pumpy u Skrytého jezera a celkového kanalizačního systému pod parkem, jehož realizace začala roku 2006. Polderová trubka byla dokončena roku 2007, o rok později byla dokončena hlavní kanalizační tepna a v roce 2009 také pumpa. Všechny tyto projekty se nacházely ve veliké blízkosti potoka, přestože hlavní kanalizační tepna se odchyluje na sever mimo povodí toku. Město Shoreline plánuje další vylepšení kontroly srážkové vody ke snížení rizika záplav a zlepšení hydrologie potoka. V roce 2009 začala stavba jezírka Pan Terra Pond a další vylepšení pumpy.\n"}
{"id": "784362", "url": "https://cs.wikipedia.org/wiki?curid=784362", "title": "Tilapia bakossiorum", "text": "Tilapia bakossiorum\n\nTilapia bakossiorum je kriticky ohrožený druh ryby z čeledi vrubozubcovití, endemitní v jezeře Bermin v Kamerunu. Je ohrožený znečišťováním a sedimenty způsobenými lidskou činností a potenciálně velkými emisemi oxidu uhličitého (CO) ze dna jezera.\n\n"}
{"id": "784363", "url": "https://cs.wikipedia.org/wiki?curid=784363", "title": "Meo Aréna", "text": "Meo Aréna\n\nMeo Aréna je hokejový stadion v Přerově, kde své domácí zápasy hraje prvoligový klub HC ZUBR Přerov.\n\nPřerovský zimní stadion se začal stavět na jaře roku 1969. Slavnostní otevření bylo dne 25. 11. 1971. V roce 1999 proběhla rekonstrukce ledové plochy a strojovny. Dne 20. května 2009 se zahájila rekonstrukce stadionu, která byla dokončena v září 2009. Rekonstrukce zahrnovala rekonstrukci hlediště, zúžení ledové plochy, výměnu mantinelů, nový bar s restaurací, světelnou tabuli a rolbovnu. Stadion má kapacitu pro 3000 lidí z toho 1951 míst k sezení. Na mistrovství světa žen do 18 let se zde přišlo podívat rekordních 3 000 lidí.\n\nPo rekonstrukci provedené roku 2009 dostala hala název „Maxi-Tip Aréna“, který 25. září 2012 vystřídalo pojmenování „Meo Aréna“.\n\n\n"}
{"id": "784367", "url": "https://cs.wikipedia.org/wiki?curid=784367", "title": "Phil Spector", "text": "Phil Spector\n\nPhil Spector, rodným jménem Harvey Phillip Spector (* 26. prosince 1939, New York) je americký hudební producent.\n\nJako producent spolupracoval převážně s dívčími vokálními skupinami, jako jsou The Crystals nebo The Ronettes. Později byl producentem alba \"Let It Be\" britské skupiny The Beatles a produkoval také album \"End of the Century\" punkové skupiny Ramones.\n\nJeho manželkou byla několik let zpěvačka Ronnie Spector. V roce 1989 byl uveden do Rock and Roll Hall of Fame. V roce 2003 zastřelil herečku Lanu Clarkson, za což byl roku 2009 odsouzen k devatenácti letům vězení.\n\n"}
{"id": "784368", "url": "https://cs.wikipedia.org/wiki?curid=784368", "title": "The Art of War", "text": "The Art of War\n\nThe Art of War (Umění války) je čtvrté studiové album švédské power metalové skupiny Sabaton, jež bylo vydáno 30. května 2008 ve vydavatelství Black Lodge Records. Texty písní jsou o slavných bitvách, převážně z druhé světové války, či textech z knihy Umění války, autora Sun Tzu, po které se album jmenuje. V roce 2010 vyšla Re-Armed edice alba, ve které se objevilo několik bonusů, včetně dosud nevydané písně Swedish Pagans.\n\n\nRe-Armed edice – bonus\n\n\n"}
{"id": "784373", "url": "https://cs.wikipedia.org/wiki?curid=784373", "title": "Funke", "text": "Funke\n\nVýraz Funke může označovat:\n\n\n"}
{"id": "784376", "url": "https://cs.wikipedia.org/wiki?curid=784376", "title": "Wang Li-ťünův incident", "text": "Wang Li-ťünův incident\n\nWang Li-ťünův incident je politický skandál, který začal v únoru 2012, když byl odvolán policejní šéf města Čchung-čchingu Wang Li-ťün poté, co americkým diplomatům sdělil podrobnosti případu vraždy britského obchodníka Neila Heywooda. \nPřed 18. sjezdem Komunistické strany Číny, který se má konat na podzim roku 2012, vypukly uvnitř strany mocné boje o kontrolu nad vedením země.\n\nZprávy světových médií naznačovaly, že probíhal boj mezi dvěma frakcemi komunistické strany. První frakce byla údajně vedena prezidentem a generálním tajemníkem Ústředního výboru Komunistické strany Číny v jedné osobě Chu Ťin-tchaem a premiérem Wen Ťia-paem. Druhou řídil člen devítičlenného Stálého výboru politbyra komunistické strany a šéf policie a bezpečnostních složek Čou Jung-kchang spolu se stranickým tajemníkem komunistické strany v Čchung-čchingu Po Si-lajem.\n\n1. března 2012 - Deník Velká Epocha (The Epoch Times) zveřejnil informace o tom, že policejní ředitel Wang Li-ťün odevzdal na velvyslanectví USA americkému velvyslanci informace o spiknutí tajemníka Po Si-laje a šéfa policejních sil Čou Jung-kchanga, kteří údajně připravují v Čínské lidové republice ozbrojený puč. Čínský disidentský server Boxun napsal, že Wang Li-ťüna vyšetřují v Pekingu. Pravděpodobně předal informace o spiknutí Čou Jung-kchanga a Po Si-laje, kteří chtěli zabránit nástupu Si Ťin-pchinga. \n\n4. března 2012 - Disidentský server Boxun zveřejnil informace o obsahu předaných dokumentů, které zahrnují důkazy, že Po Si-laj a člen stálého výboru politbyra Ústředního výboru KS-Číny Čou Jung-kchang chtěli odstranit Si Ťin-pchinga, budoucího předsedu politbyra, a chopit se moci. Spiknutí bylo údajně podpořeno vedením komunistické strany, tedy frakcí bývalého předsedy komunistické strany Ťiang Ce-mina.\n\n15. března 2012 - Státní tisková agentura Nová Čína oznámila, že čínské vedení Po Si-laje odvolalo z vedení komunistické strany města Čchung-čching. Podle komentátora Milana Slezáka se jedná o jeho patrně definitivní konec ve vysoké politice. Podle světových médií byl hlavním důvodem jeho odvolání skandál jeho pobočníka Wang Li-ťüna, který se pokusil zběhnout do USA a strávil jeden den na americkém konzulátu v Čcheng-tu.\n19. března 2012 - Světová média oznámila, že internetoví mikrobloggeři na Weibo.com tvrdí, že v noci z 19. na 20. března došlo k pokusu o převrat (puč). V Pekingu se objevilo velké množství armádních vozů. Neoznačené armádní složky údajně zrána obsadily všechna důležitá místa vládního komplexu v Čung-nan-chaj i jinde v Pekingu. Podle médií vše odstartovala aféra Po Si-laje, jenž byl podle portálu Mingjing News chráněncem člena devítičlenného Stálého výboru politbyra komunistické strany Čou Jung-kchanga, který kontroluje policii a bezpečnostní složky. Po Si-laj byl totiž zbaven funkce a vzat do interního vyšetřování. Následně se rozhořel boj mezi nejmocnějšími členy politbyra.Za soupeřící kliku vůči Čouovi označují čínští blogeři generálního tajemníka Chu Ťin-tchaa a premiéra Wen Ťia-paa, kteří kontrolují armádu. Některá média hovoří o střelbě v centru Pekingu, pohybech obrněných vozidel v metropoli i záhadné nehodě Ferrari, v němž měl zahynout syn člena vlády.\n\nDalší zpráva tvrdí, že Čou Jung-kchang se nejprve pokusil za pomoci policejních sil uvěznit prezidenta Chu Ťin-tchaa a premiéra Wen Ťia-paa. Jeho pokus byl údajně potlačen, díky tomu, že již byli na převrat připraveni. Spekuluje se o možnosti, že USA předalo plány na převrat prodemokratičtější frakci komunistické strany. Obě frakce následně údajně mobilizovaly ozbrojené složky. Čou Jung-kchang měl obsadit státní čínskou televizi CCTV a tiskovou agenturu Sin-chua. Tu ale Chu Ťin-tchao vybojoval zpět. Všechny zprávy na internetových stránkách Sin-chua se od 23. hodiny 19. března do nejméně osmi hodin následujícího rána věnovaly pouze zahraničním zprávám. Neobjevila se ani jedna domácí aktualita, což bylo velmi neobvyklé.\n\n31. březen 2012 - Čínské úřady rázně zasáhly proti čínské internetové komunitě. Podle zpráv listu The Epoch Times informovala čínská státní tisková agentura Sin-chua, že bylo zatčeno 1,065 lidí a vymazáno 208,000 „škodlivých“ zpráv. v souvislosti s údajnou produkcí a propagací fám. Následně Sin-chua informace vymazala a uvedla že bylo zatčeno šest lidí a dočasně zavřeno šestnáct webových portálů. Kvůli nevysvětlenému odvolání vysokého straníka Po Si-laje totiž čínská společnost na internetu spekuluje, co za překvapivým krokem stojí. Dva hlavní čínské mikroblogové portály Sina Weibo a Tencent QQ, z nichž každý má asi 300 milionů uživatelů, znemožnily lidem psát od soboty do 3. dubna ráno na internetu komentáře a další texty.\n"}
{"id": "784379", "url": "https://cs.wikipedia.org/wiki?curid=784379", "title": "Tomas Sennett", "text": "Tomas Sennett\n\nTomas Sennett je americký fotograf.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "784380", "url": "https://cs.wikipedia.org/wiki?curid=784380", "title": "Čchi-lien", "text": "Čchi-lien\n\nČchi-lien může být:\n\n"}
{"id": "784381", "url": "https://cs.wikipedia.org/wiki?curid=784381", "title": "Duke Energy Center", "text": "Duke Energy Center\n\nDuke Energy Center je postmoderní mrakodrap v Charlotte. Má 48 pater a s výškou 240 metrů je 2. nejvyšším mrakodrapem ve městě, vyšší je už jen budova Bank of America Corporate Center. Má 48 nadzemních a 7 podzemních podlaží a nabízí prostory o výměře 41 852 m, z toho většinu zabírají kanceláře. Nejnižší 7. podzemní podlaží je umístěno v hloubce 29 metrů pod úrovní ulice. Výstavba probíhala v letech 2006 - 2010 podle projektu společnosti Thompson, Ventulett, Stainback & Associates. Největšími nájemci jsou Wells Fargo a Duke Energy.\n\nPřestože byl projekt ohlášen již na jaře roku 2004, tak první oficiální vizualizace budovy byly zveřejněny až 6. prosince 2006, což bylo až po zahájení stavby. V původním návrhu měla být budova postavena na parcele o rozloze 5200 m, měla mít výšku 160 m a 34 podlaží. Stavební práce začaly v únoru 2006 demolicí budovy prodejce pneumatik a krátce poté začalo hloubení 30 m hlubokých základů pro podzemní garáže. Pro odvoz sutě ze základové jámy bylo použito 60 000 sklápěcích vozů, která byla odvezena a využita při stavbě třetí přistávací dráhy pro mezinárodní letiště Charlotte Douglas. V prosinci roku 2009 byla budova zkolaudována a 2. ledna 2010 proběhlo slavnostní otevření.\n"}
{"id": "784384", "url": "https://cs.wikipedia.org/wiki?curid=784384", "title": "Hlídka", "text": "Hlídka\n\nHlídka je slovo s více významy: \n\n"}
{"id": "784385", "url": "https://cs.wikipedia.org/wiki?curid=784385", "title": "Royal Pavilion", "text": "Royal Pavilion\n\nRoyal Pavilion je bývalá královská rezidence v centru Brightonu, jednoho z nejznámějších letovisek Anglie. Byla postavena ve třech etapách jako letní rezidence Prince z Walesu, pozdějšího krále Jiřího IV., a to od roku 1787 do roku 1808, s pozdějšími výraznými úpravami provedenými významným anglickým architektem Johnem Nashem.\n\nStavba i pozdější dostavby, které byly provedeny v indo-saracénském stylu převládajícím v architektuře Blízkého východu po většinu 19. století, jsou zajímavé a nevšední především svými extravagantními interiéry s množstvím indických doplňků a dekorací.\n\nPalác v Brightonu přestal být královskou rodinou navštěvován v roce 1845 kvůli úbytku soukromí v důsledku zvyšující se návštěvnosti letoviska. Posledním panovníkem obývajícím sídlo byla královna Viktorie se svým manželem princem Albertem.\n\nPrinc z Walesu, pozdější král Jiří IV., navštívil Brighton poprvé v roce 1783, ve svých jednadvaceti letech. Vyhledávaným letoviskem se Brighton stal už v době, kdy v něm pobýval strýc Jiřího IV., Prince Jindřich, Vévoda z Cumberlandu and Strathearnu, po němž jeho synovec zdědil zálibu v dobrém jídle, lovu, divadle a přepychu. Když byl mladému Princi trpícímu dnou doporučen pobyt na pobřeží, pronajal si skromnou budovu bývalého statku v oblasti Old Steine, velké travnaté plochy, která byla turisty využívána jako promenáda. Zakoupení žádného většího sídla nebylo dovoleno kvůli předešlým výdajům při stavbě panského sídla Carlton House v Londýně.\n\nVýhodná poloha Brightonu, vzdáleného asi 70 kilometrů od hlavního města a královského dvoru, dovolovala Jiřímu se diskrétně scházet s jeho dlouholetou milenkou Marií Fitzherbert. Budoucí král se nakonec s Marií v tajnosti také oženil. Veřejný obřad tehdy nepřipadal v úvahu, protože kvůli římskokatolickému vyznání Marie nesplňoval podmínky vyložené v Zákonu o královských sňatcích z roku 1772.\n\nV roce 1787 byl věhlasný architekt anglické nobility Henry Holland pověřen vedením projektu rozšíření existující pronajaté budovy. Tím tak došlo ke vzniku Marine Pavilion, části dnešního paláce, který byl tvořen centrální rotundou s třemi hlavními místnostmi - jídelnou, knihovnou a snídaňovou místností - vybavenými v neoklasicistním stylu s ozdobnými malbami italského malíře Biagia Rebeccy.\n\nV období mezi lety 1801–1802 byla k Pavilionu dostavěna nová jídelna a zimní zahrada. Princ v této době také skoupil všechny okolní pozemky, na kterých nechal později, v letech 1803 až 1808, vystavět v Indickém stylu velkou jízdárnu a stáje podle návrhu Williama Pordena, které poskytovaly prostor k ustájení až 60 koní a svou velikostí převyšovaly tehdejší budovu Pavilionu.\n\nMezi lety 1815 a 1822 pokračoval John Nash v rozšiřování a přestavbě budovy a dovedl ji až do stavu, ve kterém je k vidění dnes.\n\nPo smrti Jiřího IV. se stal Royal Pavilion oblíbeným i u jeho nástupce, krále Viléma IV., který v něm také často pobýval. Naproti tomu Královna Viktorie si sídlo neoblíbila kvůli nedostatku soukromí, které vyžadovala na svých cestách, a které se nedalo zajistit zvláště s narůstající návštěvností a populací Brightonu. Po její poslední návštěvě v roce 1845 se tak vláda rozhodla dát palác a okolní pozemky na prodej. Byly odkoupeny městem za 53 000 liber v roce 1850 na základě Zákona o rozvoji Brightonu. Palác byl městem využíván jako místo společenského vyžití pro příslušníky vyšších sociálních vrstev. Mnoho dosavadních interiérů bylo odvezeno na příkaz královské rodiny do Buckinghamského paláce nebo do hradu Windsor a jejich část byla později navrácena v roce 1860 a po první světové válce.\n\nPo druhé světové válce se město usilovně snažilo o navrácení Pavilionu do původního stavu za podpory královny Alžběty II., která v roce 1950 zapůjčila více než sto kusů nábytku. V této době byla provedena nákladná rekonstrukce a i nadále pokračuje rozsáhlý program obnovy místností paláce a stájí a výroba replik vybavení a nábytku.\n\nDnes je Royal Pavilion jednou z nejznámějších památek a turistických lokalit jižního pobřeží Anglie s průměrně 400 000 návštěvníky ročně.\n\n"}
{"id": "784387", "url": "https://cs.wikipedia.org/wiki?curid=784387", "title": "Miloš Sedmidubský", "text": "Miloš Sedmidubský\n\nMiloš Sedmidubský (21. února 1924 Rokycany – 13. dubna 1995 Proseč pod Ještědem) byl český hudební skladatel a pedagog.\n\nV některých publikacích se udává jako den úmrtí 14. duben 1995 a místo Liberec.\n\nPo absolvování reálného gymnázia v Rokycanech studoval skladbu na Pražské konzervatoři u Karla Janečka. Studia musel přerušit, neboť byl za německé okupace totálně nasazen. Absolvoval v roce 1948 a na rok se stal hudebním režizérem Československého rozhlasu v Brně. \n\nV letech 1949–1951 vykonával vojenskou službu v Armádním uměleckém souboru Víta Nejedlého. Další dva roky byl divadelním dirigentem v Prešově. Následovalo angažmá u divadla v Plzni, kde působil do roku 1957. V Plzni rovněž vyučoval na místní hudební škole až do roku 1961. Poté odešel do Berlína, kde působil jako dirigent symfonických orchestrů a spolupracoval s naším velvyslanectvím na propagaci české hudby. V roce 1962 se vrátil do Prahy a věnoval se výhradně skladbě.\n\n\n\n\n\n\n"}
{"id": "784389", "url": "https://cs.wikipedia.org/wiki?curid=784389", "title": "Mistrovství světa v atletice 2011 – Muži 1500 metrů", "text": "Mistrovství světa v atletice 2011 – Muži 1500 metrů\n\n"}
{"id": "784400", "url": "https://cs.wikipedia.org/wiki?curid=784400", "title": "Seznam památných stromů v okrese Tábor", "text": "Seznam památných stromů v okrese Tábor\n\nToto je seznam památných stromů v okrese Tábor, v němž jsou uvedeny památné stromy na území okresu Tábor.\n\n"}
{"id": "784428", "url": "https://cs.wikipedia.org/wiki?curid=784428", "title": "Třída Rudderow", "text": "Třída Rudderow\n\nTřída Rudderow (jinak též třída TEV) byla třída eskortních torpédoborců amerického námořnictva z období druhé světové války. Postaveno jich bylo celkem 22 kusů. Dalších 50 bylo dokončeno v podobě rychlých transportních lodí (APD) třídy \"Crosley\". Plavidla využívala trupu převzatého od třídy \"Edsall\", měla však dva 127mm kanóny a jinak pojatý velitelský můstek.\n\nAmerické loděnice postavily celkem 72 jednotek této třídy, z nichž 22 sloužilo jako eskortní torpédoborce a 50 jako útočná transportní plavidla kategorie APD. Objednávka dalších 179 jednotek byla roku 1943 zrušena. Na stavbě se podílely loděnice Bethlehem-Hingham (28), Bethlehem-Quincy (9), Consolidated (3), DeFoe (15), Charleston Navy Yard (11) a Philadelphia Navy Yard (6). Do služby vstupovaly v letech 1943–1945.\n\nPlavidla nesla dva 127mm kanóny v jednohlavňových věžích, které doplnily čtyři 40mm kanóny Bofors a deset 20mm kanónů Oerlikon. Dále nesly jeden tříhlavňový 533mm torpédomet. K napadání ponorek sloužil jeden salvový vrhač hlubinných pum Hedgehog, dále osm a dvě skluzavky pro svrhávání hlubinných pum. Pohonný systém tvořily turbíny General Electric, elektromotory a dva kotle. Lodní šrouby byly dva. Nejvyšší rychlost dosahovala 24 uzlů.\n\nBěhem druhé světové války lodě této třídy neutrpěly žádné ztráty.\n\n\n\n"}
{"id": "784430", "url": "https://cs.wikipedia.org/wiki?curid=784430", "title": "Zápas na Letních olympijských hrách 1960", "text": "Zápas na Letních olympijských hrách 1960\n\nZápas na letních olympijských hrách 1960 svedl do bojů o medaile 324 zápasníků ze 46 zemí. Ti se utkali o 16 sad medailí v osmi váhových kategoriích ve volném stylu a v osmi v řecko-římském.\n\n"}
{"id": "784433", "url": "https://cs.wikipedia.org/wiki?curid=784433", "title": "Harper Leeová", "text": "Harper Leeová\n\nNelle Harper Leeová (28. dubna 1926, Monroeville, Alabama, USA – 19. února 2016, Monroeville) byla americká spisovatelka a redaktorka. Roku 1959 publikovala svůj román s názvem „Jako zabít ptáčka“ (angl.: \"„To Kill a Mockingbird“\"), který se hned po vydání stal bestsellerem. Román popisuje hrubé mezirasové vztahy mezi barevnou („chudou“) vrstvou obyvatelstva a bílou („bohatou“) vrstvou obyvatelstva, které nejbouřlivěji panovaly v době hospodářské krize na jihu USA. Harper Leeová za toto jedinečné dílo, které prorazilo nespočet společenských hranic, získala roku 1961 Pulitzerovu cenu za literaturu. Jejím dalším dílem je Postav hlídku.\n\nNarodila se v Monroeville jako potomek Roberta E. Leea, jižanského generála Občanské války. Harper byla velmi rozpustilé děvče a tzv. „předčasně vyspělý čtenář“, což svědčí o její psychické vyzrálosti a o chápání reality v době, kdy ji sužovala puberta. Jejím dobrým přítelem v dětství byl Truman Capote, s kterým si skvěle rozuměla, protože oba dva měli spisovatelské vlohy. \n\nHarpeřin otec byl bývalý redaktor novin i jejich majitel. Poté sloužil jako státní senátor a jako právník v Monroeville. Harper studovala právo na univerzitě v Alabamě od roku 1945, ale nedostudovala. Během studia napsala pár studentských publikací a podílela se na studentském časopise. Nějakou dobu strávila jako výměnný student na Oxfordské univerzitě. Šest měsíců před ukončením studia odešla do New Yorku, aby se mohla plně věnovat své literární kariéře. V mezičase pracovala jako úřednice letecké společnosti Eastern Air Lines a British Airways v průběhu roku 1950. V roce 1959 se Lee, spolu se svým dávným přítelem Trumanem Capotem, rozhodla vydat tento úchvatný román.\n\nDěj se odehrává v malém městě Maycomb v době hospodářské krize. Atticus Finch, právník a otec, obhajuje černocha Toma Robinsona, který je neprávem obviněn ze znásilnění bílé dívky Mayelly Ewell. Charaktery a jména některých postav jsou čerpána z reálného života – Finch bylo rodné jméno Harperiiny matky a Truman Capote byl „zvěčněn“ v charakteru postavy Charlese Bakera 'Dilla' Harrise.\n\n"}
{"id": "784434", "url": "https://cs.wikipedia.org/wiki?curid=784434", "title": "Jindřiška Konopásková", "text": "Jindřiška Konopásková\n\nJindřiška Konopásková (10. března 1877 někde mezi Ledcemi a Šternberkem – 31. března 1947 v Praze) byla česká básnířka a spisovatelka.\n\nJejí rodné jméno bylo Jindřiška Švejcarová. Poté co si vzala přednostu železniční stanice v Kladně-Dubí se jmenovala Konopásková. Vystupovala pod pseudonymem Jiřina Tuhaňská, Stella či Jiří Tuháň. Pod pseudonymem Stella publikovala fejetony, které pravidelně vycházely v odpoledních Národních Listech.\n\n"}
{"id": "784440", "url": "https://cs.wikipedia.org/wiki?curid=784440", "title": "Aleksandra Širokovová", "text": "Aleksandra Širokovová\n\nProf. Aleksandra Širokovová DrSc. ( ; 26. listopadu 1918 – 22. dubna 2003 v Moskvě) byla ruská bohemistka, slavistka, vysokoškolská učitelka a překladatelka.\n\nPo maturitě přihlásila na Literární fakultu vysoké školy pedagogické v Moskvě. Studovala tam v letech 1937–1941, dělajíc slovanskou jazykovědu. Od roku 1943 působila na Katedře slovanské filologie Moskevské státní univerzity, kde roku 1945 obhájila kandidátskou práci. Doktorát v oboru bohemistika obdržela v roce 1968. O dva roky později se stala profesorem. V letech 1971 až 1991 byla vedoucím katedry slovanské jazykovědy. V roce 1987 získala titul zasloužilý profesor Moskevské univerzity.\n\nByla čestným doktorem Univerzity Karlovy v Praze. Přeložila do ruštiny knihy Františeka Trávníčeka, Bohuslava Havránka a jiné.\n\nJe autorem více než sta vědeckých prací.\n\n\n"}
{"id": "784446", "url": "https://cs.wikipedia.org/wiki?curid=784446", "title": "Lü-liang", "text": "Lü-liang\n\nLü-liang může být:\n\n"}
{"id": "784447", "url": "https://cs.wikipedia.org/wiki?curid=784447", "title": "Vladimír Maňas", "text": "Vladimír Maňas\n\nMgr. Vladimír Maňas, Ph.D. (v Ostravě 16. září 1979 je český historik, muzikolog, sbormistr a organizátor hudebního života.\n\nVystudoval Církevní gymnázium v Ostravě. Dále historii a hudební vědu na Filozofické fakultě Masarykovy univerzity v Brně. V letech 2005 a 2006 byl zaměstnancem Oddělení rukopisů a starých tisků Moravské zemské knihovny.\n\nOd roku 2005 působí jako pedagog na Ústavu hudební vědy Filozofické fakulty Masarykovy univerzity (2008 odborný asistent). Zaměřuje se na moravskou hudební topografii v raném novověku či hymnologii a další. Založil a řídí sbor Ensemble versus, se kterým provádí zvláště skladby renesančních mistrů, ale i díla soudobých autorů. \n\n"}
{"id": "784450", "url": "https://cs.wikipedia.org/wiki?curid=784450", "title": "Lü-liang (pohoří)", "text": "Lü-liang (pohoří)\n\nLü-liang () je pohoří v Čínské lidové republice ležící při západní hranici provincie Šan-si. Na západ od něj leží provincie Šen-si a v ní na jih tekoucí Žlutá řeka. Na východ od něj v Šan-si leží údolí na také jih tekoucí řeky Fen-che, pak pohoří Tchaj-chang a pak Velká čínská nížina. Pohoří tak tvoří rozvodí mezi Žlutou řekou a Fen-che, které se stékají u jeho jižního konce.\n\nNejvyšší hora pohoří je Kuan-ti Šan, její vrcholek je ve výšce 2831 metrů nad mořem a leží na východě okresu Fang-šan.\n"}
{"id": "784459", "url": "https://cs.wikipedia.org/wiki?curid=784459", "title": "Christiane Nüssleinová-Volhardová", "text": "Christiane Nüssleinová-Volhardová\n\nChristiane Nüsslein-Volhard (* 20. října 1942 Magdeburg) je německá bioložka, držitelka Ceny Alberta Laskera za základní lékařský výzkum z roku 1991 a držitelka Nobelovy ceny za fyziologii nebo lékařství, kterou získala v roce 1995 společně s Ericem Wieschausem a Edwardem Lewisem za výzkum genetické kontroly vývoje embrya.\n\n"}
{"id": "784461", "url": "https://cs.wikipedia.org/wiki?curid=784461", "title": "Heptadekan", "text": "Heptadekan\n\nHeptadekan je uhlovodík (alkan) se sedmnácti atomy uhlíku v molekule a vzorcem CH.\n\nTeoreticky je možných celkem 24 894 izomerů heptadekanu. Nerozvětvený izomer se nazývá normální nebo \"n\"-heptadekan a má vzorec CH(CH)CH. Nejvíce rozvětveným izomerem by měl být 3,3-di-terc-butyl-2,2,4,4-tetramethylpentan, ovšem nepředpokládá se, že jeho existence je možná. Předpokládá se, že je to nejmenší „nemožný“ alkan.\n\n\n"}
{"id": "784464", "url": "https://cs.wikipedia.org/wiki?curid=784464", "title": "Lubinka", "text": "Lubinka\n\nNázev Lubinka má více vodních toků:\n\n\n…a také vesnice v Polsku:\n\n"}
{"id": "784466", "url": "https://cs.wikipedia.org/wiki?curid=784466", "title": "Girolles", "text": "Girolles\n\nNázev Girolles mají dvě obce ve Francii:\n\n"}
{"id": "784467", "url": "https://cs.wikipedia.org/wiki?curid=784467", "title": "Sony Ericsson Open 2012 – ženy", "text": "Sony Ericsson Open 2012 – ženy\n\nTenisový turnaj WTA Sony Ericsson Open 2012, známý také pod názvem Miami Masters 2012, se konal ve dnech 19. března až 1. dubna v miamském areálu Tennis Center at Crandon Park ve Spojených státech amerických, venku na kurtech s tvrdým povrchem. Turnaj patřil do druhé nejvyšší kategorie na okruhu Premier Mandatory. Odměny činily 4 828 050 USD.\n\nObhájkyní titulu byla světová jednička Běloruska Viktoria Azarenková, která podlehla ve čtvrtfinále Francouzce Marion Bartoliové, čímž ukončila sérii 26 singlových vítězství v řadě, započatou na startu sezóny 2012. Turnaj vyhrála Polka Agnieszka Radwańska.\n\nVšechny nasazené hráčky měly v 1. kole volný los.\n\nNásledující hráčky obdržely do hlavní soutěže divokou kartu:\n\nNásledující hráčky do hlavní soutěže postoupily z kvalifikace:\n\n\n\n"}
{"id": "784469", "url": "https://cs.wikipedia.org/wiki?curid=784469", "title": "Robert Welch (fotograf)", "text": "Robert Welch (fotograf)\n\nRobert John Welch (22. července 1859 – 28. září 1936) byl irský fotograf, který se zajímal o přírodopis, zejména o měkkýše.\n\nNarodil se v roce 1859 v Strabane, hrabství Tyrone jako syn skotského fotografa amatéra.\n\nSpecializoval se na venkovní fotografii a pořídil tisíce fotografií irských měst a scenérií. Byl zručným umělcem a jeho studie o Irsku a irském životě na konci 19. a na počátku 20. století jsou dnes právem vyhlášené. Stálá expozice v ulsterském muzeu obsahuje dvacet jeho fotografických zvětšenin na téma cestování a doprava.\n\nByl členem Royal Irish Academy a zároveň prezidentem společností Belfast Naturalists' Field Club a Conchological Society of Great Britain & Ireland. V roce 1923 mu jako uznání jeho práce udělila univerzita Queen's University Belfast čestný titul Master of Science.\n\nFotografoval také legendární Titanic.\n\n"}
{"id": "784478", "url": "https://cs.wikipedia.org/wiki?curid=784478", "title": "Gasda", "text": "Gasda\n\nGasda neboli Gazda je řeka 3. řádu na jihu Litvy v okrese Kalvarija, levý přítok řeky Kirsna, do které se vlévá ve vsi Tabarauskai, 5,1 km od jejího ústí do řeky Šešupė. Pramení při hranici s Polskem u vsi Krejwiany, 3,5 km na severoseverovýchod od obce Puńsk na polské straně. Teče zpočátku směrem jihovýchodním (po necelém kilometru protíná státní hranici a celý zbytek toku teče na území Litvy), zanedlouho, u vsi Senieji Alksnėnai se stáčí k severovýchodu, potom k severu, protéká vsi Naujoji Radiškė, v městysu Sangrūda protéká rybníkem Sangrūdos tvenkinys (8,8 km od ústí, plocha: 6,2 ha), u vsi Gazdai protéká rybníkem Gazdų tvenkinys (2 ha), po soutoku s říčkou Vaiponė se odklání na severoseverovýchod, na posledním kilometru toku se stáčí k východojihovýchodu.\n\nŘeka nemá významné pravé přítoky, pouze mnoho nevýznamných levých i pravých přítoků.\n\n"}
{"id": "784482", "url": "https://cs.wikipedia.org/wiki?curid=784482", "title": "Školní výlet", "text": "Školní výlet\n\nŠkolní výlet je český film, který pojednává o partě spolužáků, kteří jsou pozváni na pobyt do lázní. Přitom však zažívají mnoho peripetií, vtipných situací, ale i osobních dramat. Souběžně s tím můžeme sledovat příběh mladého zlodějíčka (Jana Bendiga), který nastoupí do luxusního lázeňského hotelu jako kuchař a prožije tam svou první velkou lásku, když se zamiluje do krásné pokojské.\n"}
{"id": "784483", "url": "https://cs.wikipedia.org/wiki?curid=784483", "title": "Stadion Juliska", "text": "Stadion Juliska\n\nStadion Juliska (někdy používán pouze krátký název Juliska) je pražský atletický a fotbalový stadion, který byl otevřen v létě 1960 a je ve vlastnictví Armády České republiky. V minulosti dosahovala kapacita 29 000 míst, v současné době je pro fotbalová utkání omezena na 8 150 míst k sezení. Jde o domovský stadion pro FK Dukla Praha, který je využíván i pro další přípravu sportovců z ASC Dukla.\n\nStadion byl oficiálně otevřen v létě 1960. Po velmi krátké době se pro něj vžil místní název Juliska. V místě sportovního areálu bývala cihelna, pojmenovaná jejím zakladatelem Juliska podle jeho manželky Julie Hofmannové. \n\nVstup pro VIP hosty a návštěvníky s bezplatnou vstupenkou je z ulice Na Šťáhlavce. Inaugurační zápas proběhl 10. července 1960, kdy se pražská Dukla střetla s rakouským Wiener Sport-Club, nad kterým zvítězila 2:1. První ligový zápas zde byl odehrán proti Kladnu, ve kterém Dukla zvítězila 2:1. Zápas sledovalo 15 000 platících diváků. První zápas v evropských pohárech zde byl odehrán 13. září 1961, kdy se v rámci PVP utkala Dukla s bulharským armádním klubem CDNA Sofia. Před návštěvou 14 000 diváků v něm Dukla zvítězila 2:1 brankami Rudolfa Kučery a Františka Šafránka.\n\nV roce 1975 proběhla kompletní přestavba hlavní tribuny. Autorem nové tribuny byl Ing. Cyril Mandel. Kapacita stadionu se tak zvýšila z 12 000 na 29 000 míst. Další rekonstrukce se stadion dočkal až na přelomu roku 2011, a to hlavně kvůli novým licenčním podmínkám pro vstup do nejvyšší fotbalové ligy. V první etapě byly odstraněny staré dřevěné lavičky, které nahradily samostatné sedačky. Při odstraňování dřevěných laviček byla nutná sanace betonových stupňů. Kapacita stadionu po první etapě klesla na pouhých 4 590 diváků. Druhá etapa proběhla v roce 2012, při níž byly i zbývající tribuny osázeny jednotlivými sedačkami. Kapacita tak po celé rekonstrukci vzrostla na konečných 8 150 diváků.\n\n"}
{"id": "784484", "url": "https://cs.wikipedia.org/wiki?curid=784484", "title": "Třída John C. Butler", "text": "Třída John C. Butler\n\nTřída John C. Butler (jinak též třída WGT) byla třída eskortních torpédoborců amerického námořnictva z období druhé světové války. Postaveno jich bylo celkem 83 kusů.\n\nAmerické loděnice postavily celkem 83 jednotek této třídy. Původně jich bylo objednáno 293 kusů, ovšem rovných 210 bylo později zrušeno. Na stavbě se podílely loděnice Boston Navy Yard (7), Consolidated (34), Houston (23) a Federal-Port Newark (16). Do služby vstupovaly v letech 1943–1945. Stavba čtyř dalších byla zrušena po založení kýlu.\n\nPlavidla nesla dva 127mm kanóny v jednohlavňových věžích, které doplnily čtyři 40mm kanóny Bofors a deset 20mm kanónů Oerlikon. Dále nesly jeden tříhlavňový 533mm torpédomet. K napadání ponorek sloužil jeden salvový vrhač hlubinných pum Hedgehog, dále osm a dvě skluzavky pro svrhávání hlubinných pum. Pohonný systém tvořily dvě parní turbíny Westinghouse a dva kotle. Lodní šrouby byly dva. Nejvyšší rychlost dosahovala 24 uzlů.\n\nZa druhé světové války byly ztraceny tři jednotky této třídy. USS \"Shelton\" potopila 3. října 1944 poblíž Morotai japonská ponorka RO-41. USS \"Samuel B. Roberts\" potopily japonské válečné lodě 25. října 1944 v bitvě u Samaru. USS \"Eversole\" potopila 28. října 1944 poblíž Leyte japonská ponorka I-45.\n\nDvě jednotky vyřazené Američany zakoupilo portugalské námořnictvo. USS \"McCoy Reynolds\" jím byl provozován jako \"Corte Real\" (F-334) a USS \"Formoe\" (DE-509) jako \"Diogo-Cão\" (F-333).\n"}
{"id": "784490", "url": "https://cs.wikipedia.org/wiki?curid=784490", "title": "Kdo se bojí Virginie Woolfové?", "text": "Kdo se bojí Virginie Woolfové?\n\nKdo se bojí Virginie Woolfové? (: \"Who's Afraid of Virginia Woolf?\", v češtině někdy též \"Kdopak by se Kafky bál?\") je světově proslulá divadelní hra o třech jednáních Edwarda Franklina Albee. Pojednává o vztazích mezi ženou a mužem, o vztazích v rodině i v celé společnosti.\n\nBývá považována za jedno z autorových nejvydařenějších dramat. Jedná se o absurdní drama, jehož hlavní dějovou linii tvoří noční rozhovor dvou manželských párů, intelektuálů, notně popíjejících a bavících se krutými hrami. Během noci postupně ztrácí zábrany a odkrývají si svá nejniternější tajemství.\n\n\nOdehrává se v bytě Marthy a George.\n\nJsou dvě hodiny ráno, do zšeřelého bytu se vrací manželé – hlučná Martha a unavený George. Byli na pravidelném sobotním večírku u otce Marthy, rektora univerzity. Martha je ve výborné náladě, ráda by se bavila dál, ale George by šel nejraději spát. Martha George kritizuje, vyčítá mu, že je věčně unavený budižkničemu, který se nedovede ve společnosti pořádně bavit. George se brání, nakonec však souhlasí se skleničkou na dobrou noc. Vzápětí se od Marthy dozvídá, že ještě přijdou nějací hosté a stejně jít spát nemůže. To už je na George moc, avšak nedá se nic dělat, hosté právě přicházejí. Nick, nový pracovník univerzity na katedře biologie, a jeho manželka Honey.\n\nPřestože se všichni již setkali na rektorském večírku, konverzace vázne a postrádá srdečnost. Nick se tváří velmi uzavřeně a Honey je ostýchavá. Martha tedy halasně předstírá rozvernou veselost a George mezitím připravuje pití. Po několika skleničkách se atmosféra uvolní, Martha se jde doprovázena Honey převléci a muži zůstávají sami. George Nicka nějakou chvíli popichuje, v jednom okamžiku ho dovede téměř k nepříčetnosti, nakonec však zabřednou do rozebírání vlastních univerzitních oborů a kritizování vztahů mezi lidmi na univerzitě.\n\nVrací se Martha převlečená do odvážných šatů, rozhovor se stočí na téma, jak kdo dobře vypadá, a budoucnost vědy. George vydatně dolévá skleničky. Náhle se dostávají k neexistujícímu synovi Marthy a George, kteří si ho společně vymysleli. Předstírají, jako kdyby skutečně nějakého měli. George odchází doplnit pití a Martha ho mezitím nevybíravě pomlouvá.\n\nGeorge se vrací do pokoje a na Marthu vystřelí. Všichni se leknou, zbraň je ale pouze atrapa. Martha dál uráží George, ten to nevydrží a zpívá:„Kdo se bojí Virginie Woolfové, Woolfové, Woolfové...\" Honey se udélá špatně a jde zvracet.\n\nStále v bytě Marthy a George.\n\nGeorge v místnosti osaměl, ostatní odešli s Honey. Posléze se vrací Nick, povídají si o ženách a vztazích s nimi. Nick vypráví o svém vztahu s Honey, jak se poznali. Od lechtivých slovních přestřelek se dostanou až do vážně míněné hádky. Naštěstí se Martha s Honey právě vrací.\n\nHoney už se cítí lépe, opět popíjí a Martha se dává do tance. Naladí hudbu a přesvědčí Nicka, aby tančil s ní. Začíná si opět hrát. Vypráví Nickovi podivný příběh o Georgeovi, který napsal knihu o chlapci, jenž zavraždil oba své rodiče a předstírá že to vše byla náhoda. Marthin otec mu po nahlédnutí takovou knihu zakázal publikovat.\n\nMartha se dostává k vyvrcholení příběhu a vykřikuje: \"Chcete vědět, jak náš George tatínka usadil? Chcete vědět co mu odpověděl?\"\n\nGeorge se brání: \"NE!NE!NE!NE!\"\n\nMartha: \"Goege odpověděl... Ale tatínku... totiž... ha ha ha HA!... ale pane rektore, to není žádný román... to je všechno pravda... to se skutečně stalo... MNĚ!\n\nGeorge se na Marthu vrhne a s výkřikem ji chytá za krk. Skočí mezi ně Nick a rozohněná Honey volá: \"Krev! Poteče krev!\"\n\nGeorge, Martha i Nick spolu zápasí, nakonec se Nickovi podaří odtrhnout George od Marthy a praští s ním na zem. George se dovleče k židli, ostatní nervózně chodí po pokoji.\n\nGoerge navrhne zahrát si po hře \"Jak pokořit hostitele\" hru \"Hurá na hosty\". Využije toho, co mu v jednom ze svých slabých okamžiků Nick sdělil, a vypráví, jak Honey přinutila Nicka ke svatbě vymyšleným těhotenstvím. Nick si ji navíc vzal pouze kvůli penězum, které zdědila po otci. Nick se rozpálí do běla a Honey se opět udělá špatně, odchází společně do koupelny.\n\nNyní, když osaměli, se do sebe pustí George s Marthou. Navzájem si vyhlašují \"totální válku\", vytýkají si všechno možné. Když se vrátí Nick, Martha ho okatě svádí. George předstírá, že je mu to úplně jedno, dokonce v tom Marthu podporuje. Martha odchází s Nickem do vedlejšího pokoje.\n\nRozezvoní se zvonkohra, což probudí opilou Honey, myslí si, že někdo přišel. George dostává strašlivý nápad. Oznamuje Honey, že ten, kdo zvonil, přinesl zprávu a v ní bylo, že je jejich syn mrtev.\n\nStále tamtéž.\n\nMartha není moc spokojená s milostným výkonem Nicka, dost tím v jejích očích poklesl. Nečekaně obrací a začíná vychvalovat George, jako jediného muže, který ji učinil šťastnou a zároveň stačí chápat její hry tak rychle, jako ona mění pravidla. U dveří zazvoní George s kyticí mečíků, které šel natrhat na zahradu, Martha je v sedmém nebi a pasuje Nicka na svého sluhu.\n\nNick se přestává orientovat, co je u Marthy a George skutečnost a co jen hra.\n\nNa závěr navrhuje George ještě jednu hru. Martha však už hrát nechce, s pláčem prosí, bojí se. George si však tentokrát prosadí svou, mění své chování a usazuje si hráče. Hra nese název \"Vychováváme dítě\". Je to vyprávění o synovi Marthy a George, o tom jak ho vychovávali, nejdříve z pohledu Marthy, následně George. Nikdo kromě George už nechce dále hrát, všichni si jen přejí aby hra skončila. V té chvíli přichází George s odhalením synovy smrti, o níž se dozvěděl v Marthině nepřítomnosti. Martha je rozhořčena, křičí, že je to přece jejich dítě, o tom on nesmí jen tak rozhodnout. Nedá se však nic dělat.\n\nNick jako by náhle prozřel, pochopí pravidla této hry.\n\nVečírek je u konce, začíná svítat. Nick a Honey odcházejí domů. George uloží Marthu něžně do postele a zpívá jí tiše \"Kdo se bojí Virginie Woolfové, Woolfové, Woolfové...\"\n\nMartha na to: \"Já. Já...\"\n"}
{"id": "784491", "url": "https://cs.wikipedia.org/wiki?curid=784491", "title": "Shirana Shahbazi", "text": "Shirana Shahbazi\n\nShirana Shahbazi (* 1974 v Teheránu) je íránská konceptuální fotografka působící ve Švýcarsku.\n\nOd svých 11 let žila v Německu. Studovala fotografii a design na uměleckých školách Fachhochschule v Dortmundu (1995-1997) a Hochschule für Gestaltung und Kunst v Curychu (1997-2000). Po ukončení studií získala zahraniční stipendia v New Yorku (2002) a v Berlíně (2005). V roce 2000 společně s teoretikem kultury a kritikem Tirdadem Zolghadrem a grafickým designérem Manuelem Krebsem založila umělecký kolektiv \"SHAHRZAD\" (\"ŠEHEREZÁDA\"). Společně se věnují výstavní činnosti, píší a zveřejňují v různých sbornících, autorských publikacích i knihách literárně-vizuální eseje, ve kterých se zaměřují na aktuální společenské jevy i proměňující se roli umění ve společnosti. V roce 2002 obdržela prestižní mezinárodní cenu \"Citibank Group Photography Prize\" za výstavu fotografií \"Goftare Nik/Good Words\" (\"Dobrá slova\", 2000-2001). Výstava byla prezentována jako nástěnná mozaika autorčiných vlastních fotografií v kombinaci s jejich kopiemi namalovanými íránskými pouličními malíři. Autorka na nich bez emocí zachytila každodenní situace obyčejných lidí v Teheránu a zaměřila se na zobrazení protikladů současného Íránu.\nHlavním tématem předcházející tvorby Shirany Shahbazi bylo fotografické zachycování různých prostředí a životního stylu jejich obyvatel. Fotografovala krajiny a portréty na mnoha místech světa. Tak vznikly soubory \"Painted Desert\", \"Mir\" nebo \"Landschaften\", v jejichž souvislosti je zmiňováno její ovlivnění düsseldorfskou školou a tvorbou jejich hlavních představitelů Thomase Ruffa a Thomase Strutha.\n\nV současné době Shirana Shahbazi vytváří barevná a černobílá zátiší z geometrických útvarů nebo předmětů, inspirovaných malbami starých holandských mistrů. Přestože některé její práce působí až uměle, jako by byly vytvořeny počítačovou technikou, není tomu tak. Autorka používá klasický starý fotoaparát a abstraktní obrazce svých děl vytváří v ateliéru z modelů vyrobených z umělé hmoty. Barevná paleta jejích kompozic, způsob kladení ploch světlých i tmavých pastelových odstínů vedle sebe a jejich vzájemné prolínání, odkazují ale na autorčiny íránské kořeny více, než je ona sama ochotna si přiznat. Podle mínění odborníků je barevnost v její tvorbě ovlivněna starými perskými malbami, textilními tkaninami a koberci, stejně jako obrazy současných íránských malířů. Dvě různé kultury, které ovlivňovaly autorčin život jsou zřejmě příčinou její určité melancholie, která se projevuje v některých jejích kompozicích (zátiší s lebkou, mrtvý kohout aj.) Autorka v poslední době zkoumá také možnosti fotografických technik jako v případě tapiserie, na jejíž tkaný povrch je obraz nanesen fotografickou cestou. Další ukázkou nových postupů je velkoplošné černobílé zátiší přemalované technikou používanou íránskými malíři při vytváření velkoplošných, kreslených reklam. Tímto způsobem spolupracuje se současnými íránskými malíři a výtvarníky a její fotografická tvorba, jako zpětná vazba, tvoří základ pro nově vznikající obrazy, ručně tkané koberce, tapiserie nebo velkoplošné reklamy.\n\nMezi fotografické události roku patřila i výstava \"Takže znova/Then Again\" (2012) v Galerii Rudolfinum, která byla připravena ve spolupráci s Fotomuseem ve Winterthuru a byla prezentována jako protipól souběžně probíhající výstavy prací Bernda a Hilly Becherových.\nSama autorka se považuje za obdivovatelku, a v jistém smyslu, i žákyni těchto průkopníků konceptuální fotografie, kteří ovlivnili celou generaci evropských fotografů.\n\nVýstava představila osmnáct převážně velkoformátových fotografií, na kterých autorka zachytila kombinace barevných a černobílých zátiší, někdy doplněných o geometrické útvary a předměty a také zátiší s květinami, ovocem i různými přírodninami, inspirovaná holandskými zátišími 17. století.\n\nAutorka žije a pracuje v Curychu.\n\n\n\n\n\nKromě mezinárodní ceny \"Citibank Group Photography Prize\", 2002, Londýn, obdržela v letech 2000 - 2004 za přínos výtvarnému umění a kultuře dalších 6 cen v Curychu, Bernu a Berlíně.\n\n"}
{"id": "784492", "url": "https://cs.wikipedia.org/wiki?curid=784492", "title": "Mistrovství světa v rychlobruslení ve víceboji mužů", "text": "Mistrovství světa v rychlobruslení ve víceboji mužů\n\nMistrovství světa v rychlobruslení ve víceboji mužů je pořádáno Mezinárodní bruslařskou unií každoročně od roku 1893 s výjimkou válečných let. Neoficiální šampionáty se uskutečnily v letech 1889–1891, 1940 a 1946. Do roku 1995 se mužské mistrovství konalo nezávisle na ženském, od roku 1996 se pořádají společné šampionáty.\n\n\n\n\"V tabulce jsou uvedeny pouze závodníci, kteří získali nejméně 2 zlaté medaile. V tabulce nejsou započítány neoficiální šampionáty z let 1889–1891, 1940 a 1946.\"\n\"V tabulce nejsou započítány neoficiální šampionáty z let 1889–1891, 1940 a 1946.\"\n"}
{"id": "784495", "url": "https://cs.wikipedia.org/wiki?curid=784495", "title": "Sūduonia", "text": "Sūduonia\n\nSūduonia je řeka 2. řádu na jihu Litvy v okrese Marijampolė, levý přítok Šešupė, do které se vlévá v městysu Liudvinavas, 218,1 km od jejího ústí do Němenu. Pramení u vsi Šleinės. Teče zpočátku směrem severním, u vsi Labikiai se stáčí k východu, křižuje dálnici a mezinárodní silnici A5/E67, železniční trať Marijampolė - Šeštokai, za kterou se stáčí k severu po soutoku s řekou Gulbinas se stáčí k východu, u vsi Stebuliškės protéká rybníkem Stebuliškių tvenkinys (plocha: 55,2 ha), východním směrem pokračuje až do ústí. Šířka říčního údolí 120 - 250 m.\n\n"}
{"id": "784497", "url": "https://cs.wikipedia.org/wiki?curid=784497", "title": "Asociace samostatných odborů České republiky", "text": "Asociace samostatných odborů České republiky\n\nAsociace samostatných odborů České republiky (ASO ČR) je sdružení nezávislých odborových svazů v České republice. ASO je druhou největší odborovou centrálou v Česku. Spolu s ČMKOS zastupuje odbory v Radě hospodářské a sociální dohody (tripartitě). Odborové svazy sdružené v ASO jsou politicky nezávislé, svobodné a mají vlastní identitu a sdružují cca 85 tisíc členů (r. 2017). Některé svazy mají zřízené své regionální pracoviště. Sekretariát ASO ČR sídlí v ulici Tyršova 1811/6 v Praze 2.\n\nASO ČR vznikla v červenci 1995 a zakladateli byl Odborový svaz pracovníků zemědělství a výživy Čech a Moravy, Jednotný svaz soukromých zaměstnanců a Odborový svaz severozápadních energetiků. V průběhu dalších let přistoupily k této centrále další odborové svazy jako například Odborové sdružení železničářů, Odborový svaz ploché sklo, Odborový svaz zaměstnanců jaderné energetiky a Řídící letového provozu. S ASO spolupracují i některé samostatné odborové svazy či samostatné základní organizace.\n\n\nČleny Asociace samostatných odborů ČR jsou:\n\n"}
{"id": "784511", "url": "https://cs.wikipedia.org/wiki?curid=784511", "title": "John Carver Meadows Frost", "text": "John Carver Meadows Frost\n\nJohn Carver Meadows Frost (1915, Walton-on-Thames, Anglie – 9. října 1979, Auckland, Nový Zéland) známý pod přezdívkou „Jack“ Frost byl britský letecký konstruktér. Jeho hlavním příspěvkem v oblasti letectví byl průkopnický vývoj experimentálního britského nadzvukového stroje a jako hlavní konstruktér se podílel na vývoji prvního kanadského proudového stíhacího letounu, kterým byl Avro Canada CF-100. Rovněž byl hnací silou projektů společnosti Avro Canada, které se týkaly strojů s kolmým startem a přistáním (VTOL), které měly tvar „létajících talířů“.\n\nJohn Frost se narodil ve Walton-on-Thames poblíž Londýna v roce 1915 a již v mládí prokázal nadání pro vědu, když školu Sv. Edwarda v Oxfordu absolvoval s vyznamenáním v oborech matematika, chemie a fyzika. Do světa letectví vstoupil ještě jako adolescent, když jej na počátku 30. let 20. století vzal jeho učitel latiny A. Maitland Emmet do letounu Bristol Fighter. \n\nFrost začal svou kariéru v letectví ve 30. letech 20. století jako učeň ve společnosti Airspeed Ltd. Poté pracoval pro společnosti Miles Aircraft, Westland Aircraft, Blackburn Aircraft a Slingsby Aviation. V roce 1937 Frost navrhoval trup pro novou stíhačku Westland Whirlwind. Ve společnosti Blackburn byl zapojen do návrhu a konstrukce jejich předválečného větrného tunelu. Když pracoval v letech 1939 – 1942 u společnosti Slingsby Sailplanes, potkal zde svou budoucí manželku Joan, která ve společnosti rovněž pracovala. Frost navrhl kluzák pro dopravu vojáků Slingsby Hengist, který měl být použit při invazi Spojenců do Francie. Kluzák však nebyl úspěšný a bylo postaveno jen několik kusů, přesto však návrh obsahoval některé zajímavé prvky, jako byl například gumový přistávací vak. \n\nFrostova práce začala stát za povšimnutí, když se připojil ke konstrukčnímu týmu společnosti de Havilland Aircraft Company, který se proslavil stavbou slavného stíhacího a bombardovacího letounu de Havilland Mosquito. Poté, co nastoupil v roce 1942 ke společnosti de Havilland, začal pracovat jako jeden z vedoucích členů týmu konstruktérů na letounu de Havilland Hornet, což byla stíhačka odvozená od letounu Mosquito. Pro tento letoun Frost navrhoval zcela novou konstrukci klapek. Později pracoval v týmu konstruktérů letounu D.H.100 Vampire, kde byl zodpovědný za konstrukci klapek, aerodynamických brzd a křidélek. Vampire byl druhým britským proudovým stíhacím letounem konvenční konstrukce navrženým v době 2. světové války.\n\nJohn Frost se následně velmi aktivně zapojil do vývoje nových letounů, které byly v té době aktuální – proudové nadzvukové letouny se zkosenými křídly a bez vodorovných ocasních ploch. Letecký konstruktér a zakladatel společnosti Sir Geoffrey de Havilland v té době již zahájil vývoj letounu D.H.106 Comet a uvažoval o použití této moderní konstrukce i na tomto prvním civilním dopravním letounu. Jako projektový inženýr letounu DH 108 s týmem čítající jen 8-10 projektantů a inženýrů John Frost vytvořil pozoruhodné letadlo, které se skládalo z přední části trupu letounu de Havilland Vampire, šípovitých křídel a krátké svislé ocasní plochy, a které se stalo prvním britským proudovým letounem se zkosenými křídly s neoficiálním jménem „Swallow“ (Vlaštovka). Elegantní experimentální stroj DH 108 měl sloužit jako testovací letoun pro odhalení příčin problémů se stabilitou a ovládáním nového dopravního letounu D.H.106 Comet.\n\nD.H.108 poprvé vzlétnul 15. května 1946, pouhých 8 měsíců poté, co Frost dostal souhlas se zahájením projektu. Zkušební pilot společnosti a syn zakladatele Geoffrey de Havilland Jr. létal se všemi třemi vyrobenými stroji a zjistil, že jsou velice rychlé. Rychlé natolik, že se s nimi chtěl pokusit o světový rychlostní rekord. 27. září 1946 během zkoušek na pokus o světový rekord se však letoun ve vzduchu rozpadl vlivem namáhání a pilot Geoffrey de Havilland Jr. zahynul.\nAvšak 12. dubna 1948 další letoun D.H.108 stanovil nový světový rychlostní rekord 974 km/h a později se stal prvním britským proudovým letounem, který překonal rychlost zvuku, když při střemhlavém letu 9. září 1948 na okamžik překonal rychlost zvuku. Bohužel i zbylé dva prototypy letounu ukončily svou službu tragickou havárií. \n\nKrátce po dokončení projektu „Vlaštovky“ se Frost nechal přesvědčit v roce 1947 k přesunu do Kanady, kde nastoupil do služeb společnosti A.V. Roe Canada (Avro Canada). Byla to pro něho ideální příležitost – byl zde příslib nadějného projektu a měl šanci uniknout z depresivních podmínek, které panovaly v poválečné Británii. V té době jeho žena Joan žila v severní Anglii, zatímco Frost pracoval v Hatfieldu poblíž Londýna. Během svého působení ve společnosti de Havilland Frost prosazoval řadu unikátních myšlenek. Mezi ně patřil například vrtulník poháněný vpřed proudovými motory – hybrid mezi vrtulníkem a letadlem, který je známý pod označením gyrodyn. Ve svém výzkumu pokračoval i soukromě se skupinou přátel, ke které patřil i inženýr T. Desmond Earl, a který pro Frosta vyráběl zmenšené modely k ověření jeho teorií. Krátce po příjezdu Frosta do Kanady, se k němu v novém působišti připojil i Earl a zůstal jeho „pravou rukou“ po celou dobu jeho působení v Kanadě.\n\n14. června 1947 John Frost přijel do zařízení společnosti Avro Canada v Maltonu v Ontariu i se svou manželkou, aby se ujal projektu nového přepadového stíhače pod označením XC-100. Po vývoji v délce 18 měsíců byla vytvořena maketa nového stroje. Frost se rozhodl změnit dosavadní konstrukci letounu, který byl vyvíjen již před jeho příchodem, čím se okamžitě dostal do konfliktu s vedoucím společnosti přes aerodynamiku Jimem Chamberlinem. Ačkoliv původně uvažoval o šípovitých křídlech, měl prototyp letounu (nyní již označovaný CF-100 Canuck) rovná křídla s dvojicí motorů. Verze se zkosenými křídly následovala v prosinci 1950 a byla označena CF-103. Tato verze, která měla být schopna i nadzvukového letu, se však nedostala z fáze makety. Ačkoliv měl prototyp letounu CF-100 po úpravách mnohem elegantnější tvar, Frost nebyl s návrhem stále spokojen. Jednou poznamenal: \"„Byla to nemotorná věc. Vše hrubou silou.“\" \nHlavní zkušební pilot společnosti Gloster Bill Waterton často létal s Frostem na druhém sedadle. Pro zkušebního pilota to bylo něco velmi neobvyklého. Řekl: \"„(Frost byl)… typ velmi horlivého anglického školáka. To byl další nádherný kontrast proti Anglii, kde jsem nikdy nebyl schopen najít konstruktéra s dostatkem volného času létat v jeho vlastních návrzích.“\" Frost považoval za důležité získat cit pro určité letadlo a jeho systémy. Dokonce i testoval na sobě vystřelovací sedadlo letounu CF-100.\nPrvní lety ukázaly, že letoun má velký potenciál, ale také odhalily potenciální nebezpečnou vadu v konstrukci křídla. Frost byl také obviňován za zpoždění ve vývoji letounu CF-100, a proto byl na počátku roku 1952 z projektu odvolán.\n\nFrost poté předložil návrh, aby společnost Avro zahájila experimentální projekt založený na stroji s kolmým startem a přistáním. John se neoddával nějakému svému osobnímu rozmaru. Myšlenka na stroj podobný létajícímu talíři byla tenkrát stejně vzrušující, jako tomu je dnes. Frost považoval klasické letouny za aerodynamicky velice neefektivní.\n\nKrátce po ustanovení Frostovy skupiny pro zvláštní projekty (Special Projects Group) v roce 1952, zahájila tato skupina studii (zatím jen na papíře) plochého motoru – tryskové turbíny, která měla všechny hlavní součásti uspořádány v kruhu. Od samého počátku byla činnost skupiny zvláštních projektů považována za přísně tajnou. Skupina měla ostrahu, uzavřené prostory a přístupové karty, což byly nezbytné doplňky přísně tajné činnosti. V takto odloučeném pracovišti se John Frost obklopil skupinou podobně smýšlejících snílků a inženýrů. Oficiálně byl sice jejich vedoucím Frost, ale ve skutečnosti to byla velká skupina úzce spolupracujících kolegů.\n\nFrost prováděl výzkum tzv. „Coandova efektu“, který potvrdil, že by mohl být navržen stroj využívající tohoto jevu k vertikálnímu startu i přistání. Frost pokračoval v dalších studiích, které nakonec vedly k získání amerického patentu „Aircraft Propulsion and Control“ (Pohon a ovládání letadel). \n\nV roce 1952 „Projekt Y“, což měl být stíhač ve tvaru „rýče“ poháněný Frostovým převratným plochým motorem, dospěl do stádia vyrobené makety. V roce 1953 však měla společnost jen něco málo víc než dřevěnou maketu, papírové nákresy a sliby, že nemalé finanční prostředky nebyly utraceny zbytečně. Na projekt se začalo pohlížet více kriticky. Není proto divu, že když vláda přestala vyčleňovat fondy na obranný výzkum, byl projekt pozastaven.\n\nFrostovy pozdější myšlenky se však i nadále točily kolem „létajících talířů“ ve tvaru disku či talíře, což vyústilo v řadu patentů ve Velké Británii, USA a Kanadě, které se týkaly unikátních řešení pohonu, ovládání a stabilizačních systémů letounů. Frost pokračoval v prosazování projektu, který nazýval „Y-2“ a dosáhl pozoruhodného průlomu tím, že projekt představil ve Spojených státech amerických. S prostředky od Američanů byl Frost schopen pokračovat ve svých výzkumech. Od roku 1955 do roku 1959 tým se konstruktérů soustředil na novou studii nadzvukového VTOL stroje, který byl známý pod označením „Weapon System 606A“. Avro Canada tým i nadále podporovala skrze přidružený soukromý program PV-704, který vyústil v konstrukci zkušebního stroje v roce 1957.\n\nTestovací nadzvukový model PV-704 byl poháněn šesti proudovými motory Armstrong Siddeley Viper pohánějící centrální rotor. Testovací model byl nakonec opuštěn ve prospěch jediného stroje, který se v rámci Skupiny zvláštních projektů Avro dostal až do fáze funkčních prototypů – Avro Canada VZ-9-AV Avrocar. Byly postaveny dva prototypy, které byly testovány ve větrném tunelu NASA a následovaly testy, kdy se letoun ovládaný pilotem pohyboval několik desítek centimetrů nad zemí. Tyto testy odhalily problémy se stabilitou a nedostatečný výkon stroje. Předtím než mohly být provedeny potřebné změny, bylo ukončeno financování projektu, a tak byl program v roce 1961 ukončen.\n\nPo ukončení projektu Avrocar opustil na počátku roku 1962 John Frost společnost A.V. Roe Canada. V návaznosti na zrušení stěžejního programu na vývoj moderního stíhacího letounu CF-105 Arrow kanadskou vládou, nebyla společnost Avro Canada schopna přežít, a proto byla její činnost ukončena 30. dubna 1962. Podobně jako mnoho jiných bývalých zaměstnanců společnosti A.V. Roe Canada, i John Frost zahájil po odchodu z firmy novou kariéru. V roce 1964 odešel z Kanady na Nový Zéland, kde se stal opět součástí leteckého průmyslu. Nejprve působil v civilním leteckém úřadu Nového Zélandu, kde působil v sekci kontroly letové způsobilosti a vedl certifikační proces letounu Waitomo PL-11 Airtruck, což bylo první komerční letadlo vyvinuté na Novém Zélandu. Během tohoto období Frost také navrhl Murray Air zemědělské letadlo.\n\nPozději v roce 1965 John Frost začal pracovat jako inženýr pro leteckou společnost Air New Zealand a v této pozici zůstal až do svého odchodu do důchodu v dubnu 1978. Toto období u Air New Zealand bylo naplněno intenzivní prací. Byl zodpovědný za všechny technické činnosti v rámci letecké společnosti se sídlem v Mangere, Nový Zéland. Unikátní zámky přidržující palety v nákladovém prostoru, klimatizační systémy nákladového prostoru, odpočinková sedadla pro posádku letounu – to jsou jen některé příklady jeho návrhů.\n\nPo odchodu do důchodu, pokračovala jeho plodná mysl ve výzkumu v mnoha oblastech. Zapojil se do dalšího leteckého projektu, který měl za cíl navrhnout a postavit za pomoci studentů univerzity v Aucklandu letadlo poháněné lidskou silou. Prvního letu stroje označeného EMME 1 se však nedočkal.\n\nJohn Frost zemřel na srdeční infarkt v Aucklandu na Novém Zélandu 9. října 1979 ve věku 63 let. Ale jeho poslední výtvor přesto vzlétnul, i když vlečený za autem. EMME 1 patří nyní do sbírek Muzea dopravy a technologie v Aucklandu.\n\n\n"}
{"id": "784512", "url": "https://cs.wikipedia.org/wiki?curid=784512", "title": "Silas Kiplagat", "text": "Silas Kiplagat\n\nSilas Kiplagat (* 20. srpna 1989) je keňský atlet, běžec, který se věnuje středním tratím.\n\nV roce 2010 zvítězil na trati 1500 m na Hrách Commonwealthu. V roce 2011 získal stříbro na stejné trati na MS v atletice v Tegu.\n\n"}
{"id": "784516", "url": "https://cs.wikipedia.org/wiki?curid=784516", "title": "Seznam tchangských císařů", "text": "Seznam tchangských císařů\n\nTchangští císaři stáli v čele říše Tchang, čínského státu existujícího v letech 618–907. Zakladatelem říše a prvním císařem tchangské dynastie byl Li Jüan (císař Kao-cu), vojevůdce a příbuzný císařů předešlé říše Suej. Li Jüan v rozpadající se říši Suej povstal, prohlásil se císařem a během několika let sjednotil Čínu pod svou vládou a stabilizoval poměry. Jeho nástupci vládli Číně z Čchang-anu (dnešní Si-an) téměř tři století, než se říše zhroutila v rolnických povstáních a občanské válce. Následovaly desítky let nestability v období pěti dynastií a deseti říší, než Čínu opět sjednotila dynastie Sung. \n\nPodle čínské tradice císař po smrti obdržel čestné posmrtné jméno. Dva z císařů jsou známi pod svými posmrtnými jmény, jména ostatních (šest až dvacet znaků dlouhá) v tabulce nejsou uvedena. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek).\n\nÉra vlády je název kratšího či delšího období vlády, shrnující základní směr státní politiky.\n"}
{"id": "784517", "url": "https://cs.wikipedia.org/wiki?curid=784517", "title": "Australian Open 2000 – mužská čtyřhra", "text": "Australian Open 2000 – mužská čtyřhra\n\nObhájcem titulu byl švédsko-australský pár Jonas Björkman a Patrick Rafter, který do turnaje nezasáhl pro neúčast Raftera. Björkman tak vytvořil pár ze Zimbabwanem Byronem Blackem.\n\nVítězem se stala jihoafricko-americká pátá nasazená dvojice Ellis Ferreira a Rick Leach, která ve finále zdolala po pětisetové bitvě zimbabwsko-australské turnajové osmičky Wayna Blacka s Andrew Kratzmannem až 18–16 v rozhodující páté sadě.\n\n\n"}
{"id": "784520", "url": "https://cs.wikipedia.org/wiki?curid=784520", "title": "Sermizelles", "text": "Sermizelles\n\nSermizelles je francouzská obec v departementu Yonne v regionu Burgundsko-Franche-Comté. V roce 2008 zde žilo 274 obyvatel.\n\nObec leží 10 km severozápadně od města Avallon. Sousedí s obcemi: Voutenay-sur-Cure, Girolles, Givry a Blannay.\n\n"}
{"id": "784523", "url": "https://cs.wikipedia.org/wiki?curid=784523", "title": "Bükkszenterzsébet", "text": "Bükkszenterzsébet\n\nBükkszenterzsébet je obec v Maďarsku v župě Heves.\n\nRozkládá se na ploše 24,86 km² a v roce 2010 zde žilo 1 061 obyvatel.\n"}
{"id": "784524", "url": "https://cs.wikipedia.org/wiki?curid=784524", "title": "Střední průmyslová škola a Vyšší odborná škola Kladno", "text": "Střední průmyslová škola a Vyšší odborná škola Kladno\n\nStřední průmyslová škola a Vyšší odborná škola, Kladno (někdy nepřesně označovaná i jako \"SPŠ strojní Kladno\", \"SPŠ a VOŠ\", \"SPŠ Jana Palacha\" apod.) je střední škola, poskytující úplné střední odborné vzdělání zakončené maturitou v čtyřletém denním a pětiletém kombinovaném studiu.\n\nZároveň v rámci jedné organizace působí i Vyšší odborná škola (VOŠ) zajišťující výuku tříletého oboru ukončeného absolutoriem a titulem DiS. (píše se za jméno). Škola sídlí v rozsáhlém areálu v centru města Kladna zahrnujícím hlavní historickou budovu (postavenou dle projektu Jaroslava Rösslera v letech 1914 až 1916), původní vilu ředitele, nové a staré dílny a tělocvičnu BIOS.\n\nŠkola byla první odborná škola ve městě, založena v roce 1881 jako Všeobecná škola pokračovací. V roce 1914 se škola mění na Státní průmyslovou školu zaměřenou na strojírenství a o dva roky později se stěhuje do nové budovy, ve které sídlí dodnes.\n\nV poválečném období byly hlavními obory strojírenské, geologické a elektrotechnické obory. Následně rozšířeny i o automatizaci a strojírenskou administrativu. Z oboru automatizačního se následně vyčleňuje zvláštní obor elektronických počítačů. Po ukončení těžby uhlí na Kladensku zaniká v roce 1999 obor Užitá geologie a následně v roce 2001 i Strojírensko-technická administrativa. V závislosti na požadavcích trhu práce, regionálních zaměstnavatelů a zřizovatele je doplněn i nový obor Informační technologie-aplikace osobních počítačů, následně obor Strojírenství upraven na Strojírenství s počítačovou podporou.\n\nVe školním roce 2018/2019 nabízí SPŠ Kladno studium těchto oborů:\n\n\nVe školním roce 2018/2019 nabízí VOŠ Kladno studium tohoto oboru:\n\n\n\n"}
{"id": "784525", "url": "https://cs.wikipedia.org/wiki?curid=784525", "title": "Železniční trať Monmouth–Pontypool", "text": "Železniční trať Monmouth–Pontypool\n\nŽelezniční trať Monmouth – Pontypool provozovaná pod jménem Coleford, Monmouth, Usk and Pontypool Railway (zkracováno jako CMU&PR) byla 26 kilometrů (respektive 16 mil) dlouhá normálněrozchodná trať z Monmouthu do Pontypoolu. Byla otevřena v roce 1857 a osobní přeprava skončila v roce 1955. V roce 1957, dne 12. října u příležitosti výročí 100 let od otevření, projel po trati zvláštní vlak společnosti Stephenson Locomotive Society. Jednalo se o poslední osobní vlak, který po této v tuto chvíli dosluhující trati projel.\n\nParlament povolil stavbu železnice dne 20. srpna 1853. K částečnému otevření v úseku mezi Pontypoolem a Uskem došlo v červnu 1856 a k úplnému otevření 12. října 1857 po dokončení stanice Monmouth Troy. Přes řeku Wye byl postaven Monmouthský viadukt, který měl umožnit dosáhnout Colefordu v oblasti Forest of Dean, ale když byla trať zakoupena společností Great Western Railway, bylo od plánu upuštěno.\n\nNa železnici byly stanice \"Little Mill Junction\", Usk, Llandenny, Raglan, Dingestow a Monmouth. Jenom stanice v Usku a v Monmouthu měly dvě nástupiště. Později byly přidány zastávky Glascoed (v roce 1927), Elms Bridge (v roce 1933) a Cefntilla (v roce 1954). V roce 1931 byla uzavřena raglanská původní stanice Raglan Road a byla přidána nová zastávka Raglan Footpath. Dne 24. července pak byla původní stanice znovuotevřena coby zastávka.\n\nOd roku 1940 byla tratí obsluhována továrna ROF Glascoed vyrábějící munici pro vojsko. To trvalo až do roku 1993. Dnes je továrna součástí koncernu BAE Systems a dodnes do ní vede trať od Little Mill Junction, ale je zcela zarostlá a neprůjezdná.\n\nStanice Monmouth Troy byla využívána ještě tratěmi : Monmouth – Chepstow (v letech 1876–1964), Monmouth – Ross-on-Wye (v letech 1874–1964) a Monmouth – Coleford (v letech 1883–1917).\n"}
{"id": "784527", "url": "https://cs.wikipedia.org/wiki?curid=784527", "title": "Wang Li-ťün", "text": "Wang Li-ťün\n\nWang Li-ťün ( , pinyin: \"Wáng Lìjūn\"; * 26. prosince 1959) je bývalý policejní šéf jednoho z největších čínských měst Čchung-čchingu, jeho bývalý místostarosta a také pravá ruka bývalého stranického tajemníka Po Si-laje.\n\nWang Li-ťün vedl Po Si-lajovu kampaň v Čchung-čchingu nazvanou \"zpívej rudě, znič černé\", což znamenalo podporu zpěvů revolučních písní a boj proti organizovanému zločinu. Při rozsáhlých policejních akcích nechal zatknout i několik stovek městských úředníků. Při tažení bylo v letech 2009-2010 podle zpráv v médiích zatčeno „šestnáct mafiánských bossů, 87 vládních úředníků, tři obchodníci s miliardovým majetkem, ale i vedoucí úřadu spravedlnosti, ti všichni spolu se stovkami dalších skončili před soudem, nejméně šest z nich dostalo trest smrti. Na lavici obžalovaných postavili také zástupce policejního ředitele v Čchung-čchingu, který byl odsouzen k doživotí a zabaven mu byl i jeho majetek.“ Boj s organizovaným zločinem byl pro vedení Čchung-čchingu politickým přínosem; obviněným byly zabaveny rozsáhlé majetky. V médiích jsou ale známé i případy vykonstruovaných obvinění a mučení.\n\n„‚Hlavním cílem těch kampaní bylo oslabení a zničení podnikatelů,‘ říká profesor Tchung Č'-wej, který pro pekingskou vládu vypracoval zprávu o protikriminální kampani. Podle něj Po Si-laj potřeboval zdroje na financování svých sociálních projektů, jako byla výstavba levného bydlení pro dělníky.“\n\n„Odborník na Čínu David Kelly stanici Hlas Ameriky řekl, že pokud jde o vládu zákona, byly metody používané v Čchung-čchingu v rámci Po Si-lajova halasně prodávaného boje proti organizovanému zločinu krokem zpět. Mj. proto, že se obviněným často odpírala práva na řádnou obhajobu a málo se přihlíželo k jejich svědectví.“\n\nKoncem prosince 2012 začal Wang Li-ťüna vyšetřovat stranický úřad pro korupci. Wang Li-ťün patří podle odborníků na čínskou politickou scénu společně se svým šéfem Po Si-lajem do frakce bývalého předsedy komunistické strany Ťiang Ce-mina. Cheng Che, analytik Televize NTD pro Čínu, uvedl, že jeho vyšetřování bylo v podstatě útokem jiné vládní frakce na jeho šéfa.\n\n2. února 2012 byl samotným Po Si-lajem neočekávaně sesazen z postu místostarosty a šéfa policie na pozici vedoucího oblasti kultury, vzdělávání a ochrany životního prostředí.\n\n6. února 2012 – Několik dnů před plánovaným sobotním setkáním Po Si-laje s premiérem Stephenem Harperem zběhl policejní ředitel Wang Li-ťün, kterého údajně začala vyšetřovat interní disciplinární komise. na konzulát USA ve městě Čcheng-tu poblíž Čchung-čchingu, kde strávil několik hodin.\n\nWang Li-ťün údajně prozradil velvyslanci USA o Po Si-lajovi několik závažných informací a požádal o azyl v USA.\n\nZatčení Wang Li-ťüna a následně jeho nadřízeného Po Si-laje vedlo k údajnému pokusu o převrat v Pekingu. Dohady o převratu byly ovšem následně vyvráceny a celý případ souvisí patrně s vraždou britského obchodníka Neila Heywooda, za níž byla z srpnu 2012 odsouzena Po Si-lajova manželka.\n\nV září 2012 byl Wang Li-ťün odsouzen za zneužití pravomoci, braní úplatků, ilegální pokus o emigraci a „zneužití zákonů pro osobní zájmy“ na 15 let do vězení. U soudu uvedl, že se nehodlá odvolat.\n\n"}
{"id": "784529", "url": "https://cs.wikipedia.org/wiki?curid=784529", "title": "Eichendorffové", "text": "Eichendorffové\n\nEichendorffové někdy též Eichendorfové (něm. \"von Eichendorff\") jsou původně bavorský rytířský rod usazený od poloviny 17. století ve Slezsku a na Moravě. Z rodu pocházel významný německý romantický básník Joseph von Eichendorff.\n\nEichendorffové se poprvé připomínají už v 11. století jako manové pasovských biskupů. Od poloviny 14. století se objevují v Braniborsku jako držitelé církevních lén a menších statků. V době třicetileté války se příslušníci rodu objevují na Krnovsku. Zakladatelem slezské větvě rodu byl evangelík Jindřich z Eichendorffu, jehož tři synové sloužili v císařské armádě, stali se katolíky a usadili se na Krnovsku.\n\nJohann Friedrich sv. p. Eichendorf začal s dolováním černého uhlí na počátku 19. století na šilheřovickém panství, které koupil v roce 1787 od Karla sv. p. Laryše. První propůjčky mu byly uděleny roku 1803 na uhelné sloje v Landeku, a to na otvírku dolu ve sloji Natela a nedlouho na to, v roce 1805, na sloje Filipína, Jan a Klementina na katastru Koblova. Doly nesly název Šilheřovické doly. Po smrti sv. p. Eichendorfa a podle jeho závěti z roku 1815 prošlo vlastnictví dolů a panství komplikovaným vývojem a postupně jej získalo několik majitelů. Od majitelského konsorcia z kruhu rodin hrabat Hoverdenů a hrabat Matuschků koupil panství s doly v roce 1835 Hubert sv. p. Stücker z Wayersdorfu.\n\nV červeném poli kosmo ležící uříznutá část zlaté dubové větve, z níž nahoru i dolů vyrůstají zlaté žaludy a listy. Klenot stejný jako znamení ve štítu, přikryvadla červeno–zlatá. Jedná se o tzv. \"mluvící znamení\", die Eiche znamená německy dub.\n\n\n\n"}
{"id": "784530", "url": "https://cs.wikipedia.org/wiki?curid=784530", "title": "SPŠ Kladno", "text": "SPŠ Kladno\n\nŠkol označovaných jako SPŠ Kladno je několik:\n\n"}
{"id": "784531", "url": "https://cs.wikipedia.org/wiki?curid=784531", "title": "Wyn Morris", "text": "Wyn Morris\n\nWyn Morris (14. února 1929 v Trellechu v Monmouthshiru – 23. února 2010) byl velšský dirigent. Narodil se ve Walesu ve vsi Trellech v hrabství Monmouthshire a až do sedmi let nemluvil anglicky. Z jeho práce byly obzvláště ceněny jeho interpretace díla Gustava Mahlera – prakticky všechna Mahlerova díla v šedesátých a sedmdesátých letech dvacátého století nahrál. Také byl mezi prvními, kdo nahráli nedokončenou Mahlerovu symfonii č. 10, kterou do finální podoby upravil Deryck Cooke. Tu nahrál v roce 1972 a jednalo se teprve o třetí nahrávku tohoto díla. Také v roce 1988 nahrál jako první symfonii č. 10, kterou dodělal Barry Cooper z útržků zanechaných Beethovenem.\n"}
{"id": "784533", "url": "https://cs.wikipedia.org/wiki?curid=784533", "title": "Australian Open 2000 – ženská čtyřhra", "text": "Australian Open 2000 – ženská čtyřhra\n\nObhájkyněmi titulu byly Švýcarka Martina Hingisová s Ruskou Annou Kurnikovovou, které do soutěže nenastoupily společně, ale každá s jinou spoluhráčkou.\n\nSoutěž ženské čtyřhry vyhrál nejvýše nasazený americko-australský pár Lisa Raymondová a Rennae Stubbsová, který ve finále zdolal švýcarsko-francouzské turnajové trojky Martinu Hingisovou s Mary Pierceovou ve třech setech.\n\n\n"}
{"id": "784534", "url": "https://cs.wikipedia.org/wiki?curid=784534", "title": "Norbi Kovács", "text": "Norbi Kovács\n\nNorbi Kovács (* 3. července 1968, Šahy, Československo) je slovenský kytarista a zpěvák. V roce 1992 se odstěhoval do Prahy, kde hrál s mnoha skupinami. V současné době je členem skupiny Ivan Hlas Trio a spolu s Olinem Nejezchlebou hraje v uskupení KYBABU. Je autorem hudby k několika filmům, mezi které patří i \"U mě dobrý\".\n\nV roce 2018 vydal sólové album \"13:31\".\n\n"}
{"id": "784543", "url": "https://cs.wikipedia.org/wiki?curid=784543", "title": "Milch", "text": "Milch\n\nPříjmení německého původu Milch (\"německy\" mléko) nosí více osobností:\n"}
{"id": "784546", "url": "https://cs.wikipedia.org/wiki?curid=784546", "title": "Zápas na Letních olympijských hrách 1956", "text": "Zápas na Letních olympijských hrách 1956\n\nZápas na letních olympijských hrách 1956 svedl do bojů o medaile 173 zápasníků ze 30 zemí. Ti se utkali o 16 sad medailí v osmi váhových kategoriích ve volném stylu a v osmi v řecko-římském.\n\n"}
{"id": "784549", "url": "https://cs.wikipedia.org/wiki?curid=784549", "title": "Reginald Brooks-King", "text": "Reginald Brooks-King\n\nReginald Brooks-King (1861 v Monmouthu ve Walesu – 19. září 1938) byl velšský lukostřelec a olympionik, držitel stříbrné medaile za lukostřelbu z letních olympijských her v roce 1908.\n\nZúčastnil se lukostřelby v klání \"double York round\". Při něm každý z lukostřelců vystřelil ve dvou kolech pokaždé 144 šípů, z toho 72 na vzdálenost 100 yardů (91,4 m), 48 na vzdálenost 80 yardů (73 m) a 24 šípů na vzdálenost 60 yardů (54,8 m). Šípy se střílely ve skupinách po třech.\n\nPrvní den, v pátek 17. července, získal 393 bodů, takže byl po prvním dni na druhém místě s desetibodovou ztrátou na Williama Doda. Druhý den, v sobotu 18. července, si vedl hůře a s 375 body skončil v rámci dne až čtvrtý, ale v rámci celkového umístění stačilo 768 bodů na druhé místo. Na prvního Doda s 815 body mu scházelo 47 bodů a třetí v pořadí Henry B. Richardson ze Spojených států amerických měl o osm bodů méně, 760.\n\n"}
{"id": "784557", "url": "https://cs.wikipedia.org/wiki?curid=784557", "title": "Trudi Canavan", "text": "Trudi Canavan\n\nTrudi Canavan (* 23. října 1969, Melbourne, Austrálie) je australská spisovatelka fantasy.\n\nUž v dětství byla velmi kreativní a zajímala se o umění, psaní a hudbu. V roce 1995 se stala podnikatelkou na volné noze, založila společnost, která se specializuje na služby grafického designu. Ve stejný rok začala pracovat pro Aurealis, australský časopis zaměřený na fantasy a science fiction, jako pracovnice, která se zaměřila více prací (četla rukopisy, vytvářela webovou stránku, editorovala titulky atd.). Takto mohla začít ve svém volném čase i psát. Do svých 25 let jen snila o napsání románu, ale neměla dostatek koncentrace, aby tak učinila. Ve dvaceti pěti letech se zúčastnila kurzů psaní a pracovala na zlepšení svých schopností, zatímco bojovala s mnohými odmítnutími.\n\nKariéra Trudi Canavan se rozběhla v roce 1999, kdy získala ocenění Aurealis za nejlepší fantasy krátký příběh s dílem Whispers of the Mist Children. V roce 2001 se prosadila s dílem The Magicians’ Guild (Společenství čarodějů), kde se děj točí okolo postavy jménem Sonea – sirotka, která je pronásledovaná čaroději kvůli svému nadání v magii. Román, který představoval první část trilogie o Černém mágovi, jí přinesl rozšířené přijetí a druhá kniha série The Novice (Novicka) byla opět nominována na ocenění Aurealis pro nejlepší fantasy román. Třetí kniha s názvem The High Lord (Nejvyšší lord) byla publikována v lednu 2003 a byla také nominována na cenu. Všechny tři knihy se dostaly do australského top 10 žebříčku SF bestsellerů. V současnosti je trilogie, podle Nielsen BookScan, označována za nejúspěšnější sérii posledních deseti let a v roce 2006 se prodalo více než 275 tisíc výtisků. Knihy byly přeložené do němčiny, polštiny, francouzštiny i češtiny.\n\nCo se týká psaní, tak autorka tvrdí, že nejlepší cesta jak si zlepšit psaní je psát. Postavy v knihách netvoří podle sebe, ani podle nikoho ze skutečného života. V jejích dílech se též vyskytují zvířata, která jsou však jinak nazvané než tatáž zvířata v našem světě.\n\n"}
{"id": "784558", "url": "https://cs.wikipedia.org/wiki?curid=784558", "title": "Jaroslav Dlouhý", "text": "Jaroslav Dlouhý\n\nJaroslav Dlouhý pseudonym: \"Jan Bělina\" (18. ledna 1869, Bezděčno u Lomnice nad Popelkou – 26. července 1929, Přepeře u Turnova) byl český římskokatolický kněz litoměřické diecéze, arciděkan, biskupský vikář a český náboženský spisovatel.\n\nGymnázium absolvoval v Jičíně, teologická studia na diecézním ústavu bohosloveckém v Litoměřicích. Na kněze byl vysvěcen 2. července 1893 v Litoměřicích. V letech 1893 až 1907 byl kaplanem v Semilech, potom se stal farářem v Loukovci u Mnichova Hradiště a po smrti arciděkana Tyrichtra byl jmenován farářem v Přepeřích u Turnova od 1920 a biskupským vikářem turnovského vikariátu. Zde působil za obtížných poměrů a bojů s katolickými odpadlíky k církvi československé až do své smrti.\n\nV Semilech poznal coby mladý kněz předsudky a náboženské nedostatky lidu továrního proti svaté církvi a náboženství, což zavdalo mu podnět ke studiu nábožensko-apologetických otázek a přimělo ho ke spisování. Kaplan Jaroslav Dlouhý začal psát pod pseudonymem \"Jan Bělina\" nejprve apologetické úvahy do „Slov pravdy“, do „Časových úvah“ a do „Hlasů katolického spolku tiskového“.\nSe zvláštní oblibou věnoval se homiletice a na tomto poli velmi dobře uplatnil své spisovatelské nadání. Používal literaturu italskou, francouzskou, španělskou a polskou, obohacoval myšlenkami a vhodnými příklady českou homiletiku a katechetiku. V české náboženské literatuře zanechal trvalou stopu.\n\nSlova pravdy (\"časopis\")\n\nČasové úvahy (\"časopis\")\n\nHlasy katolického spolku tiskového (\"časopis\")\n\nLidová knihovna\n\nObrana víry (\"sborník\")\n\nVzdělávací knihovna katolická\n\nHomiletika\n\nKatechetika\n\n\n"}
{"id": "784559", "url": "https://cs.wikipedia.org/wiki?curid=784559", "title": "Ich will", "text": "Ich will\n\nIch will je singl od skupiny Rammstein, vydaný na albu Mutter. Byl vydán 10. září 2001.\n\nVideoklip představuje členy kapely při bankovní loupeži. Záběry se střídají se skupinou v okovech na pódiu s velkým potleskem publika. Na konci klipu je rychlý přehled starých klipů z dob Herzeleidu a Sehnsuchtu. Bohužel vydání videoklipu bylo nešťastné, neboť 11. září narazila letadla do WTC a videoklip byl dočasně stažen.\n\n\n"}
{"id": "784562", "url": "https://cs.wikipedia.org/wiki?curid=784562", "title": "Tilapia bemini", "text": "Tilapia bemini\n\nTilapia bemini je kriticky ohrožený druh ryby z čeledi vrubozubcovití, endemitní v jezeře Bermin v Kamerunu. Je ohrožený znečišťováním a sedimenty způsobenými lidskou činností a potenciálně velkými emisemi oxidu uhličitého (CO) ze dna jezera.\n\n"}
{"id": "784569", "url": "https://cs.wikipedia.org/wiki?curid=784569", "title": "Nginx", "text": "Nginx\n\nNginx (anglická výslovnost [ˈendžinex]) je softwarový webový server s load managment a reverzní proxy s otevřeným zdrojovým kódem. Pracuje s protokoly HTTP (i HTTPS), SMTP, POP3, IMAP a SSL. Zaměřuje se především na vysoký výkon a nízké nároky na paměť. Nginx je dostupný na Unixu, Linuxu a dalších Unix-like systémech pod BSD; existují varianty pro Solaris, macOS i MS Windows.\n\nNa jaře 2001 byl vyvinut modul mod_accel do Apache [əˈpæči] jako náhradu staršího mod_proxy. Protože byl nespokojen s funkčností a škálovatelností Apache, rozhodl se Igor Sysoev vyvinout Nginx. Vývoj započal v roce 2002 a na podzim roku 2004 vyšla první oficiální verze. Cílem bylo vyvinout řešení, které bude bez problému schopné obsloužit 10 000 požadavků současně s minimálními nároky na operační paměť, možnost proxy, možnost flexibilní konfigurace a bude obsahovat cache. Nginx je naprogramován a dále vyvíjen v programovacím jazyce C. Roku 2011 byla založena stejnojmenná společnost zajišťující vývoj a podporu.\n\nZákladním cílem je rychlá distribuce statického obsahu a možnost rozložení zátěže na další servery dle nastavené priority. Systém dále umožňuje definovat záložní server, na který Nginx požadavek předá, pokud primární server neodpoví do stanoveného limitu. Příchozí požadavky Nginx asynchronně zpracovává a vyřizuje (na rozdíl třeba od Apache, který využívá vlákna nebo procesy). Velice častý způsob použití funguje na principu, že příchozí HTTP (nebo HTTPS) požadavek se nejprve pokusí vyhledat ve své cache (má konfigurovatelnou velikost a dobu uchovávání), pokud jej najde, rovnou odpoví. V opačném případě se obrátí na jeden z definované sady serverů (každý server má definovanou prioritu). Pokud mu server do definovaného času stihne odpovědět, předá odpověď; v opačném případě se obrátí na záložní server (samozřejmě je-li definován). Odpověď, pokud může, uloží do své cache a následující dotazy do vypršení časového limitu životnosti cache vyřizuje právě z cache. Jedním z nastavení je možnost nastavit limit počtu připojení z jedné IP adresy (jedna z nejjednodušších obran proti DOS útoku). Nginx je modulární systém a lze přidávat moduly (mnohdy je nutná rekompilace). Jeden z modulů je například GEO lokace, která umožňuje například dle země předávat požadavky na definované servery nebo naopak zakázat přístup na stránky z některých zemí. Za zmínku určitě stojí také moduly pro přesměrování dle definovaných pravidel, zabezpečení stránky heslem, podpora komprese gzip, streaming (FLV, MP4) a mnoho dalších funkcí.\n\nOd verze 1.9.5 podporuje nový protokol HTTP/2.\n\n\nRůzné statistiky udávají různá čísla, v průměru se ale globální podíl na konci roku 2016 pohyboval okolo 16 %. Kvůli poměrně propracované možnosti rozložení zátěže jej používají častěji větší a velké firmy. Z českých firem to je například Seznam.cz, FTV Prima nebo Česká Spořitelna. Ze zahraničních například Nokia, GitHub, WordPress, Dropbox. Tržní podíl serveru Nginx v ČR byl v únoru 2016 na 12,02 %.\n\n"}
{"id": "784571", "url": "https://cs.wikipedia.org/wiki?curid=784571", "title": "Mount Analogue", "text": "Mount Analogue\n\nMount Analogue je studiové album Johna Zorna, vydané v lednu 2012 u jeho vydavatelství Tzadik Records. Album bylo inspirováno příběhem Georgije Ivanoviče Gurdžijeva.\n\n"}
{"id": "784573", "url": "https://cs.wikipedia.org/wiki?curid=784573", "title": "Rhagium (rod)", "text": "Rhagium (rod)\n\nRhagium je rod tesaříka z podčeledi Lepturinae (\"Lepturinae\"), čeledi tesaříkovití (\"Cerambycidae\").\n\n\n"}
{"id": "784576", "url": "https://cs.wikipedia.org/wiki?curid=784576", "title": "Váraszó", "text": "Váraszó\n\nVáraszó je obec v Maďarsku v župě Heves.\n\nRozkládá se na ploše 27,05 km² a v roce 2010 zde žilo 518 obyvatel.\n"}
{"id": "784581", "url": "https://cs.wikipedia.org/wiki?curid=784581", "title": "Istenmezeje", "text": "Istenmezeje\n\nIstenmezeje je obec v Maďarsku v župě Heves.\n\nRozkládá se na ploše 32,79 km² a v roce 2010 zde žilo 1 574 obyvatel.\n"}
{"id": "784583", "url": "https://cs.wikipedia.org/wiki?curid=784583", "title": "Einzelhaft", "text": "Einzelhaft\n\nEinzelhaft je debutové album rakouského zpěváka Falca z roku 1982.\n\nV roce 1980 dostal Falco, který tehdy ještě hrál ve skupině Drahdiwaberl, kontrakt od Markuse Spiegela na tři sólová alba. Falcova píseň \"Ganz Wien\" hraná na koncertech Drahdiwaberl měla velký úspěch. Avšak po bojkotu rakouských rozhlasových stanic proti této nahrávce vznikla anglická verze \"That Scene\" , kterou vydal začátkem roku 1981. Singl byl v Rakousku skutečně populární a vyšplhal se až na 11. místo v hitparádě, v zahraničí zůstal nepovšimnutý.\n\nNa jaře 1981 začal Falco společnou práci s Robertem Pongerem, který měl melodii bez textu. Ta byla původně myšlená pro Reinholda Bilgeriho, který ji však odmítl. Falco byl naproti tomu z melodie nadšený, hned ji přijal. Během tří dnů píše text a vzniká \"Der Kommissar\" . V tomto čase vznikl ještě druhý titul \"Helden von heute\". I když Falco chtěl vydat tu píseň jako singl (s \"Der Kommissar\" na druhé straně), musel poslechnout svoje hudební vydavatelství, které rozhodlo upřednostnit \"Der Kommissar\" , protože měl podle jejich mínění lepší potenciál.\n\nV listopadu byl singl \"Der Kommissar\" v Rakousku vydaný a zakrátko dosáhl prvního místa v hitparádě. O dva měsíce později se to podařilo též v Německu a Francii, ale i v různých evropských zemích. V Kanadě dosáhl singl zlaté místo. V americké Billboard-Charts obsadil singl 72. místo, v Disco-Charts 1. místo. Falco zůstal půl roku v Americe, propagovat album, se kterým měl v zahraničí velký úspěch. Celosvětově se prodalo přes sedm milionů kusů \"Der Kommissar\" . LP Einzelhaft dosáhlo #31 místo v kanadské albové hitparádě a drželo se tam 20 týdnů. V Itálii obsadilo 21. místo, v USA 64. místo v US Billboard-Charts. V létě 1982 byl úspěšně vydaný singl \"Maschine brennt\" , který vyšel v Rakousku, Norsku a Německu v top 10 a potvrdil úspěch.\n\n"}
{"id": "784608", "url": "https://cs.wikipedia.org/wiki?curid=784608", "title": "Divadelní akademie v Helsinkách", "text": "Divadelní akademie v Helsinkách\n\nDivadelní akademie v Helsinkách (zkratkou TeaK, finsky \"Teatterikorkeakoulu\", švédsky \"Teaterhögskolan\") je veřejná umělecká vysoká škola v Helsinkách ve Finsku. Jsou zde vyučována múzická umění, jako herectví, režie, dramaturgie, tanec, choreografie, aj., a to jak ve finštině, tak i ve švédštině. Škola vznikla v roce 1979 spojením dvou divadelních škol, finské \"Suomen Teatterikoulu\" a švédské \"Svenska Teaterskolan\".\n\n\n\n\n"}
{"id": "784612", "url": "https://cs.wikipedia.org/wiki?curid=784612", "title": "Lepturinae", "text": "Lepturinae\n\nLepturinae je podčeleď brouků čeledi tesaříkovití (Cerambycidae), která celosvětově obsahuje asi 100 rodů, rozšířených na severní polokouli. Do nedávna v ní byli zastoupeni i brouci podčeledi Necydalinae, kteří jsou nyní považováni za samostatnou podčeleď.\n\n"}
{"id": "784615", "url": "https://cs.wikipedia.org/wiki?curid=784615", "title": "Martin Hlavačka", "text": "Martin Hlavačka\n\nMartin Hlavačka (* 21. září 1975, Hodonín) je český profesionální hokejista hrající za tým SHK Hodonín. Jeho držení hole je levé. Hraje na postu obránce. Má deset startů v dresu národního týmu. 7. listopadu 2011 podepsal s týmem SHK Hodonín, kde hrál už ve svých dorosteneckých letech.\n\nMartin Hlavačka začínal s dospělým hokejem už ve svých 16 letech v prvoligovém Baníku Hodonín (1993/1994).Tam si ho vyhlédl extraligový AC ZPS Zlín ,který měl plnou soupisku a tak ho poslal zpět do 1. české hokejové ligy, konkrétně do týmu Meochema Přerov.Nakonec se dostal do 1. týmu Zlína, kde ale odehrál jen čtyři zápasy (1995/1996).V roce 1996 Hlavačka chtěl hrát, tak odjel na Slovensko, kde hrál v týmech Spartaku Dubnica a Dukly Trenčín.Tam hrál až do sezóny (2001/2002) kdy přestoupil do Karlových Varů.Ty zapůjčily, nejproduktivnějšího obránce celé soutěže, do rakouského týmu Graz 99ers.Po sezóně jej Vary prodaly do Finského Ilvesu Tampere.V roce 2003 byl povolán do reprezentace na Euro Hockey Tour.\n\n"}
{"id": "784620", "url": "https://cs.wikipedia.org/wiki?curid=784620", "title": "Golgiho šlachové tělísko", "text": "Golgiho šlachové tělísko\n\nGolgiho šlachová tělíska jsou zdrojem obráceného myotatického reflexu, který způsobí relaxaci svalu poté, co jeho mechanické přepětí dosáhne krizové, mezní hodnoty. Tato relaxace je odpověď na silné pasivní napnutí šlachy, které musí být vyšší než je nutné k podráždění svalového vřeténka. Jeho práh dráždivosti je vyšší a nelze ho měnit, jako je tomu u svalového vřeténka. \n\nSpolu s dalšími podobnými tělísky umožňuje tzv. propriocepci.\n\nGolgiho šlachová tělíska se nacházejí ve šlaše, v těsné blízkosti spoje se svalem. Morfologicky se jedná se o vřetenovité útvary, které jsou sériově napojeny na 15 až 20 extrafuzálních svalových vláken. Každé tělísko se skládá z kolagenních vláken, která jsou uzavřená ve vazivovém obalu. Tato kolagenní vlákna jsou opřádána terminály senzorických vláken typu A alfa, která vstupují do tělíska v jeho centrální oblasti. \"Struktura Golgiho šlachového tělíska a jeho napojení na extrafuzální vlákna v serii způsobují, že se při pasivním natažení svalu nebo jeho aktivní kontrakci kolagenní vlákna receptoru protáhnou a stisknou mezi nimi probíhající nerové terminály.\" Tento podnět způsobí vznik generátorového potenciálu, který při určité intenzitě odpálí akční potenciály na aferentním vláknu.\n\nAxon senzorického neuronu po vstupu do míchy vytváří spojení:\n"}
{"id": "784623", "url": "https://cs.wikipedia.org/wiki?curid=784623", "title": "Průlom", "text": "Průlom\n\n\"Možná hledáte: Průlomové údolí\"\nPojmem průlom se zpravidla označuje prolomení (překonání) soupeřovy formace pěšců. Jeho největší využití je v koncovkách, nebo při „otvírání“ centra obsazeného pěšci. V přeneseném významu se pojem \"průlom\" používá pro označení zásadního pokroku v jednání, např. politickém.\n\nNa obrázku vpravo vidíte oběť pěšce. Pokud ji černý přijme, tak jeho „obrana“ bude prolomena a bílý bude pěšcem b pokračovat do proměny, která znamená vítězství. Pokud ji černý nepřijme a bude se snažit dostat svým pěšcem do dámy vzniknou následující tahy — 1. a6 h4 2. a×b7 h3 3. b8(D) h2 4. Dh8 — a černý může proměnit pouze s okamžitým sebráním proměněné figury.\n"}
{"id": "784634", "url": "https://cs.wikipedia.org/wiki?curid=784634", "title": "Ja'akov Dorčin", "text": "Ja'akov Dorčin\n\nJa'akov Dorčin (: יעקב דורצ'ין, narozen 12. března 1946) je izraelský sochař a malíř.\n\nNarodil se v Haifě, ještě za dob britské mandátní Palestiny. V roce 1967 se přestěhoval do kibucu Kfar ha-Choreš v Jizre'elském údolí. V 80. letech se začal věnovat tvorbě železných skulptur. Od roku 1991 přednáší na Haifské univerzitě a v letech 1997 až 2001 stál v čele tamější katedry umění.\n\n\n"}
{"id": "784638", "url": "https://cs.wikipedia.org/wiki?curid=784638", "title": "Martin Čičvák", "text": "Martin Čičvák\n\nMartin Čičvák (* 16. dubna 1975 v Košicích) je slovenský divadelní režisér a dramatik.\n\nV roce 1998 po absolutoriu studia režie na brněnské JAMU studoval na londýnské Dartington College of Arts. Spolupracuje s různými českými i slovenskými divadly, působil i ve Slovinsku, v Srbsku a ve Velké Británii. V roce 2000 stal kmenovým režisérem pražského Činoherního klubu.\n\nKromě činohry se věnuje i operní režii, kde spolupracuje zejména s Divadlem Josefa Kajetána Tyla v Plzni, Mozartovu operu \"Cosi fan tutte\" inscenoval i v Opeře pražského Národního divadla.\n\n\n\n\n\n"}
{"id": "784644", "url": "https://cs.wikipedia.org/wiki?curid=784644", "title": "Seznam členů Zastupitelstva Jihomoravského kraje (volby 2008)", "text": "Seznam členů Zastupitelstva Jihomoravského kraje (volby 2008)\n\nSeznam osob zvolených do Zastupitelstva Jihomoravského kraje v roce 2008.\n\nUstavující zasedání Zastupitelstva Jihomoravského kraje ve volebním období 2008–2012 se konalo 21. listopadu 2008.\n\nNa závěr jednání krajského zastupitelstva 23. června 2011 rezignovali na mandát člena zastupitelstva Petr Hájek a Jiří Frolec (ČSSD). Novými členy zastupitelstva se tak od následujícího dne stali PaedDr. Karel Bílek (místopředseda Okresního výkonného výboru ČSSD v Břeclavi a vyučující na SŠPU v Hodoníně.) a Bc. Marek Šeiner.\n"}
{"id": "784647", "url": "https://cs.wikipedia.org/wiki?curid=784647", "title": "Dálnice A6 (Německo)", "text": "Dálnice A6 (Německo)\n\nDálnice A6, německy Bundesautobahn 6 (zkratka BAB 6), zkráceně Autobahn 6 (zkratka A6), je německá dálnice, která vede od Saarbrückenu od hraničního přechodu \"Zlatá brána\" s Francií na dálnici A320 na východ až k českým hranicím, kde překonává německou stranu Českého lesa a u Rozvadova navazuje na hraničním přechodu na českou dálnici D5.\n\n\n"}
{"id": "784654", "url": "https://cs.wikipedia.org/wiki?curid=784654", "title": "Na skále", "text": "Na skále\n\nNázev Na skále má více míst:\n\n\n"}
{"id": "784659", "url": "https://cs.wikipedia.org/wiki?curid=784659", "title": "Slash (album)", "text": "Slash (album)\n\nSlash je první sólové album bývalého kytaristy Guns N' Roses Slashe. Producentem alba byl Eric Valentine a hudbu hráli i ostatní členové Guns N´ Roses ze sestavy jaká byla při nahrávání alba Appetite for Destruction (kromě Axla Rose).\n"}
{"id": "784662", "url": "https://cs.wikipedia.org/wiki?curid=784662", "title": "Ztracený podzim", "text": "Ztracený podzim\n\nZtracený podzim je studiové album Vladimíra Mišíka v doprovodu skupiny Etc... Album vyšlo v roce 2010, šest let po vydání předchozího studiového alba \"Umlkly stroje\". Na albu se již nepodílel dlouholetý houslista Jan Hrubý, ten byl nahrazen Vladimírem Pavlíčkem.\n\n"}
{"id": "784688", "url": "https://cs.wikipedia.org/wiki?curid=784688", "title": "Ricardo Oliveira", "text": "Ricardo Oliveira\n\nRicardo Oliveira (* 6. května 1980, São Paulo, Brazílie) je brazilský fotbalový útočník a bývalý reprezentant, který hraje za klub Santos FC.\n\n\n\n\n"}
{"id": "784690", "url": "https://cs.wikipedia.org/wiki?curid=784690", "title": "Kandík psí zub", "text": "Kandík psí zub\n\nKandík psí zub (\"Erythronium dens-canis\") je vzácná, brzy zjara růžovofilalově kvetoucí bylina z čeledi liliovitých. Jde o rostlinu kriticky ohroženou a v České republice zákonem chráněnou.\n\nKandík psí zub je vytrvalá jednoděložná rostlina nižšího vzrůstu, zpravidla do 20 cm vysoká. Listy jsou vejčité až široce kopinaté, nachovo-tmavozeleně mramorované; vyrůstají přízemně, vstřícně, v malém počtu (obvykle jen dva). Lodyha je rudofialová, tenká, lysá. Rostlina kvete začátkem jara (v březnu a začátkem dubna) nápadným, zpravidla jen jediným velkým nícím květem růžovofialové barvy. Okvětní lístky jsou až 5 cm dlouhé, často nazpět se ohýbající, při bázi poněkud tmavší, popřípadě skvrnité. Plodem je tobolka.\nKandík psí zub má malou, v zemi ponořenou cibulku podlouhlého tvaru, jež dala rostlině druhové jméno.\n\nKandík psí zub je jediným druhem rodu kandík rostoucím v Evropě. Je nesouvisle rozšířen v jižní a střední Evropě: od severu Portugalska a Španělska přes Francii, Švýcarsko, Itálii, Rakousko, jižní Slovensko až na Ukrajinu a sever Balkánského poloostrova.\nRoste zpravidla ve světlých květnatých bučinách.\n\nKandík psí zub se v České republice v současné době vyskytuje pouze na jediném stanovišti, kde byl objeven roku 1828, a to na úbočí vrchu Medník ve středních Čechách při levém břehu řeky Sázavy na území chráněném již od roku 1933 jako národní přírodní památka Medník. Vyskytuje se zde, bohužel už v nepatrném množství ve světlé bučině v nadmořské výšce asi 300 m n. m. společně s dalšími druhy rostlin, např. jaterníkem podléškou a ostřicí chlupatou. Nejsevernější výskyt na našem území je zámecký park v Letohradě, kde je značně vitální populace několika set rostlin.\n\nOtázka původnosti výskytu kandíku psího zubu na Medníku není jednoznačně zodpovězena, některé teorie předpokládají, že jde o reliktní stanoviště kdysi značného rozšíření tohoto druhu, jiné hypotézy se přiklání k teorii zavlečení z jižní Evropy v průběhu středověku či novověku.\n\nDříve byl uváděn výskyt kandíku psího zubu i z dnes zaniklé lokality v okolí Bečova nad Teplou.\n\nVyobrazení kandíku psího zubu je součástí znaku obce Hradištko, v jejíž katastrálním území se nachází vrch Medník.\n\nNázev Kandík nese jedna ze skladeb Honzy Nedvěda, který, jak je známo, prožil mládí v obci Luka pod Medníkem.\n\n\n\n \n"}
{"id": "784705", "url": "https://cs.wikipedia.org/wiki?curid=784705", "title": "ADH (rozcestník)", "text": "ADH (rozcestník)\n\nZkratka ADH může mít různé významy:\n\n\n"}
{"id": "784708", "url": "https://cs.wikipedia.org/wiki?curid=784708", "title": "Zdravé stromy pro zítřek", "text": "Zdravé stromy pro zítřek\n\nZdravé stromy pro zítřek je označení společného projektu Nadace Partnerství a Společnosti pro zahradní a krajinářskou tvorbu, o. s. Cílem je podpora odborného ošetřování starých vzrostlých stromů a informování veřejnosti o významu této činnosti.\n\nProjekt funguje v rámci ročníků. V první fázi žadatelé o ošetření stromu předloží návrh. Žadatelem se rozumí obce, školy, občanská sdružení, obecně prospěšné společnosti, příspěvkové organizace, církevní právnické osoby, sdružení nebo spolky obcí. Fyzická osoba může o šetření požádat jedině prostřednictvím jmenovaných organizací.\n\nPo uzávěrce provede odborná komise vyhodnocení. Hlavní kritérii jsou historie stromu, rozměry a význam pro místní obyvatele, dále stav stromu a nutnost zásahu. Zohledněna je i kvalita zpracování žádosti včetně příloh a v neposlední řadě také předpokládaný způsob, jakým bude ošetření stromu dále prezentováno (například spolupráce s médii, zahrnutí do výuky a podobně).\n\nV rámci každého ročníku bývá vybrání více než 10 stromů, které dostanou poukaz na bezplatné ošetření arboristou s certifikátem European Tree Worker, který jako jediný v České republice poskytuje záruku, že arborista prošel komplexní zkouškou, která prokazuje náležitou úroveň jeho odborných znalostí.\n\nŽadatel je povinen zajistit úklid (především větví) po ošetření a uhradit materiál použitý k ošetření (např. vazba, nátěry). V případě, že se jedná o památný strom (ve smyslu zákona o ochraně přírody), musí žadatel zajistit souhlas orgánu ochrany přírody s jeho ošetřením.\n\n"}
{"id": "784714", "url": "https://cs.wikipedia.org/wiki?curid=784714", "title": "Elizabeth Gillies", "text": "Elizabeth Gillies\n\nElizabeth Egan \"Liz\" Gillies (* 26. července, 1993, Haworth, New Jersey, USA) je americká herečka, zpěvačka, a tanečnice. Nejvíce známá je pro svou roli Lucy v broadwayském muzikálu \"13\" společně s Arianou Grande, která zde taky hrála. Momentálně hraje Jade West v populárním seriálu \"V jako Victoria\" a také dabuje Daphne v animovaném seriálu \"Winx Club\". Aktuálně hraje roli Fallon Carrington v seriálu stanice The CW \"Dynasty\".\n\nZískala roli v seriálu \"The Black Donnellys\" a \"Locker number 514\" čímž zahájila svoji kariéru. V létě 2008 byla obsazena do role Lucy v muzikálu z produkce Goodspeed, \"13\". Později byl muzikál přemístěn na Broadway, což z něho udělalo první broadwayský muzikál, kde byli všichni herci teenageři. V tomto muzikálu vystupovala s písněmi \"Opportunity\" a \"It Can't Be True\" společně s dalšími menšími vystoupeními v ostatních písních jako \"Hey Kendra\" a \"Getting Ready\". Muzikál \"13\" po velkém úspěchu skončil v lednu a poté získala roli ve filmu \"Dívčí parta\" jako Shelby Wexler.\n\n4. ledna 2009 skončil muzikál \"13\". Elizabeth začala hrát v sitkomu z dílny Nickelodeon jménem \"V jako Victoria\" dívku Jade Westovou, kamarádku Tori Vega (Victoria Justice).\n\nMá vlastní YouTube účet, LizGilliesOfficial, kam dává svoje přezpívané písničky jako \"Wild Horses\" od The Rolling Stones nebo \"Jealous Guy\" od Johna Lennona.\n\nOd roku 2017 hraje hlavní roli Fallon Carrington v seriálu stanice The CW \"Dynasty\".\n\n"}
{"id": "784716", "url": "https://cs.wikipedia.org/wiki?curid=784716", "title": "Alexej Andrejevič Arakčejev", "text": "Alexej Andrejevič Arakčejev\n\nHrabě Alexej Andrejevič Arakčejev (rusky: Алексе́й Андре́евич Аракче́ев) (4. října (23. září dle Juliánského kalendáře) 1769 – 3. května (21. dubna dle Juliánského kalendáře) 1834) byl ruský generál a státník za vlády Pavla a Alexandra I.\n\nArakčejev byl od mládí vyučován v aritmetice, geometrii, opevňovacích technikách a dělostřeleckých výpočtech jedním z nejlepších ruských dělostřelců, Řekem z Kefalonie, Petrem Ivanovičem Melissinem. Do služeb budoucího cara, dědice trůnu Pavla Petroviče, byl Arakčejev doporučen knížetem Saltykovem, když carevič hledal schopného dělostřeleckého důstojníka. Než se stal vládcem byl generálním ubytovatelem vojska, generálem (na generálporučíka povýšen 1798, hraběcí titul získal 1799) a na konci vlády Pavla I. ministrem války.\n\nV období, kdy Rusko vedlo mnoho válek, se sice sám ani jedné přímo nezúčastnil, ale jako inspektor dělostřelectva měl značný vliv na organizaci armády. Jeho \"Systém z roku 1805\", který byl zaveden jako reakce na prohru u Slavkova, znamenal významný posun jak v kvantitě tak v kvalitě ruské artilerie.\n\nJelikož posledních 10 let vlády prožil Alexandr I. v dostavnících, které křižovaly Evropou, protože si myslel, že je povolán zachránit Evropu před spiknutím revolucionářů. Skutečným vládcem se stal generál Arakčejev (zhruba od roku 1815). V roce 1816 byli na univerzity dosazeni kurátoři, aby dohlíželi na jejich chod. Jedním z nich byl na příklad kurátor Magnický – zakázal studia anatomie na mrtvolách.\n\nV roce 1816 byly na jeho povel zřízeny \"Vojenské osady\". Žilo v nich 350 000 rolníků, kteří na povel vstávali, zatápěli v kamnech, snídali v přesně stanovenou dobu a pod velením chodili do práce a poté se vraceli. Po večerce nesměli svítit a polovinu úrody museli odevzdat. Z vesnice směli odcházet pouze na propustku a bez souhlasu nesměli nic prodat. Byli také cvičeni vojenským výcvikem, protože Rusko potřebovalo mít neustále k dispozici početně velkou armádu. Všechno bylo přísně dodržováno, díky tělesným trestům. I děti těchto osadníků už od 7 let prodělávaly vojenský výcvik.\n\nRoku 1817 se osady začaly bouřit a povstaly. Stavění nových osad bylo pozastaveno, i když úplně byly zrušeny až v polovině 30. let.\n\n"}
{"id": "784722", "url": "https://cs.wikipedia.org/wiki?curid=784722", "title": "Michel Tognini", "text": "Michel Tognini\n\nMichel Tognini ( * 30. září 1949 Vincennes, Francie) je bývalý francouzský kosmonaut. Začínal jako vojenský pilot, roku 1985 se dostal mezi astronauty francouzské kosmické agentury CNES, do vesmíru vzlétl poprvé roku 1992, na týdenní návštěvu ruské orbitální stanice Mir, jako člen 10. návštěvní expedice na stanici. Roku 1999 vzlétl do vesmíru podruhé, tentokrát na palubě amerického raketoplánu Columbia při misi STS-93. Po návratu přešel do oddílu astronautů Evropské kosmické agentury. V letech 2003–2004 v Evropském středisku astronautů vedl oddíl astronautů, od roku 2005 stojí v čele celého střediska.\n\nMichel Tognini se narodil 30. září 1949 ve francouzském Vincennes. padesátitisícovém městě v pařížské aglomeraci. Absolvoval leteckou školu v Grenoblu, diplom inženýra získal roku 1973 na akademii vojenského letectva v Salon-de-Provence. Poté sloužil ve vojenském letectvu jako pilot, létal na stíhacích bombardérech Super Mystère B2 a Mirage F1. Roku 1982 prošel výcvikem na škole zkušebních letců ve Velké Británii ()), poté sloužil ve zkušebním středisku v Cazaux a od roku 1999 v Bretigny-sur-Orge. Na 80 typech letadel nalétal na 4300 hodin.\n\nRoku 1984 se přihlásil do druhého náboru astronautů francouzské kosmické agentury CNES, uspěl a v září 1985 se stal jedním ze sedmi nových astronautů. \n\nV srpnu 1986 byl jmenován záložníkem Jean-Loup Chrétiena při jeho letu na vesmírnou stanici Mir v sovětsko–francouzském programu Aragatz (5. návštěvní expedice). Od listopadu 1986 cvičil ve Středisku přípravy kosmonautů v Hvězdném městečku. Chrétienův let proběhl v listopadu–prosinci 1988.\n\nV letech 1989–1990 se v Toulouse podílel na přípravě pilotovaných kosmických letů raketoplánu Hermes, s Jean-Pierre Haignerém měl být v první posádce raketoplánu. Roku 1990 se zúčastnil druhého náboru astronautů Evropské kosmické agentury (ESA), do oddílu ESA však vybrán nebyl.\n\nV následujícím rusko–francouzském programu Antarès (10. návštěvní expedice na Mir) byl vybrán ke kosmickému letu. Od ledna 1991 se připravoval ve Hvězdném městečku, mimo jiné i na simulátorech sovětského raketoplánu Buran. Do vesmíru odstartoval 27. července 1992 v kosmické lodi Sojuz TM-15 z kosmodromu Bajkonur s Anatolijem Solovjovem a Sergejem Avdějevem, v posádce lodě zastával pozici kosmonauta-výzkumníka. Na Miru se věnoval se především lékařsko-biologickým experimentům navazujícím na program Agaratz, v kosmu prožil 13 dní, 18 hodin a 56 minut, přistál 10. srpna 1992 v Sojuzu TM-14 společně se starou posádkou Miru (11. základní expedice – Alexandr Viktorenko, Alexandr Kaleri).\n\nV letech 1995–1996 prodělal v Johnsonově vesmírném středisku NASA v Houstonu společnou přípravu s astronauty 15. náboru NASA, kterou završil získáním kvalifikace letového specialisty. Poté pracoval v Johnsonově středisku. \n\nV listopadu 1997 byl jmenován letovým specialistou posádky mise STS-93. Raketoplán Columbia k letu STS-93 vzlétl z Kennedyho vesmírného střediska 23. července 1999. Hlavním cílem lmise bylo vypuštění rentgenové observatoře Chandra. Columbia přistála 27. července po 4 dnech 22 hodinách a 50 minutách letu.\n\nV listopadu 1999 v rámci sjednocování (západo)evropských skupin astronautů přešel ze zrušeného oddílu CNES do sboru astronautů Evropské kosmické agentury (ESA). Aktivním astronautem byl do 1. května 2003, kdy byl jmenován vedoucím oddělení astronautů v Evropském středisku astronautů () v Kolíně nad Rýnem. V lednu 2005 se stal vedoucím celého střediska.\n\nMichel Tognini je podruhé ženatý, z každého manželství má syna a dceru.\n\n"}
{"id": "784725", "url": "https://cs.wikipedia.org/wiki?curid=784725", "title": "Bohumír Dufek", "text": "Bohumír Dufek\n\nBohumír Dufek (* 6. února 1955 Havlíčkův Brod) je český odborový předák.\n\n\n\nJe rozvedený a má dvě děti – syna Bohumíra a dceru Kamilu. Ve volném čase se věnuje četbě cestopisů a životopisů a tvorbě Maxe Švabinského. Jeho oblíbenými spisovateli jsou Karel Pacner, Jiří Hanzelka a Miroslav Zikmund. V současnosti není členem žádné politické strany, ani členem představenstva nebo dozorčí rady žádné společnosti.\n\n"}
{"id": "784727", "url": "https://cs.wikipedia.org/wiki?curid=784727", "title": "Euthanasia", "text": "Euthanasia\n\nEuthanasia (v překladu \"eutanazie\") je česká hudební skupina hrající folk/gothic metal. Koncertně činná kapela prozatím vydala 4 studiová alba, kterým předcházela tři dema.\n\nEuthanasia vznikla roku 1994 v Havířově, z dnešní sestavy byl u vzniku přítomen pouze frontman \"Siki\". Během tří následujících let došlo k personálním změnám a vydání tří demonahrávek. Prvním bylo \"Demo 94\", které se neslo v rockovém duchu, následující demo \" V chrámu bezbolestných\" už bylo zcela v pojetí doom metalu, roku 1997 vychází \"Nazí a mrtví\", poprvé zde v nahrávce slyšíme element ženského hlasu. Kapela se poprvé účastní letních festivalů.\n\nV roce 1998 Euthanasia uzavřela smlouvu s vydavatelstvím Leviathan Records, o rok později vychází debutové album „Thoughts On Living“, které je již nazpíváno v anglickém jazyce a s ním přichází i samotná Euthanasia do širšího povědomí undergroundové scény.\n\nNásledující roky kapela pilně koncertuje a získává další fans i nové členy. Roku 2002 vychází druhé album „Ceremony Of Innocents“ u labelu Crystal prod.\n\nV roce 2004 vzniká první videoklip a to ke skladbě White Lies, na podzim vychází nové album Requiem: Songs for..., které kapela popisuje jako originální fúzi metalu, hudební melancholie a folkloru.\n\nV dalších letech života této stále více úspěšné kapely, jejíž videoklipy se začaly vysílat na Óčku i v Noci s Andělem na ČT2, došlo k ukončení spolupráce s Crystal prod., koncertování na Dnech české kultury v Drážďanech a koncertování v ČR v rámci turné, festivalů či předskokanů zahraničních kapel.\n\nEuthanasia zažívá vnitřní krizi, v konečné fázi odchází dva dlouholetí členové a ostatní řeší jak dále. Koncertování a práci na albu nakonec zvládají ve stálé čtyřčlenné sestavě s hostujícími muzikanty.\nPoslední album vychází v roce 2011 , vydání si kapela zajišťuje sama a nazvala jej jednoduše \"IV\".\n\n\n"}
{"id": "784731", "url": "https://cs.wikipedia.org/wiki?curid=784731", "title": "Léčebna dlouhodobě nemocných", "text": "Léčebna dlouhodobě nemocných\n\nLéčebna dlouhodobě nemocných (obvyklá zkratka LDN, lidově eldéenka) je v České republice léčebný ústav určený k ošetřování a doléčování pacientů, jejichž zdravotní stav již nutně nevyžaduje pobyt v nemocnici nebo u nichž není perspektiva zlepšení jejich zdravotního stavu. Zpravidla se jedná o lidi pokročilého věku, které není z různých důvodů možné ošetřovat v domácím prostředí. \n\nMnoho pacientů v těchto zařízeních po několika týdnech či měsících umírá. Kromě nemocnic se proto jedná o nejčastější místo úmrtí. Některé LDN jsou samostatné (státní i soukromé), jiné jsou součástí nemocnic. Některé LDN se svým charakterem do určité míry přibližují domovům důchodců, v jiných jsou převážně ležící pacienti neschopní jakékoliv sebeobsluhy. Průměrný věk pacientů v českých LDN činí téměř 80 let. V 90. letech 20. století byla délka pobytu LDN zpravidla omezena na tři měsíce, nyní již zde takové omezení není, avšak i tak většinou pobyt pacienta nebývá delší.\n\nNásledná lůžková péče (léčebná, léčebně rehabilitační a ošetřovatelská) je poskytována v nemocnicích, zejména v nemocnicích následné péče a v odborných léčebných ústavech (včetně lázeňských) pacientům se stanovenou diagnózou, u kterých došlo ke zvládnutí akutního onemocnění a u nichž nelze důvodně očekávat zvrat stability zdravotního stavu vyžadující akutní lůžkovou péči, a to do té doby nebo v těch případech pokud tuto zdravotní péči nelze nebo není účelné poskytovat ambulantně či v lůžkovém zařízení sociální péče.\n\n"}
{"id": "784732", "url": "https://cs.wikipedia.org/wiki?curid=784732", "title": "Zbyněk Kiesewetter", "text": "Zbyněk Kiesewetter\n\nZbyněk Kiesewetter (* 11. března 1930) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nK roku 1969 se uvádí coby hlavní vojenský prokurátor a náměstek generálního prokurátora. Po roce 1968 se spekulovalo, že právě on mohl být osobou, která varovala generála Jana Šejnu před hrozícím trestním stíháním kvůli ekonomické kriminalitě (patřil do okruhu známých Jana Šejny), v důsledku čehož Šejna emigroval na Západ.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v listopadu 1969. Do federálního parlamentu ho nominovala Česká národní rada, v níž rovněž zasedal od listopadu 1969. Ve FS setrval do konce funkčního období, tedy do voleb roku 1971.\n\n"}
{"id": "784735", "url": "https://cs.wikipedia.org/wiki?curid=784735", "title": "Nyitramegyei Szemle", "text": "Nyitramegyei Szemle\n\nNyitramegyei Szemle (česky: \"Obzor nitranské župy\") byl nitranský týdeník s křesťanskou orientací vydávaný v letech 1892–1941.\n\nČasopis založil János Tóth (1856-1907), profesor teologie v nitranském semináři. Po jeho smrti převzal vedení Lájos Franciscy, rektor Velkého semináře v čase, když v něm působil Jozef Tiso. Kromě jiných do časopisu přispívali také Michal Matunák, Ede Steffel a ve své rané kariéře také Tiso, který na požádání rektora publikoval své vzpomínky z války v serii článků \"Napló az északi harcterről\" (Deník ze severní fronty). Vzhledem k neexistenci slovenských novin v předválečné Nitře v něm publikovali také další slovenští knězi jako Štefan Beňáč, Jozef Hamaj, Alojz Marsina či Eduard Nécsey.\n\nPro svou podporu katolické Lidové strany byl týdeník (resp. jeho editor Lájos Franciscy) v devadesátých létech devatenáctého století obviňován z panslavizmu, i když se články nesly v duchu uherského/maďarského patriotizmu. V průběhu první světové války časopis zdůrazňoval slovenské vlastenectví v rámci jednotné uherské vlasti a koncem války kritizoval to, co viděl jako pokusy Čechů o rozbití slovensko-maďarské jednoty a snahu dovést Slováky k vzpouře a vlastizradě. V říjnu 1918 týdeník propagoval myšlenku federalizace Uherska po vzoru Spojených států amerických.\n\nJeho vydávání bylo v roce 1941 zastaveno Ministerstvem vnitra Slovenské republiky z důvodu protislovenské orientace.\n"}
{"id": "784738", "url": "https://cs.wikipedia.org/wiki?curid=784738", "title": "Philippe Perrin", "text": "Philippe Perrin\n\nPhilippe Perrin ( * 6. ledna 1963 Meknes, Maroko) je bývalý francouzský kosmonaut. Začínal jako vojenský pilot, roku 1990 se dostal mezi astronauty francouzské kosmické agentury CNES, k jedinému kosmickému letu vzlétl roku 2002, na palubě amerického raketoplánu Endeavour při misi STS-111. Po návratu přešel do oddílu astronautů Evropské kosmické agentury (ESA). V květnu 2004 odešel z oddílu astronautů ESA do Toulouse ke společnosti Airbus, na místo zkušebního pilota.\n\nPhilippe Perrin se narodil 6. ledna 1963 ve marockém Meknesu, vyrůstal ve francouzském Avignonu. Studoval na polytechnické škole v Paříži, diplom inženýra získal roku 1985. Poté sloužil ve vojenském letectvu jako pilot, létal na průzkumném Mirage F1 CR. \n\nNa přelomu let 1989/1990 se přihlásil do třetího náboru astronautů francouzské kosmické agentury CNES, uspěl a v 30. července 1990 se stal jedním ze čtyř nových astronautů. Roku 1990 se zúčastnil druhého náboru astronautů Evropské kosmické agentury (ESA), do oddílu ESA však vybrán nebyl. \n\nV létě 1990 byl členem šestičlenné skupiny francouzských kosmonautů, kteří prošli testy ve Středisku přípravy kosmonautů v Hvězdném městečku při výběru pro program Antares. Do hlavní ani záložní posádky neprošel. Roku 1992 absolvoval stáž v Hvězdném městečku. \n\nRoku 1993 sloužil jako operační důstojník na letecké základně v Dijonu, prošel výcvikem na škole zkušebních letců () v Istres, poté sloužil ve zkušebním středisku v Bretigny-sur-Orge.\n\nRoku 1996 přešel od armády k CNES. V letech 1996–1998 prodělal v Johnsonově vesmírném středisku NASA v Houstonu společnou přípravu s astronauty 9. náboru NASA, kterou završil získáním kvalifikace letového specialisty. Poté pracoval v Johnsonově středisku. \n\nZačátkem roku 2001 byl jmenován letovým specialistou mise STS-111. Raketoplán Endeavour k letu STS-111 vzlétl z Kennedyho vesmírného střediska 5. června 2002. Cílem letu byla doprava zásob na Mezinárodní vesmírnou stanici a výměna její posádky. Při montážních pracích astronauti třikrát vystoupili na povrch stanice, Perrin se účastnil všech výstupů, celkem strávil v otevřeném vesmíru 19 hodin a 39 minut. Endeavour přistál 19. června po 13 dnech 20 hodinách a 35 minutách letu.\n\nV prosinci 2002 v rámci sjednocování (západo)evropských skupin astronautů přešel z oddílu CNES do sboru astronautů Evropské kosmické agentury (ESA). Astronautem ESA byl do května 2004, kdy odešel ke společnosti Airbus na místo zkušebního pilota v jejím středisku v Toulouse. Během kariéry na 30 typech letadel nalétal přes 3000 hodin.\n\nPhilippe Perrin je ženatý, má dvě děti.\n\n"}
{"id": "784741", "url": "https://cs.wikipedia.org/wiki?curid=784741", "title": "Napříč pouští", "text": "Napříč pouští\n\nNapříč pouští (v originále Desert Crossing) je epizoda seriálu \"\". Jde o dvacátý čtvrtý díl první řady pátého seriálu ze světa Star Treku.\n\nPosádka Enterprise po krátkém zdržení míří na se Risu na dovolenou, ale přípravy přeruší zachycení nouzového signálu. Jeho zdrojem je torothanská loď kapitána Zobrala, které ucpaly zbytky vstřikovače plazmatu. Jako součást poděkování za opravu nabídne Zobral Archerovi a Tuckerovi návštěvu na jeho rodné planetě. Trip sice nemá rád horko a písek od kurzu přežití v Austrálii, jenže nakonec se nechá kapitánem přemluvit. Příjemný odpočinek na povrchu planety vyplní ochutnáváním místních kulinářských specialit a poté hrou zvanou \"geskana\", která se podobá lakrosu.\n\nEnterprise v tuto dobu zachytí signál z druhé strany pouště. Kancléř Trelit reprezentuje oficiální vládu a varuje T'Pol, že Archera a Tripa už možná nikdy neuvidí, protože Zobral a jeho lidé jsou teroristi. T'Pol se kapitána pokusí varovat, ale Zobral jeho výmluvy prohlédne a požádá ho o pomoc. Zobral se před časem setkal se Sulibany, které Archer osvobodil a nyní doufá, že také jim pomůže. Torothané před deseti roky svrhli kastovní systém, ale místo práva a spravedlnosti je oficiální vláda utlačuje. Od Archera žádá pomoc s taktikou, protože si ho naivně představuje jako velkého válečníka. Kapitán váhá, a krátce poté podnikne vláda pravidelný nálet na vesnici povstalců. Trip a Archer se dostanou k se raketoplánu, ovšem kvůli hrozbě sestřelení neodletí a raději zamíří do pouště.\n\nPočáteční optimismus rychle vyprchá, když se Archer musí starat o dehydrovaného a zraněného Tripa, navíc jim rychle dochází zásoby vody. Na poslední chvíli najdou rozpadlou budovu v poušti, ve které se skryjí. K jejich smůle je zde vypátrá vláda a začne je bombardovat. Kapitán odvleče polomrtvého Tripa pryč. Mezitím Zobral přistane na Enterprise, kde zjistí, že Archer není to, co si představoval, ale alespoň nabídne pomoc při pátrání. Spolu s Reeded a T'Pol v raketoplánu zachytí střelbu, zneškodní útočníky a zachrání těžce zkroušenou dvojici. Na palubě Enterprise kapitán znovu odmítne Zobralovi pomoc, protože vměšování se do konfliktů cizích druhů by mělo být v kompetenci vlád, nikoliv kapitánů.\n"}
{"id": "784750", "url": "https://cs.wikipedia.org/wiki?curid=784750", "title": "Modekngei", "text": "Modekngei\n\nModekngei či Ngara Modekngei (dosl. Spojená sekta) je monoteistické náboženství, které založil v r. 1915 Temedad, muž narozený na palauském ostrově Babeldaob (ps. též Babelthuap). Rozšířilo se následně po dalších ostrovech souostroví Palau. V současnosti se počet praktikujících věřících odhaduje asi na 1700 osob, což činí necelých 9 % palauské populace.\nPůvodně šlo o nenásilné hnutí, které vzniklo v reakci na japonskou okupaci v období mezi dvěma světovými válkami a jež spojilo domorodé animistické kulty s křesťanstvím v osobité orální tradici, jejímž typickým projevem jsou zpěvy zvané keskes. Mělo za cíl posílit palauské kulturní dědictví.\n"}
{"id": "784751", "url": "https://cs.wikipedia.org/wiki?curid=784751", "title": "Barren County", "text": "Barren County\n\nBarren County je okres v jižní části státu Kentucky v USA. K roku 2010 zde žilo 42 173 obyvatel. Správním městem okresu je Glasgow. Celková rozloha okresu činí 1 295 km².\n"}
{"id": "784752", "url": "https://cs.wikipedia.org/wiki?curid=784752", "title": "Bell County (Kentucky)", "text": "Bell County (Kentucky)\n\nBell County je okres v jihovýchodní části státu Kentucky v USA. K roku 2010 zde žilo 28 691 obyvatel. Správním městem okresu je Pineville. Celková rozloha okresu činí 936 km².\n"}
{"id": "784760", "url": "https://cs.wikipedia.org/wiki?curid=784760", "title": "Rieger von Riegershofen", "text": "Rieger von Riegershofen\n\nRieger von Riegershofen byli novoštítný šlechtický rod.\n\nWenzel Franz Freiherr Rieger von Riegershofen (1809-1891) měl za manželku Marii Magdalenu von Starck. Byl jmenován 29. července 1850 prvním čestným měšťanem města Kolína a stal se i místodržitelským radou v Praze. Šlechtický titul v roce 1872 Z jejich pěti dcer se tři provdaly do šlechtických rodů Isabela (1845-1912) k von Rumerskirch, Berta( 1850-1927) k von Zedtwitz a Helena (1855-1928) k Baillet de Latour.\nErb je rozdělen na čtvrtiny. První a čtvrtá čtvrtina rozdělena třikrát modře a zlatě. Druhá a třetí čtvrtina s pěti zlatými hvězdami. Tři helmy vpravo, na modrozlatém pozadí tři pštrosí pera. Uprostřed modrozlaté pozadí. Na levé straně na červeno- stříbrném pozadí tři pštrosí pera. Erb drží dva zlatí lvi s heslem : \"Omnia per Cesare et Patria\".\n\n\n"}
{"id": "784761", "url": "https://cs.wikipedia.org/wiki?curid=784761", "title": "Sčítání lidu Spojených států amerických v roce 2010", "text": "Sčítání lidu Spojených států amerických v roce 2010\n\nSčítání lidu Spojených států amerických v roce 2010 bylo 23. z pravidelných sčítání konaných každých deset let od roku 1790. Podle něj bylo 1. dubna 2010 ve Spojených státech amerických 308 745 538 obyvatel, což je nárůst 9,7 % oproti 281 421 906 obyvatelům v roce 2000.\n"}
{"id": "784764", "url": "https://cs.wikipedia.org/wiki?curid=784764", "title": "František Vetešník", "text": "František Vetešník\n\nFrantišek Matějovič Vetešník (1. listopadu 1784, Jizerní Vtelno – 19. ledna 1850 Sobotka) byl český římskokatolický kněz litoměřické diecéze, děkan v Sobotce, národní buditel a obrozenec, autor básní a povídek, překladatel, člen Matice české a Muzea království Českého.\n\nRodák z Jizerního Vtelna byl na kněze vysvěcen v roce 1808. Jako kaplan působil od roku 1808 v Mcelích. Jako farář po odchodu z Mcel až do roku 1819 působil v Dolním Bousově. Od roku 1819 byl farářem v Markvarticích. V roce 1838 byl ustanoven děkanem v Sobotce.\n\nV mládí přilnul s láskou k mateřskému jazyku a pracoval všemožně pro vzkříšení a zvelebení českého jazyka a literatury. Překládal z ruštiny, polštiny, němčiny, francouzštiny, angličtiny. Psal básně a články do časopisů pro katolické duchovenstvo. Byl rusofilem s marnou důvěrou a nadějí na pomoc z východu.\nKromě jazykovědy (\"jazykozpytu\"), zabýval se historií, rodopisem a místopisem.\nPilně a nezištně spolupracoval s Josefem Jungmannem na \"Českoněmeckém slovníku\".\nSetkával se kromě Jungmanna i s dalšími buditeli – Antonínem Markem farářem v Libuni a jičínským profesorem Františkem Šírem. Setkání se odehrávala nejčastěji na faře v Libuni, kam časem přicházelo mnoho významných obrozeneckých osobností z širokého okolí.\nPatřil mezi zakladatele Matice české a Dědictví sv. Jana Nepomuckého.\n\nJako milovník knih založil již v Markvarticích ve škole pozoruhodnou knihovnu. V době svého působení v Sobotce umístil svou rozsáhlou knihovnu v kostelní věži, kde pak trávil celé dny. Po jeho smrti byla tato knihovna věnována veřejné sobotecké knihovně, která spolu s dalšími knižními dary při sloučení v roce 1897 čítala 1718 svazků.\n\nNa věži zámečku Humprecht u Sobotky je umístěn půlměsíc. S nápadem dát na věž zámečku Humprecht půlměsíc přišel katolický děkan František Matějovič Vetešník. Do té doby byl na špici zámku dvouramenný železný kříž. V roce 1829 během oprav střechy požádal Vetešník tehdejšího majitele panství, aby kříž na paměť diplomatických úspěchů Černínů nad Turky nahradil tureckým půlměsícem. A tento nápad byl realizován.\n\nPsal příležitostné básně, vlasteneckou a reflexní lyriku. Napsal rozvleklou baladu \"Hněvsa z Stránova\" o střetu raného křesťanství s pohanstvím.\n\nPřízvučně a rýmovaně přeložil \"18. údu II. knihy Horatiovy\"; dále slova \"„columnas ultima recisas Africa”\" v Puchmajerově duchu: \"„náčin z růženého Fernambuku”\".\n\nJeho rukopisy (poezie, poznámky, výpisky) z let 1811-1848, spolu s korespondencí s Josefem Jungmannem, Antonínem Markem, Františkem Šírem a dalšími jsou deponovány v Památníku národního písemnictví, ve Státním okresním archivu v Jičíně a v Děkanském úřadě v Sobotce.\n\n\n"}
{"id": "784774", "url": "https://cs.wikipedia.org/wiki?curid=784774", "title": "Wright R-2600", "text": "Wright R-2600\n\nWright R-2600 Cyclone 14 (také nazývaný Twin Cyclone) byl americký hvězdicový motor vyvinutý společností Curtiss-Wright a široce používaný na letounech ve 30. a 40. letech 20. století.\n\nV roce 1935 zahájila společnost Curtiss-Wright práce na novém, výkonnějším motoru než byl R-1820 Cyclone. Vzhledem k značným rozměrům válců konstruktérům zbývala jediná cesta k zvýšení zdvihového objemu motoru (a tedy i k zvýšení výkonu), a to zvýšením počtu válců. Ty měly s motorem Cyclone stejné vrtání válců, ovšem byl zvolen kratší zdvih pístů — tím ovšem podobnost motorů R-2600 a R-1820 končila. Výsledkem byl motor R-2600 Twin Cyclone, který měl 14 válců uspořádaných do dvou hvězdic. Motory R-2600-3 (1600 hp) byly původně zamýšleny pro letoun C-46 Commando a byly i zastavěny do prototypu stroje, ale nakonec byly na tomto letounu používány výkonnější motory Pratt & Whitney R-2800-51 o 2000 hp (1491,4 kW). Motor R-2600 poháněl několik významných typů bojových letounů, které se zúčastnily 2. světové války. Patřily mezi ně bombardéry A-20 Havoc, B-25 Mitchell, TBF Avenger a SB2C Helldiver nebo létající člun PBM Mariner.\n\nVe výrobních závodech v Caldwell (New Jersey) a Cincinnati (Ohio) bylo nakonec postaveno více než 50 000 motorů Wright R-2600.\n\n\nMotor byl používán u následujících letounů:\n\n\"Data pocházejí z publikace „Jane's Fighting Aircraft of World War II“.\" \n\n\n\n\n\n"}
{"id": "784779", "url": "https://cs.wikipedia.org/wiki?curid=784779", "title": "Zápas na Letních olympijských hrách 1948", "text": "Zápas na Letních olympijských hrách 1948\n\nZápas na letních olympijských hrách 1948 svedl do bojů o medaile 219 zápasníků z 29 zemí. Ti se utkali o 16 sad medailí v osmi váhových kategoriích ve volném stylu a v osmi v řecko-římském.\n\nDo bojů o medaile zasáhlo 219 zápasníků z 29 zemí:\n"}
{"id": "784791", "url": "https://cs.wikipedia.org/wiki?curid=784791", "title": "Grand Prix Číny 2012", "text": "Grand Prix Číny 2012\n\nGrand Prix Číny 2012 (oficiálně 2012 Formula 1 UBS Chinese Grand Prix) se jela na okruhu Shanghai International Circuit v Šanghaji v Číně dne 15. dubna 2012. Závod byl třetím v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "784801", "url": "https://cs.wikipedia.org/wiki?curid=784801", "title": "Jane Gloverová", "text": "Jane Gloverová\n\nJane Gloverová (* 13. května 1949 v Helmsley v Yorkshiru) je dirigentka a muzikoložka ze Spojeného království, od roku 2003 komandérka Řádu britského impéria.\n\nDětství strávila v Monmouthu ve Walesu, kde byl její otec Robert Finlay Glover ředitelem školy Monmouth School. Sama chodila do dívčí školy Haberdashers' Monmouth School for Girls a díky otci se už v šestnácti letech setkala s Benjaminem Brittenem a Peterem Pearsem. Sama pak studovala hudbu na St Hugh's College v Oxfordu. Ph.D. obhájila prací o benátské opeře sedmnáctého století a v roce 1978 vydala životopis Francesca Cavalliho, ve kterém ze své doktorské práce čerpala.\n\nDirigování si poprvé vyzkoušela coby studentka na Oxfordu a profesionálně debutovala v roce 1975 na Wexfordském operním festivalu s prvním moderním uvedením Cavalliho opery Eritrea. Od roku 1979 se podílela na operním festivalu v Glyndebourne. V letech 1981 až 1985 byla hudební ředitelkou \"Glyndebourne Touring Opera\". V osmdesátých letech byla pravidelně vysílána v rámci BBC Television. Byla také jak hlavním, tak hlavním hostujícím dirigentem \"Huddersfield Choral Society\". V roce 1977 dirigovala světovou premiéru \"Il Giardino\" Stephena Olivera na festivalu Batignano.\n\nV letech 1984 až 1991 byla Gloverové hudební ředitelkou uskupení London Mozart Players a od roku 2002 je hudební ředitelkou chicagského tělesa Music of the Baroque.\n\nMá řadu čestných doktorátů z různých univerzit, je členkou britské konzervatoře Royal College of Music. Od roku 2009 je také uměleckou ředitelkou opery v Royal Academy of Music.\n\nV roce 2011 dirigovala 18. března světovou premiéru opery Kommilitonen!, kterou složil Peter Maxwell Davies.\n\nV září 2005 vyšla ve vydavatelství Macmillan Publishers její kniha o Mozartovi: „\"Mozart's Women: His Family, His Friend, His Music\"“ (česky doslova: \"Mozartovy ženy: Jeho rodina, jeho přátelé, jeho hudba\"). Ta se zabývá otázkou, nakolik měly na vývoj Mozarta coby skladatele vliv ženy v jeho okolí, jeho sestra, jeho manželka a sestry jeho manželky.\n\n\n"}
{"id": "784805", "url": "https://cs.wikipedia.org/wiki?curid=784805", "title": "Železniční trať Monmouth – Ross-on-Wye", "text": "Železniční trať Monmouth – Ross-on-Wye\n\nŽelezniční trať Monmouth – Ross-on-Wye nazývaná také Ross and Monmouth Railway nebo \"Wye Valley Line\" (doslova „\"dráha údolím Wye\"“) byla 21 kilometrů dlouhá normálněrozchodná železniční trať z Monmouthu do Ross-on-Wye. Její stavba byla povolena parlamentem roku 1865 a trať byla otevřena 4. srpna 1873. V Monmouthu původně končila na východním břehu řeky Wye, ale později, v roce 1874, byla trať protažena přes řeku do zastávky Monmouth Troy. Až do roku 1921 fungovala železnice nezávisle, ale na základě zákona z roku 1921 byla sloučena s Great Western Railway. Provoz na trati byl zcela ukončen k 1. listopadu 1965.\n\nDodavatelem byl John Firbank a stavba železnice trvala osm let. Při otevření 4. srpna končila v Monmouthu stanicí Monmouth Mayhill. V roce 1874, několik měsíců po oficiálním slavnostním zahájení provozu, byl dokončen most přes řeku Wye a trať pak byla prodloužena do stanice Monmouth Troy. Prodloužení bylo oficiálně uvedeno do provozu 1. května 1874.\n\nNa necelých jednadvaceti kilometrech tratě bylo pět stanic. V Ross-on-Wye přitom byla využita infrastruktura stanice již existující pro starší železniční trať Hereford – Gloucester. Další stanice byly Kerne Bridge, Lydbrook Junction, Symonds Yat, Monmouth Mayhill (a později přidaná Monmouth Troy). Později byly přidány také dvě zastávky. Nejdříve v roce 1931 zastávka ve Walfordu a pak v roce 1951 zastávka v Hadnocku. Ta už sloužila pouhých osm let, než byla v roce 1959 na trati ukončena přeprava cestujících.\n\nTrať začínala v Ross-on-Wye a vedla kolem jeho jižního okraje než zamířila na západ údolím řeky Wye po proudu po jejím jižním břehu. Procházela Walfordem a Kerne Bridge. Místo aby sledovala řeku v jejím dlouhém ohybu, tak vedla na druhý břeh a skrz tunel. Následně opět překročila řeku a setkala se s jednou z tratí ze sítě Severn and Wye Railway těsně před Lydbrook Junction. Pak pokračovala dále po jižním břehu Wye a těsně před Symonds Yat procházela dalším tunelem (opět zkracujícím trasu oproti trase řeky) a pak skrz Hadnock do Monmouth Mayhill a posléze i do Monmouth Troy.\n\nOd prvního dne provozovala trať firma Monmouth and Hereford Railway kontrolovaná společností Great Western Railway. Díky tomu mohla Great Wester Railway vést vlaky z Monmouthu přes Ross-on-Wye a dále do Herefordu bez toho, aby museli cestující přestupovat nebo aby byly měněny lokomotivy.\n\nŽeleznice \"Ross and Monmouth Railway\" ovšem zůstávala nezávislá a v roce 1921, kdy byl schválen Railways Act a musela se přímo stát součástí Great Western Railway, byla jedna z posledních mála železnic, které ještě byly tou dobou nezávislé. Součástí Great Western Railway pak zůstala až do znárodnění železnic.\n\nV lednu 1959 bylo ohlášeno uzavření a 5. ledna byl ukončen provoz na úseku mezi Lydbrook Junction a Monmouthem. Ještě předtím projel po trati zvláštní vlak na trase z Chepstowu do Ross-on-Wye. Je to jediný známý vlak, který kdy tuto trasu projel najednou.\n\nZbývající část trati mezi mostem u Lydbrooku a Ross-on-Wye byla uzavřena 1. listopadu 1965.\n\n"}
{"id": "784806", "url": "https://cs.wikipedia.org/wiki?curid=784806", "title": "Back in the World tour", "text": "Back in the World tour\n\nBack in the World tour bylo evropské turné Paula McCartneyho, které probíhalo na jaře roku 2003.\n\nPo prvních 6 odehraných koncertech (1 v Paříži, 2 v Barceloně, 2 v Antverpách a 1 v Sheffieldu) chytil McCartney chřipku a musel následující termín v Sheffieldu přesunout na konec turné.\nKvůli nemoci se poté musel dvakrát měnit repertoár.\n\nZáznam z koncertu v Moskvě byl vydán na DVD \"Paul McCartney in Red Square\".\n\n\n"}
{"id": "784815", "url": "https://cs.wikipedia.org/wiki?curid=784815", "title": "Driving Japan Tour", "text": "Driving Japan Tour\n\nDriving Japan Tour bylo japonské turné Paula McCartneyho, které probíhalo na podzim roku 2002.\n\n\n\n"}
{"id": "784820", "url": "https://cs.wikipedia.org/wiki?curid=784820", "title": "Driving Mexico Tour", "text": "Driving Mexico Tour\n\nDriving Mexico Tour bylo mexické turné Paula McCartneyho, které probíhalo na podzim roku 2002.\n\n\n\n"}
{"id": "784821", "url": "https://cs.wikipedia.org/wiki?curid=784821", "title": "Univerzita Feira de Santana", "text": "Univerzita Feira de Santana\n\nUniverzita Feira de Santana (zkratka UEFS) je jednou z nejvýznamnějších vysokých škol v Brazílii. Sídlí v brazilském státě Bahia. Na univerzitě studuje přibližně 7 121 studentů.\n"}
{"id": "784822", "url": "https://cs.wikipedia.org/wiki?curid=784822", "title": "Centro Federal de Educação Tecnológica de Minas Gerais", "text": "Centro Federal de Educação Tecnológica de Minas Gerais\n\nUniverzita Minas Gerais (Centro Federal de Educação Tecnológica de Minas Gerais, zkratka Cefet-MG) je jednou z nejvýznamnějších vysokých škol v Brazílii. Sídlí v brazilském státě Minas Gerais. Na univerzitě studuje přibližně 13 623 studentů.\n\nPod UPS spadá 11 univerzitních kampusů rozmístěných po celém státě Minas Gerais.\n"}
{"id": "784824", "url": "https://cs.wikipedia.org/wiki?curid=784824", "title": "Live at the Cavern Club", "text": "Live at the Cavern Club\n\nLive at the Cavern Club je záznam koncertu Paula McCartneyho, který byl v roce 1999 vydán na DVD. Koncert byl natáčen 14. prosince 1999 v legendárním Cavern Clubu a režie se ujal Geoff Wonfor.\n\n"}
{"id": "784826", "url": "https://cs.wikipedia.org/wiki?curid=784826", "title": "Attila Belanský", "text": "Attila Belanský\n\nAttila Belanský (* 22. února 1961) je bývalý slovenský fotbalista, útočník.\n\nHrál za Spartak Trnava, DAC Dunajská Streda a v Maďarsku za Pécsi Munkás SC a Rába ETÖ Györ. V Poháru UEFA nastoupil v 1 utkání. V sezóně 1986-1987 byl s 9 góly nejlepším střelcem Trnavy.\n\n"}
{"id": "784833", "url": "https://cs.wikipedia.org/wiki?curid=784833", "title": "Pavel Průša", "text": "Pavel Průša\n\nPavel Průša (* 24. listopadu 1961) je bývalý československý fotbalista, brankář. \n\nV československé lize chytal hrál za FC Vítkovice a TJ Tatran Prešov. Nastoupil ve 24 ligových utkáních. V sezoně 1985/1986 získal s TJ Vítkovice mistrovský titul. V Poháru mistrů evropských zemí v sezóně 1986–1987 nastoupil ve 3 utkáních. V nižších soutěžích chytal za TJ Dynamo České Budějovice a TJ VTŽ Chomutov.\n\nPo skončení aktivní kariéry působí jako trenér brankářů – 2003–2006 FK Chmel Blšany, 2006–2014 FC Viktoria Plzeň,2014–2016 1. FK Příbram, 2016–2019 FC Viktoria Plzeň, 2019 SK Dynamo České Budějovice.\n\n"}
{"id": "784842", "url": "https://cs.wikipedia.org/wiki?curid=784842", "title": "Katalog biotopů České republiky", "text": "Katalog biotopů České republiky\n\nKatalog biotopů České republiky je příručka, která vymezuje jednotky používané pro mapování biotopů, jehož výsledkem je vrstva mapování biotopů.\n\nPo prvním vydání knihy v roce 2001 bylo zahájeno rozsáhlé mapování biotopů, během kterého se shromažďovaly podrobné podklady pro vytvoření národního návrhu evropsky významných lokalit soustavy Natura 2000. Základní mapování bylo dokončeno v roce 2004, nyní se mapy biotopů průběžně aktualizují a zpřesňují terénním mapováním.\n\nDruhé vydání Katalogu biotopů z roku 2010 shrnuje nové a upřesněné poznatky o biotopech, odráží pokrok ve výzkumu vegetace a zohledňuje změny v evropských systémech klasifikace biotopů. Kniha je určena především profesionálním ochráncům přírody a přírodovědcům, studentům, ale i dalším zájemcům o poznání naší přírody. Editorský kolektiv tvořil Milan Chytrý, Tomáš Kučera, Martin Kočí, Vít Grulich a Pavel Lustyk. Na knize však spolupracovala celá řada dalších odborníků.\n\nVodní toky a nádrže\n\n\nMokřady a pobřežní vegetace\n\n\nPrameniště a rašeliniště\n\n\nSkály, sutě a jeskyně\n\n\nAlpínské bezlesí\n\n\nSekundární trávníky a vřesoviště\n\n\nKřoviny\n\n\nLesy\n\n\n\nPrvní vydání knihy již bylo vyprodáno, lze je však stáhnout v elektronické podobě. Druhé vydání publikace je dostupné v síti knihkupectví a nebo je lze objednat či zakoupit v knihovně AOPK ČR. Je možné je také stáhnout v elektronické podobě na stránkách www.biomonitoring.cz.\n\n\n"}
{"id": "784851", "url": "https://cs.wikipedia.org/wiki?curid=784851", "title": "Vrbnovský palác", "text": "Vrbnovský palác\n\nVrbnovský (Wrbnovský) palác nebo také Chotkovský dům je památka nacházející se v ulici Loretánská 104/19 na Hradčanech v městské části Praha 1. Je chráněn jako kulturní památka České republiky.\n\nJedná se o původně renesanční dům s barokními (Jan František Bruntálský z Vrbna) a pozdějšími úpravami. V paláci a v sousedním domě U kanónu (Loretánská 17/103) byl v roce 1837 zřízen výchovný ústav pro nevidomé. Dnes se zde nachází státní Škola Jaroslava Ježka – mateřská škola, základní škola, praktická škola a základní umělecká škola pro zrakově postižené.\n\n"}
{"id": "784854", "url": "https://cs.wikipedia.org/wiki?curid=784854", "title": "Otto Gerhard Oexle", "text": "Otto Gerhard Oexle\n\nOtto Gerhard Oexle (28. srpna 1939 Singen am Hohentwiel – 16. května 2016) byl německý historik zabývající se sociálními dějinami středověku, dějinami historických věd a kulturologií 19. a 20. století.\n\nV roce 1958 složil maturitu v Singenu am Hohentwiel a poté studoval do roku 1965 historii a romanistiku na univerzitě ve Freiburgu, v Poitiers a v Kolíně nad Rýnem. Promoval v roce 1965 ve Freiburgu.\n\nV letech 1965 až 1973 byl vědeckým asistentem na univerzitě v Münsteru. V roce 1973 zde habilitoval s prací \"Sozialgeschichtliche Forschungen zu geistlichen Gemeinschaften im westfränkischen Einflußbereich\". Roku 1980 dosáhl profesury na hannoverské univerzitě. V letech 1987 až 2004 byl vedoucím Max-Planck-Institutu pro historii. Vyučoval i na univerzitě v Göttingenu. Byl členem Konstanzer Arbeitskreises für mittelalterliche Geschichte a göttingenské akademie věd.\n\n\n\n"}
{"id": "784856", "url": "https://cs.wikipedia.org/wiki?curid=784856", "title": "Hubertusburský mír", "text": "Hubertusburský mír\n\nHubertusburský mír (německy \"Frieden von Hubertusburg\") byla mírová smlouva, uzavřená 15. února 1763 na zámku Hubertusburg mezi Pruskem, Habsburskou monarchií a Saským kurfiřstvím. \n\nKrátce předtím byla pařížským mírem ukončena sedmiletá válka v oblastech Západní Evropy, Severní Ameriky a Indie. Tuto válku vedly Království Velké Británie a Portugalsko proti Francii a Španělsku. Hubertusburským mírem byly potvrzeny výsledky vratislavského a drážďanského míru. Pro Habsburskou monarchii to znamenalo zejména definitivní ztrátu větší části Slezska. Tato část, včetně Kladského hrabství, přestala být součástí zemí Koruny české a stala se součástí Pruska.\n\n"}
{"id": "784857", "url": "https://cs.wikipedia.org/wiki?curid=784857", "title": "Chinonský pergamen", "text": "Chinonský pergamen\n\nChinonský pergamen (francouzsky \"Parchemin de Chinon\", italsky \"Pergamino de Chinon\") je historický dokument ze 17. až 20. srpna 1308, objevený v září 2001 italskou paleografkou Barbarou Fraleovou ve Vatikánském tajném archivu. Podle závěrů Barbary Fraleové Chinonský pergamen dokládá, že papež Klement V. v roce 1308 tajně udělil velmistru Jacquesovi de Molay a ostatním představitelům řádu templářů absoluci ve vztahu k obviněním, vzneseným proti nim inkvizicí. Pergamen byl vyhotoven v Chinonu.\n"}
{"id": "784858", "url": "https://cs.wikipedia.org/wiki?curid=784858", "title": "Bitva u Vratislavi", "text": "Bitva u Vratislavi\n\nBitva u Vratislavi (německy \"Schlacht von Breslau\") byla bitva sedmileté války. Odehrála se 22. listopadu 1757 u Vratislavi. Střetly se v ní pruské a rakouské jednotky a skončila vítězstvím početnějších rakouských sil.\n\nPruské vojsko mělo 40 praporů a 102 eskadron - celkem 28 400 mužů, zatímco rakouské síly čítaly 96 praporů, 93 oddílů granátníků, 141 eskadron a 228 oddílů dělostřelců, tedy celkem 83 600 mužů.\n\nKarel Alexandr Lotrinský napadl pruské jednotky 22. listopadu 1757 před branami Vratislavi. Prusové, kteří se opevnili v přilehlých vesnicích byli napadeni na třech mísech. Rakouské jednotky dobyly a obsadily první vesnice. Poté shromáždil vévoda August Wilhelm deset pluků a přešel do protiútoku, ve kterém mohly pruské jednotky zaznamenat několik rozhodujících úspěchů. Nikdy nebylo prokázáno, zda byl ústup pruského vojska organizovaný nebo ne, ale na bojišti zůstaly pouze vojska Karla Alexandra Lotrinského. Bitva, která trvala téměř celý den, stála rakouské vojsko 5723 mužů a pruské vojsko 6350 mužů.\nPo skončení bitvy zůstalo ve Vratislavi 10 pruských praporů pod vedením generála Johanna Georga von Lestwitze. Morálka pruského vojska prudce klesla,\ndisciplína se téměř zhroutila a tak se z 4227 pruských vojáků pouze 599 vydalo na pochod do Hlohova. Ostatní dezertovali. Přesto chtěl i nadále Fridrich II. Veliký napadnout rakouskou armádu a připojit Slezsko k Prusku.\n\n"}
{"id": "784860", "url": "https://cs.wikipedia.org/wiki?curid=784860", "title": "Bitva u Groß-Jägersdorfu", "text": "Bitva u Groß-Jägersdorfu\n\nBitva u Groß-Jägersdorfu (německy \"Schlacht bei Groß-Jägersdorf\", rusky \"Гросс-Егерсдорфское сражение\") byla bitva sedmileté války. Odehrála se 30. srpna 1757 u Groß-Jägersdorfu, ve Východním Prusku. Střetly se v ní pruské jednotky o síle 25 000 vojáků s 55 děly a ruské jednotky o síle 55 000 vojáků s 263 děly.\n\nPruský velitel zaútočil na levé křídlo. Zpočátku se ruské vojsko urputně bránilo ale neodolalo tlaku proti středu a ruské dělostřelectvo umlčelo pruské baterie. Po té, co bylo prolomeno pravé křídlo a jeho ústupu, zaútočil generálmajor Rumjancev se 4 záložními pluky do boku nepřítele. Tato akce vedla ke spořádanému pruskému ústupu.\n\nBitva skončila vítězstvím početnějších ruských sil. Rusové této výhody nevyužili k dalšímu postupu na západ. Stáhli se kvůli nedostatečnému zásobování do Polska. I přes porážku Lehwaldta zůstalo východní Prusko v pruských rukou.\n"}
{"id": "784861", "url": "https://cs.wikipedia.org/wiki?curid=784861", "title": "Cášský mír", "text": "Cášský mír\n\nCášský mír ( \"Peace of Aix-la-Chapelle\" či \"Treaty of Aix-la-Chapelle\", \"Traité d'Aix-la-Chapelle\", \"Frieden von Aachen\", \"Trattato di Aquisgrana\") byla mírová smlouva, uzavřená 18. října 1748 v Cáchách. \n\nUzavření dohody v Cáchách bylo výsledkem mezinárodního kongresu, který se v Cáchách konal od 24. dubna 1748 a ukončila války o rakouské dědictví. Obsah smlouvy byl především výsledkem vyjednávání Spojeného království a Francie. Ostatní mocnosti se připojily. \n\nObecně byl dohodnut celkový návrat ke stavu před válkou, tzn. navrácení zachvácených území. Francouzi vrátili Rakouské Nizozemí a nizozemská pohraniční města původním vlastníkům a indický Madrás Britům. Britové na oplátku předali pevnost Louisbourg na ostrově Cape Breton zpět Kanadě.\n\nCášský mír, mimo jiné, potvrdil Pragmatickou sankci (s tím, že však Habsburská monarchie musela odstoupit řadu území v severní Itálii) a zisk větší části Slezska (včetně Kladska) Pruskem.\n"}
{"id": "784863", "url": "https://cs.wikipedia.org/wiki?curid=784863", "title": "Ataka (politická strana)", "text": "Ataka (politická strana)\n\nAtaka (bulharsky \"Национално обеднение „Атака“\") je krajně pravicová nacionalistická politická strana v Bulharsku. Byla založena před bulharskými parlamentními volbami v roce 2005 Volenem Siderovem. V posledních parlamentních volbách v Bulharsku v roce 2009 získala celkem 9,4% hlasů a celkem 21 z 240 poslaneckých mandátů. Ve volbách do Evropského parlamentu v roce 2009 získala celkem 12% hlasů a dva poslanecké mandáty.\n"}
{"id": "784870", "url": "https://cs.wikipedia.org/wiki?curid=784870", "title": "Barokní nábytek", "text": "Barokní nábytek\n\nBarokní nábytek je nábytek z období slohu baroka, tj. od 17. století zhruba do třetí čtvrtiny 18. století, užívaný převážně v interiéru světských nebo církevních staveb. Byl součástí celostního pojetí vybavení interiéru, v němž se jednotlivé předměty různých uměleckých řemesel a zpracované různými technikami prolínaly, v takzvaný \"Gesamtkunstwerk\" (německy: celková, celostní či souborná umělecká práce).\n\nVýchodisek vybavení evropských interiérů barokním nábytkem bylo více, vycházela z celostního řešení energie, prostoru, pohybu, modelace tvarů a dekorace:\n\nKonstrukční principy architektury a modelační postupy sochařství se promítly do barokního uměleckého řemesla i do jejich dekorace. \nPro panské interiéry byly vybírány hlavně luxusní materiály jako vzácná dřeva (různobarevná nebo barvená, jaká se uplatňuji v chebských pracích, dále hedvábné tkaniny, čalounění s potahy z gobelínů, sametu, hedvábného atlasu nebo brokátu. pozlacování se objevuje na dřevě, bronzu i na stříbře.\n\nFrancouzský nábytek je stylem, tvarováním - zejména nožiček sedacího nábytku - i desénem potahů přesně rozdělen podle vlády tří králů: \n\nFrancouzi obohatili interiéry o nové typy nábytku, např. přízední konzolové stolky o dvou nohách, z čalouněného sedacího nábytku např. fotel (křeslo s vysokým polštářem na sedáku) nebo denní pohovku chaise longue, umísťovanou do společenských salónů.\n"}
{"id": "784883", "url": "https://cs.wikipedia.org/wiki?curid=784883", "title": "Čeněk Habart", "text": "Čeněk Habart\n\nČeněk Habart (21. září 1863 Předbořice – 24. května 1942 Votice) byl český spisovatel, učitel, kronikář a fotograf.\n\nNarodil se ve vesnici Předbořice asi 12 km severně od Milevska, kde také začal chodit do školy. Později vystudoval učitelský ústav v Praze a v roce 1883 zahájil svoji pedagogickou činnost jako učitel. Nejprve jako podučitel v Petrovicích na Sedlčansku, později v Jesenici, celých 14 let v Jetřichovicích a nakonec deset let ve Voticích. Zde mu byl za mimořádné zásluhy udělen čestný titul ředitele školy, který se v té době uděloval pouze vedoucím měšťanských škol. V roce 1927 odešel do důchodu a věnoval se své spisovatelské činnosti. Zemřel v roce 1942 ve Voticích a na zdejším hřbitově je také pochován.\n\nVe své mimopedagogické činnosti se věnoval zejména národopisu a sběru lidových písní. Byl dopisovatelem různých regionálních časopisů a autorem tří divadelních her pro děti. V roce 1895 se stal jedním ze spolupořadatelů Národopisné výstavy českoslovanské v Praze. Vypracoval plán vesnického stavení a zajistil veškeré zařízení této stavby. Vrcholem jeho práce bylo vydání obsáhlého vlastivědného díla \"Sedlčansko, Sedlecko a Voticko\".\n\nHabartovým \"opus magnum\" je čtyřdílná vlastivědná monografie nazvaná Sedlčansko, Sedlecko a Voticko: Popis a dějiny krajiny mezi stříbropěnnou Vltavou a památným Blaníkem a vylíčení života jejího lidu. V letech 1925-28 Habart za pomoci učitelstva sedlčanského okresu a revizí několika starších rukopisů zpracoval první tři díly, věnující se postupně politickému členění, horopisu a vodopisu, historii, etnografii a spolkové činnosti v regionu (už tyto tři svazky čítaly dohromady přes 1200 stran).\n\nKoncem 20. let začal Habart s přípravami posledního dílu, který měl obsahovat podrobné dějiny všech obcí a osad v oblasti. Postupoval přitom formou dotazníků zasílaných místním učitelům, jejichž údaje poté zpracovával v ucelené texty. V popisech obcí uváděl podrobná statistická data, historický vývoj i současný stav, zevrubně popisoval architektonické památky i životy význačných rodáků. Text byl doplněn mnoha ilustracemi Otakara Stibora a Habartovými vlastními dokumentárními fotografiemi.\n\nRukopis čtvrtého dílu byl připraven k vydání v samém závěru třicátých let, vzhledem k politické situaci už ale ani přes usilovnou Habartovu snahu vydán nebyl. Po jeho smrti upadala existence rukopisu ve druhé polovině 20. století postupně v zapomnění. Teprve s oživením zájmu o regionální historii na přelomu 80. a 90. let 20. století bylo dílo znovu objeveno a po dvouleté redakční práci roku 1994 nákladem radnic v Sedlčanech, Sedlci-Prčici a Voticích po téměř 60 letech od svého vzniku konečně vydáno.\n\n"}
{"id": "784892", "url": "https://cs.wikipedia.org/wiki?curid=784892", "title": "Aueršperský palác", "text": "Aueršperský palác\n\nAuersperský palác nebo také Clary-Aldringenský palác je barokní palác, který se nachází na Valdštejnském náměstí č.p. 16 /č.o.1 na Malé Straně v Praze . Je chráněn jako kulturní památka České republiky.\n\nPalác vznikl na konci 17. století spojením několika starších domů, které v letech 1680-1682 koupil císařský diplomat hrabě Jan Jiří Marek Clary–Aldringen. Osídlení parcely však sahalo daleko hlouběji do minulosti – pod podlahou sklepení byly objeven pozůstatky středověké řemeslné dílny a hroby patřící k hřbitovu u zaniklého románského kostela svatého Ondřeje. V roce 1856 palác od rodu Clary-Aldringenů zakoupil kníže Karel Vilém Auersperg a provedl klasicistní stavební úpravy. Výrazné stavební zásahy byly prováděny ve 30. letech 20. století a po roce 1990, kdy se palác stal součástí komplexu budov Parlamentu České republiky.\n\n"}
{"id": "784894", "url": "https://cs.wikipedia.org/wiki?curid=784894", "title": "Barbara Neely", "text": "Barbara Neely\n\nBarbara Neelyová (* 1941 Lebanon, Pennsylvania, USA) je americká spisovatelka a aktivistka. Již za svůj první román Blanche na útěku získala řadu ocenění.\n\nBarbara Neelyová je autorkou řady povídek a série čtyř románů s detektivními zápletkami, které spojuje hlavní hrdinka, Afroameričanka Blanche Whiteová — matka dvou dětí, nájemná hospodyně a detektivka z nouze. Neelyová ve svých románech kriticky poukazuje na neutěšenou rasovou, sociální a genderovou situaci na současném americkém Jihu.\n\n\n"}
{"id": "784896", "url": "https://cs.wikipedia.org/wiki?curid=784896", "title": "Zápas na Letních olympijských hrách 1936", "text": "Zápas na Letních olympijských hrách 1936\n\nZápas na letních olympijských hrách 1936 svedl do bojů o medaile 200 zápasníků z 29 zemí. Ti se utkali o 14 sad medailí v sedmi váhových kategoriích ve volném stylu a v sedmi v řecko-římském.\n\nDo bojů o medaile zasáhlo 200 zápasníků z 29 zemí:\n"}
{"id": "784899", "url": "https://cs.wikipedia.org/wiki?curid=784899", "title": "Signál (rozcestník)", "text": "Signál (rozcestník)\n\nSignál nebo signal může být:\n\n\n\n\n\n"}
{"id": "784900", "url": "https://cs.wikipedia.org/wiki?curid=784900", "title": "Třída Hunt I", "text": "Třída Hunt I\n\nTřída Hunt I byla první podskupinou eskortních torpédoborců třídy \"Hunt\", sloužících v Royal Navy z období druhé světové války. Postaveno jich bylo celkem 23 kusů. Čtyři byly za druhé světové války potopeny. Čtyři byly po válce prodány dalším uživatelů. Používal je Egypt, Ekvádor a Izrael.\n\nPrvní kusy této třídy byly objednány v roce 1939. Celkem bylo postaveno 23 jednotek, které vstupovaly do služby v letech 1940–1941.\n\nFregaty nesly čtyři dvouúčelové 102mm kanóny, které doplnily čtyři 40mm kanóny a dva 20mm kanóny Oerlikon. K napadání ponorek sloužily dva vrhače a jedna skluzavka pro svrhávání hlubinných pum. Pohonný systém tvořily dvě parní turbíny a dva kotle. Lodní šrouby byly dva. Nejvyšší rychlost dosahovala 29 uzlů.\n\nZa druhé světové války byly ztraceny celkem čtyři jednotky třídy \"Hunt I\". HMS \"Exmoor\" byl 25. února 1941 potopen německým torpédovým člunem. HMS \"Berkeley\" se účastnil nájezdu na Dieppe, kde ho 19. srpna 1942 potopila německá letadla. HMS \"Tynedale\" potopila 12. prosince 1943 německá ponorka U \"593\". HMS \"Quorn\" se účastnil vylodění v Normandii, kde ho 2. srpna 1944 zničil německý výbušný člun.\n\nHMS \"Mendip\", HMS \"Cottesmore\", HMS \"Meynell\" a HMS \"Quantock\" byly prodány do zahraničí. HMS \"Liddesdale\" byl vyřazen roku 1948, ostatní torpédoborce v britské službě byly vyřazeny v letech 1956–1958.\n\n"}
{"id": "784911", "url": "https://cs.wikipedia.org/wiki?curid=784911", "title": "Národní platforma SBToolCZ", "text": "Národní platforma SBToolCZ\n\nNárodní platforma SBToolCZ je česká nezisková organizace založená 23. prosince 2011 v Praze. Jejím hlavním cílem je podpora udržitelného stavění v ČR a provozování, správa a rozvoj certifikačního systému a výkon certifikace komplexní kvality budov za užití národní metodiky SBToolCZ. Národní platforma SBToolCZ se tak snaží podněcovat k lepšímu vystavěnému prostředí, kdy se zohledňují dopady staveb na životní prostředí a zároveň vybudovaná kvalita vedoucí k zdravějšímu vnitřnímu prostředí uživatel a obyvatel. \n\nZakládajícími členy jsou Fakulta stavební ČVUT v Praze, Technický a zkušební ústav stavební Praha, s.p.(TZÚS Praha,s.p.) a Výzkumný ústav pozemních staveb - Certifikační společnost, s.r.o.\n\n\n"}
{"id": "784918", "url": "https://cs.wikipedia.org/wiki?curid=784918", "title": "Bydgoszcz Główna", "text": "Bydgoszcz Główna\n\nBydgoszcz Główna je hlavní nádraží v Bydhošti (polsky \"Bydgoszcz\"), hlavním městě Kujavsko-pomořského vojvodství v severním Polsku na březích řeky Brdy a Visly.\n\nPrvní nádražní budova železniční stanice v Bydhošti byla postavena v roce 1851 při výstavbě Pruské východní dráhy (polsky \"Pruskiej Kolei Wschodniej)\", která spojovala města Krzyż Wielkopolski a Kaliningrad. Dne 25. července roku 1851 byla oficiálně otevřena východní část železnice spojující města Krzyż Wielkopolski a Bydhošť (145 km) a to za přítomnosti pruského krále Fridricha Viléma IV. První osobní vlak odjel ze stanice dne 27. července roku 1851. S rozvojem železniční dopravy bylo navrženo rozšíření nádraží.\n\nPrvní přestavba nádraží byla dokončena v roce 1861, při výstavbě části Varšavsko-Bydhošťské dráhy (polsky \"Kolej Warszawsko-Bydgoska\"). Po této přestavbě se nádraží nevyrovnalo s nárůstem počtu cestujících v osobní dopravě a tak bylo v roce 1870 přestavěno. Od roku 1888 propojovala železniční stanici nejprve koněspřežná dráha a od roku 1896 tramvajová dráha.\n\nV roce 1910, poté co železniční stanici zachvátil požár, přišla další rekonstrukce, výstavba nové nádražní budovy, dokončena byla v roce 1915. Další rekonstrukce nádražní budovy, kdy měla získat více reprezentativní podobu, přišla v roce 1926. V této podobě přežila meziválečné období a druhou světovou válku.\n\nPoslední velká rekonstrukce železniční stanice přišla v roce 1968, kdy získala moderní podobu.\n\nHlavním nádražím procházejí železniční tratě:\n\n\nHlavní nádraží v Bydhošti obsluhují dálkové vnitrostátní, regionální spoje spojující města:\n\n\nV těsné blízkosti hlavního nádraží se nachází autobusová smyčka veřejné dopravy, obsluhující linky: 54, 62, 67, 71, 79, 80, 93, 94.\n\n\n"}
{"id": "784924", "url": "https://cs.wikipedia.org/wiki?curid=784924", "title": "Memoria (hudební skupina)", "text": "Memoria (hudební skupina)\n\nMemoria je česká rocková skupina, která za dobu svého působení přešla ze syrového doom metalu až po moderní rockovou hudbu s prvky violy, kláves a dominujícím ženským zpěvem.\n\nV červnu 1998 vznikla kapela pod názvem Mystery, zakládajícími členy byli zpěvák Honza Šoc, kytaristé Rostislav Skácel a Filip Chudý, posledními členy flétnistka Hanka Ryšková a bubeník Michal Hajda. Sestava nahrála první demo s názvem Desire o rok později, poté dochází k personálním změnám, které kapelu často stíhaly.\n\nV březnu 2001 vydala kapela pod lablem Leviathan Records své první album „Children of the Doom“, které se neslo zcela v duchu doom metalu. Dochází také ke změně hlasového projevu, odešlého zpěváka vystřídala talentovaná zpěvačka Andrea Baslová.\n\nKonec roku 2002 se uskutečnil přechod k brněnskému labelu Redblack, který symbolicky znamenal i přerod stylu k modernějšímu pojetí rockové muziky. Album „The Timelessness“ bylo nahráno ve studiu Miloše Dodo Doležala v jeho studiu Hacienda.\n\nV roce 2008 vyšlo nové hudební album pod názvem „Ambivalent Ecstasy“ u labelu X Production. Kapela album propagovala na koncertech, roku 2010 odchází zpěvačka Andrea Baslová. Novým hlasem Memorie se stala mladá zpěvačka Gabriela Gunčíková. S kapelou ale nezpívala dlouho, protože odešla do soutěže Česko Slovensko hledá SuperStar a pak se věnovala hudbě profesionálně. Po Gábině přišla do kapely poslední zpěvačka a pozdější vítězka Hlasu Česko Slovenska Lenka Hrůzová.\n\n\n"}
{"id": "784927", "url": "https://cs.wikipedia.org/wiki?curid=784927", "title": "Pelayo", "text": "Pelayo\n\nPelayo, latinsky Pelagius (pravděpodobně 685 – 737) byl vizigótský šlechtic, zakladatel Asturského království, jemuž kraloval od roku 718 až do své smrti roku 737. Jeho vítězstvím v bitvě u Covadongy roku 722 začala tzv. reconquista, tedy vytlačení Maurů z Pyrenejského poloostrova. Není ovšem jisté, zda Pelayovi šlo skutečně o christianizaci své říše nebo spíše o obnovu Vizigótského království. O Pelayově životě pojednávají dva prameny, latinské kroniky \"Codex Vigilanus\" a \"Chronica Adefonsi tertii regis\". Zejména druhý zdroj je však historiky považovaný na nepříliš důvěryhodný, především nadhodnocuje význam vítězství v bitvě u Covadongy, která byla pravděpodobně jen málo významným střetem s arabskou trestnou výpravou. Nepochybné však je, že šlo o první křesťanské vítězství po velmi dlouhé sérii porážek. I proto je Pelayo španělským národním hrdinou, v anketě Největší Španělé historie obsadil 44. místo.\n\n"}
{"id": "784931", "url": "https://cs.wikipedia.org/wiki?curid=784931", "title": "Bretfeldovský palác", "text": "Bretfeldovský palác\n\nBretfeld(ov)ský (Breitfeldský) palác nebo také měšťanský dům U léta a zimy je barokní palác, který se nachází v Praze na Malé Straně. Je chráněn jako kulturní památka České republiky a jeho adresa je Nerudova 240/33.\n\nPůvodně se jednalo o barokní měšťanský dům. Ten byl roku 1765 přestavěn (pravděpodobně Janem Josefem Wirchem) pro Josefa z Bretfeldu-Chlumčanského. Svobodný pán z Bretfeldu v paláci soustředil rozsáhlou sbírku knih a obrazů a učinil z něj významné společenské středisko, kde se konaly hojně navštěvované plesy a koncerty. Mezi významné hosty v paláci patřili mimo jiné Wolfgang Amadeus Mozart nebo Giacomo Casanova. Reliéf sv. Mikuláše na průčelí a skupina plastik na schodišti jsou dílem Ignáce Františka Platzera, v prvním patře byly roku 1900 objeveny a restaurovány nástěnné malby.\n\nPo smrti Josefa z Bretfeldu v roce 1820, získala palác jeho dcera Terezie Lažanská, která jej o několik let později prodala.\n\n"}
{"id": "784935", "url": "https://cs.wikipedia.org/wiki?curid=784935", "title": "David Bisbal", "text": "David Bisbal\n\nDavid Bisbal Ferré (* 5. června 1979, Almería) je španělský zpěvák. Objeven byl při španělské talentové reality show \"Operación Triunfo\", kterou vysílala stanice Televisión Española. Ke konci roku 2011 měl na svém kontě 4 studiová alba a 5 milionů prodaných CD. Prvá dvě alba \"Corazón Latino\" a \"Bulería\" překročila hranici milionu prodaných kusů.\n\n\n\n\n"}
{"id": "784937", "url": "https://cs.wikipedia.org/wiki?curid=784937", "title": "Kostel svatého Petra a Pavla (Broumov)", "text": "Kostel svatého Petra a Pavla (Broumov)\n\nKostel svatého Petra a Pavla v Broumově byl založen pravděpodobně již při vzniku města ve 13. století. Stojí při západní straně bývalých městských hradeb. Je chráněn jako kulturní památka České republiky.\n\nV roce 1258 je kostel uveden v listině pražského biskupa Jana III., kde uděluje podací právo ke kostelu opatovi broumovského kláštera Martinu I. Roku 1452 kostel vyhořel, obnoven byl o čtyři roky později. Vysoká hranolová věž je z roku 1477. V roce 1682 nechal do dnešní podoby kostel přestavět opat Tomáš Sartorius. V roce 1891 byl kostel poškozen požárem, při obnově provedl broumovský malíř Adolf Tinzmann novorenezanční výmalbu stropu a interiéru.\n\nKostel je trojlodní stavba s vysokou hranolovou čtyřpatrovou věží čtvercového půdorysu. Věž je zakončena osmihrannou helmicí s lucernou a malou bání. Presbytář kostela je podlouhlý, pravoúhlý a je v něm kaple svatého Antonína Paduánského. Šestiboká sakristie je v ose presbytáře.\n\nIluzivní hlavní oltář s obrazem Rozchod sv. Petra a Pavla z roku 1765 je od J. Hagera.\n\nV hradební zdi naproti hlavnímu vchodu kostela jsou zazděny náhrobníky ze 16. a 17. století, které sem byly přeneseny při zrušení hřbitova v roce 1780. Sousední fara je zčásti tvořena bývalou hradební věží.\n\nBohoslužby se konají čtyřikrát týdně.\n\n\n"}
{"id": "784938", "url": "https://cs.wikipedia.org/wiki?curid=784938", "title": "Fürstenberský palác", "text": "Fürstenberský palác\n\nFürstenberský palác je původně renesanční stavba, která se nachází v Praze na Malé Straně v ulici Valdštejnská 153/8. Součástí paláce je také Fürstenberská zahrada, která bývá považována za nejhezčí starou pražskou zahradu. Je chráněn jako kulturní památka České republiky\n\nPozemek paláce se nachází mimo území Malé Strany opevněné ve středověku. Až do 16. století se tu údajně provozovaly jen zemědělské činnosti. V roce 1580 pozemek koupil císařský rada Václav Berka z Dubé a Lipé, který dále v roce 1583 přikoupil vinice na svahu hradního návrší. Zhruba do roku 1600 palác získal v několika etapách vcelku svou nynější podobu.\n\nV roce 1714 palác získala hrabata z Vrbna. Do této doby je časově řazen portál v uličním průčelí a snad i architektonicky pozoruhodné schodiště.\n\nV polovině 18. století prováděl rozsáhlé úpravy Kazimír Netolický z Eisenbergu, který dal budově dnešní podobu.\n\nRoku 1822 přešla zanedbaná nemovitost do rukou knížete Karla Egona z Fürstenberku, vzdělaného muže, člena Královské učené společnosti, který se mimo jiné později také zasloužil o vznik českého Národního muzea a po němž je také palác pojmenován. Kníže Karel Egon zde provedl dílčí užitkové zásahy a měl zde vzácné sbírky a knihy, byl ovšem taktéž významným průmyslníkem, který v českých zemích založil slévárny a hutě, proto ve sklepě paláce zřídil sklad výrobků a železářského zboží ze svých hutí v Nižboru. Skladování oceli však mělo neblahý vliv na zahradu, která musela být na konci devatenáctého století obnovena.\n\nV roce 1920 palác získal československý stát, který jej od roku 1922 pronajímá polskému velvyslanectví.\n\nÚřední prostory nejsou veřejně přístupné, ale od roku 2008 je zpřístupněna terasová část palácové zahrady.\n\n\n"}
{"id": "784943", "url": "https://cs.wikipedia.org/wiki?curid=784943", "title": "Monitoring biotopů", "text": "Monitoring biotopů\n\nMonitoring biotopů je součástí sledování stavu biotopů, které organizuje Agentura ochrany přírody a krajiny ČR.\n\nCílem zakládání trvale monitorovaných ploch biotopů (TMP) je sledování dlouhodobých trendů ve vegetaci. Monitoring biotopů vychází z evropské Směrnice č. 92/43/EHS o ochraně přírodních stanovišť, volně žijících živočichů a planě rostoucích rostlin (tzv. \"směrnice o stanovištích\"), na jejímž základě má Česká republika povinnost sledovat stav jednotlivých typů evropských přírodních stanovišť. \n\nV evropské legislativě je vegetace členěna na tzv. evropsky významné typy přírodních stanovišť (= habitaty) a proto i monitoring TMP je prováděn na základě habitatů. Pro každý habitat by mělo být založeno ideálně padesát monitorovacích ploch. V případě, že některý habitat sdružuje více biotopů (= jemnější vegetační jednotky tradičně používané středoevropskými odborníky, viz \"Katalog biotopů ČR\"), je jejich zastoupení v monitoringu proporční vzhledem k variabilitě, distribuci a hojnosti na území ČR. Pokud se habitat vyskytuje v ČR jen vzácně a stanovený počet TMP není možné zajistit, sníží se adekvátně tak, aby odpovídal celkové rozloze habitatu v ČR. Snížení počtu TMP je možné i u citlivých typů vegetace, které by mohly být monitoringem poškozeny. Celkově bude založeno cca 2000 ploch. \n\nVýběr ploch daného habitatu probíhá vždy v roce předcházejícím před vlastním monitoringem. Plochy jsou vytipovány na základě údajů z vrstvy mapování biotopů a dle znalostí odborníků. Každá budoucí TMP je předběžně ověřená i v terénu. Plochy většiny biotopů vybírají regionální pracovníci AOPK ČR, některé, zejména vzácné či ekologicky speciální biotopy, jsou však přenechány expertům. Důraz je kladen na reprezentativnost porostu a homogenitu plochy, mezi kritéria výběru však patří i dobrá dostupnost a dohledatelnost. \n\nTrvale monitorovací plochy jsou obvykle čtvercového tvaru o velikosti 25 (nelesní plochy) nebo 400 m2 (lesní plochy), u vegetace tekoucích vod se sleduje kilometrový úsek toku, v případě stojatých vod se zpravidla monitoruje celá plocha nádrže (max. však do velikosti 1 ha, u větších nádrží se předem vymezí jen určitá plocha).\n\nMonitoring se provádí metodou fytocenologických snímků – detailním popisem druhového složení jednotlivých pater vegetace. Každou TMP je nutné zaměřit přístrojem GPS, ohraničit geodetickými kolíky a lokalizovat slovním popisem či fixačním náčrtem. Tyto úkony jsou zásadní pro budoucí monitoring, neboť jen kvalitně zafixovanou plochu bude možné opakovaně dohledat. Nelesní biotopy se monitorují jednou za šest let, v případě lesních biotopů je cyklus dvanáctiletý. \n\nZískaná data jsou hodnocena mnohorozměrnými statistickými analýzami. Na základě výsledků sledování stavu biotopů připravuje orgán ochrany přírody každých šest let zprávu, která mj. hodnotí rozlohu a stav evropských stanovišť z hlediska ochrany přírody.\n\n\n"}
{"id": "784945", "url": "https://cs.wikipedia.org/wiki?curid=784945", "title": "X Production", "text": "X Production\n\nX Production je české hudební vydavatelství, které jde cestou pomoci novým talentům.\nJeho hudební zaměření je velice rozmanité a patří sem kapely hlavně z okrajových žánrů české i zahraniční scény.\n\nX Production má sídlo v Brně a vydala CD cca šesti desítkám umělců. Z české scény např. Skyline, Sunshine, Dark Gamballe, Insania, Silent Stream of Godless Elegy.\nZe zahraničí např. Hooverphonic.\n\n\n"}
{"id": "784954", "url": "https://cs.wikipedia.org/wiki?curid=784954", "title": "Alois Dostál", "text": "Alois Dostál\n\nJméno a příjmení Alois Dostál se může vztahovat k následujícím osobnostem:\n\n"}
{"id": "784959", "url": "https://cs.wikipedia.org/wiki?curid=784959", "title": "Jan Janošťák", "text": "Jan Janošťák\n\nJan Janošťák (* 22. březen 1965, Jeseník, Československo) je bývalý československý fotbalista, útočník.\n\nZačínal v domovské Žulové, přes Jeseník, Třinec a VTJ Tábor se dostal do Sigmy Olomouc. Hostoval ve druhé lize v Drnovicích a Zlíně, dále hrál první ligu za FC Boby Brno a v Malajsii za Kedah FA. Do Malajsie se vydal na týdenní zkoušku, ale zakotvil na pět let. V Poháru vítězů pohárů nastoupil za Brno ve 2 utkáních. V naší nejvyšší soutěži odehrál 95 zápasů, vstřelil 8 branek. V československé lize odehrál 82 utkání, zaznamenal 6 branek, zbylých 13 startů a 2 góly si připsal v lize samostatné ČR.\n\n"}
{"id": "784960", "url": "https://cs.wikipedia.org/wiki?curid=784960", "title": "Josef Dubský", "text": "Josef Dubský\n\nJméno a příjmení Josef Dubský se může vztahovat k následujícím osobnostem:\n\n"}
{"id": "784961", "url": "https://cs.wikipedia.org/wiki?curid=784961", "title": "510 př. n. l.", "text": "510 př. n. l.\n\nStaletí: 7. století př. n. l. – 6. století př. n. l. – 5. století př. n. l.\n\nRoky: 510 př. n. l. – 509 508 507 506 505 504 503 502 501 500\n\nStarověké Řecko:\nzačátek římského období republiky,\nkonec římské doby královské.\n\nPerská říše:\n"}
{"id": "784963", "url": "https://cs.wikipedia.org/wiki?curid=784963", "title": "Dixton", "text": "Dixton\n\nDixton ( ) je malá vesnička na jihovýchodě Walesu. Nachází se v hrabství Monmouthshire na březích řeky Wye necelé dva kilometry na severovýchod od Monmouthu. Původně se jednalo o soubor dvou panství \"Dixton Newton\" a \"Dixton Hadnock\", přičemž každé z nich leželo na jedné straně řeky.\n\nPodle reverenda Sabine Baring-Goulda má jméno Dixton svůj původ ve jméně svatého Tydiwga či Tydiuca, jemuž byl zasvěcen místní farní kostel. Z velšského jména \"Llandydiwg\" se pak později stalo anglické \"Dukeston\" a ještě později \"Dixton\". Farnost se původně skládala ze dvou panských sídel \"Dixton Newton\" a \"Dixton Hadnock\" na různých březích řeky. V roce 1868 byl Dixton uváděn pod jménem \"Dixton Newton\" a měl se skládat ze dvou osad \"Dixton Hadnock\" a \"Wyesham\". Další možné jméno vesnice bylo \"Newton-Dixton\". V roce 1901 už jednoznačně převládla varianta jména \"Dixton\", ale stále ještě přežívalo druhé možné jméno \"Dixton Newton\".\n\nFarní kostel svatého Petra v Dixtonu stojí na místě staršího keltského kostela nebo kláštera, který byl zasvěcený svatému Tydiwgovi nebo Tadeocusovi a který zde stál v osmém století. Nejstarší části současné budovy pocházejí nejméně z 12. století a většina budovy je ze století třináctého a čtrnáctého. V devatenáctém století byl kostel opraven a rozšířen.\n\nKostel zůstává součástí Herefordské diecéze a tak i Anglikánské církve a to přestože se nachází v Monmouthshiru, tedy ve Walesu. V roce 1844 se sice stal součástí Llandaffské diecéze, ale v roce 1920, kdy se oddělila Velšská anglikánská církev, bylo hlasováním rozhodnuto, že farnost svatého Petra v Dixtonu zůstane u anglikánské církve, takže se stala opět součástí Herefordské diecéze.\n\nV Dixtonu jsou dvě lokality ze seznamu chráněných staveb: \"Newton Court\" je neoklasicistní dům postavený na stráni nad Dixonem v letech 1799-1802 pro Georgeho Griffina, možná podle návrhů architekta Anthonyho Kecka z King's Stanley v Gloucestershiru. Seznamem chráněné jsou zároveň i k němu příslušející stodola, stáje a zahrada.\n\nNedaleká \"Newton Hall\", která je také na seznamu, pochází původně pravděpodobně ze sedmnáctého století, ale v devatenáctém století byla přestavěna.\n\nDixton Mound je oválná kruhová zemní stavba neznámého původu v nejširším místě s průměrem čtyřicet metrů a s výškou zhruba dva metry. Na svém okraji má příkop. Archeologický průzkum v roce 1848 přinesl nálezy věcí z jedenáctého a dvanáctého století. Nalezen byl dokonce i materiál římského původu z druhého století. Cadw označil objekt za památku a klasifikoval jej jako mottu.\n\n"}
{"id": "784973", "url": "https://cs.wikipedia.org/wiki?curid=784973", "title": "Richard II. (Shakespeare)", "text": "Richard II. (Shakespeare)\n\nRichard II. je historická hra Williama Shakespeara napsaná kolem roku 1595. Děj je založený na životě anglického krále Richarda II. (vládl v letech 1377–1399). První foliové vydání z roku 1623 hru řadí mezi historické, ale ve starším \"Early texts of Shakespeare's works\" z roku 1597 je nazývána \"The tragedie of King Richard the second\".\n\nJedná se příběh pádu Richarda, marnotratného krále věřícího v božské předurčení své královské pozice, a vzestupu Jindřicha Bolingbroka, který reprezentuje pojetí krále, kterého předurčuje nejen krev, ale i intelekt a politická obratnost. Pro Shakespeara nezvykle je hra téměř celá napsaná ve verších, jazyk hry obsahuje mnoho metafor a přirovnání. Richardovy monology slouží k jeho vyobrazení jako postavy, která spíše analyzuje situace, než aby na ně reagovala. Richard často používá přenesené významy slov, jeho koruna například slouží jako symbol královské moci a je pro něj důležitější než samotné povinnosti krále.\n\nJedná se o první část tetralogie, takzvané \"henriády\", která popisuje postupnou vládu Richarda II., Jindřicha IV. a Jindřicha V. Dalšími částmi tetralogie jsou Jindřich IV. (1. část), Jindřich IV. (2. část) a Jindřich V.\n\n\nHlavní postavou hry je Richard II. a hra popisuje poslední dva roky jeho života – roky 1398 až 1400. Dozvídáme se, že králův bratranec Jindřich Bolingbroke je ve sporu s Thomasem Mowbrayem a oba chtějí, aby je král rozsoudil. Bolingbroke Mowbrayho obviňuje, že promrhal peníze, které mu Richard dal pro vojáky. Rovněž ho obviňuje z nedávné vraždy Thomase z Woodstocku, vévody z Gloucesteru, ačkoliv Jan z Gentu — Gloucesterův bratr a Bolingbrokův otec — si myslí, že za vraždou stojí Richard sám. Richard se oba muže několikrát pokusí uklidnit, ale nakonec tyto pokusy vzdá a Bolingbroke a Mowbray jeden druhého vyzvou na souboj, i přes námitky Richarda i Jana z Gentu.\n\nHned na začátku turnaje Richard oba muže vykazuje z Anglie. Bolingbroke musí odejít na šest let, Mowbray je ze země vyhoštěn navždy. Toto královo rozhodnutí se dá interpretovat jako první chyba v řadě omylů, které povedou k jeho sesazení a smrti. Mawbrey předpovídá, že král dříve nebo později padne.\n\nJan z Gentu umírá a Richard II. zabírá všechny jeho pozemky a peníze. To vede k hněvu šlechty, která Richarda obviňuje z plýtvání penězi, ze záboru bohatství Jana z Gentu (které právem patří Bolingbrokovi), aby mohl financovat válku s Irskem, ze zdanění poddaných a z toho, že šlechtice nutí platit za zločiny jejich předků. Šlechta pomůže Bolingbrokovi vrátit se potají do Anglie a plánuje sesadit Richarda II. z trůnu. Někteří však zůstávají věrni Richardovi, mezi nimi Bushy, Bagot, Green a vévoda z Aumerle, bratranec Richarda a Bolingbroka.\n\nKdyž se Richard vrátí z Irska, Bolingbroke nejprve žádá zpět svá území. Richard se šlechtou podporovanému Bolingbrokovi vzdá, načež se Bolingbroke korunuje Jindřichem IV. a Richard (kterému nezbylo nic jiného, než abdikovat v jeho prospěch) je uvězněn na hradě Pontefract. Ambiciózní šlechtic (Exton) pochopí \"žijící strach\" krále Jindřicha jako narážku na Richarda, odebere se do vězení a bývalého krále, kterému dělají společnost jen jeho různé smutky a trápení, zavraždí. Král Jindřich vraha zavrhuje a chystá se na pouť do Jeruzaléma, aby se očistil od účasti na Richardově smrti.\n\n\n"}
{"id": "784974", "url": "https://cs.wikipedia.org/wiki?curid=784974", "title": "Udržitelná výstavba", "text": "Udržitelná výstavba\n\nUdržitelná výstavba je součástí (trvale) udržitelného rozvoje, a to konkrétně v oblasti stavebnictví a užívání staveb. Je to taková výstavba, která uvádí v soulad environmentální, sociální a ekonomické aspekty při výstavbě a provozu budov.\n\nAgenda 21 pro udržitelnou výstavbu, která navazuje na dokument Agenda 21, definuje jako udržitelnou budovu tu, která vykazuje následující aspekty:\n\nV současné době se tento typ výstavby v médiích též nepřesně označuje jako \"zelená\", \"ekologická\", či \"šetrná\". První dvě označení mají blízko k výstavbě, která respektuje a naplňuje pouze část principů udržitelné výstavby, a to dopady stavby na životní prostředí.\n\nV praxi se využívají různá certifikační schémata, která na základě výše uvedených principů pomáhají určit u budov míru souladu s principy udržitelné výstavby. Výše uvedené vlastnosti se tedy různými způsoby hodnotí a certifikují. V České republice se pro certifikaci budov užívá národní schéma SBToolCZ.\n\nAgenda 21 pro udržitelnou výstavbu. český překlad CIB Report 237. ČVUT v Praze. 2001. ISBN 80-01-02467-9.\n\nThe Agenda 21 on Sustainable Construction. CIB Report Publication 237. 1999. ISBN 90-6363-015-8.\n\nČSN EN 15643-1. Udržitelnost staveb - Posuzování udržitelnosti budov - Část 1: Obecný rámec. Praha, 2011.\n\nVONKA, M. & kolektiv. Metodika SBToolCZ - manuál hodnocení administrativních budov ve fázi návrhu. Praha, 2011. ISBN 978-80-01-04865-8.\n"}
{"id": "784975", "url": "https://cs.wikipedia.org/wiki?curid=784975", "title": "Camarón de la Isla", "text": "Camarón de la Isla\n\nCamarón de la Isla, rodným jménem José Monje Cruz (5. prosince 1950 – 2. července 1992) byl španělský zpěvák romského původu, významný představitel flamenca a andalúzské hudby, do nichž jako jeden z prvních zakomponoval elektrickou kytaru a předznamenal tak Nuevo Flamenco. Devět alb nahrál ve dvojici s Paco de Lucíou (v letech 1969-1977), později hrával s jeho studentem Tomatitem. Jeho pohřbu roku 1992 se zúčastnilo více než 100 000 lidí. V roce 2005 byl o něm natočen životopisný snímek Camarón režiséra Jaime Chávarriho, kde Camaróna ztvárnil Óscar Jaenada, a který byl nominován a několik cen Goya.\n\nS Paco de Lucíou\n\ns Paco de Lucíou a Tomatitem\n\ns Tomatitem\n\nSólově\n\n"}
{"id": "784982", "url": "https://cs.wikipedia.org/wiki?curid=784982", "title": "Dani Pedrosa", "text": "Dani Pedrosa\n\nDaniel \"Dani\" Pedrosa Ramal (29. září 1985, Sabadell) je španělský motocyklový závodník soutěžící v Mistrovství světa silničních motocyklů. Je historicky nejmladší mistr světa v kategorii 250 kubických centimetrů. Mistrem světa se stal třikrát, jednou v kategorii 125cc (2003), dvakrát v kategorii 250cc (2004, 2005).\n\n"}
{"id": "784989", "url": "https://cs.wikipedia.org/wiki?curid=784989", "title": "Yleisradio", "text": "Yleisradio\n\nYleisradio Oy (zkratkou Yle [], švédsky \"Rundradion Ab\") je finská veřejnoprávní rozhlasová a televizní společnost založená roku 1926. Z 99,98 % je ve vlastnictví státu (Finské republiky), ostatními akcionáři jsou mimo jiné ostatní mediální společnosti. Provozuje pět televizních kanálů a několik celostátních i regionálních rozhlasových stanic.\n\nKromě finštiny vysílá také ve švédštině, jakožto druhém oficiálním jazyku Finska, a v sámštině. Stejně jako ostatní televizní stanice nebo kina ve Finsku používá Yle dabing pouze pro pořady pro děti, u ostatních cizojazyčných filmů jsou k dispozici jen titulky.\n\n\n\n\n\n\n"}
{"id": "784991", "url": "https://cs.wikipedia.org/wiki?curid=784991", "title": "Molybdenan sodný", "text": "Molybdenan sodný\n\nMolybdenan sodný (NaMoO) je sodná sůl kyseliny molybdenové. Často se vyskytuje jako dihydrát NaMoO·2HO.\n\nMolybdenan sodný byl poprvé připraven hydratací. Vhodnější syntéza se provádí rozpouštěním oxidu molybdenového v roztoku hydroxidu sodného při 50–70 °C, krystalizací a filtrací, bezvodá forma se připravuje zahřátím na 100 °C:\n\nMoO + 2 NaOH → NaMoO·2HO.\n\nNaMoO se dá použít jako zdroj molybdenu.\nV zemědělství se jej spotřebuje 450 tun ročně jako umělé hnojivo, například pro pěstování brokolice nebo květáku. Potravinářský průmysl ho používá pro výrobu některých potravinových doplňků.\n\nDále se používá v průmyslu jako inhibitor koroze.\n\nMolybdenanový aniont má tetraedrickou strukturu, na každý aniont připadají dva kationty sodíku.\n\nReakcí s tetrahydridoboritanem sodným se molybden redukuje na oxid s nižším oxidačním číslem:\n\nNaMoO + NaBH + 2 HO → NaBO + MoO + 2 NaOH + 3 H.\n\nMolybdenan sodný také reaguje s dithiofosforečnanovými kyselinami:\n\nNaMoO + (RO)PSH (R = Me, Et) → [MoO(SP(OR))],\n\nkteré dále reagují za vzniku [MoO(SP(OR))].\n\nMolybdenan sodný nesmí přijít do styku s alkalickými kovy, většinou běžných kovů a oxidačními činidly. Při dotyku s roztaveným hořčíkem exploduje, nebezpečně reaguje s interhalogeny (fluorid jodistý, fluorid bromičný atd.).\n\n"}
{"id": "784996", "url": "https://cs.wikipedia.org/wiki?curid=784996", "title": "Yle", "text": "Yle\n\nYle nebo YLE může být zkratka pro:\n\n\n"}
{"id": "784998", "url": "https://cs.wikipedia.org/wiki?curid=784998", "title": "Interhalogen", "text": "Interhalogen\n\nInterhalogeny (také interhalové sloučeniny) jsou anorganické dvouprvkové sloučeniny, které mají v molekule atomy dvou různých halogenů. Elektronegativnější halogen (u halogenů elektronegativita klesá s rostoucím protonovým číslem) má oxidační číslo I a elektropozitivnější halogen má oxidační číslo I, III, V nebo VII.\n\n"}
{"id": "785004", "url": "https://cs.wikipedia.org/wiki?curid=785004", "title": "Nálezová databáze ochrany přírody", "text": "Nálezová databáze ochrany přírody\n\nNálezová databáze ochrany přírody (NDOP) je aplikace určená k zadávání a editaci dat o výskytu druhů rostlin a živočichů. Je výsledkem dlouhodobé aktivity Agentury ochrany přírody a krajiny ČR v druhové ochraně. Dle nastavených pravidel má právo vkládat, editovat, a také prohlížet data, vedle interních zaměstnanců AOPK ČR rovněž široký okruh odborných spolupracovníků. AOPK ČR využívá NDOP pro svou činnost již od roku 2008.\n\nNDOP umožňuje využití dat jak pro ochranu přírody v celostátním, regionálním i místním měřítku všemi relevantními subjekty veřejné správy, jako jsou organizace resortu životního prostředí, či krajské obecní úřady, tak i pro výzkumné účely univerzitami a vysokými školami, ústavy Akademie věd a muzei. Více o možnosti zpřístupnění se lze dozvědět na stránkách portal.nature.cz.\n\nData jsou využívána veřejnou správou při zajišťování druhové i územní ochrany (vydávání výjimek ze zákona o ochraně přírody a krajiny, podpora realizace potřebných opatření), autorizovanými osobami při posuzování vlivů koncepcí a samozřejmě záměrů (SEA, EIA, biologická a tzv. naturová hodnocení), investory pro včasné informování o zájmech ochrany přírody při přípravě záměrů a také k plnění povinností vyplývajících z členství České republiky v Evropské unii (zpracovávání hodnotících zpráv o stavu populací druhů pro Evropskou komisi). Data jsou na základě smluv také poskytována pro výzkumné účely včetně diplomových a disertačních prací.\n\nNDOP sestává ze dvou aplikací – zapisovací a prohlížecí:\n\n\n"}
{"id": "785019", "url": "https://cs.wikipedia.org/wiki?curid=785019", "title": "Vázání koberců", "text": "Vázání koberců\n\nVázání je technika výroby vlasových koberců, kterou se upevňuji uzlíky z vlasových nití na podkladovou tkaninu. \nNěkteří historici se domnívají, že se vázané koberce zhotovovaly už před 10 000 lety, nejstarší archeologický nález, tzv \"pazyrycký koberec\", pochází však z 5. století před n.l. Nejstarší soustředění výrobců vázaných koberců vzniklo pravděpodobně ve 3. až 5. století ve východotureckém Erzurumu. Ve středověku pak byly založeny panovníky v dnešním Turecku, Íránu, Egyptě a Indii tzv. \"dvorní manufaktury\" (vázání tam „povýšilo“ na umění) a později se vázání koberců rozšířilo do střední Asie a na Kavkaz. \n\nAsi od 16. století se koberce z těchto oblastí začaly dovážet do Evropy. Vázáním koberců se v asijských zemích zabývá několik milionů lidí. Na začátku 21. století odtud dováželo např. Německo ročně cca 6 milionů m těchto výrobků (z toho asi 1/3 z Indie). (Indický koberec na snímku s cca 600 000 uzly na ploše 3 m, maloobchodní cena asi 1200 €, pochází ze začátku 21. století). \n\nV Evropě se se začaly vyrábět koncem 17. století imitace ručně vázaných koberců na tzv. \"prutových\" tkacích strojích (\"wiltonský koberec\") asi o sto let později (také v USA) axminsterský koberec, který se jako tzv. \"skřipcový axminster\" vyrábí doposud v Anglii a z větší části v Číně. Zatímco ručně vázané koberce se všeobecně označují jako orientální, mají se tyto napodobeniny v obchodě označovat jen jako koberce s \"orientálním vzorem\" (\"oriental design\"). Někdy se jim také říká \"vlněné peršany\". \n\nJako hobby se provozuje vázání koberců v Evropě a USA asi od 20. století.\n\nZhotovení koberce spočívá v kombinaci ručního tkaní a provazování osnovních nití řadou zvláštních uzlů. \nOsnova i útek podkladové tkaniny jsou nejčastěji z bavlny, pro velmi jemné koberce se tkanina zhotovuje z přírodního hedvábí. Na vlasové niti se používá nejčastěji vlna nebo přírodní hedvábí v několika barevných odstínech.\n\nOsnovní niti se napínají svisle do rámu obdélníkového tvaru, novější konstrukce jsou kovové, vodorovné spojnice jako válce. Rámy se staví pro koberce v šířce až do 6 metrů. (viz snímek )\nK vázání uzlů a řezání vazné niti se používá vázací nůž, útek se po zatkání přiráží speciálním hřebenem (nářadí je na snímku ).\n\nTechnika vázání zůstává v principu po tisíciletí nezměněna: Po zhotovení kraje tkaniny se vždy dvě osnovní niti spolu provazují v jedné řadě vedle sebe uzlíkem z \"vlasové niti\", která se zpravidla odvíjí z klubka umístěného nad vazačkou. (viz snímek ) Z několika možných druhů uzlů se nejčastěji používá \"perský\" a \"turecký\".\n\nPerský uzel (zvaný také \"senneh\" nebo \"farsibaff\") je asymetrický, to znamená, že vlasová nit tvoří uzel jen kolem jedné osnovní niti a druhou jen obtáčí smyčkou. (viz snímek ) \n\nTurecký uzel (zvaný také \"ghirdes\") vzniká rovnoměrný ovinutím vlasové niti kolem dvou osnovních nití, oba konce vlasové niti vycházejí na povrch koberce mezi oběma osnovními nitěmi. (viz snímek ) \n\nPo zhotovení každého uzlu se vlasová nit odřízne a konec se navádí do příští dvojice osnovních nití. Každá řada uzlíků se pak zpevňuje provázáním všech osnovních nití jedním nebo dvěma útky, které se přirážejí k hotové tkanině zvláštním hřebenem a následuje další řada uzlíků. \n\nHustota koberce se hodnotí počtem uzlů na m – velmi hrubé pod 25 000, velmi jemné nad 400 000. Nejjemnější hedvábné koberce dosahují až přes milion uzlů. Každý koberec je unikát, přesná kopie se popsanou technikou nedá zhotovit.\n\nPři vázání sedí u rámu zpravidla několik žen vedle sebe, zručná vazačka může zhotovit až 1000 uzlů za hodinu \n\nNa hotovém koberci se zarovnává povrch vlasu stříháním (vysoce kvalifikovaná, mistrovská práce). \n\nSkřipcový axminster se vyrábí na speciálním tkacím stroji v šířkách do 4 m, až v 16 barvách s maximálně 160 otáčkami/min. Koberce mají obvykle jemnost kolem 120 000 vlasů/m, s vlasem ze směsi \nmykaná vlna/polyamid, cca 6–7 mm dlouhým. \n\nStávek je ze dřeva, koberce se dají zhotovovat v šířkách do cca 1 metru. Osnovní nitě jsou vedeny nitěnkami upevněnými na pohyblivém rámu (tvoření prošlupu). Nářadí a postup práce při vázání je srovnatelný s profesionální výrobou. K vázání vlasové niti se dají použít všechny známé druhy uzlů. Koberce se zhotovují jemností cca 30 000 uzlů/m. \n\nStramín se prodává zpravidla s natištěným vzorem. Dá se zachytit na jednoduchém trámku a provazovat vlasovými nitěmi v patřičných barvách. Nitě jsou velmi tlusté, zpravidla z několikanásobně skané mykané vlny, nastříhané na kousky s délkou cca 6 cm. Koberce se vážou perskými nebo tureckými uzly v hustotě asi do 30 000 na m. Na snímku je amatérský výrobek s vlasem z čisté vlny, s hustotou cca 25 000 (perských) uzlů/m spolu s háčkem na vázání a vzorky příze). \n\n\n"}
{"id": "785032", "url": "https://cs.wikipedia.org/wiki?curid=785032", "title": "Melchior Pyrnesius z Pyrnu", "text": "Melchior Pyrnesius z Pyrnu\n\nMons. Theol. Dr. Melchior Pyrnesius z Pyrnu (25. ledna 1526 - 27. července 1607) byl římsko-katolickým knězem, kanovníkem a světícím biskupem olomoucké diecéze. Pocházel z polské rodiny, jeho příbuzným byl i kardinál Stanislav Hosius. Po studiích na olomoucké univerzitě a na římském Germanicu (1571-1575)se stal olomouckým (1574) a vratislavským (1602) kanovníkem. Roku 1603 byl jmenován titulárním biskupem nikopolským a světícím biskupem olomouckým, konsekrován byl až v roce 1605.\n\n"}
{"id": "785039", "url": "https://cs.wikipedia.org/wiki?curid=785039", "title": "Reinhold Ewald", "text": "Reinhold Ewald\n\nReinhold Ewald (* 18. prosince 1956 Mönchengladbach, Severní Porýní-Vestfálsko Německo) je německý fyzik a bývalý kosmonaut zprvu německé kosmické agentury DLR, později Evropské kosmické agentury (ESA). Roku 1997 při letu na ruskou vesmírnou stanici Mir strávil devatenáct dní ve vesmíru. Od roku 2007 v ESA řídí operace na evropském modulu Columbus Mezinárodní vesmírné stanice.\n\nReinhold Ewald pochází z Mönchengladbachu v Severním Porýní-Vestfálsku. Po gymnáziu studoval v letech 1975–1983 na Kolínské univerzitě (), studium zakončil ziskem magisterského titulu z experimentální fyziky, po tříletém postgraduálním studiu teoretické fyziky se stal doktorem (PhD). Od roku 1983 pracoval na Kolínské univerzitě, podílel se na projektu třímetrového radioteleskopu, instalovaného roku 1986 v observatoři na Gornergratu. Od roku 1987 v německé kosmické agentuře DLR vedl projekty stratosférické observatoře SOFIA a experimenty na geofyzikálních raketách.\nRoku 1987 se přihlásil do náboru DLR pro let na amerických raketoplánech Space Shuttle, ale nebyl vybrán. V dubnu 1990 se Německo dohodlo se Sovětským svazem na letu německého kosmonauta na sovětskou vesmírnou stanici Mir. Pětice astronautů DLR byla zaneprázdněna přípravou na let americkými Shuttly, proto agentura DLR v říjnu 1990 z finalistů náboru 1987 dodatečně vybrala Klause-Dietricha Fladeho a Ewalda. V listopadu 1990 oba Němci přijeli do Střediska přípravy kosmonautů ve Hvězdném městečku a započali s výcvikem. Flade byl zařazen do posádky Sojuzu TM-14 jako člen 9. návštěvní expedice, Ewald se stal náhradníkem. Fladeho let proběhl v březnu 1992, Ewald se během něj podílel na udržování spojení s posádkou ve Středisku řízení letů.\n\nPo návratu se v DLR podílel na organizaci německé účasti na americkém letu STS-55. Roku 1993 se stal zástupcem ředitele kosmických programů v DLR, zodpovědný byl za kosmické lety a experimenty ve vesmíru.\n\nDo Hvězdného městečka se vrátil v říjnu 1995. Připravoval se na let na Mir v rámci rusko-německého programu Mir 96 (později přejmenovaného na Mir 97). V dubnu 1996 byl začleněn do posádky kosmické lodi Sojuz TM-25 na pozici kosmonaut-výzkumník, jako člen 14. návštěvní expedice na Mir.\n\nDo vesmíru odstartoval společně s ruskými kosmonauty Vasilijem Ciblijevem a Alexandrem Lazutkinem 10. února 1997 z kosmodromu Bajkonur. Se stanicí se spojili 12. února, Ewald strávil na Miru sedmnáct dní, vyplněných experimenty programu „Mir 97“, především lékařsko-biologickými, ale i materiálovými a technologickými. Dne 2. března přistál v Sojuzu TM-24 s Valerijem Korzunem a Alexandrem Kaleri.\n\nV únoru 1999 v rámci sjednocování (západo)evropských skupin astronautů přešel z oddílu DLR do sboru astronautů Evropské kosmické agentury (ESA). Podílel se na organizaci dvou letů evropských kosmonautů – 3. a 4. návštěvní expedice na Mezinárodní vesmírnou stanici (ISS) roku 2002 a letu španělského a nizozemského kosmonauta na ISS (programy Cervantes a DELTA v letech 2003 a 2004.\n\nAstronautem ESA byl do léta 2007. Poté stanul v čele oddělení letových operací () v odboru operací na ISS () při středisku řízení modulu Columbus () v Mnichově.\n\nReinhold Ewald je ženatý, má syna a dvě dcery.\n\n"}
{"id": "785047", "url": "https://cs.wikipedia.org/wiki?curid=785047", "title": "Zápas na Letních olympijských hrách 1932", "text": "Zápas na Letních olympijských hrách 1932\n\nZápas na letních olympijských hrách 1932 svedl do bojů o medaile 79 zápasníků z 18 zemí. Ti se utkali v Grand Olympic Auditorium v Los Angeles o 14 sad medailí v sedmi váhových kategoriích ve volném stylu a v sedmi v řecko-římském.\n\nDo bojů o medaile zasáhlo 79 zápasníků z 18 zemí:\n"}
{"id": "785050", "url": "https://cs.wikipedia.org/wiki?curid=785050", "title": "Římskokatolická farnost u kostela sv. Václava, Mikulov na Moravě", "text": "Římskokatolická farnost u kostela sv. Václava, Mikulov na Moravě\n\nŘímskokatolická farnost u kostela sv. Václava, Mikulov na Moravě je jedno z územních společenství římských katolíků s kolegiátním kostelem sv. Václava v děkanátu Mikulov.\nČást Mikulova s proboštským kostelem sv. Václava\n\nFarní kostel byl postaven na místě původního dřívějšího románského kostela, který zde stál zřejmě už ve 12. století a písemně byl doložen roku 1276. Jádro nynější stavby pochází z patnáctého století. Stavba však nebyla dokončena kvůli vpádu husitských vojsk do města, vypálení a vydrancování kostela. Kostel byl provizorně opraven a posléze dostavěn během 16. století a v první polovině 17. století. K dokončení stavby došlo až kolem roku 1640.\n\nFarářem je od 1. listopadu 2012 R. D. Mgr. Pavel Pacner, který je zároveň od stejného dne proboštem Význačné kolegiátní kapituly u sv. Václava v Mikulově.\nDnem vzájemných modliteb farností za bohoslovce a bohoslovců za farnosti brněnské diecéze je 8. listopad.Adorační den připadá na 29. března.\n\nFarnost se pravidelně účastní akce Noc kostelů.\n\nVe farnosti se pravidelně koná tříkrálová sbírka. V roce 2015 se při ní na území Mikulova vybralo 54 874 korun.Při sbírce v roce 2016 činil výtěžek v celém Mikulově 60 436 korun.\n\n"}
{"id": "785060", "url": "https://cs.wikipedia.org/wiki?curid=785060", "title": "Václav Dvořák", "text": "Václav Dvořák\n\nJméno a příjmení Václav Dvořák se může vztahovat k následujícím osobnostem:\n\n"}
{"id": "785063", "url": "https://cs.wikipedia.org/wiki?curid=785063", "title": "Jindřich V. (Shakespeare)", "text": "Jindřich V. (Shakespeare)\n\nJindřich V. je historická hra Williama Shakespeara napsaná zhruba v roce 1599. Její celý titul z vydání z roku 1623 zní Život Jindřicha Pátého. Vypráví příběh anglického krále Jindřicha V., přičemž se soustředí na události těsně před a po bitvě u Azincourtu (1415).\n\nHra je poslední částí tetralogie a předchází jí hry \"Richard II.\", první část \"Jindřicha IV.\" a druhá část \"Jindřicha IV.\" Původní obecenstvo tedy už znalo titulní postavu z předchozích her. V této hře se mladý král vydává dobývat Francii.\n\n\nPrvní scény hry se zabývají přípravou Jindřichovy flotily a zahrnují i skutečnou událost, kdy se hrabě z Cambridge a dva další pokusili Jindřicha zavraždit. Jindřichovo chytré odhalení intriky a tvrdý přístup k jejím tvůrcům je jedním ze znaků, že Jindřich se oproti předchozím hrám změnil.\n\nPřed bitvou u Azincourtu je vítězství nejisté. Mladý král v noci v přestrojení putuje táborem, aby vojáky povzbudil a zjistil, co si o něm skutečně myslí. Zoufá si nad morálním břemenem toho, že je král, a poznamenává, že král je jenom člověk. Před bitvou pronáší ke svým mužům povzbuzující řeč.\n\nPo vítězství u Azincourtu se Jindřich pokouší namlouvat francouzskou princeznu Kateřinu. To je však obtížné, protože neumí dobře francouzsky a Kateřina naopak neumí dobře anglicky. Humor vyplývající z jejich řečnických omylů jim ale pomůže sblížit se. Francouzský král nakonec přijímá Jindřicha jako svého dědice a francouzská královna se modlí za mír.\n\n"}
{"id": "785064", "url": "https://cs.wikipedia.org/wiki?curid=785064", "title": "Seznam farářů u sv. Václava v Mikulově", "text": "Seznam farářů u sv. Václava v Mikulově\n\nToto je seznam římskokatolických kněží, kteří vykonávali funkci faráře v Mikulově. Po založení mikulovské kapituly většinou funkci faráře vykonával probošt kapituly, kterému pomáhali jednotliví kanovníci.\n\n"}
{"id": "785074", "url": "https://cs.wikipedia.org/wiki?curid=785074", "title": "Baňa (okres Stropkov)", "text": "Baňa (okres Stropkov)\n\nBaňa je obec na východním Slovensku v okrese Stropkov. Leží v Nízkých Beskydech v povodí Ondavy ve výšce 250 m. Je nejvýše položenou obcí v okrese Stropkov. První písemná zmínka o osadě je z roku 1379. Samostatnou obcí se stala v 27. listopadu 1957 oddělením od obce Bokša, dnešní městské části Stropkova.\n\nV obci se nachází římskokatolický kostel Povýšení svatého kříže z let (1949–1950).\n"}
{"id": "785077", "url": "https://cs.wikipedia.org/wiki?curid=785077", "title": "Václav Dvořák (stavitel)", "text": "Václav Dvořák (stavitel)\n\nVáclav Dvořák (20. září 1900, Obřany – 21. září 1984, Brno) byl brněnský stavitel a architekt.\n\nVáclav Dvořák se narodil v chalupnické rodině 20. září roku 1900 jako nejmladší ze šesti dětí manželům Františku Dvořákovi a Marii Dvořákové, rozené Dohnalové. Několik let poté, co roku 1905 tragicky zahynul otec rodiny František, se Marie Dvořáková i s dětmi přestěhoval a za svým novým mužem do Žatčan na jižní Moravě. Po pěti letech obecné školy docházel tři roky do měšťanky v Husovicích a poté složil přijímací zkoušky na brněnskou průmyslovou školu, kde r. 1921 odmaturoval. Až do složení stavitelské zkoušky v roce 1926 pracoval v krátkých časových úsecích u více zaměstnavatelů.\n\nV letech 1928–1932 provozoval společnou projekční kancelář s architektem Aloisem Kubou. V letech 1932–1947 měl samostatnou projekční a stavitelskou firmu.\nZa protektorátu budoval svou sbírku umění a podporoval umělce, především sochaře. Pravidelně se s nimi scházel v Praze i v Brně a aktivně se tak podílel na formování nových myšlenek a přístupů, reagujících na proměny dobového kulturního a společensko-politického klimatu. V letech 1960–1963 byl vězněn z politických důvodů v pražské věznici na Pankráci.\n\nV Brně postavil řadu bytových domů vysokého architektonického i technického standardu.\n\n\n"}
{"id": "785078", "url": "https://cs.wikipedia.org/wiki?curid=785078", "title": "Leandro Grimi", "text": "Leandro Grimi\n\nLeandro Damián Marcelo Grimi je argentinský fotbalista, který v současné době působí na hostování v argentinském klubu Godoy Cruz Antonio Tomba. Hráč nastupuje na postu levého obránce.\n"}
{"id": "785083", "url": "https://cs.wikipedia.org/wiki?curid=785083", "title": "Caesar Nardus z Montopole", "text": "Caesar Nardus z Montopole\n\nCaesar Nardus z Montopole (asi 1572 – asi 1633), františkán, teolog a kanonista. Díky císařské prezentaci jmenován 21. června 1621 titulárním biskupem osorským. Roku 1622 byl proboštem kláštera augustiniánů-kanovníků u Všech svatých v Olomouci, roku 1623 dvorským kazatelem ve Vídni a od r. 1629 světícím biskupem olomouckým (od r. 1631 i akvilejským). Roku 1632 rezignoval a stal se znovu dvorským kazatelem ve Vídni. \n\n\n"}
{"id": "785087", "url": "https://cs.wikipedia.org/wiki?curid=785087", "title": "Zikmund Miutini ze Spillimbergu", "text": "Zikmund Miutini ze Spillimbergu\n\nMons. Zikmund Miutini ze Spillimbergu (13. března 1601 - 1650, Olomouc) byl římskokatolický kněz, olomoucký kanovník a světící biskup. Na kněze byl vysvěcen jako kanovník olomoucký v roce 1628. Světícím biskupem olomouckým a titulárním biskupem tiberiadským byl jmenován roku 1638, konsekrován byl 18. IV. 1639 ve Vídni Filipem Fridrichem Breunerem. 4. IV. 1640 byl jmenován arcijáhnem olomoucké kapituly . 9. I. 1642 byl zvolen kapitulním děkanem. Když se Švédové roku 1642 zmocnili Olomouce, vyhnali odtud kapitulu, takže ve městě zůstal pouze administrátor biskupství Stredele a světící biskup Miutini. Oba byli dáni pod vojenský dohled, protože nemohli hned zapravit sumu předepsanou švédským plukovníkem Wankem. Miutini zemřel ztýrán roku 1650.\n\n\n"}
{"id": "785091", "url": "https://cs.wikipedia.org/wiki?curid=785091", "title": "Sasna", "text": "Sasna\n\nSasna je řeka 2. řádu na jihu Litvy v okrese Marijampolė, pravý přítok řeky Šešupė, do které se vlévá u vsi Surgučiai, 1,5 km jižně od obce Gavaltuva, a to do přehradní nádrže \"Antanavo tvenkinys\" neboli \"Gavaltuvos tvenkinys\", 177,4 km od jejího ústí do Němenu. Pramení v lese Varnabūdės miškas, 1 km jihovýchodně od vsi Smalinyčia, 22 km západně od okresního města Prienai. Teče směrem západním, protíná cíp okresu Kazlų Rūda, protéká městečkem Sasnava, v něm rybníkem Sasnavos tvenkinys (13 ha), za ním začáná silněji meandrovat, za vsí Kantališkiai se stáčí k severu až k ústí do přehradní nádrže Antanavo tvenkinys. Průměrný spád je 219 cm/km.\n\nSasna \"(Sassene)\" je zmiňována v popisu výprav křižáků ve 14. století\n\n<nowiki>*</nowiki> V různých zdrojích není shody v tom, který tok je kterého přítokem, zda Santaka je přítokem Uosupėlisu nebo zda Uosupėlis je přítokem Santaky\n<nowiki>**</nowiki> Ačkoliv zdroje uvádí různé vzdálenosti od ústí, ve skutečnosti oba přítoky ústí v tomtéž místě\n\n"}
{"id": "785095", "url": "https://cs.wikipedia.org/wiki?curid=785095", "title": "Erdőkövesd", "text": "Erdőkövesd\n\nErdőkövesd je obec v Maďarsku v župě Heves.\n\nRozkládá se na ploše 17,18 km² a v roce 2010 zde žilo 625 obyvatel.\n"}
{"id": "785104", "url": "https://cs.wikipedia.org/wiki?curid=785104", "title": "Paul Sinner", "text": "Paul Sinner\n\nPaul Sinner (* 17. července 1838 v Ludwigsburgu - 30. března 1925 v Tübingenu) byl německý fotograf.\n\nV roce 1864 se oženil s Wilhelminou Kienleovou. Okolo roku 1865 začal společně s Wilhelmem Hornungem provozovat fotografický ateliér na \"Wörthstraße\" v Tübingenu, nicméně od roku 1867 pracoval v účelově zřízeném bytovém studiu v budově na \"Gartenstraße 7\" na vlastní náklady. V podkroví byl založen ateliér, nižší podlaží sloužilo Sinnerovi k obytným účelům.\n\nSinner měl podnikatelskou povahu: Během šedesátých let pořídil mobilní kabinu, kterou předělal na temnou komoru. To mu umožnilo za fotografováním cestovat k zákazníkům do vzdálenějších oblastí. Mobilní fotokomora mu dobře sloužila během Prusko-francouzské války v letech 1970/71, kdy fotografoval vojáky jdoucí do Alsaska. Mobilní temnou komoru později zakoupilo Německé muzeum v Mnichově, kde je vystavena ve stálé expozici \"Fotografie a film\".\n\nJe považován za nejvýznamnějšího představitele své profese v Tübingenu a jednoho z nejvýznamnějších fotografů Württemberska. Jeho zvláštní úspěch spočíval v dokumentaci uměleckých starožitností a krojů ve Švábsku, kromě toho byl také jedním z prvních německých válečných fotografů.\n\nJeho rané fotografie ukazují například nejen modernizaci města Tübingenu během 19. století, ale také obraz města a jeho obyvatel. Paul Sinner byl nejen fotografický kronikář, ale také tvůrce kulturní oblasti. Pozdně romantické představy o zemi, lidech a umění ve Švábsku se nenacházejí pouze v jeho dílech, ale také ve způsobu jeho života.\n\nDílo Paula Sinnera je poměrně rozsáhlé a dokumentuje období více než 50 let. Hlavní části jsou ve sbírkách Archivu hlavního města v Tübingenu a v Archivu hlavního města Reutlingenu, v Univerzitní knihovně Tübingen a univerzitní knihovně Stuttgart, v Zemském muzeu Württemberg v \"Landesstelle für Volkskunde\" a v knihovně Württembergische Landesbibliothek. Celá řada fotografických desek je v držení Státního úřadu ochrany přírody Baden-Württemberg ve Stuttgartu a je v archivu řazena podle topografického kritéria. Nejsou proto v samostatné složce podle autora.\n\nPříklady fotografických cyklů (s odkazy na commons):\n\n"}
{"id": "785107", "url": "https://cs.wikipedia.org/wiki?curid=785107", "title": "Seznam památných stromů v okrese Znojmo", "text": "Seznam památných stromů v okrese Znojmo\n\nToto je seznam památných stromů v okrese Znojmo, v němž jsou uvedeny památné stromy na území okresu Znojmo.\n\n"}
{"id": "785108", "url": "https://cs.wikipedia.org/wiki?curid=785108", "title": "Seznam biskupů ve Vídeňském Novém Městě", "text": "Seznam biskupů ve Vídeňském Novém Městě\n\nDiecéze Vídeňské Nové Město byla založena v roce 1469 a v roce 1785 byla po dohodě Josefa II. s papežem Piem VI. zrušena, protože bylo založeno biskupství Sankt-Pölten. Od roku 1990 je dáváno jako titulární biskupství vojenskému biskupovi Rakouska. \n\nJohann Heinrich von Kerens byl následně (1785 - 1792) biskupem Diecéze St. Pölten.\n\n\n"}
{"id": "785118", "url": "https://cs.wikipedia.org/wiki?curid=785118", "title": "Gmina Pacyna", "text": "Gmina Pacyna\n\nGmina Pacyna je polská vesnická gmina v okrese Gostynin v Mazovském vojvodství. Sídlem gminy je ves Pacyna. V roce 2010 zde žilo 3 787 obyvatel..\n\nGmina má rozlohu 90,85 km², zabírá 14,76% rozlohy okresu. Skládá se z 18 starostenství.\n\n\n"}
{"id": "785126", "url": "https://cs.wikipedia.org/wiki?curid=785126", "title": "Zápas na Letních olympijských hrách 1928", "text": "Zápas na Letních olympijských hrách 1928\n\nZápas na letních olympijských hrách 1928 svedl do bojů o medaile 166 zápasníků z 29 zemí. Ti se utkali o 13 sad medailí v sedmi váhových kategoriích ve volném stylu a v šesti v řecko-římském.\n\nDo bojů o medaile zasáhlo 166 zápasníků z 29 zemí:\n"}
{"id": "785128", "url": "https://cs.wikipedia.org/wiki?curid=785128", "title": "Chromera velia", "text": "Chromera velia\n\nChromera velia je jednobuněčný autotrofní eukaryotní organismus, patřící do kmene Chromerida, společně s nedávno objevenou příbuznou \"řasou\" - \"Vitrella brasicaformis\". Byla izolována při hledání symbiontů korálu Plesiastrea versipora v sydneyském přístavu. Je velmi blízce příbuzná heterotrofním výtrusovcům (kmen Apicomplexa), což podporuje teorie o druhotné ztrátě autotrofie v dalším vývoji výtrusovců. Spolu s nimi a kmeny Ciliophora (nálevníci) a Dinoflagellata (obrněnky) tvoří nadkmen Alveolata. Fylogenetická příbuznost je dokázána, jejich společným znakem jsou ploché měchýřky pod cytoplasmatickou membránou - kortikální alveoly.\nNázev řasy vzniknul ze dvou anglických slov „chromophore“ (chemická skupina, jež absorbuje světlo konkrétní frekvence a propůjčuje molekule barvu) a „meront“ (produkt dělení – plastid Chromery byl získán buněčným dělením). Druhové jméno „velia“ pochází z italštiny a znamená utajená.\n\nNa objevu Chromery se významně podíleli čeští vědci, například Miroslav Oborník, Jan Janouškovec, Tomáš Chrudimský a další. V současné době je \"Chromera velia\" intenzivně zkoumána v Parazitologickém ústavu Biologického centra Akademie věd ČR, na Přírodovědecké fakultě Jihočeské Univerzity v Českých Budějovicích a také v Mikrobiologickém ústavu Akademie věd ČR v Třeboni.\n\n\"Chromera velia\" má tři životní stádia, všechny jsou pravděpodobně vegetativní: kokoidní, bičíkaté a cystické. V nové kultuře zpravidla převládá kokovitá podoba Chromery, v tomto stadiu jsou buňky o velké 5,1 – 9,5 μm. Množí se dělením. Dalším stádiem Chromery jsou vysoce pohybliví bičíkovci (zoospory). Transformace do bičíkatého stádia začíná pomalým otáčením jinak nepohyblivé kokoidní buňky. Samotná proměna trvá jen několik minut. Bičíkovci mají protáhlý tvar s délkou 4,9 – 7,3 μm a šířkou 2,7 – 4,8 μm. Jsou opatřeni dvěma nestejně dlouhými bičíky. Toto stádium slouží pravděpodobně k rozšiřování kolonie na nová území, i když je také možné, že bičík umožňuje buňce uniknout z příliš silného světla. Cysty mají zpravidla 7,9 – 12,1 μm v průměru a vznikají opakovaným dělením kokovitých buněk, jehož výsledkem je váček obsahující čtyři buňky, obalené společnou membránou.\n\nUnikátní je plastid Chromery, blízký apikoplastům u výtrusovců. Vznikl sekundární nebo terciární endosymbiózou, což naznačuje už samotná přítomnost čtyř obalujících membrán. Obsahuje thylakoidy řazené po třech. Jako jediná z alveolát, kam fylogeneticky patří, má plastid pigmentovaný chlorofylem a, ale nikoli c. U Chromery je zajímavá i samotná biosyntetická dráha chlorofylu. Na rozdíl od ostatních eukaryotních fototrofů není u Chromery tetrapyrrol syntetizován z glutamátu ale podobně jako u parazitických výtrusovců z glycinu a sukcinyl-CoA (Koreny a kol., 2011). Další přítomné pigmenty jsou violaxantin, běžný β,β-karoten a i doposud neznámý druh karotenoidu, identifikovaný jako nový izomer isofukoxantinu. Bylo již také dokázáno, že na světle dochází u Chromery k nezvykle rychle přeměně pigmentu violaxanthinu na zeaxanthin (ve srovnání např. s rostlinami), která umožňuje účinnou ochranu fotosyntetického aparátu pomocí tzv. nefotochemického zhášení. Chromera obsahuje prastarou formu enzymu RuBisCO (typ II), která má velmi nízkou afinitu k CO a je adaptována pro prostředí s nízkou koncentrací kyslíku. V současné době je už znám plastidový genom, který definitivně potvrdil blízkou příbuznost Chromery s parazitickými výtrusovci. Jeho velikost je 121,2 kb, nicméně doposud není jasné, zda jde stejně jako v případě příbuzné chromeridní řasy \"Vitrella brasicaformis\" o kruhovou molekulu, nebo zda je DNA uložena v lineární podobě.\n\nPlastid společný pro chromerida a výtrusovce je životně důležitou organelou i pro nefotosyntetizující výtrusovce - v apikoplastu probíhá syntéza mastných kyselin a isoprenoidů. Organismy, které tito parazité napadají, v buňkách žádnou podobnou organelu nemají - představuje tedy ideální cíl pro léčbu malárie, která by zabila parazita, ale hostiteli by neublížila. Výzkum Chromery je z mnoha důvodů jednodušší, levnější a bezpečnější než výzkum výtrusovců. Možná právě tato cesta bude finálním řešením léku proti malárii.\n"}
{"id": "785129", "url": "https://cs.wikipedia.org/wiki?curid=785129", "title": "Ekstraliga w hokeju na lodzie 2011/2012", "text": "Ekstraliga w hokeju na lodzie 2011/2012\n\nSezóna polské hokejové extraligy 2011/2012 byla 56. ročníkem této soutěže. Vítězem se stal tým Ciarko PBS Bank Sanok.\n\nLigy se původně mělo účastnit 10 týmů, ale kvůli problémům s financemi, resp. licencí se týmy Stoczniowiec Gdańsk a KTH Krynica této sezóny nezúčastnily. Soutěž tak měla 8 účastníků. Ty se nejprve utkaly šestikolově každý s každým (42 kol). Nejlepší čtveřice týmů následně postoupila do play off, které se hrálo na čtyři vítězné zápasy. Hrálo se i utkání o bronz (také na 4 vítězné zápasy). Týmy na 5. až 8. pozici hrály play out, které se hrálo v rámci sérií na čtyři vítězné zápasy. Vítězové prvního kola play out se utkali systémem doma a venku o konečné 5. místo. Poražení se utkali v sérii na čtyři vítězné zápasy, z níž poražený přímo sestoupil do 1. ligy.\n\n\n\n\n\n\n\n\n Oficiální stránky ligy\n"}
{"id": "785138", "url": "https://cs.wikipedia.org/wiki?curid=785138", "title": "Virginia Slims of Florida", "text": "Virginia Slims of Florida\n\nVirginia Slims of Florida je zaniklý ženský tenisový turnaj profesionálního okruhu WTA Tour, který se s roční periodicitou začal konat v roce 1984, kdy proběhl na antuce a v dalším období 1985–1985 byl hrán na otevřených dvorcích s tvrdým povrchem. Uskutečňoval se postupně v  několika floridských tenisových areálech s účastí padesáti šesti tenistek ve dvouhře a dvaceti osmi párů ve čtyřhře.\n\nPřed rokem 1984 byl turnaj hrán nepravidelně, poprvé v sezóně 1972 jako Virginia Slims of Jacksonville, v letech 1977–1978 pod názvem Virginia Slims of Florida a v roce 1979 pak se jménem Avon Championships of Florida.\n\nNejúspěšnější hráčkou turnaje se stala Němka Steffi Grafová se šesti singlovými vavříny. Mezi vítězkami také figurují trojnásobné šampiónky Američanka Chris Evertová a Argentinka Gabriela Sabatini,\n\n\n"}
{"id": "785165", "url": "https://cs.wikipedia.org/wiki?curid=785165", "title": "Salón Cimrman", "text": "Salón Cimrman\n\nSalón Cimrman byla česká umělecká skupina, zabývající se životem a dílem fiktivního českého génia Járy Cimrmana. Vznikla v roce 1980 z iniciativy scenáristy Jiřího Šebánka a jazzového hudebníka Evžena Hedvábného (vl. jm. Karel Velebný). Šebánek byl spoluzakladatelem Divadla Járy Cimrmana (DJC), odkud však v roce 1969 pro osobní i umělecké neshody odešel. Následně kolem sebe shromáždil také další „cimrmanology“ (Karel Bartoníček, Martin Zákravský, bývalý člen DJC Jan Klusák) a od roku 1980 pokračoval v činnosti s novou skupinou Salón Cimrman. V obou souborech souběžně působil jako jediný Miloň Čepelka, v Salónu Cimrman jako host. Svoji činnost přerušil Salón Cimrman na přelomu 80. a 90. let 20. století. K jejímu obnovení došlo v roce 1998, kdy začal v Šemanovicích pořádat na přání Českého rozhlasu a České televize příležitostné semináře k Cimrmanovu dílu. V letech 1999–2000 natočila Česká televize sedm dílů televizního pořadu \"Salón Cimrman\".\n\nSkupina vydala několik CD s písněmi a mluveným slovem, knih a rozhlasových i televizních pořadů; oproti Divadlu Járy Cimrmana se Salón Cimrman nevěnoval ukázkám z mistrovy dramatické tvorby, specializoval se na pseudovědecké referáty a písně, většina prostoru byla věnována vztahu Járy Cimrmana k jazzové hudbě. Styl jejich humoru se od DJC značně odlišoval, byl ale bližší původnímu pořadu \"Nealkoholická vinárna U Pavouka\", v němž postava Járy Cimrmana vznikla.\n\n\n\n\n"}
{"id": "785168", "url": "https://cs.wikipedia.org/wiki?curid=785168", "title": "Theodor Schaefer", "text": "Theodor Schaefer\n\nTheodor Schaefer (23. ledna 1904 Telč – 19. března 1969 Brno) byl český hudební skladatel a pedagog.\n\nOtec skladatele byl ochotnický herec, překladatel a amatérský hudebník. Syn hrál na housle od čtyř let a velmi brzy komponoval. Mezi jeho rané skladby patří např. písně na texty Jana Nerudy, Jaroslava Vrchlického a Petra Bezruče. Maturoval na gymnáziu v Telči a poté studoval na brněnské konservatoři skladbu u Jaroslava Kvapila a dirigování u Františka Neumanna. Absolvoval v roce 1926 a dále pokračoval na mistrovské škole v Praze u Vítězslava Nováka.\n\nUčil nejprve na městské hudební škole v Kutné Hoře. V roce 1934 přišel do Brna a učil na \"Kaprálově hudební škole\". V roce 1939 se oženil a o rok později se stal profesorem hudební teorie a kompozice na brněnské konzervatoři a přednášel hudební vědu na Filozofické fakultě Palackého univerzity v Olomouci. Konečně od roku 1959 až do své smrti byl pedagogem Janáčkovy akademie múzických umění v Brně. Vychoval celou řadu významných skladatelů (Pavel Blatný, Ctirad Kohoutek, Alois Piňos, Zdeněk Pololáník a další). Byl rovněž mentorem skladatelky Vítězslavy Kaprálové. Za války ukrýval její skladby.\n\nVěnoval se rovněž organizační činnosti a popularizaci hudby. V době svého působení v Kutné Hoře byl sbormistrem pěveckého spolku \"Tyl\". V Brně pak řídil sbor \"Sokola Brno I\", \"Brněnské orchestrální sdružení\" a byl prvním předsedou festivalového výboru \"Mezinárodního hudebního festivalu v Brně\". Také byl znám jako perfektní notograf. Jeho noty byly \"jako tištěné\". Psal pro ČHF i partitury dalších skladatelů. \n\n\n\n\n\n\n\n"}
{"id": "785170", "url": "https://cs.wikipedia.org/wiki?curid=785170", "title": "Grömlingovský palác", "text": "Grömlingovský palác\n\nGrömling(ov)ský palác nebo také dům U kamenného stolu, či U raka je rokokový palác, který se nachází v Praze na Malé Straně. Je chráněn jako kulturní památka České republiky a jeho adresa je Malostranské náměstí 5/28.\n\nNa místě paláce stávalo pět domů, které byly po roce 1786 (poté, co je odkoupil advokát Karel z Grömlingu) sjednoceny přestavbou podle projektu Josefa Jägera. Dům zdobí plastiky mytologických postav od Ignáce Františka Platzera. V letech 1858–1919 stál před palácem pomník českého polního maršála Radeckého z Radče, který je dnes uložen v Lapidáriu Národního muzea. Tento pomník pak nahradil pomník francouzského historika a znalce českých dějin Ernesta Denise, který na místě stál až do roku 1940, kdy byl roztaven pro válečné účely.\n\nV přízemí paláce bylo roku 1740 otevřeno pohostinské zařízení, od roku 1874 zde fungovala kavárna \"Café Radetzky\". Původně to byla důstojnická kavárna, ale postupně se stala místem, které navštěvovaly slavné osobnosti české kultury – Jan Neruda, Ema Destinnová nebo Jan Zrzavý. Později byla přejmenovaná na \"Malostranskou kavárnu\". V roce 1939 koupil palác podnikatel Popper a po roce 1948 budovu s kavárnou užívalo \"Státní zdravotnické nakladatelství Avicenum\".\n\nPo roce 1989 byla kavárna kvůli restitučnímu sporu otevřena jen krátce v polovině 90. let. 20. století. Přibližně v letech 2000-2010 fungovala na místě restaurace s názvem \"Square Malostranská kavárna\". V současné době je zde nadnárodní kavárenský řetězec Starbucks.\n\n"}
{"id": "785190", "url": "https://cs.wikipedia.org/wiki?curid=785190", "title": "Sémillon", "text": "Sémillon\n\nSémillon je starobylá, středně pozdní moštová odrůda révy vinné (\"Vitis vinifera\"), používaná k výrobě bílých vín. Pochází z Francie, pravděpodobně z regionu Bordeaux, z údolí řeky Gironde. Rodičovské odrůdy nejsou známy.\n\nKlasickou odrůdu proslavila především ušlechtilá, sladká botrytická vína, produkovaná zejména ve francouzských vinařských apelacích AOC Sauternes (proslulé je Château d'Yquem) a Barsac.\n\nRéva vinná (\"Vitis vinifera\") odrůda \"Sémillon\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Vrcholky letorostů jsou otevřené, velmi silně bíle vlnatě až plstnatě ochmýřené, průměrně zabarvené antokyaniny, zelenkavé s jemným červenavým nádechem. Internodia a nodia jsou zelená, na osluněné straně nodií jsou červené proužky, pupeny jsou slabě zabarvené antokyaniny. Mladé lístky jsou zelenožluté, bronzově skvrnité, takřka bez zabarvení antokyaniny, středně silně až silně bíle vlnatě ochmýřené. Jednoleté réví je eliptického průřezu, rýhované, tmavohnědé.\n\nList je středně velký až velký, okrouhlý až oválný, čepel je ve tvaru trychtýře se zvlněnými okraji, světle zelená, síťovitá, hladká až průměrně puchýřnatá, tří- až pětilaločnatá se středně hlubokými, uzavřenými až překrytými horními výkroji s oblým dnem, okraj listu je tupě, středně široce, trojúhelníkovitě zoubkovaný, rub listu je slabě až středně silně plstnatý. Řapíkový výkroj je široce otevřený až otevřený, ve tvaru široké „U“ s oblým dnem, klínovitý až lyrovitý se zaostřeným dnem (ve tvaru „UV“), řapík je středně dlouhý, stejně dlouhý, jako medián listu, narůžovělý, žilnatina listu je takřka bez pigmentace antokyaniny.\n\nOboupohlavní květy v hroznovitých květenstvích jsou pětičetné, žlutozelené, samosprašné. Plodem je malá až středně velká (15 mm), okrouhlá, poměrně silně bíle ojíněná, žlutozelená až zlatožlutá bobule, při plném vyzrání s růžovým nádechem, na osluněné straně často s hnědými skvrnkami. Bobule jsou nejednotné velikosti, jednotné barvy. Slupka je tenká, ale dosti pevná, dužina je středně pevná až rozplývavá, šťavnatá, mírně aromatická, jemně muškátové chuti s travnatým tónem. Stopečky bobulí jsou středně dlouhé, obtížně oddělitelné. Hrozen je středně velký (140 g), válcovitě-kuželovitý s křidélky, středně hustý až hustý, kompaktní, stopka je středně dlouhá, slabě lignifikovaná.\n\n\"Sémillon\" je starobylá moštová odrůda vinné révy (\"Vitis vinifera\"). Pochází pravděpodobně z francouzského regionu Bordeaux, z údolí řeky Gironde. Rodičovské odrůdy nejsou známy.\n\nVe Francii byla odrůda roku 2011 pěstována na 11 .489 hektarech vinic v sedmi klonech, ale osazené plochy mají setrvale klesající tendenci, ještě roku 1958 zde byla vysazena na 35 .993 hektarech. Situace došla tak daleko, že ve školkách byl pěstován nedostatečný počet sazenic a kvalita klonů upadala, což by v budoucnosti mohlo způsobit problémy výrobcům kvalitních vín. Roku 2008 se proto 17 výrobců vín z regionu Bordeaux, včetně takových, jakými jsou Château d'Yquem, Château Olivier, Château Suduiraut a Château La Tour Blanche, sdružilo a selektuje a pěstuje si své vlastní klony.\n\nOdrůda je pěstována v regionu Bordeaux, kde tvoří součást sladkých vín AOC Sauternes, Barsac, Sainte Croix du Mont, Loupiac, Cérons či Cadillac, či v regionu Sud-Ouest, kde se vyrábějí sladké výběry v AOC Bergerac, Monbazillac, Montravel a Saussignac. Hrozny dále najdou uplatnění v suchých vínech AOC Entre Deux Mers, Rosette, Côtes de Gascogne, Côtes de Duras, Côtes de Blaye, Côtes de Bourg, Graves, Buzet či v šumivých vínech AOC Crémant de Bordeaux. V regionu Provence ji najdeme ve vínech AOC Côtes de Provence, Coteaux Varois en Provence, Les Baux de Provence, Coteaux d'Aix en Provence.\n\nVe světě bylo roku 2007 vysazeno odhadem 34 .000 hektarů vinic s odrůdou \"Sémillon\", například v Austrálii to bylo 6752 ha (poprvé zde byla vysazena roku 1820, nejčastěji je pěstována v oblastech Hunter Valley, Barossa Valley, Margaret River), v Chile 1727 ha, v Jihoafrické republice 1129 ha atd.\n\n\"Sémillon\" najdeme mimo jiné například na Slovensku, ve starých bratislavských, svatojurských, nitranských a vrábeľských vinicích, pěstuje se zde především v chráněných polohách. Dá se předpokládat návrat do Listiny registrovaných odrůd SR.\n\nVe Státní odrůdové knize České republiky není odrůda zapsána. Vinařský zákon sice povoloval z této odrůdy vyrábět víno v kategorii zemských vín podle vyhlášky č. 437/2005 Sb., ale v novele vyhlášky č. 323/2004 Sb. (č. 28/2010 Sb.) již odrůda není uvedena. Na našich vinicích je spíše vzácností, i když se zatím s odrůdovými víny můžeme setkat na některých místních koštech.\n\nNázev odrůdy v sobě nese zkomolený název městečka Saint-Émilion, nacházejícího se ve vinařském regionu Bordeaux, ve správním regionu Akvitánie, v departmentu Gironde, asi 35 km severovýchodně od Bordeaux. Saint-Émilion je samozřejmě též názvem jedné z nejznámějších francouzských vinařských oblastí, proslulé dnes především červenými víny z odrůd \"Cabernet Franc\" a \"Merlot\". Saint-Émilion zahrnuje dvě apelace AOC s vlastní klasifikací vín a další čtyři přidružené apelace.\n\nDalší, lokálně používaná synonyma odrůdy \"Sémillon\" jsou : \"Семильон, Сотерн\" (Rusko), \"Barnawartha Pinot\" (Austrálie), \"Blanc Doux, B. Sémillon, Boal\" (Portugalsko, Douro), \"B. no Douro, Chevrier\" (Dordogne), \"Colombar, Colombarride, Colombier, Daune Verte, Dausne, Féher Semillon, Goulon Blanc, Goulu Blanc, Greengrape\" (JAR), \"Groendruif\" (JAR), \"Gros Sémillon, Hunter River Riesling, Madeira\" (Austrálie), \"Maisois Blanc, Malaga\" (dep. Lot), \"Mancès Blanc, Mansois Blanc, Marcillac, Monsois Blanc, Petit Sémillon, Sauternes, Semijon\" (Bulharsko), \"Semilão, Semilhão, Sémilion, Sémillon Blanc, S. Chevrier, S. Crucillant, S. Féher, S. Muscat, S. Picolo, S. Roux, Semillon White, Seminon\" (Bulharsko), \"Sercial\" (Austrálie, mylně), \"Sotern, St. Emillion, Wynedruif či Wyndruif\" (JAR).\n\nVe Francii bývají rozlišovány dle velikosti hroznů dvě variety odrůdy, a sice \"Gros Sémillon\" a \"Petit Sémillon\". Dále je ve Francii a místy i jinde pěstována odrůda \"Sémillon Rosé\", která je mutací odrůdy \"Sémillon\". V katalogu odrůd VIVC je uvedena ještě modrá odrůda \"Sémillon á Bois Noir\", která má též pocházet z Francie, v literatuře o ní prakticky nejsou zmínky, Bois Noir je název jednoho z mnoha francouzských „chateau“.\n\nRůst je na bohatých půdách bujný, na suchých středně bujný. Réví vyzrává na 75-85 %. Odolnost vůči zimním mrazům je podprůměrná, do -17 °C, jarním mrazům odolává dobře, bývá náchylná na přílišné oslunění hroznů (sluneční úpal), není náchylná ke sprchávání, dobře odolává suchu. Plodnost je střední, poměrně konstantní, v našich podmínkách 7-9 t/ha při cukernatosti 16-20 °NM a aciditě 8-10 g/l (ale například v Chile jsou udávány výnosy 13-19 t/ha). I přes průměrnou plodnost jsou sklizně často redukovány, aby se zvýšila kvalita moštu a tím potažmo i kvalita produkovaných vín. Odrůda vyžaduje teplé a slunné polohy, není příliš náročná na půdu, hodí se pro většinu vedení, vhodné jsou delší tažně a podnože SO-4, T 5C, Cr 2, 125 AA.\n\nVegetační cyklus trvá 125-150 dní při sumě aktivních teplot (SAT) od 2860 do 3500 °C (v podmínkách Krymského poloostrova). Rašení je středně pozdní, 5 dnů po \"Chasselas\", doba květu je středně pozdní až pozdní, odrůda dozrává středně pozdně, koncem září až začátkem října, 20 dnů po \"Chasselas\".\n\nOdolnost proti houbovým chorobám je průměrná, odrůda je citlivá zejména na napadení hroznů plísní šedou (\"Botrytis cinerea\"), což někdy bývá její předností. Má sklon tvořit cibéby, po napadení ušlechtilou plísní bobule zčervenají, slupka se zjemní, dužina se stane rozplývavou, později se objeví povlak plísně, bobule sesychají a hnědnou. V tomto případě mošt rychle ztrácí kyseliny. Ve vlhkém počasí jsou bobule často napadány také hnilobou.\n\nKlasická Sauternská vína obsahují kromě vysokého zbytku cukru též vyšší obsah glycerinu, což zvyšuje jejich viskozitu. Jsou tvořena asi z 80 % odrůdou \"Sémillon\" a z 20 % odrůdou \"Sauvignon\", s malým přídavkem vína odrůdy \"Muscadelle\". Postupně se při několikrát opakované sklizni sbírají bobule a části hroznů napadené plísní šedou. V oblastech s vysokou vzdušnou vlhkostí v noci a s vysokou teplotou ve dne se na hroznech zvolna rozšiřuje plíseň šedá a současně začínají některé bobule cibébovatět (tvořit hrozinky). Vysoce koncentrované mošty ztrácejí původní odrůdové aroma a působením plísně šedé v nich vzniká velké množství dalších aromatických látek. Někteří odborníci tvrdí, že aroma připomíná lanolin, ale protože čistý lanolin je ve skutečnosti bez zápachu, toto srovnání nám stěží sdělí něco o výrazném buketu vína. Meloun nebo fík je mnohem lepší srovnání, ale poměrně často se popisuje spíše vůně a vlastnosti botrytizovaných hroznů než samotného vína. Vína jsou bohatá, koncentrovaná, šťavnatá, sladká odrůdová chuť se mísí s aciditou Sauvignonu.\n\nV Jižní Africe (oblast Greengrape), v Austrálii a v Bordeaux, v oblastech AOC Graves a Pessac-Léognan se z odrůdy vyrábějí hlavně pozoruhodná suchá, lehká vína výborné kvality (snad jim někdy poněkud schází acidita), zráním získávající příchuť opečeného toastu. Typická odrůdová vína jsou vysoké kvality, extraktivní, sladká, s jemným odrůdovým buketem, zdaleka nejsou tak aromatická, jako vína odrůdy \"Sauvignon\". V chuti můžeme dále najít vosk, med, pomerančovou marmeládu, jablka, citrusy, meruňky, pražené mandle či oříšky, anděliku, lilie, skořici, vanilku, čerstvé máslo. V posledních letech se Sémillon též stal oblíbeným partnerem odrůdy \"Chardonnay\", pro tato cuvée se ujal název „Semchard“.\n\n\n\n"}
{"id": "785200", "url": "https://cs.wikipedia.org/wiki?curid=785200", "title": "Alexander Langsdorff", "text": "Alexander Langsdorff\n\nAlexander Langsdorff (14. prosince 1898, Alsfeld/Oberhessen – 15. března 1946, Eutin) byl německý archeolog a vůdce SS.\n\nLangsdorff studoval v Marburgu historii, archeologii a germanistiku. Promoval v roce 1929 s prací \"Die Grabfunde mit Bronzeschnabelkannen\". V letech 1929 až 1933 se účastnil několika archeologických expedic do Egypta a Íránu. V roce 1932 vedl spolu s Donaldem McCownem vykopávky v Tall-i Bakun v blízkosti antické Persepolis.\n\nV roce 1923 se účastnil Hitlerova puče. V roce 1933 vstoupil do NSDAP, a také do SS. V roce 1944 dosáhl hodnosti \"SS Führer\". Od prosince 1944 do května 1945 působil v sekci „Kunstschutz“ v Itálii, kde se zabýval přesunem uměleckých děl z Florencie do Německa. Okolnosti jeho smrti v roce 1946 jsou nejasné.\n\n\n\n"}
{"id": "785218", "url": "https://cs.wikipedia.org/wiki?curid=785218", "title": "Sphaeropteris medullaris", "text": "Sphaeropteris medullaris\n\nSphaeropteris medullaris (syn. \"Cyathea medullaris\") je endemická stromová kapradina Nového Zélandu. Na vhodných stanovištích může dorůstat až 20 metrů. Původní názvy v maorštině jsou mamaku, katata, korau a pitau, v současnosti se běžně anglicky označuje jako \"black tree fern\".\n\n\"Sphaeropteris medullaris\" je kapradinou nížin až pahorkatin, vystupující od hladiny moře až do 600 metrů nad mořem. Na Severním ostrově je hojně rozšířena. Na Jižním ostrově se vyskytuje ve vlhčích oblastech západního a severovýchodního pobřeží. Vzácně ji ale můžeme nalézt i v sušších oblastech na východě ostrova vyjma regionu Canterbury a Otago. Hojně se vyskytuje také na Tříkrálových ostrovech, Chathamských ostrovech a Stewartově ostrovu.\n\nKmen je černý, pokrytý šestiúhelníkovitými jizvami po opadaných listech. Může dorůst rozměrů až 20 m s průměrem 60 centimetrů u paty. Báze řapíků listů jsou mohutné a černé. Listy jsou vějířovité, mohou být až šest metrů dlouhé a dva metry široké. V koruně jich může být až 30. Fertilní listy mají na spodní straně četné tmavěhnědé výtrusné kupky.\n\nAčkoli se jedná o rostlinu mírného oceánského podnebí, nesnese teploty pod 0 °C. Ve středoevropských podmínkách se dá pěstovat v zimních zahradách. Vyžaduje humózní, dobře propustnou půdu, časté závlahy a dostatek slunečního světla.\n\nKmeny se dají použít jako hrubý stavební materiál, nebo k výrobě uměleckých předmětů.\n\nPro maory je \"mamaku\" symbolem vzniku a zániku.\n\n"}
{"id": "785230", "url": "https://cs.wikipedia.org/wiki?curid=785230", "title": "Ivád", "text": "Ivád\n\nIvád je obec v Maďarsku v župě Heves. Rozkládá se na ploše 11,94 km², v roce 2010 zde žilo 369 obyvatel.\n\nPrvní písemná zmínka pochází z roku 1311, kdy je obec zmiňována jako \"Ivand\". V roce 1321 je vesnice nazývána Ivagy-puszta, v roce 1456 Iwagh, později pak Ivágy; vše podle místního rodu Ivágyů. V dokumentu z roku 1748 se poprvé objevuje jejich příjmení ve formě Ivády, od té doby je tak obec známa jako Ivád. I v současnosti je zde toto příjmení, ve variantách Ivády nebo Ivádi, neobvykle časté – nosí ho asi 70 % obyvatel. Rodinnými vztahy místních se ve 30. letech 20. století podrobně zabýval antropolog János Nemeskéri.\n\n"}
{"id": "785233", "url": "https://cs.wikipedia.org/wiki?curid=785233", "title": "Hartigovský palác", "text": "Hartigovský palác\n\nHartigovský palác nebo také Senftenberský palác, Zemský dům či Glauchovský dům je barokní palác, který se nachází na Malostranském náměstí 259/12 s průchodem do ulice Tržiště v městské části Praha 1 na Malé Straně. Společně s Hartigovskou zahradou je chráněn jako kulturní památka.\n\nNa místě dnešního paláce stávaly dva gotické domy, které byly spojeny v roce 1645. Ulička, která mezi nimi vedla, je dnes průchodem spojujícím Malostranské náměstí s ulicí Tržiště. Stavbu paláce započal kolem roku 1720 Rudolf hrabě Kinský podle projektu Giovanni Battisty Alliprandiho, ale dokončil ji až František Maxmilián Kaňka pro Antonii hraběnku Černínovou. V roce 1735 palác získal Ludvík hrabě Hartig, jehož rod budovu držel až do roku 1827.\n\nV současnosti v paláci sídlí rektorát Akademie múzických umění v Praze.\n\n"}
{"id": "785241", "url": "https://cs.wikipedia.org/wiki?curid=785241", "title": "Chotkův palác", "text": "Chotkův palác\n\nChotkův palác, Chotkovský palác nebo také měšťanský dům U Zlatého pelikána je empírový palác, který se nachází v ulici Hellichova 458/1 na Malé Straně v městské části Praze 1, v těsném sousedství gymnázia Jana Nerudy. Je chráněn jako kulturní památka.\n\nPřední průčelí domu o délce 60 metrů se táhne ulicí Hellichova.\n\nEmpírový palác vznikl po roce 1804 přestavbou tří barokních domů. Iniciátorkou přestavby byla Gabriela z Rottenhamu, autorem stavebního návrhu Josef Zobel.\n\nV zadní části paláce přiléhala zahrada, která se nedochovala, dnes je na jejím místě parkovací plocha. V rokce 1954 bylo přistavěno podkrovní patro.\n\nPalác byl několikrát poškozen při povodních v roce 1890 a poté znovu při povodních v roce 2002. Při povodních v roce 2002 dosáhla výška vody do 1/3 přízemních oken, došlo k poškození celého přízemí.\n\nMezi lety 1994 až 1996 byl Chotkův palác kompletě zrekonstruován soukromou společností, která jej od té doby spravuje. Od roku 1996 je objekt Chotkova paláce provozován jako kancelářská budova s vlastním parkováním a recepčním servisem. Majitelm objektu je Česká obec sokolská.\n\nSoučasný správce objektu pronájímá prostory tak významným klientům, jako jsou Velvyslanectví Finska, Velvyslanectví Norského království a Japonské kulturní centrum zřízené Velvyslanectvím Japonska, které sídlí v nedalekém paláci Turbů. Dále zde sídlí právnické a poradenské firmy, Energy studio pana Křejčíka a další.\n"}
{"id": "785247", "url": "https://cs.wikipedia.org/wiki?curid=785247", "title": "Ulrich Werner Grimm", "text": "Ulrich Werner Grimm\n\nUlrich Werner Grimm (* 19. ledna 1954, Gera) je německý novinář a spisovatel.\n\nGrimm žije od roku 1959 v Berlíně. Původně pracoval v reklamě a maturitu si dodělal ve večerních kurzech. Na univerzitě studoval filozofii, historii a kulturní vědy; ukončil studia jako diplomovaný filozof. Poté pracoval jako novinář, lektor v nakladatelství, textař, ghostwriter a autor detektivek. Mimoto zkoumá a píše publikace o historii Berlína.\n\n"}
{"id": "785254", "url": "https://cs.wikipedia.org/wiki?curid=785254", "title": "Léon Zitrone", "text": "Léon Zitrone\n\nLéon Zitrone (25. listopadu 1914 – 25. listopadu 1995) byl francouzský novinář a televizní moderátor ruského původu. Měl přezdívku „Big Léon“. \n\nNa obrazovkách působil v letech 1961-1981 (nejprve na TF1, poté Antenne 2) a stal se francouzskou televizní legendou. Byl jedním z autorů televizní soutěže Intervilles, šestkrát komentoval Tour de France, osmkrát Olympijské hry, a šestnáctkrát ve Francii velmi prestižní a sledovanou vojenskou přehlídku 14. července. Proslavil se také jako moderátor soutěže Eurovize (dnes Eurovision Song Contest) v roce 1978 (s Denisem Fabrem). Ve Francii je považován za symbol kultivovaného hlasového projevu, který souvisel i s tím, že jako dítě ruských emigrantů si vypěstoval velmi korektní a literární francouzštinu, jež měla pro rodilé Francouze zvláštní kouzlo. Objevil se v celé řadě francouzských filmů, v nichž většinou ztvárnil sám sebe. \n\nV anketě Největší Francouz z roku 2005 obsadil 59. místo.\n\n\n"}
{"id": "785262", "url": "https://cs.wikipedia.org/wiki?curid=785262", "title": "Andrea Strübindová", "text": "Andrea Strübindová\n\nAndrea Strübind (* 20. ledna 1963, Hamburk) je německá baptistická teoložka a profesorka církevních dějin.\n\nAndrea Strübindová, rozená Hitzemannová, pochází z rodiny baptistického pastora. Její otec, Günter Hitzemann, byl v 80. letech 20. století prezident Bund Evangelisch-Freikirchlicher Gemeinden in Deutschland. Studovala evangelickou teologii, historii a judaistiku v Berlíně a Jeruzalémě. Po promoci v roce 1990 pracovala jako pastorka-začátečník v Bund Evangelisch-Freikirchlicher Gemeinden in Deutschland. Byla referentkou v ekumenické radě církví v Berlíně a získala habilitační stipendium od nadace Fritze Thyssena. Spolu se svým manželem působila jako pastorka v letech 1996 až 2006 v Mnichově.\n\nPo habilitaci v roce 1999 byla soukromou docentkou historické teologie na Ruprecht-Karls-Universität v Heidelbergu. Vyučovala také v Lüneburgu a Oldenburgu.\n\nJejí práce je zaměřena na dějiny reformace, církevní dějiny a obrození v 19. století.\n\nJe provdána za teologa Kima Strübinda.\n\n\n"}
{"id": "785270", "url": "https://cs.wikipedia.org/wiki?curid=785270", "title": "Brslen evropský", "text": "Brslen evropský\n\nBrslen evropský (\"Euonymus europaeus\") je dřevina náležející do čeledi jesencovitých (\"Celastraceae\"). Je jedním ze čtyř druhů brslenů vyskytujících se v Evropě. Celý rod zahrnuje přes 200 druhů rozšířených po celém světě. Brslen je snadno rozpoznatelný díky pestře zbarveným plodům.\n\nJe to opadavý keř až nízký strom. Může dorůstat velikosti až sedm metrů. Koruna je široce klenutá. Mladé větévky jsou zelenohnědé, hladké, čtyřhranné. Starší větve mají korkové lišty a tmavou kůru.\n\nListy jsou řapíkaté, kopinaté až vejčité, na horním díle zašpičatělé a u řapíku klínovité, na povrchu holé.\n\nKvěty jsou drobné s nazelenalými korunními plátky. Vyrůstají v úžlabních vidlanech a jsou čtyřhranné. Kalich je čtyřcípý a má odstáté, často podvinuté korunní plátky. Tyčinky jsou zanořené do velkého žláznatého terče, ze kterého uprostřed vystupuje čnělka s malou bliznou.\n\nPlodem je čtyřboká a čtyřpouzdrá tobolka, která puká. V každém pouzdře je jediné vejčité hnědě zbarvené semeno, které je obaleno dužnatým červeným míškem (aril). Po prasknutí plodu visí semena na nitce, dokud nespadnou.\nV přírodě se brslen rozmnožuje především pomocí kořenových výmladků, ale ve školkařství se používá jeho osivo. Plně vyzrálé plody se sbírají nejčastěji v říjnu ještě před puknutím tobolky.\n\nJe rozšířen v celé Evropě. Na severu v oblasti Skotska, Dánska, jižního Švédska, na východě v kavkazské oblasti, na jihu ve Francii, Španělsku a Řecku. Vyskytuje se i v Malé Asii.\n\nNejčastěji roste na okrajích lesů, stráních, v nížinách i v podhůří. Je to rostlina světlomilná, mrazuvzdorná, vyžadující vlhčí humózní, slabě zásaditou půdu. Lze ho vysazovat na zahradách do živých plotů i jako solitér do prostoru. Je oblíben pro své ozdobné plody a listy, které se na podzim barví do červenohněda. Dnes je vyšlechtěn do několika kultivarů, lišících se barvou plodů, která přechází od červené, žluté až po bílou.\nOdrůda Albus má bílé plody, na rozdíl od ní odrůda Atropurpureus má plody kopinaté, purpurově červené a na podzim se její listy barví do temně fialové barvy. Zakrslý růst zaručuje odrůda Pumilus, zatímco Red cascade se vyznačuje svou výškou, lehce převislými výhony a množstvím žlutých plodů.\n\nSemena brslenu obsahují olej, který je určen buď k zevnímu použití při kožních nemocech způsobených cizopasníky nebo vnitřně, jako prostředek vyvolávající zvracení (emetika).\n\nObsahuje jedovatý glykosid evonymin, který je obsažen především v kůře, plodech a větvích. Je to rostlina smrtelně jedovatá. Po jeho požití dojde k otravě (intoxikaci) organismu, která se projevuje nevolností (nauzeou), křečemi (spasmy) v břiše, zvracením (vomitem), krvavým průjmem a zvýšenou teplotou (febrilií). První symptomy se objevují po 12-18 hodinách a pokud nedojde k ošetření, otrava končí selháním krevního oběhu. V nebezpečí jsou především děti, pro které jsou barevné plody velmi lákavé. Za smrtelnou dávku pro dospělého člověka se považuje 30 tobolek. Zaznamenány byly i otravy truhlářů, kteří zpracovávali dřevo brslenu.\n\nJeho žluté, velmi tvrdé dřevo se užívá v řezbářství. Nevýhodou je jeho nízká trvanlivost. Slouží především k výrobě malých dřevěných předmětů, například párátek, vřeten nebo v obuvnictví. Dřevěné uhlí z brslenu se užívá k výrobě malířských potřeb a střelného prachu. Odvar z plodů se používá k barvení a z jeho kořenů a větví se získává latex.\n\n\n"}
{"id": "785271", "url": "https://cs.wikipedia.org/wiki?curid=785271", "title": "ESO travel", "text": "ESO travel\n\nESO travel a.s. je česká cestovní kancelář, která se specializuje na exotickou dovolenou do vzdálených destinací. Historie firmy sahá do roku 1994, kdy byla založena společnost AGENTURA ESO. V současné době vlastní ESO travel její generální ředitel Tomáš Cikán.\n\n\" v tisících Kč \"\n\nESO travel se pravidelně umisťuje v žebříčku TTG Awards, ve které hlasují profesionálové z cestovního ruchu. Kromě toho se také pravidelně umisťuje v Českých 100 nejlepších firem v týdeníku EURO.\n\n\n\n\n\nCestovní kancelář ESO travel je pravidelným partnerem udílení cen Česká Miss již od roku 2008. Kancelář zajišťuje soustředění pro soutěžící.\nSoustředění České miss probíhalo v:\n\n"}
{"id": "785273", "url": "https://cs.wikipedia.org/wiki?curid=785273", "title": "Uh Huh Her", "text": "Uh Huh Her\n\nUh Huh Her je indie/elektropopová americká hudební skupina založená v lednu 2007. Jmenuje se podle alba hudebnice PJ Harvey. V současné době se skládá ze dvou členek. Kapela již několikrát zmínila, že se jméno kapely mění na UHH, jako protiklad plného \"Uh Huh Her\". Originální název vypadá velmi dobře v psané formě, ale špatně se vyslovuje. Zatím je ale stále nejisté, zda je se tato změna stane oficiální a kapela se opravdu přejmenuje.\n\nZpěvačka, kytaristka a klávesistka Camila Grey je bývalou členkou rockové skupiny Mellowdrone a doprovázela na baskytaru nebo klávesy spoustu známých umělců, jako je Dr. Dre, Melissa Auf der Maur, Busta Rhymes a Kelly Osbourne. Je také členkou doprovodné kapely zpěváka Adama Lamberta (klávesy).\n\nVokalistka, baskytaristka a klávesistka Leisha Hailey se proslavila především jako herečka, ale byla členkou již několika skupin – např. The Murmurs a Gush.\n\nPůvodně měla skupina ještě třetí členku, bubenici Aliciu Warrington, ta však brzy po založení odešla. S kapelou dále hraje několik dalších hudebníků, ale ti jsou najímání pouze jako sezónní hráči.\n\nEP \"I See Red\" byl první hudební počin Uh Huh Her, který vyšel 24. 7. 2007. EP zahrnuje verzi písně \"Say So\" , kde Hailey zpívá hlavní vokály (v pozdějším vydání písně jsou zpívány Camilou Grey). \"Say So\" je také první píseň, kterou skupina společně napsala (spolu s původní bubenicí Aliciou Warrington). Vokály byly nahrány v koupelně Camily Grey.\n\n\"Common Reaction\" je název prvního alba Uh Huh Her, které bylo vydáno 19. 8. 2008. Umístilo se na devátém místě žebříčku alb časopisu Billboard Magazine. Mimo jiné obsahuje již zmiňovanou píseň \"Say So\" a písně \"Explode\" a \"Away From Here\", která je, podle interpretek, o úniku z reality.\n\nPo vydání alba Common Reaction kapela opustila nahrávací společnost a vydala se na cestu nezávislé kapely. Vzhledem k nedostatku finančních prostředků a koncertní šňůře, na kterou se vydala Camila Grey se zpěvákem Adamem Lambertem, se kapela rozhodla vydat EP \"Black and Blue\", které mělo vyplnit mezeru mezi dvěma plnohodnotnými alby. EP bylo vydáno 19. 4. 2011, těsně před jejich druhým velkým koncertním turné, a tak měla skupina nový materiál pro jejich fanoušky. EP obsahuje celkem 6 songů, které byly napsány a nahrány během necelých 2 týdnů. EP obsahuje píseň s názvem \"Philosopher\", která je však spíše známá pod názvem \"Philosophy\".\n\nNa druhém plnohodnotném albu s názvem \"Nocturnes\" pracovala kapela několik let. Bylo vydáno 11. 10. 2011. Písně \"Same High\" a \"Never the Same\", které obsahuje, byly původně složeny pro film The Kids Are All Right. Camila Grey napsala písně \"Human Nature\", \"Wake to Sleep\" a \"Darkness Is\" (píseň \"Darkness Is\" se původně jmenovala \"Never Absolute\"). Leisha Hailey pro album složila píseň \"Debris\", o které již několikrát prohlásila, že pojednává o sexu po telefonu. \"Wake to Sleep\" byla napsána o procesu vzniku alba a pojednává o různých spacích zvycích členek kapely. Song \"Criminal\" je o zkušenostech kapely s jejich předešlou nahrávací společností a manažerech..\nUh Huh Her také natočily několik videoklipů, např. k písním \"Not A Love Song\", \"Another Case\" nebo \"Wake to Sleep\".\n\nTřetí EP bylo vydáno 11. prosince 2012 a obsahuje přepracované akustické verze písní Debris, I See Red, Black and Blue, Not a Love Song, Common Reaction a Philosophy. V nové verzi písně Debris zpívá hlavní vokály Camila Grey (původně je nazpívala Leisha Hailey, která tento song sama napsala).\n\nHailey a Grey také oznámily záměr vydat taneční album. Datum vydání tohoto alba je stále neznámé.\n\nCommon Reaction Tour bylo první turné Uh Huh Her, které proběhlo od 17. 10. do 18. 11. 2008 po vydání alba Common Reaction. Zahrnovalo devatenáct koncertů převážně v USA s několika vystoupeními v Kanadě a jedním ve Velké Británii.\n\nBlack and Blue Tour bylo jejich největší, probíhalo od 14. 3. do 19. 5. 2011 a Uh Huh Her v jeho rámci odehrály třicet devět koncertů po USA a Kanadě.\n\nKeep A Breast Tour probíhalo ve spolupráci s asociací Keep A Breast Foundation. Obsahovalo dvacet jedna vystoupení od 8. 10. 2011 do 6. 11. 2011.\n\nJejich čtvrté a zároveň zatím jediné evropské turné. Proběhlo od 13. do 24. dubna 2012 a zahrnovalo deset koncertů nejen ve Velké Británii, ale také v Nizozemsku a v Německu. Na rozdíl od předešlých turné nemělo evropské turné hlavního kytaristu, některé songy byly proto hrány akusticky.\n\n\n\n"}
{"id": "785274", "url": "https://cs.wikipedia.org/wiki?curid=785274", "title": "Atletika na Letních olympijských hrách 1896", "text": "Atletika na Letních olympijských hrách 1896\n\nNa letních olympijských hrách v roce 1896 bylo prezentováno 12 atletických disciplín, a to všechno pouze pro muže. Celkem bylo uděleno 37 medailí (12 zlatých, 13 stříbrných, 12 bronzových).\n\n"}
{"id": "785277", "url": "https://cs.wikipedia.org/wiki?curid=785277", "title": "Patrick Poivre d'Arvor", "text": "Patrick Poivre d'Arvor\n\nPatrick Poivre d'Arvor, rodným jménem Patrick Poivre (* 20. září 1947) je francouzský novinář, televizní hlasatel a spisovatel. Třicet let uváděl hlavní zpravodajskou relaci na prvním kanálu francouzské veřejnoprávní televize TF1. Získal si mimořádnou popularitu, jejímž důkazem je 63. místo v anketě Největší Francouz z roku 2005. Objevil se též v řadě filmů, kde většinou ztvárnil sám sebe.\n\n\n\n"}
{"id": "785278", "url": "https://cs.wikipedia.org/wiki?curid=785278", "title": "Etamin", "text": "Etamin\n\nEtamin, také Eltanin nebo Ettanin neboli Gama Draconis (γ Dra, γ Draconis), je jméno nejjasnější hvězdy souhvězdí Draka. Dosahuje jasnosti 2,2 mag a od Země je vzdálena 154 světelných let. Její název je arabského původu.\n\n\n\n"}
{"id": "785279", "url": "https://cs.wikipedia.org/wiki?curid=785279", "title": "Nefunkční požadavky softwarové architektury", "text": "Nefunkční požadavky softwarové architektury\n\nPři návrhu systému se IT architekt musí řídit byznys požadavky, které mu byly při návrhu systému předloženy od zákazníka. Systém musí tyto požadavky naplnit, aby podporoval byznys cíle dané společnosti a v ideálním případě tvořil konkurenční výhodu. IT architekt však musí při návrhu systému myslet ještě na jednu skupinu požadavků, pokud chce vybudovat kvalitní a pro společnost konkurenceschopný software. Danou skupinou jsou nefunkční požadavky tzv. Service-level requirements (někdy také nazývány quality of service requirments). I tyto požadavky mají mnohdy kritický vliv na aplikaci, ale jejich samotným úkolem však není podpořit byznys cíle, ale vyvinout kvalitní stabilní aplikaci a její kvalitu měřit podle kritérií, kterých si u dané aplikace zákazník nejvíce cenní. Mezi základní požadavky patří výkon, škálovatelnost, spolehlivost, rozšiřitelnost, udržitelnost, spravovatelnost a bezpečnost. Při volbě požadavků, které jsou pro systém nejdůležitější, musejí architekt ve spolupráci se zákazníkem počítat s tím, že se jednotlivé požadavky vylučují navzájem. Chceme-li například navrhnout a realizovat systém, který si bude zakládat na vysokém výkonu, musíme obětovat požadavky, jako jsou udržitelnost a rozšiřitelnost. Musíme tedy počítat s tím, že rychlost naší aplikace bude vykoupena například tím, že v budoucnu budeme muset investovat více prostředků pro rozšíření dané aplikace o novou funkčnost.\n\nVýkon jako požadavek na systém, je často měřen jako doba reakce systému na uživatelův požadavek. Dále může být výkon měřen jako počet transakcí provedených za určitý časový úsek, obvykle se měří počet transakcí za 1 sekundu. Bez ohledu na měření musí IT architekt vytvořit takovou architekturu, která poskytuje možnost designérům a vývojářům dokončit systém bez toho, aby se lidé na těchto pozicích příliš nezabývali měřením výkonu.\n\nPráce, kterou musí aplikace vykonat za časovou jednotku. Propustnost může být měřena dvěma způsoby.\nSpolu s propustností musíme řešit otázku toho, jestli řešit průměrnou propustnost nebo propustnost na vrcholu. S tím samozřejmě souvisí poté i náklady spojené s provozem daného systému.\n\nDoba odezvy by se dala charakterizovat jako zpoždění při zpracování byznys transakce nebo pokud chceme zařadit dobu odezvy do kontextu internetu, tak by se dalo mluvit o čase, který je spojen s vystavením odpovědi zákazníkovi. Rychlá doba odezvy může zefektivnit práci se systémem, naopak špatná doba odezvy může dokonce odradit samotné uživatele systému.\nPříklad požadavku na dobu odezvy může znít:\n\nZpracování požadavku může být zpožděno nebo blokováno kvůli potřebě vyčkat na uvolnění zdrojů nebo na nutnost ukončení procesu, na který další proces navazuje. \n\n\n\nŠkálovatelnost je schopnost podpořit kvalitu služeb tím, že zvýšíme kapacity systému bez toho, aby došlo ke změnám v software. Systém může být považován za škálovatelný poté, kdy poskytuje požadovaný výkon i v době, kdy jsou na něj kladeny vyšší nároky od uživatelů. Například akceptovatelný limit pro odpověď na uživatelův požadavek může být od 2-5 sekund. K tomu, abychom pochopili škálovatelnost systémů, tak si musíme definovat kapacitu systémů. Kapacita systémů může být definována například jako počet simultánně běžících procesů nebo počet online uživatelů. Pokud systém umí navyšovat kapacity podle toho, jaké jsou zrovna na software vyvíjeny nároky, a neustále drží požadovaný výkon na akceptovatelném limitu, tak se jedná o dobře škálovatelný systém.\n\nProto, abychom dobře škálovali systém, tak je zapotřebí přidat nový hardware. Hardware může být přidán buď vertikálně (Scale up), nebo horizontálně (Scale out). Vertikální škálování znamená přidání procesorů, paměti nebo disků k současnému hardware. Na druhou stranu horizontální škálování znamená přidání rovnou dalších nových serverů do současného systému a tím celkově zvýšit kapacitu. Naše architektura musí být taková, aby bylo možné využít oba dva typy škálování. Obecně s vertikálním škálováním nebývá problém, protože přidání nových procesorů nebo paměti nemá vliv na architekturu, ale s tím, aby systém běžel na více serverech a přitom se tvářil, jako by běžel na jednom, může být problém. Vertikální škálování je vhodné v případě pokud se jedná o vícevláknové aplikace, zatímco horizontální škálování se používá, pokud jsou minimální nároky na distribuci žádostní a komunikace mezi jednotlivými zařízeními.\n\nKaždý systém by měl vědět na kolik paralelní uživatelů/žádostí je škálovaný. Dále by každý systém měl mít vypracované řešení na otázku, jak bude reagovat v případě zvýšení počtu paralelně připojených uživatelů. S touto problematikou souvisí to, jaké zdroje uživatelé využívají. Používají-li nějaké externí aplikace, tak i ty musí být škálované na potřebné množství uživatelů, aby nedošlo k tomu, že uživatelé budou čekat na uvolnění těchto zdrojů.\n\nUdržitelnost definuje schopnost opravení nedostatků systému bez toho, aby se ovlivnila některá další část. Tudíž pokud je systém vhodně rozdělen do komponent, tak je možné opravit pouze tu komponentu, ve které se problém vyskytl a nemusí být brán v úvahu celý systém. K tomu, abychom toho docílili, potřebujeme systém, která má velice nízké provázání jednotlivých komponent, tudíž můžeme mluvit o vysoké modularitě systému. Dále pro vysokou udržitelnost systému je zapotřebí vést kvalitní dokumentaci jako samotného kódu, tak architektury systému.\n\nSpolehlivost zajišťuje integritu a konzistenci aplikací a všech jejích transakcí. I při zvýšené zátěži musí systém pokračovat ve zpracování žádostí od uživatele a zpracovávat transakce tak, jak by je systém zpracovával v době, kdy je náročnost menší. Spolehlivost jde ruku v ruce se škálovatelností. Pokud totiž systém nemůže při zvýšených nárocích být spolehlivý, tak určitě nemůže být ani škálovatelný. Naopak pokud je systém opravdu škálovatelný, tak je zároveň i spolehlivý ohledně integrity a konzistence transakcí.\n\nDostupnost znamená, že v každém momentu jsou přístupné všechny služby nebo zdroje daného systému. Spolehlivost může přispívat k dostupnosti, ale dobré dostupnosti může být dosaženo i v případě, že daná komponenta selže. Pokud v daném prostředí nastavíme redundantní počet komponent a jedna komponenta selže, tak to bude mít negativní vliv na spolehlivost, ale služba může být i nadále dostupná díky dané redundanci.\n\nZvýšení dostupnosti systému může být dosaženo jedním ze dvou typů replikace přebytečného hardware nebo softwarových komponent:\n\nRozšiřitelnost je schopnost přidat novou funkcionalitu nebo modifikovat stávající funkcionalitu bez toho, aby se ovlivnil existující systém. Rozšiřitelnost se nedá měřit v případě, když je systém nahrán na produkci, ale ukáže se až v době, kdy potřebujeme rozšířit funkcionalitu systému. Abychom dostáli dobré rozšiřitelnosti, měli bychom zvážit následující možnosti:\n\n\nK vytvoření architektury, která bude vhodná k dalšímu rozšiřování, je dobré se držet následujících praktik:\n\n\nUdržitelnost je schopnost opravení nedostatků bez toho, aby byla ovlivněna některá další část systému. Jedná se o další kritérium kvality systému, které nemůže být měřeno v době nasazení aplikace do provozu, ale až v době, kdy se opravdu musí něco v daném systému změnit. Pro zvýšení udržitelnosti máme tyto možnosti:\n\n\nS tvorbou architektury můžou být i problémy související s přílišnou modularitou systému (Over Engineering). Do systému by nemělo být vloženo více úsilí než by bylo doopravdy potřeba. Architekt v tomto případě myslí i na budoucí požadavky, u kterých je malá pravděpodobnost, že bude potřeba jejich realizace.\n\nSpravovatelnost je schopnost řídit systém a zajistit tak jeho bezproblémový běh a přitom respektovat škálovatelnost, spolehlivost, dostupnost, výkon a bezpečnost. Spravovatelnost se také zabývá monitorováním systému, jestli všechny nefunkční požadavky na systém jsou splňovány. V případě nutnosti může pomocí konfigurace chování systému upraveno tak, aby současný stav nefunkčních požadavků zlepšen, nesmí však dojít ke změně samotného systému. Architektura musí zajistit monitorování systému a dynamickou systémovou konfiguraci.\n\nBezpečnost systému musí zajistit, aby systém nemohl být kompromitován. Jedná se o nejsložitější kritérium, podle kterého můžeme měřit kvalitu systému. Nejen, že systém musí zajistit důvěrnost a integritu, ale musí být zajištěn i proti hackerským úrokům, například proti DoS (Denial-of-Service). Vytvořením architektury, která odděluje komponenty podle funkčnosti, zajistíme jednodušší vytvoření bezpečného systému, protože můžeme vybudovat bezpečnostní zóny kolem komponent. Pokud poté dojde ke kompromitování systému, tak je jednodušší určit, v jaké části systému se tak stalo.\n\n\n"}
{"id": "785284", "url": "https://cs.wikipedia.org/wiki?curid=785284", "title": "Vladimir Dedijer", "text": "Vladimir Dedijer\n\nVladimir Dedijer (v srbské cyrilici Владимир Дедијер; 4. února 1914 Bělehrad – 30. listopadu 1990 Boston) byl srbský komunistický politik, jugoslávský partyzán, blízký spolupracovník Josipa Broze Tita.\n\nAčkoliv nebyl vzděláním historikem, jako blízký člověk jugoslávské hlavy státu sepsal Titovu oficiální biografii. Ještě v dobách před vypuknutím druhé světové války a vypuknutí partyzánského boje zastával roli politického komisaře. V roce 1981 vydal \"Nové příspěvky k životopisu Josipa Broze\", které zobrazily Tita spíše jako běžného člověka, než jako hrdinu jugoslávských dějin. Aktivní byl především jako editor stranického deníku Borba, po procesu s Milovanem Đilasem (Dedijer se Đilase zastával)) mu bylo umožněno z Jugoslávie vycestovat. Pozdější věk proto strávil v zahraničí.\n"}
{"id": "785293", "url": "https://cs.wikipedia.org/wiki?curid=785293", "title": "Sněžné jámy", "text": "Sněžné jámy\n\nSněžné jámy (německy \"Schneegruben\", polsky \"Śnieżne Kotły\") jsou mohutné ledovcové kary na severním a východním svahu Vysoké pláně na slezské straně Krkonoš.\n\nJáma na severním svahu se jmenuje Malá Sněžná jáma (polsky \"Mały Śnieżny Kocioł\"), 550 m dlouhá, 400 m široká a 300 m hluboká, na východním svahu je Velká Sněžná jáma (polsky \"Wielky Śnieżny Kocioł\"), 800 m dlouhá, 600 m široká a 300 m vysoká, na jejímž dně se nacházejí ledovcová jezírka Śnieżne Stawki.\n\nSněžné jámy jsou výborným příkladem alpské krajiny, zastoupené řadou vzácných rostlin (např. lomikámen sněžný, lomikámen vstřícnolistý aj.).\n\nV roce 1837, tj. v počátcích krkonošské turistiky, byla nad Sněžnými jamami postavena budka s občerstvením a útulkem pro 2 osoby, svého času první krkonošská stavba určená výhradně pro turistické účely. Po roce 1858 zbudovaný kamenný dům s restaurací pro 50 lidí už umožňoval nocleh pro 21 osob. V letech 1896–97 byl z iniciativy rodu Schaffgotschů postaven na vrcholu Vysoké pláně několikapatrový luxusní horský hotel Schneegrubenbaude s vyhlídkovou věží, se 44 dvoulůžkovými pokoji a několika jídelnami. Za druhé světové války se hotel stal rekreačním zařízením německé Luftwaffe. Po roce 1945, kdy se Polsko posunulo na západ, připadlo mu Slezsko a původní německojazyčné obyvatelstvo bylo z většiny vyhnáno, se budově začalo říkat Wawel, pro její podobnost s krakovským královským hradem. V roce 1950 zprovoznil Polský klub turistů PTTK v bývalém hotelu bufet a pouze několik lůžek, který sloužil do roku 1960, kdy byl na zbořeništi zdí bývalého hotelu zřízen provizorní TV vysílač pro přenos signálu z olympijských her v Římě. Současnou podobu získala budova po přestavbách v letech 1960-1964 a 1974-1978. Roku 1994 zde bylo instalováno zařízení pro mobilní telefonii.\n\nBudova je pro veřejnost uzavřená, v extrémním počasí již však několikrát poskytla turistům přístřeší. Zaměstnanci vysílače mají také zásluhu na záchraně mnoha lidských životů.\n\n"}
{"id": "785300", "url": "https://cs.wikipedia.org/wiki?curid=785300", "title": "Dichlorfluormethan", "text": "Dichlorfluormethan\n\nDichlorfluormethan je chlor–fluorovaný uhlovodík se vzorcem CHClF. Je odvozen od methanu nahrazením dvou atomů vodíku atomy chloru a jednoho atomu vodíku atomem fluoru. Jedná se o bezbarvý plyn bez zápachu.Jeho kritická teplota je 178,5 °C a kritický tlak je 517 MPa.\n\nDichlorfluormethan se v minulosti používal jako palivo a chladivo, ovšem jelikož ničí ozónovou vrstvu, tak se již nepoužívá. Jeho potenciál ničení ozónové vrstvy je 0,04; je tedy 25krát slabší než u trichlorfluormethanu. Výroba a spotřeba byly v roce 2004 o 15 % nižší než v roce 1989 a bude ukončena v roce 2015 v souladu s Montrealským protokolem.\n\n"}
{"id": "785338", "url": "https://cs.wikipedia.org/wiki?curid=785338", "title": "Seznam dílů seriálu Upíří deníky", "text": "Seznam dílů seriálu Upíří deníky\n\nToto je seznam dílů seriálu \"Upíří deníky\". Americký fantastický seriál \"Upíří deníky\" (v anglickém originále \"The Vampire Diaries\") vysílala od 10. září 2009 do 10. března 2017 televizní stanice The CW.\n\n<onlyinclude></onlyinclude>\n\n\n"}
{"id": "785341", "url": "https://cs.wikipedia.org/wiki?curid=785341", "title": "Ampelosaurus", "text": "Ampelosaurus\n\nAmpelosaurus („vinný ještěr“, protože fosilie byly objeveny na území vinice) byl rod sauropodního dinosaura, žijícího v období pozdní křídy (maastricht, asi před 72 až 66 miliony let) na území dnešní Francie. Patřil možná do čeledi Titanosauridae či kladu Lithostrotia a byl vybaven pro sauropoda neobvyklým tělním pancířem z osteodermů. Zkameněliny ampelosaura byly poprvé objeveny roku 1989. Dosahoval střední velikosti, délka činila kolem 15 až 16 metrů a hmotnost asi 8 až 10 tun. Objevitelem tohoto dinosaura je francouzský paleontolog Jean Le Loeuff.\n\nV roce 2018 byla publikována odborná práce, která řadí ampelosaura spolu s rody \"Lirainosaurus\" a \"Atsinganosaurus\" do společné, nově stanovené podčeledi Lirainosaurinae.\n\n"}
{"id": "785346", "url": "https://cs.wikipedia.org/wiki?curid=785346", "title": "Vít Zvánovec", "text": "Vít Zvánovec\n\nVít Zvánovec (* 14. května 1974 Česká Lípa) je český právník a aktivista, „otec zakladatel“ české verze Wikipedie a poté aktér jejích největších sporů, blogger. Na internetu často vystupuje pod přezdívkou Guy Peters.\n\nV roce 1997 završil studium práva na Právnické fakultě Univerzity Karlovy v Praze, roku 1998 studium dějin mezinárodních vztahů na Filosofické fakultě Univerzity Karlovy. Externě vyučoval občanskému právu hmotnému na Právnické fakultě UK, kde je v současné době externím výzkumným pracovníkem Centra právní komparatistiky a publikuje odborné texty z oblasti pracovního, správního, ústavního nebo evropského práva.\n\nKolem let 2002–2004 působil jako zaměstnanec právního oddělení Českomoravské konfederace odborových svazů. Stanovisko konfederace zastupoval například v roce 2004 při jednání v Senátu PČR o směrnici EU o úpravě pracovní doby, jako specialista ČMKOS vystupoval na konferenci o rovných příležitostech a postavení žen na trhu práce atd.\nJe zaměstnán jako vedoucí oddělení legislativního Úřadu pro ochranu osobních údajů, občas média zveřejňují jeho stanoviska jako stanoviska pracovníka tohoto úřadu a jako jeho zástupce je zmiňován i v seznamu členů Výboru pro občanská a politická práva Rady vlády pro lidská práva a v zápisech z jednání tohoto výboru. Je také uváděn jako zpracovatel některých zásadních dokumentů a stanovisek ÚOOU. V oblasti ochrany soukromí připouští možnost dohledu zaměstnavatelů nad zaměstnanci prostřednictvím kamerových systémů, ale zdůrazňuje nutnost dodržet zákonem stanovené podmínky.\n\nSpolupracuje s občanským sdružením Iuridicum Remedium, které se zabývá ochranou soukromí. Výroční zpráva IuRe za rok 2007 zmiňuje, že vystupoval 11. dubna 2008 jako host, zástupce ÚOOÚ na diskusi „Genetická informace jako citlivý osobní údaj“. Zpráva tohoto sdružení o činnosti za roky 2008–2009 ho jako právníka jmenuje mezi 17 lidmi, kteří ve sdružení během těchto dvou let pracovali. V pozvánce na seminář pořádaný tímto sdružením v roce 2010 je zmiňován jako jeho zástupce.\n\nV roce 2010 v článku zveřejněném v \"Lidových novinách\" vylíčil situaci v České republice tak, že liberální zastánci lidských práv pro všechny politicky soupeří s těmi, kdo autoritářsky omezují lidská práva pouze na arbitrárně vybrané „demokraty“, přičemž omezení stíhají nejen neonacisty a komunisty, ale i pacifisty, gaye a lesby či Romy. V té souvislosti zkritizoval jako podprůměrnou právní úroveň rozsudku o zrušení Dělnické strany, v jehož zdůvodnění soud označil debatu o legitimitě obhajování myšlenek nacismu za absurdní, ačkoliv otevřeně nacistické strany jsou legální v USA, Dánsku, Norsku, Švédsku, Spojeném království, Řecku či Rusku. Roman Joch mu o dva dny později oponoval článkem, v němž říká, že na práva politická mám nárok jen tehdy, pokud je nechci použít ke zničení přirozených lidských práv. Zvánovcův model politického liberalismu je podle Jocha v rozporu s českou ústavou. Přednášku na téma \"Význam rozsudku vláda v. Dělnická strana II pro svobodu shromažďovací\" měl Vít Zvánovec i na semináři sdružení Iuridicum Remedium s názvem „Politická práva a bránící se demokracie – Dochází v ČR k nepřiměřenému omezování politických práv?“ 13. května 2010 v Poslanecké sněmovně PČR. Na téma shromažďování ve veřejném prostoru napsal v roce 2010 i článek do Právních rozhledů.\n\nV roce 2010 kandidoval za sdružení mimoňáci.cz do zastupitelstva města Mimoň, ze 17 kandidátů se preferenčními hlasy dostal na 4. místo, avšak za sdružení byl zvolen jen jeden kandidát.\n\nV červnu 2017 Akademický senát Právnické fakulty Univerzity podpořil záměr její členky podat podnět Etické komisi Univerzity Karlovy pro možné Zvánovcovo porušení Etického kodexu na sociální síti Facebook narážkami na původ studentů.\n\nBrzy po vzniku české verze Wikipedie se zapojil do její tvorby. V březnu 2004 se stal jejím správcem. Stal se na české Wikipedii historicky prvním tzv. , tedy správcem s oprávněním přidělovat dalším uživatelům správcovská oprávnění, za dobu svého působení jmenoval dalších 11 správců. Teprve s jeho příchodem se začala česká Wikipedie v roce 2003 skutečně rozvíjet, o což se značně zasloužil. Mimo jiné pomohl přeložit velkou část uživatelského rozhraní Wikipedie do češtiny. Podle článku Miloše Čermáka z roku 2006 byl pro většinu wikipedistů „otcem zakladatelem“ české Wikipedie, odvedl na ní v začátcích nejvíce práce a uvedl ji do pohybu.\n\nPodle Miloše Čermáka je „poněkud tvrdohlavým a až dětinsky zatvrzelým zastáncem starého českého pravopisu“, protože používá češtinu z doby před reformou z roku 1957 (píše theorie místo teorie, massový místo masový a organisace místo organizace), což ostatní irituje. Od konce roku 2004 se kvůli svým názorům na pravopis dostával do vleklých konfliktů s částí ostatních přispěvatelů, pro část wikipedistů se stal nepřítelem číslo jedna a byl na počátku většiny sporů. Když se na podzim 2005 stáhl do ústraní, situace se uklidnila. V arbitrážním řízení zahájeném v lednu 2006 byl zbaven správcovských práv. Šlo o vůbec první arbitrážní řízení na české Wikipedii. Jedním z jeho významných stoupenců byl Tomáš Pecina, který byl v roce 2005 rovněž po různých konfliktech zablokován, z Wikipedie se definitivně stáhl a založil si vlastní projekt právní encyklopedie. Drtivá většina registrovaných wikipedistů však podle Čermáka v roce 2006 o tomto sporu nevěděla anebo ho vnímala jako okrajový.\n\nPo odchodu z Wikipedie si založil vlastní blog s názvem \"Lucerna wikipedie\", na kterém se věnuje různým tématům.\n\n"}
{"id": "785348", "url": "https://cs.wikipedia.org/wiki?curid=785348", "title": "Technical Diving International", "text": "Technical Diving International\n\nTechnical Diving International (TDI) je výcviková agentura založená roku 1994 Bretem Gilliamem a Mitchem Skaggsem. Jde o třetí organizaci, zabývající se výcvikem mimo rámec běžného rekreačního potápění, včetně potápění s nitroxem.\nBret Gilliam je profesionální potápěč, fotograf a publicista. Před založením TDI působil jako výkonný ředitel IANTD a Instructor Trainer Director u ANDI. Mitch Skaggs, provozovatel a majitel jednoho z největších potápěčských center na Floridě, stejně jako jeho kolega působil původně v IANTD\n\nV roce 1999 založilo vedení TDI sesterskou organizace SDI - Scuba Diving International, aby tak vyhověli požadavkům na výcvik sportovních potápěčů. Od ostatních výcvikových agentur se kurzy liší tím, že jsou oproštěny od mnohých zbytečností a je kladen důraz na přímočarý a důkladný výcvik. Povinností všech potápěčů během kurzů SDI, je užívat potápěčský počítač pro všechny ponory. SDI přišlo s téměř unikátním kurzem - Solo Diver, tedy kurz sólového potápění.\n\nNejmladší sesterskou organizací je ERDi - Emergency Response Diving. Tato agentura se zabývá výcvikem potápěčů policejních, hasičských a záchranných složek, pro pátrací a záchranné akce pod vodní hladinou.\n\n\n\na mnohé další\n\n\n\n"}
{"id": "785353", "url": "https://cs.wikipedia.org/wiki?curid=785353", "title": "Hans Schlegel", "text": "Hans Schlegel\n\nHans Wilhelm Schlegel (* 3. srpna 1951 Überlingen, Bádensko-Württembersko, Německo) byl od roku 1987 astronaut německé kosmické agentury DLR, roku 1998 přešel do oddílu astronautů ESA. Zúčastnil se dvou kosmických letů, mise STS-55 raketoplánu Columbia roku 1993 a roku 2008 mise STS-122 raketoplánu Atlantis na Mezinárodní vesmírnou stanici.\n\nHans Schlegel se narodil v Überlingen v Bádensku-Württembersku, vyrůstal v Cáchách. Po dokončení gymnázia v Kolíně nad Rýnem zaměřeného na matematiku a vědy roku 1970, a absolvování dvouleté povinné vojenské služby (ve výsadkovém útvaru), studoval fyziku na univerzitě v Cáchách, magisterský titul získal roku 1979. Poté pracoval v Rýnsko-vestfálské technické vysoké škole (Rheinisch Westfalische Technische Hochschule) při univerzitě v Cáchách, zabýval se optickými vlastnostmi polovodičů. Od roku 1986 byl zaměstnancem společnosti \"Institut Dr. Forster Gmbh & Co. KG\" v Reutlingenu, jako odborník na nedestruktivní metody kontroly.\n\nRoku 1986 se přihlásil do náboru Německého střediska pro letectví a kosmonautiku (DLR) pro let na oběžnou dráhu Země v americkém raketoplánu Space Shuttle. Dostal se mezi pětici kandidátů 3. srpna 1987 vybraných mezi astronauty DLR. V letech 1988–1990 noví astronauti prošli všeobecnou přípravou v Německu. V letech 1991–1992 se přihlásil do druhého náboru astronautů ESA, ale do oddílu ESA vybrán nebyl.\n\nV srpnu 1990 čtyři němečtí astronauti odjeli do Johnsonova vesmírného střediska v Houstonu, kde získali kvalifikaci specialisty pro užitečné zatížení a připravovali se na misi STS-55. Kosmického letu se ve dnech 26. dubna – 6. května 1993 zúčastnili Schlegel a Ulrich Walter, Gerhardu Thielemu a Renate Brümmerové zůstala role náhradníků. Němečtí astronauti se na oběžné dráze věnovali především experimentům v laboratoři Spacelab D-2.\nOd srpna 1995 se ve Středisku přípravy kosmonautů ve Hvězdném městečku připravoval na misi Mir-97 v roli náhradníka Reinholda Ewalda. Ewaldův let proběhl v únoru – březnu 1997, Schlegel se během něj podílel na udržování spojení s posádkou ve Středisku řízení letů.\n\nV letech 1997–1998 na stáži v Hvězdném městečku získal kvalifikaci palubního inženýra kosmické lodi Sojuz TM.\n\nV srpnu 1998 v rámci sjednocování (západo)evropských skupin astronautů přešel z oddílu DLR do sboru astronautů Evropské kosmické agentury (ESA). Téhož roku odjel do Johnsonova vesmírného střediska v Houstonu, kde společnou výuku s astronauty 17. náboru NASA završil získáním kvalifikace letového specialisty. Poté pracoval v Johnsonově středisku.\nV červenci 2006 byl jmenován letovým specialistou mise STS-122, která po několika odkladech začala 7. února 2008 startem raketoplánu Atlantis z Kennedyho vesmírného střediska. Hlavním cílem letu byla doprava a připojení evropského laboratorního modulu Columbus. Při montážních pracích astronauti třikrát vystoupili na povrch stanice, Schlegel se účastnil druhého z nich, v otevřeném vesmíru strávil 6 hodin a 45 minut. Raketoplán přistál 18. února 2008.\n\nHans Schlegel je ženatý, má sedm dětí.\n\n"}
{"id": "785357", "url": "https://cs.wikipedia.org/wiki?curid=785357", "title": "Dovinė", "text": "Dovinė\n\nDovinė je řeka 2. řádu na jihu Litvy v okresech Druskininkai, Alytus a Marijampolė, pravý přítok řeky Šešupė, do které se vlévá naproti Liudvinavu, u Netičkampisu, 215,5 km od jejího ústí do Němenu. Řeka během svého toku nese několik různých názvů: horní tok do jezera Dusia se nazývá Sutrė, někdy také Duselė nebo Straigių upelis, Bagdonių upelis; mezi jezery Dusia a Simno ežeras - Spernia, mezi jezery Simno ežeras a Žuvintas - Bambena a teprve od tohoto jezera - Dovinė.\n\nPramení 1 km východně od vsi Ežerėliai, 2 km jihovýchodně od městečka Šventežeris. Teče zpočátku směrem východojihovýchodním až do jezera Babrų ežeras, kterým protéká a z jeho jižního konce protéká směrem východním do blízkého jezera Paliūnų ežeras, kterým také protéká a z jeho severního konce pokračuje přes jezero Senkutis směrem severním až do 4 km vzdáleného jezera Dusia. Tímto jezerem také protéká a již pod názvem \"Spernia\" pokračuje k severu, těsně od západu míjí (a napájí) sadu sádkových rybníků Kalesninkų tvenkinys, protéká městem Simnas a pokračuje severně až do jezera Simno ežeras. Tímto jezerem protéká a pokračuje severoseverozápadně již pod názvem \"Bambena\" až do jezera Žuvintas. Toto jezero a jeho okolí spadají do rezervace \"Žuvinto biosferos rezervatas\". Jezero protéká stále směrem severním, ale nedaleko, po průtoku obcí Daukšiai se stáčí k západu, protéká mokřady \"Amalvo pelkė\", tím směrem teče až k obci Padovinys, kde se stáčí ostře k jihu, tu obec míjí od jihu a pokračuje opět směrem západním, protéká přehradní nádrží vodní elektrárny (170 kW, postavena roku 1952) Netičkampio tvenkinys (15,4 ha) a vzápětí se vlévá do Šešupė.\n\nKoryto je na dvou úsecích regulováno. Šířka koryta je 10 – 12 m, hloubka 2,5 - 2,9 m. Rychlost toku je 0,2 - 0,3 m/s. Průměrný spád je 0,57 m/km. Průměrný průtok u ústí je 3,24 m³/s, maximální – 51,20 m³/s. Koryto bývá hustě zarostlé vodní vegetací, brody jsou mělké. Na horním toku jsou chráněná území \"Metelių regioninis parkas\" a \"Žuvinto biosferos rezervatas\"\n\n\n"}
{"id": "785361", "url": "https://cs.wikipedia.org/wiki?curid=785361", "title": "František Snopek", "text": "František Snopek\n\nFrantišek Snopek (25. září 1853, Kunovice – 19. března 1921, Kroměříž) byl český římskokatolický duchovní, církevní historik a archivář.\n\nPo studiích na gymnáziu v Uherském Hradišti (maturita 1872) vystudoval teologii na olomoucké fakultě. Po kněžském svěcení v roce 1876 byl ve farní správě na různých místech diecéze se v roce 1898 stal archivářem v kroměřížském biskupském archivu. V roce 1912 byl jmenován tajným papežským komořím a začal užívat titulu Monsignore. Ve svém díle se zabýval zejména otázkou cyrilometodějskou, ale také otázkami spojenými s rekatolizací na Moravě, k nimž nacházel mnohé materiály právě v arcibiskupském archivu. Po náhlém úmrtí v roce 1921 byl pohřben na hřbitově v Kroměříži a jeho nástupcem ve funkci arcibiskupského archiváře se stal Antonín Breitenbacher.\n\n\n\n"}
{"id": "785370", "url": "https://cs.wikipedia.org/wiki?curid=785370", "title": "Rebreather", "text": "Rebreather\n\nRebreather je potápěčský přístroj s uzavřeným či polouzavřeným okruhem. Na rozdíl od klasického potápěčského přístroje s otevřeným okruhem (OC – \"open circuit\"), kde plyn, který potápěč vydechne, uniká volně do vody, se u rebreatheru vrací plyn nebo jeho větší část zpět do přístroje. Tam jej pohlcovač, tzv. scrubber, zbaví oxidu uhličitého (CO). Následně je plyn kolující v rebreatheru (pro kolující plyn je také možný název \"vzdušniny\") obohacen o kyslík (O). A to buď o čistý kyslík, anebo o směs plynů s obsahem kyslíku (Nitrox)\n\nRebreathery (dále jen RB) se dělí na dvě základní skupiny a ty pak na další dvě větve: \nNeboli CCR – \"closed circuit rebreather\" jsou buď:\n\nKyslíkový rebreather, dříve hovorově nazývaný \"kyslíkáč\", je nejstarší používaným RB. Kyslík může být dodáván do přístroje buď z tlakové láhve, anebo chemicky uvolněn z příslušného činidla. \n\nNeboli SCR – \"semiclosed circuit rebreather\" jsou:\nVýhody rebreatherů spočívají v hospodárnějším využití dýchací směsi (vydechnutý plyn se recykluje a je znovu použit), takže potápěč má mnohanásobně nižší spotřebu než u přístroje s otevřeným okruhem. Potápěči se tak mohou ponořit hlouběji nebo na delší dobu. Občas se udává, že RB pracuje až 200 x efektivněji než klasický potápěčský přístroj s otevřeným okruhem. Absence či minimalizace bublin umožňuje tichý a skrytý provoz zařízení. Proto byly rebreathery dlouho určeny pouze pro vojenské účely. Dodnes jsou některé typy označeny jako zařízení dvojího využití, a podléhají tak omezení z hlediska jejich mezistátní přepravy (např. jako zbraně). Tichý provoz také umožňuje podvodním fotografům, aby se přiblížili blíž k rybám, které nevyplaší hluk vydechnutých bublin. \n\nPro potápění s rebreathery je zapotřebí zvláštní výcvik. Ten poskytují osvědčené potápěčské výcvikové systémy jako ANDI, GUE, IANTD, ISE, NAUI, TDI/SDI, UTD atd.\n\n\nČeský rebreather:\nČeští výrobci rebreatherů, kteří prodávají přístroje po komponentech (nemají CE, aby mohli prodat přístroj jako celek):\n\n"}
{"id": "785373", "url": "https://cs.wikipedia.org/wiki?curid=785373", "title": "Bakerovo jezero", "text": "Bakerovo jezero\n\nBakerovo jezero se nachází na severu amerického státu Washington. Jezero se rozlévá v národním lese Mount Baker-Snoqualmie, v údolí Bakerovy řeky, jihozápadně od národního parku Severní Kaskády. Vodu získává právě z Bakerovy řeky a z několika dalších malých přítoků. Jezero se nalézá asi 16 kilometrů severně od města Concrete.\n\nJezero má rozlohu 19 km² a nachází se v něm 352 milionů m³ vody, jejíž hladina se v průběhu roku mění až o 12 metrů. Původně se jednalo o daleko menší vodní těleso, jehož rozlohu však v roce 1959 zvedlo dokončení konstrukce Horní Bakerovy přehrady, betonové gravitační hydroelektrárny se generační kapacitou 91 megawattů.\n\nOkolí jezera je populární oblastí pro rybaření, táboření a plavbě na lodi, za kterými se sem vydávají obyvatelé okolních okresů Whatcom a Skagit. Nedaleké tábořiště Swift Creek obsahuje 55 míst pro stany a karavany, 2 další skupinová místa a lodní rampu s přístavištěm. Tábořiště se nachází v polovině jezera u břehů potoka Park Creek a také pronajímá několik chatek. Jezero chrání národní rekreační oblast Mount Baker.\n"}
{"id": "785383", "url": "https://cs.wikipedia.org/wiki?curid=785383", "title": "Midas", "text": "Midas\n\nMidas je jméno několika panovníků Frýgie (dnes v západním Turecku). Vládli tam v 8. a 7. století př. n. l. Zmiňují se o nich jak řecké, tak asyrské prameny. Hérodotos zmiňuje krále Midu, syna Gordiova, a jeho manželku, řeckou princeznu Damodice. Roku 1957 byl ve starověkém Gordiu, hlavním městě dávné Frýgie, objeven veliký tumulus s mnoha pohřby a velkolepým hrobem panovníka z doby kolem 740 př. n. l., který někteří archeologové přisuzují nejstaršímu z Midasů. \n\nV řecké mytologii se tradovala řada pověstí spojených se jménem Midas. Zmiňuje se o nich už Aristotelés, obě následující zapsal Ovidius v Proměnách a po něm je zpracovalo mnoho autorů, starověkých, renesančních i moderních.\n\nNejznámější pověst vypráví, jak se při slavnosti boha Dionýsa starý satyr Seilén opil a ztratil v lese. Vesničané ho našli a přivedli k Midasovi. Midas doprovodil Seiléna k Dionýsovi, jenž byl z pěstounova zmizení už zoufalý. Dojatý Dionýsus se chtěl Midasovi odvděčit. Chtěl mu splnit jakékoliv přání. Král Frygie nabídku pojal jako šanci stát se nejbohatším mužem na světě. Vyslovil přání, aby se vše, čeho se dotkne, metamorfovalo ve zlato. Zlatý valoun, v nějž se proměnilo šťavnaté kuře s křupavou kůrkou, Midasovi vylámal zuby. Také číše s vínem se mu pod rukama změnila ve zlato. Panovník se bál, že hlady a žízní zemře. Král na kolenou prosil Dionýsa, aby kouzlo zrušil. Bůh Midasovi poradil, že proklaté přání odplaví prameny řeky Paktolós. Ta prý od té doby vyplavuje zlatý písek.\n\nPodle jiné pověsti si Midas potom zošklivil bohatství, učil se hudbě u Orfea a stal se ctitelem lesního boha Pana. Ten se jednou odvážil vyzvat boha Apollóna k hudební soutěži, kterou ale prohrál. Mezi posluchači byl i Midas, který jediný s výsledkem nesouhlasil a Apollón mu za trest nechal narůst oslí uši. Podle některých verzí je skrýval bujnými vlasy, takže o tom věděli pouze jeho holiči, kteří toto tajemství nesměli prozradit. Jeden z nich to nemohl vydržet, v polích vykopal jámu a do ní tajemství pošeptal a zasypal. Na místě ale vyrostlo rákosí, které zvěst o oslích uších tiše šeptalo a tak se dostala mezi lidi. Podle jiných verzí Midas holiče dokonce popravoval. Tento akt byl mnohokrát zpracován v české a světové literatuře.\n\nEtnologové zjistili, že oslí uši byl ve Střední Asii v době bronzové atribut králů, zachycený na řadě pečetí. Pověst o Midasovi tak možná vysvětlovala tento pro Řeky nesrozumitelný symbol. Motiv soutěže s Apollónem se vyskytuje i v pověsti o Marsyovi a byl mnohokrát literárně i výtvarně zpracován. Téma zlata dovedně uchopil třeba Walt Disney v animované krátkometrážní komedii Zlatý dotek . Téma oslích uší v českém kulturním prostředí zpracoval Karel Havlíček Borovský v básni Král Lávra a později Milan Uhde v satirické hře Král Vávra. \n\n"}
{"id": "785403", "url": "https://cs.wikipedia.org/wiki?curid=785403", "title": "Břetislav Klein", "text": "Břetislav Klein\n\nBřetislav Klein (* 4. května 1936) byl český a československý politik Komunistické strany Československa, poslanec Sněmovny národů Federálního shromáždění a České národní rady na počátku normalizace.\n\nK roku 1969 se uvádí bytem v obci Křešice u Děčína. Profesí byl dělníkem. Měl základní vzdělání a pracoval jako svářeč v n. p. \"Chepos\" Děčín. Měl zkušenosti s prací v ČSM a ROH. Po provedení federalizace Československa usedl v lednu 1969 do Sněmovny národů Federálního shromáždění. Ve FS setrval do září 1970, kdy rezignoval na poslanecký mandát v ČNR a ztratil tudíž i křeslo ve federálním parlamentu.\n\n"}
{"id": "785409", "url": "https://cs.wikipedia.org/wiki?curid=785409", "title": "Amalvė-Šlavanta", "text": "Amalvė-Šlavanta\n\nAmalvė je řeka 3. řádu na jihu Litvy v okresech Prienai a Marijampolė, pravý přítok řeky Dovinė, do které se vlévá 1,5 km západně od obce Daukšiai, 21,6 km od jejího ústí do Šešupė. Pramení 1 km východně od vsi Pašlavantys pod názvem Šlavanta, 12,5 km západně od okresního města Prienai. Teče zpočátku klikatě kolem hradiště \"Pašlavančio piliakalnis\" v celkovém směru jihozápadním, u vsi Naujasis Skrynupis se stáčí k jihu, později opět k jihozápadu, míjí od jihu rozsáhlé rašeliniště \"Palios durpynas\", protéká jižním okrajem vsi Šventragis, za kterou se stáčí k západu, míjí od jihu hradiště Šakališkių piliakalnis, protéká jezerem Amalvas (193,8 ha), za kterým dostává název Amalvė a za kterým se stáčí k jihu až do ústí do řeky Dovinė.\n\n"}
{"id": "785410", "url": "https://cs.wikipedia.org/wiki?curid=785410", "title": "Dům kultury Inwest", "text": "Dům kultury Inwest\n\nDům kultury Inwest v Plzni (původně \"Dům kultury ROH\", občany přezdívaný \"Dům hrůzy u Radbuzy\") byl kulturní dům na rohu Americké třídy a Denisova nábřeží v Plzni. Postaven byl podle projektu architektů Miloslava Hrubce a Pavla Němečka a unikátního konstrukčního řešení Jaroslava Hollera. Slavnostně otevřen byl 17. ledna 1986, zbourán na jaře roku 2012.\n\nVelký sál byl přístupný přes hlavní vstup z Americké třídy nedaleko Wilsonova mostu. Pasáž procházející domem vyúsťovala na jednom konci na Denisově nábřeží (u lávek pro pěší přes Radbuzu) a na druhém konci u Americké třídy směrem k hlavnímu nádraží. Z pasáže vedl také vstup do Divadla Miroslava Horníčka, pojmenovaném po tomto plzeňském rodákovi v roce 2000.\n\nDeveloperská firma Amádeus Real dům zakoupila s cílem zbořit ho a na jeho místě vybudovat obrovské obchodní centrum Arena, později projekt přejmenovala na OC Corso. Ke dni 30. června 2011 byl provoz kulturního domu ukončen. Přes protesty části veřejnosti byla počátkem dubna 2012 zahájena jeho demolice. Zástupce sdružení Kontrolní skupina demolice podal u Krajského soudu v Plzni žalobu, která zpochybnila rozhodnutí úřadu o demolici kulturního domu s cílem, aby soud demolici zastavil a zrušil rozhodnutí o ní. Ve snaze zabránit demolici byl dům navržen na památkovou ochranu a již v listopadu 2011 kritici záměru varovali, že zbourání domu může zkomplikovat azbest, který stavba obsahuje. Jeho přítomnost ve vzorcích z bourané budovy počátkem května 2011 Česká inspekce životního prostředí skutečně prokázala. Demolice domu kultury Inwest byla dokončena v květnu 2012, odklizení sutin bylo plánováno do konce července.\n\nV rozporu se zájmem developera se již v červnu 2011 plzeňští zastupitelé shodli, že výstavba obřího nákupního centra na místě domu kultury Inwest je nežádoucí. V místním referendu konaném v lednu 2013 se 64 % jeho účastníků vyjádřilo proti výstavbě obchodního zařízení na místě domu kultury Inwest, přičemž s ohledem na účast 41 % (tj. více než 35 %) oprávněných voličů a souhlasné vyjádření 27 % (tj. více než 25 %) oprávněných voličů se stal tento výsledek pro město závazným. Investor následně od záměru ustoupil.\n\nPozději byl jeho dceřinou společností Ameside odkoupen i sousedící objekt nákupního centra Prior z roku 1968, v němž měl do té doby provozovnu řetězec Tesco, a o jeho plochu se tak rozšířilo prostranství, o jehož nové zástavbě se uvažuje. Provoz Tesca byl v říjnu 2017 ukončen, budova Prioru se však znovu otevřela veřejnosti v dubnu 2018 s provozovnami řetězců Lidl a Hervis, ačkoliv záměr brzy ji zbourat zůstával platný.\n\nV říjnu 2017 schválil plzeňský magistrát studii o budoucí podobě zhruba desetihektarového území, zahrnujícího i tříhektarovou plochu po domu kultury Inwest, v níž navrhuje využití pro obchod, bydlení, administrativu a služby. Zástavba by mohla být dokončena přibližně v roce 2023.\n\n"}
{"id": "785413", "url": "https://cs.wikipedia.org/wiki?curid=785413", "title": "Breznica (okres Stropkov)", "text": "Breznica (okres Stropkov)\n\nBreznica je obec na Slovensku v okrese Stropkov. První zmínka o obci je z roku 1404. V roce 2009 zde žilo 753 obyvatel.\n\nDominantou obce je římskokatolický kostel svatého Josefa z roku 1763.\n\nRegion Šariš, stránka věnovaná obci Breznica\n"}
{"id": "785414", "url": "https://cs.wikipedia.org/wiki?curid=785414", "title": "Heda Kolaříková", "text": "Heda Kolaříková\n\nHeda Kolaříková (14. září 1921 Nemojov – ???) byla česká a československá politička Komunistické strany Československa, poslankyně Sněmovny národů Federálního shromáždění a České národní rady za normalizace.\n\nK roku 1969 se uvádí bytem v Jihlavě. Původní profesí byla obchodní příručí. Měla základní vzdělání a pracovala jako ředitelka n. p. \"Drobné zboží\" v Jihlavě. Bylo jí uděleno vyznamenání Za vynikající práci.\n\nPo provedení federalizace Československa usedla v lednu 1969 do Sněmovny národů Federálního shromáždění a do České národní rady. Ve FS setrvala do konce funkčního období, tedy do voleb roku 1971. V ČNR pak mandát obhájila ve volbách roku 1971 a zasedala zde až do konce funkčního období, tedy do voleb roku 1976.\n\nOd roku 1977 se Heda Kolaříková narozená roku 1921 uvádí v evidenci zájmových osob Státní bezpečnosti.\n\n"}
{"id": "785417", "url": "https://cs.wikipedia.org/wiki?curid=785417", "title": "Hans Mrogala", "text": "Hans Mrogala\n\nHans Mrogala (20. ledna 1914 Bad Münstereifel, Německé císařství – 22. listopadu 1975 Plzeň) byl těšínský výtvarník.\n\nNarodil se v rodině uměleckého řezbáře a umělecké nadání zřejmě zdědil po otci. Vystudoval obchodní akademii. Po nástupu nacistů k moci utekl na Těšínsko. Nejdříve bydlel v Třinci, později v Českém Těšíně.\n\nPo okupaci Československé republiky byl na dva roky uvězněn. Od počátku 2. světové války žil a tvořil v Českém Těšíně. Pracoval jako aranžér. Vytvořil za svůj život velké množství kreseb, akvarelů, linorytů a dospěl až k nejobtížnější technice rytin. Náměty ke své tvorbě nacházel ve svém nejbližším okolí, ve starobylém a mnohdy odcházejícím Těšíně, ve vesnicích a osadách slezského podhůří. Hrál výborně na housle.\n\nZemřel 22. listopadu 1975 v Plzni, ve vlaku na cestě do Německa.\n"}
{"id": "785418", "url": "https://cs.wikipedia.org/wiki?curid=785418", "title": "Przeczek", "text": "Przeczek\n\nPolské příjmení Przeczek [\"přeček\"] může označovat tyto osoby:\n"}
{"id": "785423", "url": "https://cs.wikipedia.org/wiki?curid=785423", "title": "Ladislav Kompiš", "text": "Ladislav Kompiš\n\nLadislav Kompiš (13. listopadu 1923 – ???) byl slovenský a československý politik Komunistické strany Slovenska, poslanec Slovenské národní rady, poslanec Sněmovny národů Federálního shromáždění na počátku normalizace a ministr vlády Slovenské socialistické republiky.\n\nV letech 1956-1976 se uvádí jako účastník zasedání Ústředního výboru Komunistické strany Slovenska. V roce 1963 byl v doplňovacích volbách zvolen do Slovenské národní rady. Opětovně mandát v SNR získal v řádných volbách roku 1964.\n\nPočátkem roku 1968 byl zvolen členem komise Slovenské národní rady, která se zabývala z ekonomického úhlu pohledu změnou postavení slovenských orgánů a státoprávním uspořádáním Československa.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval konce funkčního období, tedy do voleb roku 1971. Zastával i vládní post. Ve slovenské vládě Štefana Sádovského a Petera Colotky působil v letech 1969-1971 jako ministr stavebnictví.\n\n"}
{"id": "785425", "url": "https://cs.wikipedia.org/wiki?curid=785425", "title": "Josef Kopecký", "text": "Josef Kopecký\n\nJosef Kopecký (10. října 1916 - ???) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nK roku 1969 se uvádí jako tajemník středočeského Krajského výboru KSČ. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Do FS ho nominovala Česká národní rada, kam usedl v listopadu 1969. Ve federálním parlamentu setrval do konce funkčního období, tedy do voleb roku 1971.\n\n"}
{"id": "785432", "url": "https://cs.wikipedia.org/wiki?curid=785432", "title": "Albert Košťál", "text": "Albert Košťál\n\nAlbert Košťál (30. srpna 1926 – ???) byl slovenský a československý politik Komunistické strany Slovenska, poslanec Slovenské národní rady a poslanec Sněmovny národů Federálního shromáždění na počátku normalizace. V 70. a 80. letech generální ředitel Slovenské státní banky.\n\nV letech 1968–1988 se uvádí jako účastník zasedání Ústředního výboru Komunistické strany Slovenska.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval konce funkčního období, tedy do voleb roku 1971. K roku 1969 se uvádí jako dlouholetý veřejný a stranický funkcionář. Byl předsedou Krajské komise lidové kontroly a statistiky pro Západoslovenský kraj a předsedou západoslovenského Krajského národního výboru.\n\nOd ledna 1972 působil ve funkci generálního ředitele Slovenské státní banky. V této funkci se uvádí ještě k roku 1988.\n\n"}
{"id": "785433", "url": "https://cs.wikipedia.org/wiki?curid=785433", "title": "Seznam památných stromů v okrese Blansko", "text": "Seznam památných stromů v okrese Blansko\n\nToto je seznam památných stromů v okrese Blansko, v němž jsou uvedeny památné stromy na území okresu Blansko.\n\n"}
{"id": "785443", "url": "https://cs.wikipedia.org/wiki?curid=785443", "title": "Vabalkšnė", "text": "Vabalkšnė\n\nVabalkšnė je řeka 3. řádu na jihu Litvy v okrese Kazlų Rūda, levý přítok řeky Pilvė, do které se vlévá mezi vesnicemi Kajackiškė a Bebruliškė, 25,6 km od jejího ústí do Šešupė. Pramení na jihozápadním okraji vsi Mačiuliškės, 21,5 km západně od okresního města Prienai. Na horním toku se nazývá Pavobelkė. Teče zpočátku směrem severovýchodním a již po necelých 0,5 km protéká ve vsi Mačiuliškės rybníkem Mačiuliškių tvenkinys. Dále pokračuje klikatě v celkovém směru severoseverovýchodním, u vsi Linmargis se stáčí do směru severozápadního, po soutoku s Asinisem dostává název Vabalkšnė a pokračuje ve směru celkově severním, po soutoku s řekou Lapė křižuje dálnici A5 a postupně se stáčí přes směr západní až do směru západojihozápadního, před obcí Ąžuolų Būda se vrací k západu, počíná silně meandrovat, v obci protéká rybníkem Ąžuolų Būdos tvenkinys a zanedlouho se vlévá do složitího komplexu rybníků \"Pilvės-Vabalkšnės tvenkinys\" u vsi Didžioji Trakiškė a jejich prostřednictvím do řeky Pilvė. Horní a část středního toku jsou regulovány.\n\n"}
{"id": "785444", "url": "https://cs.wikipedia.org/wiki?curid=785444", "title": "Emílie Kotková", "text": "Emílie Kotková\n\nEmílie Kotková (21. června 1920 – ???) byla česká a československá bezpartijní politička, poslankyně Sněmovny národů Federálního shromáždění a České národní rady za normalizace.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v březnu 1971. Do FS ji nominovala Česká národní rada, kde rovněž zasedala od této doby. Ve federálním parlamentu setrvala do konce funkčního období, tedy do voleb roku 1971. K roku 1971 se profesně uvádí jako zdravotní sestra ze Státního sanatoria v Praze.\n\n"}
{"id": "785448", "url": "https://cs.wikipedia.org/wiki?curid=785448", "title": "Andrej Vizjak", "text": "Andrej Vizjak\n\nMag. Andrej Vizjak (* 6. srpna 1964 Brežice) je slovinský politik.\n\nNarodil se v Brežici, kde absolvoval i gymnázium. Poté studoval na Fakultě elektrotechnické a výpočetní techniky Univerzity v Lublani, kde v roce 1994 získal titul magistra. Již v roce 1991 nastoupil do společnosti Litostroj, kde se ve vývojovém oddělení zabýval optimalizací provozu vodních elektráren. Od roku 1994 pracoval na Inspektorátu práce v Kršku. V roce 2000 se stal státním tajemníkem na ministerstvu práce, rodiny a sociálních věcí pro agendu zaměstnanosti a trhu práce. V roce 2000 byl zvolen poslancem Státního shromáždění a v tomto volebním období zastával i funkci předsedy poslaneckého klubu SDS. V roce 2002 byl zvolen županem občiny Brežice a tuto funkci zastával až do roku 2004, kdy se stal ministrem v Janšově první vládě. Poslancem Státního shromáždění byl zvolen i v roce 2008 a 2011. V únoru 2012 se stal ministrem práce, rodiny a sociálních věcí ve druhém kabinetu Janeze Janši.\n\n"}
{"id": "785450", "url": "https://cs.wikipedia.org/wiki?curid=785450", "title": "Jindřich Kouba", "text": "Jindřich Kouba\n\nJindřich Kouba (29. června 1917 - ???) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nK roku 1969 se uvádí bytem v obci Řípec, okres Tábor. Původním povoláním byl mzdový účetní. Absolvoval reálku s maturitou. V době nástupu do poslanecké funkce zastával post předsedy Krajského národního výboru pro Jihočeský kraj. Byl členem předsednictva Krajského výboru KSČ. Obdržel Řád práce a vyznamenání Za zásluhy o výstavbu. 13. sjezd KSČ ho zvolil za člena Ústředního výboru Komunistické strany Československa.\n\nPo provedení federalizace Československa usedl do Sněmovny národů Federálního shromáždění. Do FS ho nominovala Česká národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "785452", "url": "https://cs.wikipedia.org/wiki?curid=785452", "title": "Oldřich Křenek (politik)", "text": "Oldřich Křenek (politik)\n\nOldřich Křenek (12. srpna 1927 - ???) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971. Do FS ho nominovala Česká národní rada, kde rovněž zasedl v té době. Ve federálním parlamentu setrval do konce funkčního období, tedy do voleb roku 1971. V době nástupu do parlamentu se uvádí jako četař údržby elektrických lokomotiv podniku ČSD Jihlava.\n\n"}
{"id": "785453", "url": "https://cs.wikipedia.org/wiki?curid=785453", "title": "Oldřich Křenek", "text": "Oldřich Křenek\n\nJméno a příjmení Oldřich Křenek má více nositelů:\n\n"}
{"id": "785458", "url": "https://cs.wikipedia.org/wiki?curid=785458", "title": "Bret Hedican", "text": "Bret Hedican\n\nBret Michael Hedican (* 10. srpna 1970, Saint Paul, Minnesota) je bývalý americký hokejový obránce.\n\nDraftován byl v roce 1988 týmem St. Louis Blues v desátém kole. V NHL odehrál za St. Louis Blues, Vancouver Canucks, Florida Panthers, Carolina Hurricanes a Anaheim Ducks celkem 1039 zápasů v základní části a 108 v playoff. V základní části vstřelil 55 gólů a zaznamenal 239 asistencí, v playoff 4 góly a 22 asistencí. V roce 2006 se s týmem Carolina Hurricanes stal vítězem Stanley Cupu.\n\nSpojené státy reprezentoval na 2× na zimních olympijských hrách (1992 a 2006) a 3× na mistrovství světa (1997, 1999 a 2001).\n\n"}
{"id": "785462", "url": "https://cs.wikipedia.org/wiki?curid=785462", "title": "Záložník (fotbal)", "text": "Záložník (fotbal)\n\nZáložník (také nazývaný středopolař nebo cizím slovem halv) je fotbalista hrající převážně uprostřed fotbalového hřiště a plnící útočné i obranné povinnosti. Může být ovšem zaměřený pouze na jednu z těchto činností. Ve fotbalovém týmu hraje podle rozestavení 3 až 6 záložníků, avšak nejčastěji zde bývají 4 či 5. Záložník v sobě skrývá mnoho a mnoho variací, buď dle pozice, role, náplně hry, apod. Záložníky lze rozdělit na několik hlavních skupin, které lze následně dále dělit.\n\nV době, kdy fotbalová hra dostávala více a více organizované prvky se ustavil pojem záložníka, jako hráče, který ve střední zóně vypomáhal obraně, a míče přesně distribuoval spoluhráčům v útoku. Takovíto hráči nebyli v týmu více než tři (záleželo na rozestavení). Postupem času se hlouběji do pole zatahovali další hráči, jako spojky (původně součást útočné pětice). Například tzv. systém WM (50. léta). V 60. letech se zase v rozestavení 4-2-4 pohybovali uprostřed dva záložníci, kteří určovali ráz celé hry, a od této doby se na střed pole začal klást větší důraz.\n\nTímto termínem označujeme záložníka hluboce zataženého, jehož hlavní úkoly jsou obranného charakteru. Na fotbalových trávnících však vídáme jak defenzivní záložníky, kteří drží klíčový prostor před vlastní obrannou řadou (štítový záložník) a příliš se nevzdalují z pozice, tak agresivní hráče, kteří nahánějí hráče s míčem hluboko na polovinu soupeře. Defenzivní záložník však nemusí rezignovat na podporu útoku. Známe případy, kdy záložník z hloubi pole dlouhými přihrávkami diriguje hru celého týmu. Takovýmto hráčem je třeba Andrea Pirlo. Jiní defenzivní záložníci i přes velkou fyzickou sílu znamenají i přímé nebezpečí v obranné třetině soupeře.\n\nÚtočné neboli ofenzivní záložníky (anglicky „attacking midfielder“, zkratka AM) je možno rozdělit na křídla (anglicky „winger“, zkratky LW - „left winger“, RW - „right winger“ nebo LM - „left midfielder“, RM - „right midfielder“) a střední záložníky (anglicky „central midfielder“, zkratka CM). Všichni ovšem musí zvládat tvořit hru, centrovat a střílet ze střední vzdálenosti. Ve fotbalovém týmu jsou 2-4 dle rozestavení. Mezi známé české útočné záložníky patří např. Tomáš Rosický, Václav Pilař, Jiří Štajner. Ze zahraničí jsou nejznámější např. Cristiano Ronaldo, Kaká, Mesut Özil, Franck Ribéry, Xavi, Andrés Iniesta a další.\n\nVznikli zatažením původních křídelních útočníků, které bylo způsobeno taktickým důrazem na mezihru uprostřed hřiště. Jejich role se i tak velmi liší, a můžeme je dále dělit. I zde je velká variabilita. Od záložníka suplujícího úlohu krajních beků s ofenzivními úkoly až po útočně laděného záložníka, který je k nerozeznání od křídelního útočníka.\n\nObrannému neboli defenzivnímu záložníkovi (anglicky „defensive midfielder“, zkratka DM) se také někdy říká štít. Plní úlohu bořiče, narušuje rozehrávku soupeře a měl by umět rychle rozehrát a vystřelit z dálky. V týmu jsou obvykle jeden až dva obranní záložníci. Mezi nejlepší české defenzivní záložníky patří například Tomáš Hořava, David Pavelka či Tomáš Souček. Ze světových hráčů především N'Golo Kanté, Casemiro, Nemanja Matić, Arturo Vidal a Sergio Busquets.\n\n"}
{"id": "785464", "url": "https://cs.wikipedia.org/wiki?curid=785464", "title": "Okres Sulęcin", "text": "Okres Sulęcin\n\nOkres Sulęcin (polsky \"Powiat sulęciński\") je okres v polském Lubušském vojvodství. Rozlohu má 1177,45 km² a v roce 2010 zde žilo 35 409 obyvatel. Sídlem správy okresu je město Sulęcin.\n\nMěstsko-vesnické:\n\nVesnické:\n\n"}
{"id": "785465", "url": "https://cs.wikipedia.org/wiki?curid=785465", "title": "Antimycin A", "text": "Antimycin A\n\nAntimycin A je skupina antibiotik s benzopyranovou strukturou, izolované z některých druhů \"Streptomyces\", používá se jako fungicid, insekticid a též proti roztočům. Antimycin A funguje jako mitochondriální inhibitor toku elektronů z cytochromu b na cytochrom c1.\n\nMravenci ze skupiny \"Attini\", tzv. \"pěstitelé hub\", udržují symbiotický vztah s bakteriemi rodu \"Streptomyces\", které produkují antimycin A působící fungicidně proti patogenním houbám (hlavně rodu \"Escovopsis\"), ale neovlivňující růst jimi pěstovaných hub. Při studiu této symbiotické interakce byla nedávno objevena syntetická dráha tohoto dlouho známého antibiotika. Je kódována poměrně neobvyklým operonem, který vznikl jako fúze operonů pro neribozomální peptid-syntetázu a syntázu polyketidů.\n"}
{"id": "785467", "url": "https://cs.wikipedia.org/wiki?curid=785467", "title": "GIGN", "text": "GIGN\n\nGIGN (zkratka z Groupe d'Intervention de la Gendarmerie Nationale) je francouzská elitní protiteroristická jednotka spadající pod velení ozbrojených sil, k jejímž úkolům navíc patří i záchrana rukojmích jak na území samotné Francie, tak i kdekoli na světě, pokud je třeba. GIGN vznikla v roce 1973, roku 2007 pak byla významně reorganizována, když k ní byla přidružena výsadková zásahová jednotka \"Escadron Parachutiste d'Intervention de la Gendarmerie Nationale\" (EPIGN) a dále skupina zajišťující ochranu francouzského prezidenta \"Groupe de sécurité de la présidence de la République\" (GSPR).\n\nJednotka GIGN tedy nyní sestává ze tří samostatných suboddílů:\n\n"}
{"id": "785472", "url": "https://cs.wikipedia.org/wiki?curid=785472", "title": "Ameritech Cup", "text": "Ameritech Cup\n\nAmeritech Cup, hraný s předchozími názvy Virginia Slims of Chicago a Avon Championships of Chicago je zaniklý ženský tenisový turnaj profesionálního okruhu WTA Tour, který se konal v letech 1971–1997. Hrál se v illinoiském Chicagu na kobercovém povrchu v hale.\n\nV obdobích 1971–1978 a 1983–1994 událost sponzorovala společnost Virginia Slims, v letech 1979–1982 firma Avon a konečně mezi roky 1995–1997 společnost Ameritech.\n\nTurnaj prošel několika kategoriemi. V letech 1988–1989 byl hrán jako součást WTA Tier III, poté v roce 1990 postoupil do WTA Tier I a v období 1991–1997 klesl do WTA Tier II. Účastnilo se jej dvacet osm tenistek ve dvouhře a šestnáct párů ve čtyřhře.\n\nNejúspěšnější hráčkou turnaje se stala Čechoameričanka Martina Navrátilová s dvanácti singlovými vavříny a sedmi tituly ze čtyřhry. Mezi vítězkami figurují další bývalé světové jedničky ve dvouhře Chris Evertová (1977), Monika Selešová (1993) a šampiónka posledního ročníku Američanka Lindsay Davenportová (1997).\n\n"}
{"id": "785473", "url": "https://cs.wikipedia.org/wiki?curid=785473", "title": "Pulcova (planetka)", "text": "Pulcova (planetka)\n\n(762) Pulcova je planetka hlavního pásu který se nachází v oblasti mezi oběžnými drahami Marsu a Jupitera. Objevena byla 3. září 1913 ruským vědcem Grigorijem Nikolajevičem Neujminem a byla pojmenována po proslulé ruské Pulkovské observatoři (rusky: Пулковская обсерватория) v Petrohradu. Absolutní hvězdná velikost planetky je 8,2, má průměr 137 km a hustotu 1,8 ±0,8 g/cm³. Její povrch je velmi tmavý (albedo je 0,046), jedná se o nejběžnější uhlíkatou planetku typu C. Z naměřených hodnot vyplývá, že planetka je vytvořena z tzv. \"rubble piles\" (hromady suti), tj. je složena z více menších kusů vázaných spolu výhradně vlastní gravitaci.\n\nV únoru roku 2000 byl z observatoře Canada-France-Hawaii Telescope umístěné na vyhaslé sopce Mauna Kea na ostrově Havaj, pomoci optického/infračerveného dalekohledu o průměru 3,6 m vybaveného tzv. adaptivní optikou (odstraňující zkreslení zemské atmosféry), objeven měsíc planetky Pulcova. Tento satelit s absolutní hvězdnou velikostí 12 měří v průměru 20 km a oběhne okolo planetky za čtyři dny ve vzdálenosti asi 800 km. Nově objevený souputník dosud nebyl pojmenován.\n\n\n\n"}
{"id": "785479", "url": "https://cs.wikipedia.org/wiki?curid=785479", "title": "MOL liga 2011/2012", "text": "MOL liga 2011/2012\n\nSezóna 2011/2012 byla 4. sezónou MOL ligy. Mistrem se stal tým Dunaújvárosi Acélbikák.\n\n\n\n\n Oficiální stránky ligy\n"}
{"id": "785485", "url": "https://cs.wikipedia.org/wiki?curid=785485", "title": "Johann Karl Herberstein", "text": "Johann Karl Herberstein\n\nJohann Karl hrabě von Herberstein, též Herberskin (7. července 1719 Štýrský Hradec - 7. října 1787 Lublaň) byl biskupem lublaňským a významným církevním představitelem josefinismu.\n\nJeho rodiči byli štýrský zemský hejtman Johann Ernst von Herberstein (1671–1746) a Maria Dorothea, dcera hraběte Franze Adama Dietrichsteina a Rosy Theresie z Trauttmansdorffu. Johann Karl stdoval teologii na univerzitě v Salzburgu, kde byl 8. června 1743 vysvěcen na kněze a poté byl instalován jako dómský vikář v tridentském biskupství. 20. listopadu 1769 byl jmenován koadjutorem lublaňského biskupa Leopolda Josefa von Petazziho a titulárním biskupem z Myndu. Biskupské svěcení obdržel v r. 1770 od biskupa Petazziho.\n\nPo smrti biskupa Petazziho v roce 1772 byl Johann Karl jmenován jeho nástupcem v úřadu lublaňského biskupa a ve své funkci zůstal patnáct let až do své smrti. Jeho intronizace proběhla 5. prosince 1772.\n\nBěhem své biskupské služby podporoval církevně politické reformy císaře Josefa II. a stal se jednou z klíčových postav reformního katolicismu v habsburské říši. Podle doporučení tridentského koncilu vizitoval venkovské farnosti, inicioval vylepšení kněžského vzdělávání a také výuku ve slovinské řeči. Z tohoto důvodu nechal přeložit katechismus, lekcionář, zpěvníky a nakonec i celou bibli do slovinštiny. Jeho reformy do značné míry omezily některé formy lidové zbožnosti, které se pohybovaly na hraně pověr. Schvaloval rušení řeholních společenství a bratrstev světskou mocí, protože byly překážkou jeho pastoračních cílů v diecézi. Odmítal však generální semináře. Jeho snahy o zachování biskupského semináře byly vídeňským dvorem ceněny stejně málo jako jeho snahy na poli slovinské řeči. Byl stoupencem febronianismu. Na jeho pastýřský list z r. 1782, ve kterém se přihlásil k náboženské toleranci, ostře zareagoval papež Pius VI. odsuzujícím breve, jež Herbersteinovi nařizovalo, aby své názory odvolal. Tento spor ukončila až biskupova smrt.\n\n"}
{"id": "785491", "url": "https://cs.wikipedia.org/wiki?curid=785491", "title": "Diskografie Lady Gaga", "text": "Diskografie Lady Gaga\n\nDiskografie Lady Gaga, americké popové zpěvačky, obsahuje vydané nahrávky této umělkyně. K lednu roku 2018 vydala pět studiových alb, tři kompilace, čtyři extended plays, dvacet pět singlů a tři video alba. K říjnu 2016 dosáhl celosvětový prodej nahrávek přes 30 miliónů alb a 150 miliónů singlů, což ze zpěvačky činí jednu z nejlépe prodávaných umělkyň a umělců všech dob. V únoru 2018 zveřejnila americká asociace hudebního průmyslu RIAA seznam umělců s nejvyšším prodejem digitálních singlů v USA, na kterém se Gaga umístila na pátém místě s celkovým počtem 61 milionů prodaných digitálních kopií. \n\nLady Gaga debutovala v srpnu 2008 studiovým albem \"The Fame\", které čerpalo inspiraci z hudebního stylu 80. let 20. století a do tohoto základu zakomponovalo taneční muziku s tzv. „hooky“, výraznými a snadno zapamatovatelnými krátkými motivy. Do února 2010 deska zaznamenala celosvětovou prodejnost více než 15 miliónů kopií. Ve Spojených státech nejvýše vystoupala na druhé místo hitparády a v certifikaci obdržela tři platinová alba. V Evropě se stala číslem jedna v albových hitparádách Rakouska, Irska, Německa a Spojeného království. Oba premiérové singly „Just Dance“ a „Poker Face“ se prosadily na vrchol amerického žebříčku, když první jmenovaná na americkém kontinentu obdržela šestinásobnou a druhá pak pětinásobnou platinu za více než pět miliónů prodaných nahrávek. Singly byly také úspěšné v zahraničních žebříčcích, když se prosadily na první místo v Austrálii, Kanadě a ve Spojeném království. Album vyprodukovalo další tři singly, „Eh, Eh (Nothing Else I Can Say)“, „LoveGame“ a „Paparazzi“, který se v řadě zemí probojoval do první pětky, včetně první příčky v Německu.\n\nKomerčně úspěšnou a kritiky oceňovanou se stala nahrávka, původně plánovaná jako album v deluxe edici, ovšem nakonec vydaná v listopadu 2009 ve formě extended play s názvem \"The Fame Monster\". V australské hitparádě vystoupala na první a v americkém žebříčku, kde získala platinu, na páté místo. Úvodní singl „Bad Romance“ se stal mezinárodním hitem. Přestože ve dvanácti národních žebříčcích obsadil nejvyšší příčku, tak v americké hitparádě skončil pod vrcholem na druhé pozici. Další dva singly „Telephone“ a „Alejandro“ se pohybovaly v několika zemích mezi prvními pěti.\n\nV březnu 2010 bylo vydáno premiérové kompilační album \"The Remix\", obsahující remixy písní z prvních dvou alb \"The Fame\" a \"The Fame Monster\". Ve Spojených státech zaznamenalo vrchol na šesté příčce, v Kanadě skončilo nejvýše páté a ve Spojeném království čtvrté. Celosvětová míra prodejnosti představuje více než milion kopií, což z alba učinilo jeden z nejlépe prodávaných remixů všech dob.\n\nV květnu 2011 vyšlo druhé studiové album nazvané \"Born This Way,\" které se propracovalo na první místo americké \"Billboard 200\", stejně jako v dalších dvaceti zahraničních hitparádách. První eponymní singl „Born This Way“ se stal mezinárodním hitem, jenž obsadil nejvyšší příčku v devatenácti žebříčcích, včetně Spojených států, kde představoval její třetí singl na prvním místě. Z alba pochází další čtyři singly „Judas“, „The Edge Of Glory“, „Yoü And I“ a „Marry The Night“.\n\nTřetí studiové album \"ARTPOP\" vyšlo v listopadu 2013. Obsahovalo singly „Applause“, „Do What U Want“ a „G.U.Y.“. V srpnu 2014 byla vydána čtvrtá deska \"Cheek To Cheek\", na níž zpěvačka spolupracovala s Tony Bennettem a která byla vydána během turné .\n\nPáté studiové album \"Joanne\" vyšlo v říjnu 2016. Protože debutovalo na prvním místě v americkém žebříčku, Lady Gaga se tak stala prvním, a také jediným umělcem v tomto desetiletí, se čtyřmi alby umístěnými na prvním místě ve Spojených státech. Obsahuje vydané singly „Perfect Illusion“ a „Million Reason“.\n\nV dubnu 2017 byl vydán samostatný singl „The Cure“ po prvním vystoupení Lady Gaga na Coachella Festivalu, kde byla hlavním účinkujícím a kde byl singl poprvé představen. Koncem roku Lady Gaga oznámila, že písnička je o její zesnulé kamarádce Sonje, která zemřela na rakovinu měsíc po vydání singlu a které již věnovala v roce 2016 písničku „Grigio Girls“ v albu \"Joanne\". Na začátku letošního roku Lady Gaga vydala piáno verzi písničky „Joanne“, se kterou se rozloučila s Joanne érou.\n\n"}
{"id": "785494", "url": "https://cs.wikipedia.org/wiki?curid=785494", "title": "Mořské varhany", "text": "Mořské varhany\n\nMořské varhany ( \"Morske orgulje\") jsou architektonický objekt a experimentální hudební nástroj, v němž jsou tóny vyluzovány pomocí vzduchu vytlačovaného mořskými vlnami. Tato zajímavost se nachází na nábřeží v Zadaru v chorvatské Dalmácii.\n\nVarhany navrhl architekt Nikola Bašić v roce 2005. Po konzultační stránce mu pomohl odborník na mořskou hydrauliku prof. Vladimir Andročec. Trubky jsou dílem Gorana Ježina. Při realizaci projektu pomáhali i odborníci z továrny na hudební nástroje, firmy Heferer. Nikola Bašić byl za tuto realizaci oceněn v roce 2006 Evropskou cenou za urbanistické využití veřejných prostor. Mořské varhany se umístily na prvním místě z 207 projektů z celé Evropy. \n\nMořské varhany tvoří celkem 35 trubek, jež mají různý průměr, délku i sklon. Každá je opatřena otvorem a píšťalou. Společně vydávají 7 akordů složených z 35 tónů, jež vyluzuje proud vzduchu vytvářený v trubkách vlnami.\n\nVarhany jsou instalovány přímo ve starém městě na Istrijském nábřeží (Istarska obala) na místě zvaném punta, což je západní špička městského poloostrova. Jsou zabudovány do stupňovitě upravené pobřežní zdi a jejich příjemný zvuk se line z jednotlivých otvorů. Vzniklo tak široké schodiště, po němž lze sejít až k mořské hladině a na němž se dá i posedět a poslouchat hru varhan. Celek působí velmi přirozeně a esteticky.\n"}
{"id": "785498", "url": "https://cs.wikipedia.org/wiki?curid=785498", "title": "Back in the U.S. tour", "text": "Back in the U.S. tour\n\nBack in the U.S. tour bylo severoamerické turné Paula McCartneyho,\nkteré probíhalo na podzim roku 2002. V tomto roce šlo již o druhé McCartneyho turné po Severní Americe. To první pod názvem Driving USA Tour probíhalo na jaře.\n\n\n\n"}
{"id": "785505", "url": "https://cs.wikipedia.org/wiki?curid=785505", "title": "Oskar Michejda", "text": "Oskar Michejda\n\nOskar Michejda (6. února 1885, Bystřice nad Olší – 19. února 1966, Cieszyn) byl evangelický\nduchovní působící na Těšínsku.\n\nNarodil se v rodině pastora Karola Michejdy. Teologii studoval ve Vídni, Halle a v Berlíně. Působil ve sborech ve Skočově, v Bystřici a v Třinci. Od roku 1927 stál v čele Augšburské církve evangelické ve východním Slezsku v Československu, nejprve s titulem seniora a následně superintendenta. \n\nV roce 1940 byl vězněn v koncentračních táborech Dachau a Mauthausen; po zbytek 2. světové války mu bylo zakázáno duchovensky působit. V letech 1945–1964 působil v Polsku jako farář v Polském Těšíně. Angažoval se v činnosti řady polských organizací na Těšínsku, sám založil \"Towarzystwo Ewangelickie Oświaty Ludowej w Czechosłowacji\".\n\nByl ženat s Paulinou, roz. Gryczovou (1886–1974), s níž měl syny Adama a Oskara a dceru Zofii.\n\nJe pohřben na evangelickém hřbitově v Těšíně.\n"}
{"id": "785506", "url": "https://cs.wikipedia.org/wiki?curid=785506", "title": "Národní fašistická strana", "text": "Národní fašistická strana\n\nNárodní fašistická strana (: \"Partito Nazionale Fascista\", zkratka \"PNF\") byla italská politická strana.\n\nVznikla 9. listopadu 1921 z původní paramilitární organizace Fasci Italiani di Combattimento, založené Benitem Mussolinim 23. března 1919. V čele Národní fašistické strany stála tzv. Velká fašistická rada (\"Gran Consiglio del Fascismo\"), která od roku 1928 převzala řízení státu. \n\nStrana disponovala polovojenskými jednotkami Černých košil, které byly od roku 1923 reorganizovány do oddílů Milizia Volontaria per la Sicurezza Nazionale (\"Dobrovolná milice pro bezpečnost státu\", MVSN), které byly po roce 1935 zformovány do černokošiláckých bojových divizí Divisione CCNN. \n\nV rámci strany také fungovala mládežnická sekce Gioventù Italiana del Littorio (\"Mladí italští liktoři\", zkr. GIL). \n\nStrana vydávala deník \"Il Popolo d'Italia\" a koncem roku 1939 měla 6 miliónů členů. PNF byla rozpuštěna maršálem Badogliem dne 27. července 1943.\n\nPo ustavení Italské sociální republiky vznikla nástupnická organizace - Partito Fascista Repubblicano (Fašistická republikánská strana), která zanikla spolu s novou republikou 28. dubna 1945.\n"}
{"id": "785507", "url": "https://cs.wikipedia.org/wiki?curid=785507", "title": "Kebule", "text": "Kebule\n\nKebule může být:\n\n"}
{"id": "785533", "url": "https://cs.wikipedia.org/wiki?curid=785533", "title": "Rudolf Matta", "text": "Rudolf Matta\n\nRudolf Matta (* 20. července 1968, Prešov) je bývalý slovenský fotbalista, obránce.\n\nHrál zaTatran Prešov, AC Sparta Praha, FK Dukla Praha, DAC Dunajská Streda a ve Finsku za Kuopion PS. Se Spartou získal dvakrát mistrovský titul. V Lize mistrů nastoupil v 8 utkáních a v Poháru vítězů pohárů ve 4 utkáních.\n\nS Tatranem Prešov se stal v sezoně 1985/86 dorosteneckým mistrem Československa.\n\n"}
{"id": "785543", "url": "https://cs.wikipedia.org/wiki?curid=785543", "title": "Mátraballa", "text": "Mátraballa\n\nMátraballa je obec v Maďarsku v župě Heves.\n\nRozkládá se na ploše 23,36 km² a v roce 2010 zde žilo 752 obyvatel.\n"}
{"id": "785544", "url": "https://cs.wikipedia.org/wiki?curid=785544", "title": "Okres Bátonyterenye", "text": "Okres Bátonyterenye\n\nOkres Bátonyterenye ( ) je jedním ze šesti okresů maďarské župy Nógrád. Jeho centrem je město Bátonyterenye.\n\nPřed rokem 2013 bylo v okrese celkem 14 sídel, šest z nich se ale v tomto roce přeřadilo do okresu Salgótarján.\n\nV okrese se nachází celkem 8 měst a obcí, jimiž jsou:\n\nBátonyterenye, Dorogháza, Mátramindszent, Mátranovák, Mátraterenye, Mátraverebély, Nemti, Szuha\n"}
{"id": "785552", "url": "https://cs.wikipedia.org/wiki?curid=785552", "title": "Mátraterenye", "text": "Mátraterenye\n\nMátraterenye je obec v Maďarsku v župě Nógrád.\n\nRozkládá se na ploše 28,13 km² a v roce 2010 zde žilo 1 814 obyvatel.\n"}
{"id": "785558", "url": "https://cs.wikipedia.org/wiki?curid=785558", "title": "Michel Drucker", "text": "Michel Drucker\n\nMichel Drucker (* 12. září 1942) je francouzský novinář. Narodil se v židovské rodině v Normandii. Proslavil se v 80. letech 20. století jako sportovní, zejména fotbalový komentátor. Později začal uvádět i zábavné pořady a talk show. Nyní uvádí populární show \"Vivement Dimanche\" na stanici France 2 a TV5 Monde. Jeho mimořádnou popularitu prokázala anketa Největší Francouz z roku 2005, kde obsadil 78. místo. Jeho manželka Dany Savalová byla herečkou, také jeho neteř Léa Druckerová se stala herečkou, druhá neteř Marie Druckerová je známou francouzskou televizní moderátorkou.\n\n"}
{"id": "785560", "url": "https://cs.wikipedia.org/wiki?curid=785560", "title": "Slohokej liga 2011/2012", "text": "Slohokej liga 2011/2012\n\nSezóna 2011/2012 byla 3. sezónou Slohokej ligy. Mistrem se stal tým HK Partizan, který tak obhájil titul z minulého ročníku.\n\n\n\n\n\n"}
{"id": "785574", "url": "https://cs.wikipedia.org/wiki?curid=785574", "title": "Kounický palác", "text": "Kounický palác\n\nKounický nebo také Kaunický palác, nazývaný také U zlaté ostruhy, U stříbrné lišky nebo U stříbrné štiky, je barokní palác, který se nachází v Praze na Malé Straně v ulici Mostecké 277/15. Je chráněn jako kulturní památka České republiky.\n\nPalác vznikl renesanční a barokní úpravou několika starších domů. V roce 1762 jej koupil hrabě Jan Adolf Kounic. Pozdně barokní přestavba podle projektu Antonína Schmidta proběhla kolem roku 1775.\n\nV roce 1931 palác prošel adaptací. Dnes zde sídlí srbská ambasáda.\n\n"}
{"id": "785581", "url": "https://cs.wikipedia.org/wiki?curid=785581", "title": "Ledebourský palác", "text": "Ledebourský palác\n\nLedebourský palác je barokní palác, který se nachází na Valdštejnském náměstí 162/3 v Praze na Malé Straně. Je chráněn jako kulturní památka České republiky. Na palác navazuje terasová zahrada stoupající až ke zdi zahrad Pražského hradu.\n\nV místech dnešního paláce nejspíš stávalo pět středověkých domů, které byly slučovány v souvislosti s postupným skupováním parcel a hlavně s požárem v roce 1541, který poničil velkou část Malé Strany. Konečné sloučení zřejmě zařídil Ondřej Hanybal z Ekersdorfu, který domy zakoupil v roce 1601. V roce 1665 parcelu koupil Jan Václav Novohradský z Kolovrat, který palác nechal přestavět raně barokně. Stalo se tak v letech 1665–1669 podle projektu Giovanniho Domenica Orsiho. Po roce 1801 připojil poslední části paláce na západní straně Josef Krakovský z Kolovrat, který ho nechal přestavět podle projektu Ignáce J. N. Palliardiho. Po roce 1945 zde sídlilo ministerstvo informací. Od roku 1990 zde sídlí Národní památkový ústav.\n\n"}
{"id": "785583", "url": "https://cs.wikipedia.org/wiki?curid=785583", "title": "Oh Land", "text": "Oh Land\n\nNanna Øland Fabricius (* 2. května 1985 Kodaň), známá pod pseudonymem Oh Land, je dánská zpěvačka, žijící v newyorském Brooklynu.\n\nOh Land se narodila v Kodani, jejími rodiči jsou varhaník Bendt Fabricius a operní pěvkyně Bodil Øland. Jejím prapradědečkem byl misionář a etnograf Otto Fabricius, který v roce 1780 vydal první zoologický průzkum Grónska, \"Fauna Groenlandica\".\n\nStudovala na Dánské a Švédské královské baletní škole, kvůli zranění způsobenému výhřezem ploténky a frakturou obratle ale musela s tancem skončit, což ji později zavedlo k hudební tvorbě.\n\nJejí debutové album \"Fauna\" vyšlo 10. listopadu 2008 u dánského nezávislého vydavatelství Fake Diamond Records. Následující eponymní album vyšlo 14. března 2011 a v dánské hitparádě vystoupalo na páté místo; ve Spojených státech vyšlo 15. března 2011 u Epic Records a v hitparádě \"Billboard\" 200 dosáhlo 184. místa. Ještě předtím, 19. října 2010, vyšlo stejnojmenné EP obsahující čtyři písně. 7. dubna 2011 získala na NewNowNext ocenění \"Brink of Fame Music Artist\".\n\nSvůj singl „Sun of a Gun“ představila v americké \"Noční show Davida Lettermana\" 2. března 2011, později vystoupila také v \"Jimmy Kimmel Live!\" a \"The Late Late Show with Craig Ferguson\". Jako předskokan se v březnu 2011 účastnila severoamerického turné skupiny Orchestral Manoeuvres in the Dark, a doprovázela Siu na turné We Are Born v červenci a srpnu 2011. Také vystoupila na několika koncertech Katy Perry při jejím americkém California Dreams Tour v srpnu 2011 a britském a irském turné v říjnu a listopadu.\n\nV roce 2007 se objevila ve vedlejší roli v dánském psychologickém filmu \"Hvid nat\".\n\n\n"}
{"id": "785600", "url": "https://cs.wikipedia.org/wiki?curid=785600", "title": "Jan Seidel", "text": "Jan Seidel\n\nJan Seidel (25. prosince 1908 Nymburk – 23. června 1998 Praha) byl český hudební skladatel.\n\nZáklady hudebního vzdělání získal v rodině. Vedle studia na reálce v Nymburce se učil hře na varhany u místního varhaníka A. Hoffmanna. Vystudoval inženýrské stavitelství a architekturu na Českém vysokém učení technickém v Praze a krátce studoval i malbu a výtvarné umění na Akademii výtvarných umění u Vratislava Nechleby. V letech 1936–1938 učil na pražském reálném gymnáziu a vedle toho studoval skladbu u Aloise Háby na Pražské konzervatoři a soukromě u Josefa Bohuslava Foerstra.\n\nJako skladatel scénické hudby a dirigent působil od roku 1936 v Pražském dětském divadle Míly Mellanové a dále spolupracoval s Novým divadlem, divadlem D 34 a s Československým rozhlasem. Spolu s architektem Zdeňkem Pešánkem pracoval na \"Multimediálních kinetických kreacích\".\n\nV letech 1938–1945 byl uměleckým poradcem a režisérem gramofonové firmy \"Esta\". Po vzniku Gramofonových závodů Supraphon v roce 1945, se stal jejich uměleckým ředitelem. V roce 1958 byl jmenován šéfem opery Národního divadla a v letech 1967–1975 byl hlavním dramaturgem opery. V závěru své profesní kariéry působil v Československém rozhlase Praha. Po roce 1989 se stáhl do soukromí.\n\nOd mládí byl levicově orientovaný, což se projevovalo nejen v množství funkcí v různých svazech, ale i v jeho tvorbě. Byl autorem mnoha politicky angažovaných skladeb a masových písní. Mimo jiné zkomponoval pochodovou píseň \"„Kupředu, zpátky ni krok“\", která se stala znělkou zpráv Československého rozhlasu. Za svoji práci a angažovanost obdržel nejvyšší státní vyznamenání: Státní cenu Klementa Gottwalda (1951), Řád práce (1959) i tituly zasloužilého umělce (1973), národního umělce (1976) a Řád republiky (1978).\n\nVedle toho však skládal i symfonická díla, kantáty, sbory, opery, instrumentální koncerty, komorní hudbu, scénickou hudbu a hudbu pro film. Za filmovou hudbu k filmu Karla Steklého \"Tam, kde hnízdí čápi\" získal cenu za hudbu na \"XIV. festivalu československého filmu Brno\".\n\nVýznamným dílem byly dvě sbírky po tisíci národních písní, které upravil, harmonizoval a vydal ve svazcích: \"Národ v písni\" v roce 1940 a \"Zpěvy domova\" v roce 1945. Předmluvu k nim napsal hudební skladatel Vítězslav Novák. Prvního souborného vydání se v jeho výběru a harmonizaci dočkaly i české koledy ve sbírce \"Zpěvy betlémské\" (1941).\n\n\n\n\n\n\n\n"}
{"id": "785601", "url": "https://cs.wikipedia.org/wiki?curid=785601", "title": "Kokė", "text": "Kokė\n\nKokė je potok 4. řádu na jihu Litvy v okrese Kazlų Rūda, pravý přítok řeky Vabalkšnė, do které se vlévá na západním okraji vsi Guobai, 13,1 km od jejího ústí do Pilvė. Vytéká z rybníka Skriaudžių tvenkinys na jižním okraji obce Skriaudžiai (západní okraj okresu Prienai). Teče zpočátku směrem západním, postupně se odklání k jihu. Celý tok potoka je regulován.\n\n"}
{"id": "785605", "url": "https://cs.wikipedia.org/wiki?curid=785605", "title": "Mamoru Móri", "text": "Mamoru Móri\n\nMamoru Móri ( , * 29. ledna 1948 Joiči, Hokkaidó, Japonsko) je bývalý kosmonaut japonské kosmické agentury NASDA. Uskutečnil dva krátkodobé kosmické lety, STS-47 roku 1992 a STS-99 roku 1999. Od roku 2000 je ředitelem Národního muzea vznikajících věd a inovací v Tokiu.\n\nMamoru Móri vystudoval chemii na Hokkaidské univerzitě, postupně získal titul bakaláře (1970) a magistra (1972). Doktorskou práci obhájil roku 1976 na Flindersově univerzitě v Jižní Austrálii (). V letech 1975–1985 pracoval na Hokkaidské univerzitě, na fakultě jaderné fyziky se zabýval nukleární fúzí, ale i fyzikou vysokých energií, znečištěním životního prostředí, aplikacemi spektroskopie na biomateriály atd.\n\nPřihlásil se do prvního náboru astronautů japonské kosmické agentury NASDA a 20. června 1985 byl vybrán mezi trojici astronautů oddílu NASDA. Podle dohody NASDA a NASA se měl roku 1988 účastnit jedné z misí amerického raketoplánu Space Shuttle. Po zkáze raketoplánu Challenger v lednu 1986 byl však let odložen.\n\nV letech 1987–1989 pracoval v Centru mikrogravitace na Univerzitě v Alabamě () v Huntsville, kde zkoumal problémy spektroskopie vysokoteplotních par.\n\nV dubnu 1990 japonští astronauti obnovili přípravu k letu v Johnsonově středisku v Houstonu. Móri byl začleněn do posádky mise, Takao Doi a Čiaki Mukaiová se stali jeho náhradníky.\n\nDo vesmíru Móri vzlétl na palubě raketoplánu Endeavour. Let STS-47 trval od 12. do 5. září 1992. Astronauti prováděli experimenty v mikrogravitaci v laboratoři Spacelab-J, vesměs připravené japonskými vědci.\n\nV říjnu 1992 byl jmenován vedoucím oddílu astronautů NASDA. V letech 1996–1998 prošel v Johnsonově středisku společným výcvikem s astronauty 16. náboru NASA, který završil ziskem kvalifikace letového specialisty raketoplánu. Poté zůstal v Houstonu, zabýval se integrací vybavení japonského modulu Kibó do Mezinárodní vesmírné stanice.\n\nV říjnu 1998 byl určen do posádky letu STS-99. Do vesmíru vzlétl v raketoplánu Endeavour. Mise trvala od 11. do 22. února 1999. Hlavním cílem letu bylo radarové mapování Země.\n\nRoku 2000 odešel z oddílu astronautů NASDA i z NASDA na místo ředitele tehdy založeného Národního muzea vznikajících věd a inovací v Tokiu.\nMamoru Móri je ženatý, má tři děti.\n\n"}
{"id": "785606", "url": "https://cs.wikipedia.org/wiki?curid=785606", "title": "Takao Doi", "text": "Takao Doi\n\nTakao Doi ( , * 18. září 1954 Tokio, Japonsko) je bývalý kosmonaut japonské kosmické agentury JAXA (do 2003 NASDA). Uskutečnil dva krátkodobé kosmické lety, STS-87 roku 1997 a STS-123 roku 2008, při druhé misi navštívil Mezinárodní vesmírnou stanici. Od roku 2009 pracuje v Úřadu OSN pro vesmírné záležitosti ve Vídni.\n\nTakao Doi vystudoval Tokijskou univerzitu, postupně získal titul bakaláře (1978, magistra (1980) a doktora (PhD, 1983) v oboru aerokosmické strojírenství. Po škole pracoval v .\n\nPřihlásil se do prvního náboru astronautů japonské kosmické agentury NASDA a 20. června 1985 byl vybrán mezi trojici astronautů oddílu NASDA. Podle dohody NASDA a NASA se jeden z astronautů, Mamoru Móri, měl roku 1988 účastnit jedné z misí amerického raketoplánu Space Shuttle. Doi a Čiaki Naitóová byli jeho náhradníci. Po zkáze raketoplánu Challenger v lednu 1986 byl však let odložen.\n\nV letech 1987–1988 Doi zkoumal na dynamiku kapalin v beztíži. V dubnu 1990 japonští astronauti obnovili přípravu k letu v Johnsonově středisku v Houstonu. Doi byl opět náhradníkem Móriho, jehož mise – STS-47 – proběhla v září 1992.\n\nRoku 1996 získal po ročním výcviku v Johnsonově středisku kvalifikaci letového specialisty raketoplánu. Poté zůstal v Houstonu v oddělení dopravních systémů.\n\nV listopadu 1996 byl určen do posádky letu STS-87. Do vesmíru vzlétl na palubě raketoplánu Columbia. Let STS-72 trval od 19. listopadu do 5. prosince 1997. Astronauti prováděli experimenty v mikrogravitaci a podnikli dva výstupy do otevřeného vesmíru. Oba výstupy provedli Doi a Winston Scott – v prvním zachytili družici SPARTAN-201, v druhém ověřovali montážní postupy pro Mezinárodní vesmírnou stanici (ISS).\n\nPo letu zůstal v Johnsově středisku v oddělení ISS (). V květnu 2006 byl vybrán do posádky letu STS-123. Raketoplán Endeavour k němu odstartoval 11. března, přistál 27. března 2008. Hlavním cílem letu byla doprava a připojení japonského modulu Kibó a kanadského manipulátoru Dextre (připojeného na Canadarm2) na ISS.\n\nV červnu 2009 se vrátil z Houstonu do Japonska. Už k 13. září 2009 odešel z oddílu astronautů JAXA (jak se od roku 2003 nazývala japonská kosmická agentura) i z JAXA a stal se zaměstnancem sekce vesmírných aplikaci (Space Applications Section) Úřadu OSN pro vesmírné záležitosti ve Vídni.\nTakao Doi je ženatý.\n\n"}
{"id": "785607", "url": "https://cs.wikipedia.org/wiki?curid=785607", "title": "Čiaki Mukaiová", "text": "Čiaki Mukaiová\n\nČiaki Mukaiová ( , Mukai Čiaki, * 6. května 1952 Tatebajaši, prefektura Gunma, Japonsko), původně lékařka, je od roku 1985 kosmonautka japonské kosmické agentury JAXA. Uskutečnila dva krátkodobé kosmické lety, STS-65 roku 1994 a STS-95 roku 1998. Od roku 2012 je v JAXA ředitelkou Centra pro aplikované kosmické lékařství a výzkum člověka.\n\nČiaki Mukaiová, rozená Naitóová (, Naitó), studovala medicínu na Lékařské škole univerzity Keio () v Tokiu, školu úspěšně dokončila roku 1977. V letech 1977–1984 pracovala na chirurgických odděleních různých nemocnic, poté se stala odbornou asistentkou katedry kardiochirurgie univerzity Keio.\n\nPřihlásila se do prvního náboru astronautů japonské kosmické agentury NASDA a 20. června 1985 byla vybrána mezi trojici astronautů oddílu NASDA. Podle dohody NASDA a NASA se jeden z astronautů, Mamoru Móri, měl roku 1988 účastnit jedné z misí amerického raketoplánu Space Shuttle. Takao Doi a Čiaki Naitóová byli jeho náhradníci. Po zkáze raketoplánu Challenger v lednu 1986 byl však let odložen.\n\nV letech 1987–1988 pracovala v oddělení kardiovaskulární fyziologie Výzkumného institutu kosmického lékařství () Johnsonova vesmírného střediska NASA v Houstonu. Na univerzitě Keio obhájila roku 1988 doktorskou práci, o rok později ji Japonská chirurgická společnost přiznala kvalifikaci kardiochiruržky.\n\nV dubnu 1990 japonští astronauti obnovili přípravu k letu v Johnsonově středisku v Houstonu. Móri byl začleněn do posádky mise, Takao Doi a Čiaki Mukaiová se opět stali jeho náhradníky. Móriho let proběhl v září 1992.\n\nV říjnu 1992 byla určena do posádky letu STS-65. Do vesmíru vzlétla v raketoplánu Columbia. Mise trvala od 8. do 23. července 1994. Astronauti se soustředili na experimenty v mezinárodní laboratoři pro mikrogravitaci IML-2 (). Současně od roku 1992 pracovala jako výzkumná instruktorka v v Houstonu a v letech 1992–1998 jako hostující profesorka na Lékařské škole univerzity Keio ().\n\nV dubnu 1996 byla jmenována členkou posádky mise STS-95. Let raketoplánu Discovery proběhl ve dnech 29. října až 7. listopadu 1998. Astronauti prováděli experimenty v modulu Spacehab, vypustili a znovu zachytili sluneční observatoř Spartan 201, testovali přístroje pro Hubbleův vesmírný dalekohled.\nV letech 2004–2007 byla hostujícím profesorem na (ISU) ve Štrasburku. Poté zastávala funkci ředitelky Kanceláře kosmického lékařského výzkumu () v japonské kosmické agentuře JAXA. Od dubna 2011 byla starší poradkyní výkonného ředitele JAXA, v červenci 2012 přešla v JAXA na místo ředitelky Centra pro aplikované kosmické lékařství a výzkum člověka (, J-CASMHR).\n\nČiaki Mukaiová je vdaná, bezdětná.\n\n"}
{"id": "785608", "url": "https://cs.wikipedia.org/wiki?curid=785608", "title": "Jaroslav Kučera (politik ČSS)", "text": "Jaroslav Kučera (politik ČSS)\n\nJaroslav Kučera (5. července 1920 – 11. června 1987) byl český a československý politik Československé strany socialistické, poslanec Sněmovny národů Federálního shromáždění a České národní rady na počátku normalizace.\n\nK roku 1969 se uvádí bytem v Chebu, původním povoláním byl mzdový účetní. Absolvoval gymnázium s maturitou. Později získal kvalifikaci frézaře a v době nástupu do parlamentu byl zaměstnán v n. p. \"ESKA\" v Chebu. Byl členem předsednictva Ústředního výboru ČSS a předsednictva Krajského výboru ČSS pro Západočeský kraj.\n\nPo provedení federalizace Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Ve federálním parlamentu setrval do prosince 1970, kdy rezignací na křeslo v ČNR ztratil i mandát ve FS.\n\n"}
{"id": "785616", "url": "https://cs.wikipedia.org/wiki?curid=785616", "title": "Lichtenštejnský palác (Malostranské náměstí)", "text": "Lichtenštejnský palác (Malostranské náměstí)\n\nLichtenštejnský palác je pozdně barokní stavba, která se nachází na adrese Malostranské náměstí 258/13, na Malé Straně v Praze. Palác je chráněn jako kulturní památka České republiky. Zabírá celou západní frontu Malostranského náměstí a stavebně i komunikačně spojený s vedlejším Hartigovským palácem – v Lichtenštejnském paláci sídlí Hudební a taneční fakulta Akademie múzických umění, zatímco v sousedním Hartigovském paláci sídlí vedení Akademie múzických umění v Praze.\n\nNa místě dnešního paláce na začátku 15. století stávalo pět domů, jejichž vlastníkem se v letech 1622–1623 stal kníže Karel I. z Lichtenštejna, kterého císař Ferdinand II. po bitvě na Bílé hoře jmenoval českým královským místodržitelem a pověřil ho vyšetřováním a potrestáním vůdců stavovského povstání. Ten nechal postupně architektonicky sjednotit jednotlivé části paláce. Po jeho smrti jej členové rodu Lichtenštejnů v letech 1742–1790 pronajali poštovnímu úřadu. Až do roku 1753 to byla jediná sběrna poštovních zásilek v Praze.\n\nU příležitosti korunovace Leopolda II. českým králem v roce 1791 se Josef z Lichtenštejna rozhodl palác přestavět. Tak vzniklo dnešní klasicistní průčelí.\n\nV roce 1848 se v paláci usídlilo vojsko, kterému byl objekt o dva roky později prodán. V rukou různých armád pak palác zůstal ještě poměrně dlouho. V budově sídlilo do roku 1918 velitelství VIII. sboru. Po vzniku Československa zde došlo ke zřízení Zemského vojenského velitelství.\n\nZa druhé světové války zde bylo německé vojenské velitelství. Po roce 1960 se objekt stal dislokovaným sídlem Vysoké školy politické ÚV KSČ. V té době klasicistní sál sloužil jako jídelna s vestavěnou výdejnou jídel. Na konci 80. let bylo rozhodnuto o rekonstrukci pro potřeby Hudební fakulty AMU, která započala na konci května 1991. Tento zásah byl nejen rekonstrukcí, ale zároveň přeměnou na jednolitý palác.\n\nDobu někdejšího majitele paláce Karla z Lichtenštejna připomíná 27 hlav na 27 kovových patnících u obrubníku chodníku, dílo akademického sochaře Karla Nepraše.\n\nV pravé části paláce se nachází scéna divadla Inspirace studentů HAMU.\n\n"}
{"id": "785617", "url": "https://cs.wikipedia.org/wiki?curid=785617", "title": "Mária Kudryová", "text": "Mária Kudryová\n\nMária Kudryová (5. prosince 1921 - 23. února 2008) byla slovenská a československá politička Komunistické strany Slovenska, poslankyně Slovenské národní rady v 60. letech a poslankyně Sněmovny národů Federálního shromáždění na počátku normalizace.\n\nVe volbách roku 1964 byla zvolena do Slovenské národní rady. Po provedení federalizace Československa usedla v lednu 1969 i do Sněmovny národů Federálního shromáždění. Do federálního parlamentu ji nominovala Slovenská národní rada. Ve FS setrvala do konce funkčního období, tedy do voleb roku 1971.\n\n"}
{"id": "785634", "url": "https://cs.wikipedia.org/wiki?curid=785634", "title": "Pavel Maňas (malíř)", "text": "Pavel Maňas (malíř)\n\nPavel Maňas, (* 27. června 1961, Zlín), je český malíř.\n\nVystudoval Střední umělecko průmyslovou školu v Uherském Hradišti. V roce 1987 až 1993 na Akademii výtvarných umění v Praze, kde se věnoval figurální, krajinářské a monumentální malbě. Nyní se věnuje malbě pomocí akrylu, který využívá při malbě abstraktních děl. V poslední době se však orientuje spíše na krajiny Čech.\n\n"}
{"id": "785646", "url": "https://cs.wikipedia.org/wiki?curid=785646", "title": "Milupė", "text": "Milupė\n\nMilupė je řeka 2. řádu na jihu Litvy v okrese Šakiai, pravý přítok řeky Šešupė, do které se vlévá u vsi Tumpai, 133,9 km od jejího ústí do Němenu. Pramení 2,5 km severně od městečka Barzdai. Teče klikatě zpočátku směrem severním, protéká městečkem Barzdai, za kterým se stáčí zvolna k západu a v tomto celkovém směru pokračuje až do soutoku s řekou Šešupė. Protéká většinou otevřenou krajinou, jen ke konci dolního toku protéká lesem. Řeka je celá regulovaná. Říční údolí je ploché, nevyznačené a velmi široké.\n\n"}
{"id": "785648", "url": "https://cs.wikipedia.org/wiki?curid=785648", "title": "Steel of Swabia", "text": "Steel of Swabia\n\nSteel of Swabia je debutové album skupiny Kissin' Dynamite.\n\n\n"}
{"id": "785649", "url": "https://cs.wikipedia.org/wiki?curid=785649", "title": "Addicted to Metal", "text": "Addicted to Metal\n\nAddicted To Metal je druhé album skupiny Kissin' Dynamite.\n\n"}
{"id": "785651", "url": "https://cs.wikipedia.org/wiki?curid=785651", "title": "Italo Gariboldi", "text": "Italo Gariboldi\n\nItalo Gariboldi (20. dubna 1879, Lodi, Italské království – 3. února 1970, Řím, Itálie) byl italský generál.\nDo italské armády vstoupil roku 1899 a v letech 1911–1912 se účastní italsko-turecké války. Během první světové války byl šéfem štábu 45., pak 79. a nakonec 77. divize. Po válce předsedal komisi pro určení východních hranic (1920–1921), poté se v letech 1921–1926 jako šéf italské delegace účastnil práce v italsko-jugoslávské hraniční komisi. Mezi léty 1926–1935 postupně velel pluku, brigádě a Královské pěchotní a jezdecké akademii.\n\nPrvní jeho větší velitelskou akcí v poli bylo pro něj velení nad 30. pěší divizí \"Sabaudia\" během habešské války v sestavě severní skupiny armád. Poté co vykonával funkci náčelníka štábu východoafrického místokrále, převzal roku 1937 velení nad V. sborem a v roce 1939 byl pověřen velením nad 5. italskou armádou v Severní Africe. Když britská 8. armáda během Wavellovy ofenzívy vyhnala Italy jak z Egypta, tak i z celé Kyrenaiky, byl pověřen velením jak nad v té době již prakticky zničenou 10. italskou armádou tak i funkcí generálního guvernéra Libye. Oficiálně tak byl nejvyšším vojenským velitelem Osy v severní Africe, ale skutečným velitelem se stal nově příchozí generál Erwin Rommel a jeho Afrikakorps hlavní bojovou silou. V červenci 1942 převzal jeho funkci generál Ettore Bastico.\nPůvodně měl být přeřazen k záložním jednotkám, poté, co Adolf Hitler kategoricky odmítl v čele jednotek ARMIR (Italská armáda v Rusku, označovaná též jako 8. italská armáda) korunního prince Umberta Savojského, padla volba na generála Gariboldiho jakožto služebně nejstaršího. ARMIR o celkové síle 7 divizí byla nasazena během letní kampaně a účastnila se bitvy u Stalingradu. Během sovětské protiofenzívy (listopad 1942 – březen 1943) utrpěla nedostatečně vyzbrojená a vycvičená italská vojska vysoké ztráty a přes hrdinství některých oddílů zbylo z 8. armády jen torzo.\n\nNeustálé porážky německo-italských vojsk v Severní Africe a na východní frontě přesvědčily krále, generalitu i některé fašistické předáky, že Mussoliniho aliance s Hitlerem je odsouzena k zániku. Poté, co byl Mussolini sesazen, nový premiér maršál Pietro Badoglio podepsal 8. září 1943 kapitulaci italské armády před západními spojenci. Němci odpověděli rychlou okupací země. V německém zajetí skončilo mnoho italských vojáků a důstojníků, které Němci odzbrojili. Jedním z nich byl i generál Gariboldi, proti kterému nacisté zahájili vojenský soud za údajnou zradu a byl nakonec odsouzen k trestu smrti. Pro spojenecký postup napříč Itálii však nacisté nestihli rozsudek vykonat a Gariboldi byl roku 1944 osvobozen spojeneckými vojsky.\n"}
{"id": "785652", "url": "https://cs.wikipedia.org/wiki?curid=785652", "title": "Money, Sex and Power", "text": "Money, Sex and Power\n\nMoney, Sex and Power je nejnovější a v pořadí třetí album skupiny Kissin' Dynamite.\n\n\n\n"}
{"id": "785655", "url": "https://cs.wikipedia.org/wiki?curid=785655", "title": "Seznam památných stromů v okrese Plzeň-město", "text": "Seznam památných stromů v okrese Plzeň-město\n\nToto je seznam památných stromů v okrese Plzeň-město, v němž jsou uvedeny památné stromy na území okresu Plzeň-město.\n\n"}
{"id": "785658", "url": "https://cs.wikipedia.org/wiki?curid=785658", "title": "Hell Frost", "text": "Hell Frost\n\nHell Frost je debutové album skupiny The Unguided vydané v roce 2011 u Despotz Records, kde kapela v minulosti vydala také EP \"Nightmareland\" (2010). Obsahuje nepoužité písně původně napsané pro Fallen Angels a později pro Sonic Syndicate. Na většině hudby se podílel Roger Sjunnesson a Roland Johansson a na textech má největší podíl Richard Sjunnesson.\n\n\n"}
{"id": "785659", "url": "https://cs.wikipedia.org/wiki?curid=785659", "title": "Nightmareland", "text": "Nightmareland\n\nNightmareland je EP a vůbec první nahrávka skupiny The Unguided vydaná v roce 2010.\n\n\n"}
{"id": "785660", "url": "https://cs.wikipedia.org/wiki?curid=785660", "title": "Unearthed (album, E.S. Posthumus)", "text": "Unearthed (album, E.S. Posthumus)\n\nUnearthed je první album skupiny E.S. Posthumus. Všechny skladby na tomto albu jsou pojmenované po prastarých, zapomenutých, nebo zničených městech a často se objevují v OST, například ve filmech Spider-Man, , Matrix Reloaded, Team America, nebo v seriálech Top Gear, či Odložené případy.\n\n\n"}
{"id": "785662", "url": "https://cs.wikipedia.org/wiki?curid=785662", "title": "Cartographer", "text": "Cartographer\n\nCartographer je druhé album skupiny E.S. Posthumus. Bylo vydáno na dvou nosičích: na prvním z nich se objevují vokální části, které jsou na druhém disku nahrazeny mezihrami a sóly. Remixy se objevily v seriálech Hrdinové, Zákon a Pořádek, Top Gear, nebo Ztraceni.\n\n\n\n"}
{"id": "785663", "url": "https://cs.wikipedia.org/wiki?curid=785663", "title": "Makara (album)", "text": "Makara (album)\n\nMakara je třetí a poslední album skupiny E.S. Posthumus. Obsahuje 15 skladeb a oproti předchozím nahrávkám je na tomto albu větší vliv rocku. Skladby z tohoto alba se objevily například ve filmu \"Avatar\", \"Nezastavitelný\", nebo \"Sherlock Holmes\" a v jeho pokračování \"\".\n\n\n"}
{"id": "785664", "url": "https://cs.wikipedia.org/wiki?curid=785664", "title": "František Maňas ml.", "text": "František Maňas ml.\n\nFrantišek Maňas je český skladatel, pedagog a hudebník narozený 13. prosince 1942 v Sehradicích. Je synem Františka Maňase.\nStudoval v Kroměřížské konzervatoři hru na klarinet. Stal se učitelem hudby na Valašských Kloboukách. Dále také působil jako saxofonista a klarinetista v orchestru Československé televize Václava Zahradníka v Praze. Od roku 1980 doposud vyučuje na hudebních školách v Napajedlech a ve Zlíně.\n\ns Josefem Křivákem:\n\ns Vladimírem Salčákem:\n"}
{"id": "785672", "url": "https://cs.wikipedia.org/wiki?curid=785672", "title": "Jindřich Seidl", "text": "Jindřich Seidl\n\nJindřich Seidl (6. března 1883 Kladno – 3. září 1945 Praha) byl český hudební skladatel. \n\nMaturoval na reálce na Kladně. Zaměstnán byl jako úředník u \"Elektrických podniků města Prahy\" a hudbou se zabýval pouze ve svém volném čase. Soukromě studoval skladbu u Karla Steckera a u Vítězslava Nováka. \n\nByl ženatý, manželka Antonie Seidlová.\n\nJeho hudební dílo zahrnuje 69 číslovaných skladeb, z nichž některé vyšly i tiskem. Komponoval písně a písňové cykly na slova předních českých básníků (Antonín Sova, Jan Neruda, Josef Václav Sládek, Svatopluk Čech), ženské a smíšené sbory. Je rovněž autorem řady chrámových skladeb.\n\n\n\n\n"}
{"id": "785676", "url": "https://cs.wikipedia.org/wiki?curid=785676", "title": "František Lakomý", "text": "František Lakomý\n\nFrantišek Lakomý (3. září 1923 – ???) byl český a československý politik Československé strany socialistické, poslanec Sněmovny národů Federálního shromáždění a České národní rady za normalizace.\n\nK roku 1969 se uvádí jako předseda JZD Prosenice, okres Přerov.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v listopadu 1969. Nominovala ho Česká národní rada, v níž rovněž zasedal od listopadu 1969. Ve federálním parlamentu setrval do konce volebního období, tedy do voleb roku 1971.\n\n"}
{"id": "785685", "url": "https://cs.wikipedia.org/wiki?curid=785685", "title": "Seidl", "text": "Seidl\n\nPříjmení Seidl (Seidlová) nosí více osobností:\n\n"}
{"id": "785695", "url": "https://cs.wikipedia.org/wiki?curid=785695", "title": "Jaromír Lang", "text": "Jaromír Lang\n\nJaromír Lang (6. dubna 1914 Bojanovice na Klatovsku – 17. června 1979 Praha) byl český a československý literární historik, vysokoškolský učitel, politik Komunistické strany Československa, poslanec Sněmovny národů Federálního shromáždění a České národní rady za normalizace. Po srpnu 1968 představitel prosovětského kolaboračního křídla KSČ.\n\nVystudoval gymnázium v Sušici a poté Filozofickou fakultu Univerzity Karlovy. Již od studií se angažoval v levicových a komunistických studentských skupinách. V roce 1938 vstoupil do KSČ. V letech 1939–1940 byl vězněn v koncentračním táboře Sachsenhausen, po návratu z tábora pracoval např. jako redaktor v nakladatelství Melantrich. Hned po osvobození se stal vedoucím kulturního oddělení nově zřízeného ÚRO a stal se členem kulturně-propagační komise ÚV KSČ. Od roku 1946 také vyučoval na nově zřízené Pedagogické fakultě Univerzity Karlovy. Zabýval se literární vědou a dějinami literatury.\n\nPo roce 1948 patřil mezi představitele komunistické ostře prorežimní skupiny na Filozofické fakultě Univerzity Karlovy. Na jaře 1948 se stal diplomatem a od června téhož roku byl prvním komunistickým velvyslancem ve Švýcarsku. Už v polovině roku 1949 však byl odvolán a stal se delegátem u ředitelství UNESCO v Paříži. Roku 1951 musel z diplomacie odejít (přispělo k tomu i jeho manželství s Herbertou Masarykovou, vnučkou Tomáše Garrigue Masaryka) a vrátil se k akademické činnosti. V letech 1961-1963 byl děkanem Filozofické fakulty Univerzity Palackého. K roku 1969 se uvádí jako vedoucí katedry Univerzity 17. listopadu v Praze. Po invazi vojsk Varšavské smlouvy do Československa patřil do ultralevicové kolaborační frakce KSČ okolo Josefa Jodase. 9. října 1968 se v rámci této skupiny účastnil jejího velkého mítinku v sále libeňské \"Čechie\".\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969. Nominovala ho Česká národní rada, v níž zasedal od listopadu 1969. Ve federálním parlamentu setrval do konce volebního období, tedy do voleb roku 1971.\n\n"}
{"id": "785697", "url": "https://cs.wikipedia.org/wiki?curid=785697", "title": "Paul Jr. Designs", "text": "Paul Jr. Designs\n\nPaul Jr. Designs (PJD) je americká firma, která se specializuje na výrobu chopperů, ale i na prodej značkového oblečení. Firmu založil v roce 2010 Paul Teutul Jr.. Firma sídlí v Rock Tavern ve státě New York. Jejím vlastníkem je zakladatel firmy Paul Teutul Jr.\n\nTelevizní stanice Discovery Channel (v Česku Prima Cool) uváděla sérii televizních programů s názvem „Americký chopper“, ve kterých představila proces stavby tematicky zaměřených motocyklů v Orange County Choppers a Paul Jr. Designs.\n\n"}
{"id": "785699", "url": "https://cs.wikipedia.org/wiki?curid=785699", "title": "Liepona", "text": "Liepona\n\nLiepona (rusky Лепона (nikoliv však Lipovka, která je jiná řeka, ústící do řeky Tumannaja/Raušvė), německy \"Lepone\") je řeka 3. řádu, většinou svého toku (22,9 km) tvořící státní hranici mezi jižní Litvou a Kaliningradskou oblastí Ruska. Teče v okrese Vilkaviškis. Je to levý přítok řeky Širvinta, do které se vlévá 1 km západně od vsi Stanaičiai, na státní hranici, kterou dále k severu tvoří Širvinta, 27,7 km od jejího ústí do řeky Šešupė. Pramení 5 km jihozápadně od městysu Pajevonys, na území Litvy. Teče zpočátku směrem severním, později severoseverozápadním, u vsi Vaidotai se stáčí prudce k západu, později k severozápadu a po soutoku s potůčkem Užupis začíná tvořit státní hranici a to až do ústí. U obce Matlaukys protéká rybníkem \"Matlaukio tvenkinys\" (26 ha, založen roku 1980), před soutokem s řekou Šilupė se stáčí k severovýchodu, protéká po západním okraji pohraničního města Kybartai, zde se křižuje s železniční tratí Kaunas – Kybartai – Nesterov a s mezinárodní silnicí E28, dále silně meandruje k severu až k ústí. Koryto řeky je místy regulováno, šířka koryta je 4 – 6 m, hloubka 1,4 – 1,9 m. Průměrný spád je 200 cm/km. Rychlost toku je 0,2 – 1 m/s. \n\nHranice, která prochází řekou, je nezměněna od roku 1422 – tehdy s Východním Pruskem. V roce 1940 přes polovyschlou řeku z Litvy do Německa prchal bývalý prezident Litvy Antanas Smetona.\n\n"}
{"id": "785703", "url": "https://cs.wikipedia.org/wiki?curid=785703", "title": "Nizozemský institut architektury", "text": "Nizozemský institut architektury\n\nNizozemský institut architektury / Nederlands Architectuurinstituut (NAi) je více než jen muzeum. Je to především kulturní instituce, která je otevřena široké veřejnosti a využívá mnoho různých metod, jak přistupovat k vytváření a formování lidského prostoru, a zároveň je téměř bezednou studnou informací o moderní architektuře.\n\nADRESA:\n\nMusempark 25,\n3015 CB Rotterdam,\nNizozemsko\n\nCENA VSTUPNÉHO:\n\nVstupenka do institutu zahrnuje také vstup do muzea Sonneveld House Museum (Huis Sonneveld)\n\nDospělí: 8 €\nDěti do 18 let: zdarma\nDůchodci/studenti: 5 €\nRotterdam Welcome Card: 5 €\n\nOTEVÍRACÍ DOBA:\n\nPondělí:zavřeno\nÚterý až sobota: 10.00–17.00\nNeděle a celostátní svátky: 11.00–17.00\n\nDOPRAVA\n\nInstitut najdeme v centrum Rotterdamu, asi 15 minut pěší chůze od Hlavního nádraží. NAi je součástí oblasti zvané Museumpark a nachází se v diagonále proti Museum Boijmans Van Beuningen. Sem je možné cestovat metrem, tramvajemi č. 7 a 20 – zastávka Eendrachtsplein, nebo autobusem č. 32 – zastávka Rochussenstraat. Autem lze parkovat přímo na místě.\n\nNAi je umístěno na trojúhelníkové parcele v tzv, zeleném městském klínu, který leží mezi městským centrem Rotterdamu a řekou Meusou. Tato oblast, určená ke kulturním a rekreačním účelům, se stala klíčovou částí „Plánu vnitřního uspořádání Rotterdamu“ (1985–1990) a její nynější podoba vznikala jako poslední v rámci městské poválečné rekonstrukce.\n\nNejvýznamnější částí institutu je dům-muzeum (Huis Sonneveld), který byl navržen v roce 1933 jako ultramoderní dům plný světla, prostoru a překvapivého množství barev. Postavila ho architektonická firma Brinkman & Van der Vlucht a jedná se o jeden z nejlépe zachovaných příkladů architektonického směru New Movement.\n\nNizozemský architektonický institut (NAi) je kulturní instituce, která používá různé metody ke zkoumání architektury, městské výstavby a územního plánování.\n\nObjekt byl navržen architektem Jo Coenenem a je důležitým úložištěm architektonických archivů a sbírek, k nimž je veřejnosti umožněn přístup. NAi nabízí mnoho služeb odborníkům i laikům a představuje rovněž širokou platformu pro diskuse. Pořádá přehlídky, kurzy, debaty a publikuje různé články, jejichž hlavním cílem je informovat, inspirovat a stimulovat jak profesionály, tak širokou veřejnost.\n\nCo je možné navštívit v rámci institutu:\n\nNAi sleduje jak národní, tak i mezinárodní vývojové tendence. Dnešní moderní architektura z celého světa je prezentována v měnících se výstavách. Významní architekti, jejichž výstavy v institutu probíhaly: Renzo Piano, Bernard Tschumi, Daniel Libeskind, Alvar Aalto, Yona Friedman, Itsuko Hasegawa, studio Asymptote (Hani Rashid and Lise Anne Couture), Rem Koolhaas and Herzog & de Meuron.\n\nInstitut pořádá živé a různorodé programy. Kromě toho se také zabývá současnými problémy. Mezi výrazná témata patří například \"„Nizozemský design“\" nebo \"„Udržitelné budovy“\". Institut zároveň zastřešuje pořádání architektonických výstav či přednášek. Největší jeho chloubou je architektonická výstava týkající se posledních dvou století.\n\nVedle pořádání výstav a přednášek má institut na starosti archivaci architektonické sbírky,která vznikala v posledních dvou stoletích. Mezi jejími artefakty se nalézají fotografie, skici, plakáty, modely a různé další objekty.\n\nSbírka se skládá přibližně ze 42 000 knih a brožur a obsahuje téměř 1 000 časopiseckých titulů z domova i ciziny, z toho 125 z nich je současně předplaceno.\n\nNAi vlastní jednu z největších architektonických sbírek na světě: 18 km regálů, které obsahují kresby, skici, modely, fotografie, knihy, noviny a další materiály. Prakticky každý vynikající nizozemský architekt od roku 1800 má zde svou prezentaci v archiváliích. Tyto archivy obsahují osobní materiály takových známých architektů, jako jsou Dudok, Cuypers, Berlage nebo De Klerk.\n\nSbírka se rozšiřuje každým rokem zhruba o 20 m regálů – nejenom nákupem v obchodech a antikvariátech, ale také díky darům různých organizací, jednotlivců nebo získáním knihoven, které byly v majetku nizozemských architektů. Jednotlivé knihy jsou dostupné k nahlédnutí, ale není možné si je vypůjčit.\n\nVe více než dvaceti výstavách, které každoročně organizuje, prezentuje institut architekturu, urbanistické návrhy, interiérový design a krajinnou architekturu. Kromě toho všeho věnuje velkou část své pozornosti vývoji v průmyslovém a grafickém designu a dalším aspektům návrhářského prostředí.\n\nBudovu institutu navrhl architekt Jo Coenen. Umístil různé funkce do různých částí budovy a všechny tvoří dokonalou harmonii. Výsledný soubor ladí jak se svým vnitřním prostředím, tak je v souladu s okolními budovami.\n\nJedna z nejsilnějších stránek tohoto projektu je jeho samotné umístění, jeho ukotvení v dané lokalitě. Návaznosti vnitřních elementů budovy potvrzují a obohacují hlavní orientaci parku. Budova archivu objímá křivku ulice Rochussenstraat, formující hranice Museumparku. Hlavní budovy následují orientaci parku, zatímco část pro veřejnost směřuje k Museu Boijmans Van Beuningen. Široký chodník přetínající park zde spojuje institut architektury s tímto muzeem. Budova je situována mírně izolovaně proto, aby nebylo možné vytvořit přímou spojnici k parku. Rotterdamská radnice neústupně vyžadovala blokovat tuto volnou zónu pro auta, takže výsledek je ten, že cesta nyní uzavírá budovu od parku a Nizozemský institut architektury je spíše přilehlou částí parku než jeho součástí.\n\nNový institut architektury formuloval tři základní požadavky, o něž se jeho fungování mělo opírat: sbírky a jejich řízení; přístup k archivům a sbírkám (včetně knihovny a studovny materiálů) a sledování současného rozvoje; rozšíření, které mělo vytvořit prostory pro výstavy, publikace a různé společenské události.\n\nCoenen navrhl oddělené celky pro každou z těchto částí a přidal ještě čtvrtou část, která má sloužit k veřejným účelům jako kavárna, book-shop a auditorium. Archiv je umístěn do části, která má úzký, protáhlý a mírně zakřivený tvar, je dlouhá 200 m a je vyrobena z betonu a vlnitého plechu obarveného na červeno a z hliníku. Tento objekt byl lehce vyzdvihnut, aby poskytoval dojem menší masy vytvářející pasáž okolo hlavní budovy. Výstavní plocha a obdélníková uzavřená kostka je z hnědo-fialových cihel.\n\nÚstřední část budovy je vysoká skleněná jednotka zahrnující studovnu a kanceláře. Pod hlavní budovou, pootočeno o 90°ve vztahu k této jednotce a kolmo k části archivu, se nachází čtvercová plocha určená pro veřejné účely. Coenen vytvořil oddělené části tak, aby formovaly jasný celek. V této harmonické kompozici barev, materiálů, červeno-hnědých cihel, průhledných skleněných tabulí a stříbrného lesku kovu má každá z nich svůj vlastní charakter.\n\nBarvy a použité materiály odkazují k sousedním budovám. Výstavní budova má stejný tvar a proporce – krabice s přízemními okny – a stejnou hnědo-fialovou barvu jako Museum Boijmans Van Beuningen. Přístřešek je stejné barvy jako zelená měděná střecha a jako ozvěna k hlavní budově muzea Van Beuningen působí skleněná věž institutu. Jednotlivé části budovy (krabicové formy) se vztahují k bílým vilám podél ulice Jongkidstraat. Rotterdamská přístavní architektura se v projektu také odráží, a to ve formě visutých cest, zábradlí, vody, oceli, hnědých a zelených barev a vystavených rostlin. Tvar objektu, kde se nachází archiv, je mimo jiné označován jako „luk“.\n\nRozdílné části budovy představují kontrast svou otevřeností a uzavřeností a každá z nich má svůj specifický charakter. Příslušné části pro archiv a část knihovní sbírky jsou uzavřené svou přirozenou funkcí. To kontrastuje se sklem hlavní budovy, zvýrazňující průhledný pohled. Výstavní galerie se zdají být naproti tomu uzavřené, ale uvnitř jsou navrženy tak, aby si udržely optimální prostorovost, kupř. otevřením třetího podlaží a použitím skleněné tabule, která nabízí pohled na recepční část. Tato stěna byla ale v nedávné době uzavřena a slouží pro místní orientaci v budově.\n\nCoenen věnoval velkou pozornost průnikům světla, hledal alternativu mezi přímým tvrdým a nepřímým rozptýleným světlem. Světlo se buď odráží anebo filtruje, např. látkou napnutou přes výstavní plochu. Sluneční světlo proniká rozlehlou galerií přes skleněnou fasádu a je odráženo vodou v bazénu. Světlo se odráží rovněž od betonových stěn. Střechy vystupující přes zapuštěná okna vytvářejí efektivní sluneční rolety.\n\nVznikla v roce 2002 a je udělována každé dva roky nejlepší budově postavené v předchozích dvou letech podle data ceny a navržené architektem, který je mladší 40 let. Touto cenou se institut a developeři snaží podpořit mladé architekty a přesvědčit klienty o silných stránkách vznikajících projektů. Poslední čtyři edice, které odrážejí téměř desetiletí vznikající architektury, ukazují, jak mladí nizozemští architekti reagují na měnící se ekonomiku, sociální a kulturní vztahy. Předchozími vítěznými týmy se stali např. BAR Architects za svůj Bridge house v Middelburgu, NL architects za projekt The basketBAR v Utrechtu a MVRDV za Haageneiland projekt v Hague.\nSoučástí ceny je odměna ve výši 1 000 EUR za nominaci a 5 000 EUR pro vítězný projekt.\n\n\n"}
{"id": "785713", "url": "https://cs.wikipedia.org/wiki?curid=785713", "title": "The West", "text": "The West\n\nThe West nebo také The-West je celosvětová online RPG hra založena v dubnu 2008 firmou InnoGames. Jak už z žánru vyplývá, hru může hrát téměř kdokoliv. Ve hře se ocitáte někdy v 19. století na americkém jihozápadě, přičemž se hráč může více cítit jako ve westernu. Každý hráč této hry si buduje svou osobnost. Někdo tedy tím, že se snaží dosáhnout co nejvyšší úrovně, které jsou ve hře možné, a někdo se zase snaží budovat město, které bylo jím samotným či jiným hráčem založeno.\n\nZákladem celé hry je mapa, po které se může hráč pohybovat a vykonávat na ní nejrůznější věci. Vykonávat různé práce, duelovat, být v bitvě o pevnost, vyrábět, plnit úkoly a denní výzvy. Příkazy se řadí do příkazové řady, každý hráč může zadat do fronty až 4 příkazy (mimo použití prémiových výhod). Cílem hry u většiny hráčů je nejdříve dosáhnout nejvyšší úrovně, což trvá v závislosti na tom, kolik peněz do hry investujete a jakou máte taktiku, tři čtvrtě až 2 roky. Za každou práci, za každý duel, za každou bitvu o pevnost a za další akce dostane hráč většinou nějaké zkušenosti, peníze a občas Union Pacific dluhopisy. Pomocí zkušeností dosahuje hráč vyšších úrovní, za peníze si může koupit různé vybavení, které mu přidává různé bonusy nebo je potřebujete k úkolům. UP dluhopisy může hráč využívat v UP shopu, ve kterém si můžete kupovat různé speciální vylepšení.\n\nZkušenosti lze získat z valné většiny akcí vykonaných ve hře. K dosažení další úrovně je potřeba určitého počtu zkušeností a čím vyšší úroveň hráč má, tím více zkušeností k dosažení další potřebuje. Jakmile dosáhne daného počtu zkušeností, postoupí automaticky do další úrovně. Za každou dosaženou úroveň ve hře dostane hráč možnost přidělit 1 atribut a 3 schopnosti. Hráč, který již dosáhl 15. úrovně si může vybrat tzv. charakterovou skupinu (Dobrodruh, Voják, Dělník nebo Duelant). Získá charakterové vlastnosti, výhody a herní pravděpodobnosti. Schopností je dohromady 20, atributů 4, pod každý atribut patří 5 schopností. Když si dá hráč bod do určitého atributu, zvýší se všechny schopnosti pod něj spadající o 1. Každá schopnost se hodí k vykonávání různých herních akcí. Do duelů se hodí určité schopnosti a na stavbu města zase jiné. Po dosažení úrovně 150, hráč už nemůže svůj počet schopností navyšovat, jedině získávat malé množství z úkolů nebo na některých světech nakupovat za reálné peníze.\n\nKaždý hráč má možnost mít až 100 energetických bodů (bez použití placených výhod). K vykonávání každé práce potřebuje:\n\nHráč má na začátku možnost mít 100 bodů zdraví. Tento počet se navýší každou úroveň o 10 a také se navýší každým bodem ve schopnosti zdraví o 10 (různé charaktery mají ještě různé další bonusy). O zdraví může přijít hráč při práci (nestává se často a pokud ano, ubere velmi málo bodů), v duelech a v bitvách o pevnost. Nesníží se tím počet bodů zdraví, které lze získat, ale jen dočasný počet bodů aktuálního zdraví. Zdraví se automaticky samo pomalu doplňuje na maximální úroveň jednotlivých hráčů. Doplňování se zrychlí spaním v hotelu nebo v kasárnách nebo požitím speciálních bonusů. Když po nějaké aktivitě dosáhne počet bodů zdraví nuly, dostane se hráč do mdlob (ve hře nelze zemřít). Sebere mu to automaticky všechnu energii, všechny peníze v hotovosti, zruší všechny zadané příkazy a vrátí do svého domovského města (pokud město hráč nemá, zůstane na místě), kde automaticky systém zadá spánek v hotelu.\n\nHráč není v této hře ze začátku nijak vybaven. Hra začíná že se vaše postavička objeví u té nejlehčí práce. V salonu je k dispozici první úkol pojmenovaný První Kroky.\n\nHra je rozdělena na takzvané Světy, z nichž jeden si hráč při registraci nutně musí vybrat a následně v něm hrát. Hráč může hrát i na více světech, ale všechny postavy jsou na sobě vzájemně nezávislé. V každém Světě je určitý počet hráčů, měst apod. Pokud se tedy chce hráč stát členem nějakého města, jehož zakladateli jsou jiní hráči, musí o členství požádat.\n\nHráči se mohou duelovat, obchodovat, zakládat pevnosti, aliance, města, apod v čemž tyto atributy, schopnosti atd. hrají největší roli.\n\nV případě města a jeho zakladatele má zakladatel největší práva. Svým spoluhráčům, kteří jsou v jeho městě může přidělit hodnost:\n\n\nS updatem 1.33 přišla do hry The-West mimo jiné i inovace v podobě odměn za pozvání hráčů do hry. Odměny jsou připraveny jak pro pozvané hráče, tak i pro autory pozvánek. Pro pozvané hráče je připraven úvodní dárek v podobě Buffalo Billova sedlová taška, ve které můžete najít nejrůznější předměty.\n\nPro hráče, který pozvánku poslal, jsou odměny připraveny v průběhu hry podle toho, jak se pozvaní hráči rozvíjejí. Odměny se rozdělují za dosažené body, které se získávají rozrůstáním pozvaných hráčů. Body narůstají zároveň s narůstáním úrovně pozvaného hráče. Zásluhu na přidělování tzv. \"bodů přátelství\" má ovšem i počet utracených nuggetů pozvaného hráče. Body přátelství se rozdávají pouze za pozvané hráče na jednom světě, nikoliv za všechny světy dohromady. Zároveň se body nepřičítají za počet hráčů, které máte v přátelích.\n\nZa každého přítele se navíc získává 10 UPD ( Union Pacific Dluhopisů) avšak až potom co udělá level 10.\n\nUnion Pacific Dluhopisy získáváte plněním denních úkolů, které lze nalézt při práci či denním přihlášením. Také je lze získat za bitvy o pevnosti. Za UP Dluhopisy si hráč může koupit věci, které jsou za $ neprodejné.\n\nNuggety můžeme v této hře považovat za urychlení a zjednodušení určitého děje či práce. Charakteristicky to jsou cenné kovy, avšak v této hře takovýto zlatý nugget nelze použít jako prodejný předmět.\n\nNuggety nikde ve hře hráč nenajde. Hráč je může získat pouze zasláním SMS s heslem INNO na číslo 9030950. Počet nugget a druh platby, nebo čekat každý týden na 15 nuggetů za aktivitu. . Termíny jsou:\n\n\n"}
{"id": "785724", "url": "https://cs.wikipedia.org/wiki?curid=785724", "title": "Okres Międzyrzecz", "text": "Okres Międzyrzecz\n\nOkres Międzyrzecz (polsky \"Powiat międzyrzecki\") je okres v polském Lubušském vojvodství. Rozlohu má 1387,61 km² a v roce 2017 zde žilo 58 397 obyvatel. Sídlem správy okresu je město Międzyrzecz.\n\nMěstsko-vesnické:\n\nVesnické:\n\n"}
{"id": "785725", "url": "https://cs.wikipedia.org/wiki?curid=785725", "title": "Dřevomor kořenový", "text": "Dřevomor kořenový\n\nDřevomor kořenový neboli spálenka skořepatá (\"Kretzschmaria deusta\" syn. \"Hypoxylon deustum\" syn.\"Ustulina deusta\" ) je patogenní houba, která rozkládá dřevo především listnatých stromů. Typická je slitými kovově až modravě černými plodnicemi. Povrch plodnice je kulatě zvlněný, v době zralosti černý a připomínající tekoucí asfalt nebo lávu.\n\nEPPO kód USTUDE\n\nBílá hniloba kořenů. Ve vyšších částech kmene se příznaky vyskytují jen výjimečně. Na povrchu hostitele je choroba často bez příznaků.\n\nPodle dostupných zdrojů není žádná možnost záměny. V reálném světě lze plodnice podle popisu i vzhledu zaměnit s plodnice hub rodu černorosol (\"Exidia\"). Například neškodný černorosol bukový \"Exidia glandulosa\" roste většinou na mrtvém dřevě listnatých stromů, zejména buku, habru a dubu. Tento druh je v ČR poměrně hojný.\n\nPříznaky na kmeni lze (podle fotografie) také snadno zaměnit s příznaky fytoftorového odumírání.\n\nHouba žije ve dřevě živých stromů, ale je schopna existovat dál i po zániku hostitele, takže ji lze považovat za fakultativního parazita. Plodnice bývají slité, široce přirostlé. V mládí (na jaře) jsou světlé s bílými okraji, typickou černou barvu a habitus připomínající tekoucí asfalt či lávovou strusku získávají až v době zralosti. Po vyzrání je povrch díky obsahu chitinu tvrdý a křehký (v tomto stavu může setrvat několik let). Stromy infikuje zpravidla v místech mechanického poškození kořenů nebo kmene, samotné napadení nemusí být provázeno tvorbou plodnic, případně vznikají nejprve jen na kořenech při zemi, kde nejsou vlivem opadaného listí či listovky patrné.\n\nDřevomor se vyskytuje v mírném podnebném pásu severní polokoule. Nejčastěji napadá dřevo lip, buků, javorů a dubů. Zasáhnout může kořeny, kmen i kosterní větve do výše 3 metrů, rozkládá celulózu i lignin, způsobuje hnilobu a rozkladem opěrného systému stromu může zapříčinit či urychlit jeho zánik.\n\nDřevomor není jedlý, na začátku 21. století se experimentuje s využitím v lékařství.\n\nPůsobí škody na listnatých stromech, které se následkem napadení obvykle ulamují u kořenů. Napadené dřevo má bílou barvu a vykazuje okrové skvrny. Je lehké a křehké, mechanické vlastnosti jsou narušeny.\n\nPatří ke zdrojům ohrožení řady památných stromů. V takovém případě je vhodné napadené dřevo odstranit. Stižené dřevo se totiž dále nerozkládá, drží původní objem, a tak brání regeneraci (zavalování a vytváření adventivních kořenů). Dlouhodobé napadení dřevomorem, které sahá až do druhé poloviny 16. století, bylo popsáno fytopatologem doc. Ing. Aloisem Černým, CSc u Lukasovy lípy.\n\nPodle botany.cz je pro patogena dřevomor kořenový používáno více názvů například \"Discosphaera deusta\" nebo \"Nemania maxima\".\n\nOchrana spočívá v kontrole dřevin s ohledem na odolnost proti lámání a bezpečnosti na stanovišti využitím štěpinkové metody.\n\n"}
{"id": "785736", "url": "https://cs.wikipedia.org/wiki?curid=785736", "title": "Smyslový neuron", "text": "Smyslový neuron\n\nSmyslový neuron (též senzitivní neuron) je neuron, který je odpovědný za proměnu externích podnětů přicházejících z prostředí na podněty interní. Smyslové neurony jsou aktivované smyslovými vjemy (zrak, hmat, sluch, atd.) a posílají tyto informace dál do centrálního nervového systému. Na rozdíl od neuronů centrálního nervového systému jsou smyslové neurony aktivovány fyzikálními metodami jako světlo, zvuk a změna teploty.\n\nU komplexních organismů smyslové neurony posílají svou informaci do centrálního nervového systému přes míchu, u jednodušších organismů (jako je například nezmar) přímo do motorických neuronů. Smyslové neurony mohou posílat informaci také do mozku, kde je signál dál zpracován a může se na něj reagovat. Například čichový smyslový neuron má synapsi na neuron v čichovém bulbu, kde je zpracováván čichový vjem.\n\nNa molekulární úrovni je smyslový receptor umístěn na buněčné membráně smyslových neuronů odpovědný za proměnu podnětů na elektrické impulsy. Typ receptoru užíván daným smyslovým neuronem rozhoduje, na jaký typ podnětu bude neuron citlivý. Například neurony obsahující na své membráně mechanoreceptory jsou citlivé na dotekové podněty, zatímco čichové receptory dělají neuron citlivý na pachy.\n\nSomatický senzorický systém zaznamenává vjemy doteku, tlaku, vibrace, pozice končetin, tepla, chladu a bolesti.\nTěla somatických senzorických aferentních vláken se nacházejí v ganglionech v míše. Tyto neurony jsou odpovědné za předávání informace o těle do centrálního nervového systému. Neurony sídlící v ganglionech hlavy a těla zásobují centrální nervový systém informacemi o již zmiňovaných externích podnětech. Pseudounipolární neurony (jejich těla) jsou umístěny v spinálních gangliích.\n\nSpecializované receptorové buňky zvané mechanoreceptory často obklopují aferentní vlákna a pomáhají je vyladit k vnímaní různých typů somatické stimulace. Mechanoreceptory také pomáhají snižovat spodní práh pro vznik akčního potenciálu v aferentních vláknech a tím pádem jim umožňují generovat akční potenciály (střílet) v přítomnosti smyslového vjemu.\n\nProprioreceptory jsou dalším typem mechanoreceptorů, doslovně jsou to \"receptory vlastního\". Tyto receptory poskytují prostorovou informaci o končetinách a jiných částech těla.\n\nNocireceptory jsou odpovědné za zpracování bolesti a změn teploty. Pálivá bolest a podráždění, které člověk pociťuje po konzumaci čili papriček (které obsahují capsaicin), pocit chladu po požití chemikálie typu mentholu anebo icillinu, stejně jako běžný pocit bolesti jsou všechno výsledkem dráždění neuronů, které obsahují tento typ receptorů.\n\nPoruchy mechanoreceptorů vedou k onemocněním, například:\n\nZrak je jedním z nejkomplexnějších smyslových systémů. Pomocí optického lomu je světelný paprsek nasměrován na sítnici. Následně musí být světelná energie konvertovaná na elektrickou fotoreceptorovými buňkami a konečně musí být tyto signály zjemněny a kontrolovány synaptickými interakcemi mezi neurony sítnice. Pět základních typů neuronů sítnice jsou fotoreceptorová buňka, bipolární buňka, gangliová buňka a amakrinní buňka.\n\nZákladní funkční obvod v sítnici je řetězec třech neuronů, který se skládá z fotoreceptoru (tyčinka nebo čípek), bipolární buňky a gangliové buňky. První akční potenciál vzniká v gangliové buňce. Tato dráha je nejpřímější způsob, jakým může být zraková informace přenesena do mozku.\n\nPoškození smyslových neuronů asociovaných se zrakem vede k onemocněním, například:\n\nSluchový systém je odpovědný za převod tlakových vln, které mají svůj původ ve vibracích molekul vzduchu – zvuk – na signály, které jsou pak interpretovány v mozku.\n\nTento mechanicko-elektrický převod zprostředkují vláskové buňky vevnitř ucha. \nV závislosti na jejich pohybu se jejich membrány buď polarizují nebo depolarizují. Když se jejich pohyb uskutečňuje směrem k nejvyšší stereocilii, otevřou se sodíkové iontové kanály a umožní sodíkovým kationtům vtékat dovnitř do buňky. Výsledná depolarizace způsobí otevření vápníkových kanálů, následkem čeho je uvolněn neurotransmitter do aferentního sluchového nervu. Existují dva typy vláskových buněk – vnitřní a vnější. Vnitřní vláskové buňky jsou smyslové receptory, vnější vláskové buňky jsou napojeny na eferentní axony které vedou z buněk sluchových center ve Varolově mostu.\n\nPoruchy sluchu dělíme na \"převodní\" a \"centrální\"; poškození vláskových buněk tím pádem vede k \"centrálním\" poruchám sluchu.\n"}
{"id": "785738", "url": "https://cs.wikipedia.org/wiki?curid=785738", "title": "Volkswagen Crafter", "text": "Volkswagen Crafter\n\nVolkswagen Crafter je největší lehký užitkový automobil, který od roku 2006 vyrábí německá automobilka Volkswagen ve spolupráci s automobilkou Mercedes-Benz, která má ve své nabídce sesterský automobil Mercedes-Benz Sprinter.\n"}
{"id": "785742", "url": "https://cs.wikipedia.org/wiki?curid=785742", "title": "Radovan Žerjav", "text": "Radovan Žerjav\n\nMag. Radovan Žerjav (* 2. prosince 1968 Maribor) je slovinský politik.\n\nNarodil se v Mariboru, absolvoval dvojjazyčnou základní školu v Lendavě, poté přírodovědecky-matematický směr střední školy v Murské Sobotě. Po vojně nastoupil v roce 1988 na Technologickou fakultu Univerzity v Mariboru, kde odpromoval v roce 1993. Pokračoval ve studiu na Univerzitě, titul magistra v oboru chemické technologie získal v roce 2003. Již v roce 1993 začal pracovat ve společnosti Nafta Lendava – nejprve jako technolog rafinace ropy, poté vedoucí technické přípravy výroby a od listopadu 1999 vedoucí vývoje. V únoru 2002 se stal technickým ředitelem společnosti Nafta Petrochem, od ledna 2004 náměstkem ředitele Nafta Lendava pro technickou oblast a od března 2007 byl ředitelem společnosti Nafta Biodizel, která byla zřízena k výrobě bionafty. Obě funkce, tj. náměstka a ředitele, zastával do září 2007, kdy se stal ministrem dopravy v prvním Janšově kabinetu. Neznámého a nezkušeného Žerjava vybral do funkce tehdejší předseda SLS Janez Podobnik, o několik málo dní později byl zvolen do funkce. Formálně v té době stále zastával funkce v Nafta Lendava, k výmazu v příslušných rejstřících došlo až poté, co na situaci, kdy je porušován zákon o boji proti korupci, upozornila média. O několik dní později Žerjav navrhl vládě odvolat vedení DARSu (). V době, kdy zastával funkci, byly znenadání zavedeny dálniční kupony, což vyvolalo nesouhlas sousedních zemí a evropských automotoklubů, a byl dokončen tunel Šentvid, v němž den po otevření spadla protipožární omítka. Žerjav nabídl rezignaci, ale Janša ji nepřijal. Od května 2009 je Žerjav předseda Slovinské lidové strany. V roce 2008 a 2011 byl zvolen poslancem Státního shromáždění. V únoru 2012 se stal ministrem hospodářského rozvoje a techniky a místopředsedou Janšovy druhé vlády. Po demisi Žerjava v únoru 2013 uvedl Janša na svém Twitteru, že odstoupil nejslabší ministr hospodářství v dějinách Slovinska.\n\n\n"}
{"id": "785745", "url": "https://cs.wikipedia.org/wiki?curid=785745", "title": "Štefan Sádovský", "text": "Štefan Sádovský\n\nŠtefan Sádovský (13. října 1928 Vlkas – 17. června 1984 Bratislava) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění a předseda vlády Slovenské socialistické republiky na počátku normalizace. Později byl vytlačen z politických funkcí.\n\nV roce 1954 absolvoval Vysokou školu ekonomickou (dnešní Ekonomická univerzita v Bratislavě).\n\nV září 1966 byl dodatečně zvolen poslancem Slovenské národní rady. V letech 1956–1968 se uvádí jako účastník zasedání Ústředního výboru Komunistické strany Slovenska.\n\nZastával i četné stranické posty v celostátní komunistické straně. XIII. sjezd KSČ ho zvolil za člena Ústředního výboru Komunistické strany Československa. Vysočanský sjezd KSČ v srpnu 1968 ho ve funkci potvrdil. V období červen 1966 – duben 1968 byl kandidátem předsednictva ÚV KSČ, od srpna 1968 do ledna 1970 členem předsednictva ÚV KSČ. V období únor 1967 – srpen 1968 byl také členem sekretariátu ÚV KSČ, přičemž na tento post se vrátil ještě od října 1969 do ledna 1970. Od února 1967 do srpna 1968 byl tajemníkem ÚV KSČ a od října 1968 do dubna 1969 členem Výkonného výboru předsednictva ÚV KSČ.\n\nV prosinci 1967 se podílel jako tajemník ÚV KSČ na debatách okolo odstranění Antonína Novotného z postu prvního tajemníka ÚV KSČ, přičemž patřil ve vedení strany k protinovotnovskému táboru. Odchod Novotného následně otevřel od počátku roku 1968 cestu k pražskému jaru. V roce 1968 se účastnil vyjednávání o novém státoprávním uspořádání Československa a na podzim 1968 byl stoupencem rychlého procesu federalizace. V říjnu 1968 zasedl v nové vytvořeném osmičlenném Výkonném výboru Předsednictva ÚV KSČ, který vznikl jako nový, nejužší orgán vedení komunistické strany, jehož zřízení bylo i taktickým tahem vedoucím k oslabení nejaktivnějších reformistů v řadách KSČ.\n\nPo provedení federalizace Československa jeho politická kariéra vyvrcholila. Hned v lednu 1969 usedl do Sněmovny národů Federálního shromáždění. Do federálního parlamentu ho nominovala Slovenská národní rada. Ve federálním parlamentu setrval do března 1971. Dne 8. března 1971 rezignoval na funkci poslance SNR, čímž ztratil mandát ve Sněmovně národů Federálního shromáždění.\n\nOd 2. ledna byl předsedou první vlády Slovenské socialistické republiky (SSR) v rámci ČSSR (vláda Štefana Sádovského). Ve funkci setrval jen do 4. května 1969. Nešlo ale ještě o ústup z politického vrcholu. Na zasedání ÚV KSS 4. května 1969 byl totiž Sádovský zvolen za prvního tajemníka ÚV KSS a nahradil tak ve funkci Gustáva Husáka. V křesle premiéra SSR byl nahrazen Petrem Colotkou, vláda však po výměně premiérů vykonávala svůj mandát nadále.\n\nNa přelomu let 1969–1970 se podílel na práci zvláštní komise ÚV KSČ, která projednávala korekce zákona o československé federaci a výsledkem jejíž činnosti bylo osekání původních kompetencí národních republik v duchu ožívajícího centralismu. Během zasedání předsednictva ÚV KSS v lednu 1970 se Sádovský snažil při prezentaci závěrů této komise distancovat od reformních názorů z roku 1968, kdy byl spojencem Gustáva Husáka.\n\nV té době již ztrácel politický vliv. Historik Jan Rychlík ho řadí do skupiny centristů, kteří se sice udrželi ve vrcholné politice i po nástupu normalizace, ale pak s upevněním posrpnového režimu byli vytlačeni dogmatičtějšími funkcionáři. V lednu 1970 byl odvolán z postu prvního tajemníka ÚV KSS a nahrazen Jozefem Lenártem. V lednu 1970 zároveň skončil v Předsednictvu ÚV KSČ. Ani tentokrát to ještě nebyl úplný konec v politice. Sádovský totiž krátce (od února do prosince 1970) působil jako místopředseda vlády SSR.\n\nNa funkci člena ÚV KSČ rezignoval v prosinci 1970. Na XIV. sjezdu KSČ v dnech 25. – 29. května 1971 již nebyl znovu zvolen do ústředního výboru strany. V roce 1971 byl v důsledku svých postojů z dob pražského jara vyloučen z KSČ a následně odešel z politického života.\n\n\n"}
{"id": "785756", "url": "https://cs.wikipedia.org/wiki?curid=785756", "title": "Aukspirta", "text": "Aukspirta\n\nAukspirta je řeka 2. řádu na jihu Litvy v okrese Šakiai, pravý přítok řeky Šešupė, do které se vlévá 1 km jižně od obce Šilgaliai, 85,7 km od jejího ústí do Němenu. Pramení 1 km jižně od obce Išdagai. Teče směrem západním, Užnemunskou rovinou. Říční údolí je úzké a mělké. Průměrný spád je 129 cm/km. Dolní tok od obce Panovai spolu s dolním tokem jejího přítoku Mažoji Aukspirta spadá do chráněného území \"Aukspirtos hidrografinis draustinis\" (266 ha). Zde jsou přísně chráněny tyto druhy ryb: podoustev říční a slunka obecná.\n\n\n"}
{"id": "785762", "url": "https://cs.wikipedia.org/wiki?curid=785762", "title": "Poličan", "text": "Poličan\n\nPoličan je druh salámu patřící do kategorie trvanlivých fermentovaných masných výrobků vyuzených studeným kouřem.\nNázev je odvozen od místa vzniku v Polici nad Metují.\n\nDůvodem vzniku byl nedostatek uherského salámu. Technologický postup, který se stal podkladem pro vytvoření původní Československé státní normy, byl vyvinut v Polici nad Metují v tehdejším závodu podniku Východočeský průmysl masný. Výroba byla zahájena kolem roku 1976–1977. Na Slovensku se vyráběl pod označením Nitran.\n\nPo zrušení závazných norem počátkem 90. let 20. století kvalita uzenin obecně poklesla. Poličany od některých výrobců nedosahují ani požadované kvalitativní úrovně vyplývající ze závazných předpisů. Poličan dle původní receptury z roku 1978 dodává pod značkou \"Poličan 1978\" pod privátní značkou Horeca Select řetězec Makro.\n"}
{"id": "785765", "url": "https://cs.wikipedia.org/wiki?curid=785765", "title": "Neinvazivní vyšetření krve", "text": "Neinvazivní vyšetření krve\n\nNeinvazivní vyšetření krve (neinvazivní diagnostika krve) je zdiskreditovaná screeningová metoda, která údajně umožňuje stanovit 117 parametrů lidského organismu bez nutnosti odběru krve.\n\nPoskytovatel tvrdí, že měření umožňuje hodnotit stav kardiovaskulárního aparátu; stav centrálního nervového systému; funkční vyšetření plic; renální a jaterní funkce; vybrané endokrinní funkce; vzájemné propojení enzymatických systémů; celkový stav organismu z hlediska funkčního stavu, hemodynamických parametrů, vnitřní homeostázy a další.\n\nNeinvazivní diagnostika krve se provádí pomocí analyzátoru AMP, který je patentovaný v Evropské unii, Rusku a jiné. Držitelem patentu je ukrajinský vědec Anatolij Malychin a jeho kolega.\n\nCertifikační orgány v Maďarsku i ve Slovenské republice odebraly přístroji certifikace jak zdravotnické techniky (nedodání klinických studií) tak i certifikátu CE, přístroj tedy není možno komerčně provozovat. Výrobce a provozovatel Quantum Medical Institute na toto reagoval přejmenováním přístroje a dále koná, jako kdyby se jednalo o jiný přístroj, kterého se příslušné nedostatky netýkají.\n\nNa pseudovědecký charakter přístroje poukázal prof. Jiří Heřt, uvádí, že se k přístroji negativně vyjadřují i přední onkologové prof. Jan Žaloudík a prof. Bohuslav Konopásek. Společnost Quantum Medical Institute za provozování přístroje AMP získala stříbrný Bludný balvan v kategorii družstev za rok 2011. K přístroji se velmi kriticky vyjadřuje i prof. Tomáš Zima, přednosta Ústavu klinické biochemie a laboratorní diagnostiky VFN.\n\nČeská obchodní inspekce provedla kontrolní měření a zjistila významné rozdíly mezi výsledky akreditované biochemické laboratoře a výsledky, které poskytlo vyšetření AMP.\n\nOndřej Vrtiška, novinář s biologickým vzděláním specializující se na vědu a techniku, mimo jiné poukazuje na to, že poskytovatelé prezentují řadu certifikátů, ovšem jde pouze o certifikáty o shodě nemající žádný vztah k tomu, zda přístroj skutečně funguje. Vyjadřuje se i k tomu, že neexistují seriózní výsledky potvrzující jakkoliv účinnost přístroje a že obhajoba tohoto stavu spiknutím proti proponentům APM není korektní.\n\nNa základě podnětu ČOI před AMP varuje Ministerstvo průmyslu a obchodu. Ministerstvo zdravotnictví na základě stejného podnětu zahájilo správní řízení se záměrem zakázat používání AMP při poskytování zdravotní péče na území ČR z důvodu ohrožení pacientů chybnými falešně pozitivními i falešně negativními výsledky.\n\n"}
{"id": "785766", "url": "https://cs.wikipedia.org/wiki?curid=785766", "title": "Geoffroy I. z Lovaně", "text": "Geoffroy I. z Lovaně\n\nGeoffroy I. z Lovaně (francouzsky \"Godefroid le Barbu, le Courageux\" nebo \"le Grand\", 1060 - 25. ledna 1139) byl hrabě z Lovaně a Bruselu, lantkrabě brabantský a vévoda dolnolotrinský.\n"}
{"id": "785772", "url": "https://cs.wikipedia.org/wiki?curid=785772", "title": "Bílý Beránek (Stodůlky)", "text": "Bílý Beránek (Stodůlky)\n\nBílý Beránek (Zum Weissen Lamm, původně U bílé ovce) byl zájezdní hostinec z roku 1740 u říšské (plzeňské, norimberské) silnice (dnes ulice Plzeňská) proti odbočení lipské či slánské silnice (dnes ulice Slánská), u odbočení dnešní Jeremiášovy ulice ve Stodůlkách, nedaleko západně od Hajčího dvora a kaple Nalezení svatého Kříže. Od roku 1974 do roku 1983 byl zapsán jako kulturní památka, roku 1985 byl zbořen.\n\nRuzyňský rychtář Vavřinec Kubr hostinskou usedlost s polnostmi, loukami, zahradami a rybníčkem u nově vyměřené silnice z Prahy založil a na vlastní náklady postavil na vrchnostenském pozemku na zeleném drnu v letech 1738–1740. Název získal hostinec podle chovu ovcí, který byl tehdy ve Stodůlkách rozšířen. Ve zprávě z roku 1740 (tedy rok před bavorsko-francouzskou okupací Prahy) mu nejvyšší purkrabí Jan Arnošt Staffgotsch potvrdil hospodu U bílé ovce jako dědičnou držbu.\n\nRoku 1840 za vlastníka Karla Kubra hostinec vyhořel. Budovu s pozemky majitel prodal svému synovci Matěji Kubrovi, který hostinec obnovil a dál provozoval. V roce 1860 je majitelem hostince jeho syn Jan Kubr. Roku 1939 Kubrovi pro zpeněžení dobytka pronajali hospodářské budovy a část polí Zemědělskému svazu, který přestavěl stáje a přistavěl kanceláře. Kubrovi zde vedli hostinskou činnost až do roku 1949. Až do konce 50. let zde bydlela majitelka Albína Kubrová, pohostinství však provozovala Jednota Praha-západ. Po smrti majitelky byla roku 1961 usedlost vyvlastněna. \n\nRoku 1974 byl hostinec zapsán jako kulturní památka, avšak v roce 1981 požádal ONV Praha 5 o upuštění od ochrany kvůli havarijnímu stavu objektu a roku 1983 byla ochrana zrušena. Při výstavbě sídliště a přestavbě křižovatky v roce 1985 byla budova zbořena. Zhruba na jejím místě nyní stojí kancelářská novostavba čp. 1110 (Jeremiášova 1110/21, Plzeňská 1110/303), kterou vlastní Stodůlská správa nemovitostí spol. s r.o.\n\nNa empírovou obytnou budovu s mělkým rizalitem v průčelí navazoval dvůr obklopený hospodářskými budovami při Plzeňské ulici.\n\n\n\n"}
{"id": "785774", "url": "https://cs.wikipedia.org/wiki?curid=785774", "title": "Orija (přítok Jotije)", "text": "Orija (přítok Jotije)\n\nOrija je řeka 2. řádu na jihu Litvy v okrese Šakiai, levý přítok řeky Jotija, do které se vlévá v rybníce Voverių tvenkinys, 1 km západně od obce Voveriai, 20,8 km od jejího ústí do Šešupė. Pramení 6,5 km východně od obce Bizieriai, v lese Kūdrų miškas. Teče směrem západním, Užnemunskou rovinou. Dolní tok je rovnoběžný (od jihu) s řekou Jotija. Průměrný průtok před soutokem s Jotupisem je 0,26 m³/s, u ústí – 0,64 m³/s.\n\n\n"}
{"id": "785777", "url": "https://cs.wikipedia.org/wiki?curid=785777", "title": "Kubrův statek", "text": "Kubrův statek\n\nKubrův statek se nachází na Starém náměstí v Praze-Ruzyni. Patří k nejstarším ruzyňským hospodářským usedlostem a je památkově chráněn.\n\nStatek je zmíněn už v pozemkové listině z roku 1568. Usedlost původně tvořily čtyři samostatné budovy a ohradní zeď: zděná patrová obytná budova s přístavkem a navazujícími chlévy, hospodářské stavení naproti domu situované do svahu, samostatná zděná stodola z opuky s cihlovým štítem a na jižní straně dvora hospodářská budova s chlévy a sklepem.\n\nDnes je objekt Kubrova statku součástí hotelového komplexu. Dochovala se pouze obytná budova, která nyní funguje jako restaurace U Rychtáře, stodola a část ohradní zdi. Ostatní budovy statku ustoupily společně s objektem sousední usedlosti čp. 14 budově hotelu.\n\nS Kubrovým statkem majetkově souvisí zájezdní hostinec Bílý Beránek ve Stodůlkách, který založil ruzyňský rychtář Vavřinec Kubr v roce 1740 a kde potomci rodiny Kubrů bydleli až do roku 1961.\n\n"}
{"id": "785783", "url": "https://cs.wikipedia.org/wiki?curid=785783", "title": "Nemti", "text": "Nemti\n\nNemti je obec v Maďarsku v župě Nógrád.\n\nRozkládá se na ploše 11,06 km² a v roce 2010 zde žilo 755 obyvatel.\n"}
{"id": "785785", "url": "https://cs.wikipedia.org/wiki?curid=785785", "title": "Wilhelm Przeczek", "text": "Wilhelm Przeczek\n\nWilhelm Przeczek (7. dubna 1936, Karviná - 10. července 2006, Třinec) byl polský učitel, básník, spisovatel a aktivista ze Záolží v Těšínském Slezsku. Je považován za jednoho z nejdůležitějších polských zaolžských spisovatelů své generace. Jeho synem je spisovatel Lech Przeczek (* 1961), a jeho dcerou básnířka Lucyna Przeczek-Waszková (*1964).\n\nNarodil se v hornické rodině. Vystudoval učitelský seminář v Orlové a poté fakultu v Praze. Pracoval jako učitel v polských školách v Záolší, např. v Jablunkově. Později se na krátkou dobu stal žurnalistou v novinách \"Głos Ludu\" (polsky \"Hlas lidu\"). Také byl aktivní v PZKO a byl členem mnoha polských literárních organizací. Rovněž překládal českou, slovenskou a srbskou poezii do polštiny a polskou poezii do češtiny. \n\nBěhem pražského jara v roce 1968 podporoval reformistické křídlo KSČ. Jeho postoje vedly v Československu k zákazu jeho děl v letech 1969 až 1989. Z tohoto důvodu byla jeho díla vydávána převážně v Polsku.\n\n\n\n\n"}
{"id": "785786", "url": "https://cs.wikipedia.org/wiki?curid=785786", "title": "Přívoz na Císařskou louku", "text": "Přívoz na Císařskou louku\n\nPřívoz Pražské integrované dopravy P5 na Císařskou louku je v provozu sezónně (od dubna do října) od soboty 31. března 2012. Provozovatelem je společnost Pražské Benátky s. r. o., kterou vlastní Zdeněk Bergman. Přívoz je v sezóně plně zaintegrován do PID, jízdní kola a kočárky se přepravují zdarma. Na podzim 2018 zůstal v provozu i po sezóně, ale mimo rámec PID, za komerční jízdné. \n\nV letech 2008 až 2011 jezdil přívoz v trase Císařská louka - Jiráskovo náměstí (viz samostatný článek), nejprve jako sezónní, v letech 2010 a 2011 jako celoroční. V sezónách 2012 a 2013 byl v provozu již jen v trase Kotevní – Císařská louka – Výtoň, v sezóně 2014 ve dvou větvích trasy Císařská louka – Výtoň a zpět a Císařská louka – Kotevní a zpět, v sezóně 2015 byla obě pobřežní přístaviště přesunuta níže po proudu a trasa upravena na Císařská louka – Výtoň – Náplavka Smíchov a zpět. Přístaviště Kotevní (nově Náplavka Smíchov) a Císařská louka spadají na území Smíchova v městské části Praha 5, přístaviště Výtoň leželo v některých obdobích na území Nového Města v městské části Praha 2, v některých obdobích na území Vyšehradu.\n\nProtože vltavské břehy jsou v těchto místech propojeny vyšehradským železničním mostem, který je vybaven dvěma chodníky, má přívoz dopravní význam zejména pro obsluhu ostrova Císařská louka, kde se nachází jachtařská střediska a tábořiště.\n\nČást trasy mezi Výtoní a Císařskou loukou je náhradou za část dřívější linky P5, která od 1. srpna 2008 do 12. prosince 2011 sezonně jezdila v trase Jiráskovo náměstí – Botel Admirál – Výtoň – Císařská louka. V roce 2010 bylo rozhodnuto o jejím celoročním provozu, avšak v prosinci 2011 byla z úsporných důvodů zrušena. Nová, kratší trasa přívozu P5 od 31. března 2012 má oproti zrušené lince lépe plnit úlohu dopravního prostředku pro každodenní cestování.\n\nSmíchovská část trasy přívozu, propojení ostrova Císařská louka s levým, smíchovským břehem, navazuje na existenci dřívějšího přívozu přes rameno smíchovského přístavu, který byl v provozu ještě kolem roku 2007. Přívoz přes ústí přístavu byl provozován nejméně od vzniku ostrova (vyhloubení přístavního kanálu) roku 1903 do roku 1986, přibližně od roku 1991 provizorium v nové poloze od ul. U Královské louky, přibližně od roku 2001 opět v nové poloze. Byl zmiňován jako poslední dochovaný pražský přívoz v 80. letech (jinak bývá za poslední přívoz označován sedlecký). Někdy před rokem 1992 přívoz provozovala Věra Kadlecová z Prahy 5, která od roku 1992 místo něj provozovala přívoz Kazín - Dolní Mokropsy. Přívoz na Císařskou louku přepravoval osoby a jízdní kola na motorovém prámu, provozovatelem byla loděnice na Císařské louce. Dřívější převozníci: Marie a Pavel Bílkovi. V letech 2006 a 2007 byl přívoz od botelu Vodník znovu provozován pod hlavičkou Yacht Club Císařská louka Praha – Caravan Park, s hodinovým intervalem a základním jízdným 20 Kč, za jízdní kolo 20 Kč, děti 10 Kč, směrovky k přístavišti a ceník s jízdním řádem jsou na ostrově umístěny dosud (2009). Podle některých tabulí a nápisů pokračoval přívoz až na Výtoň. Územní plán obsahuje v místech přívozu novou lávku. Od roku 2016 přívoz obsluhuje bezbarierová loď typu Naomi.\n\nO trase přívozu P5 v letech 2008–2011 pojednává samostatný článek Přívoz Císařská louka - Jiráskovo náměstí.\n\nOd roku 2012 je zázemí pro převozníka u přístaviště Císařská louka. To je umístěno u návodní špice ostrova (dřívější linka P5 měla přístaviště blíže středu ostrova).\n\nV letech 2012 a 2013 byl provoz organizován tak, že jízdy podle jízdního řádu se konaly mezi přístavišti Kotevní a Výtoň s mezizastávkou na Císařské louce. Reálně však loď zpravidla nezajížděla k přístavišti Císařská louka nebo Kotevní, pokud tam nikdo necestoval ani nečekal. Původní přístaviště:\n\nJízdní doba v jednom směru byla podle jízdního řádu 5 minut, z toho 3 minuty mezi Císařskou loukou a Výtoní a 2 minuty mezi Císařskou loukou a přístavištěm Kotevní. V sezoně (od dubna do října) jezdil přívoz denně cca od 8 do 20 hodin v intervalu 30 minut, při zvýšené poptávce mohl být, podle informace na webu ROPIDu, vložen posilový spoj. Jízdní řád byl synchronizován tak, aby z Císařské louky odplouvala loď každou celou čtvrthodinu, a to střídavě k pravému a levému břehu řeky.\n\nJízdní řád pro rok 2014 (platný od 29. března) fakticky rozdělil linku P5 na dvě samostatné trasy, obsluhované střídavě: Císařská louka–Výtoň a zpět a Císařská louka–Kotevní a zpět, tj. žádný spoj nepropojoval pravý břeh s levým a bylo zrušeno vyčkávání lodě na Výtoni a omezeny manipulační plavby.\n\nLinkový jízdní řád platný od 28. března 2015 má sice i nadále nadpis „Kotevní – Císařská louka – Výtoň“, ale smíchovské přístaviště Kotevní bylo v trase nahrazeno novým přístavištěm Náplavka Smíchov, umístěným níže po proudu, a přístaviště Výtoň bylo přemístěno zpět na novoměstskou stranu nábřeží. Pořadí zastávek se změnilo na Císařská louka – Výtoň – Náplavka Smíchov, kde ihned pokračuje jako zpáteční spoj v trase Náplavka Smíchov – Výtoň – Císařská louka. Z Císařské louky vyplouvá v provozní době (od 8 do 20 hodin) v každou celou půlhodinu, v sobotu od 9 do 13 hodin je interval čtvrthodinový. Celý okruh trvá 12 minut.\n\nOd 15. prosince 2017 byla z důvodu uzavření pěších lávek na Železničním mostu změněna trasa přívozu, provoz byl posílen a byla zavedena bezplatná přeprava. Místo přístaviště Náplavka Smíchov jezdí přívoz na levém břehu opět do přístaviště Kotevní, jižně od železničního mostu. Interval je ve špičkách desetiminutový, v sedlech a večer dvacetiminutový. Výchozím místem plavby je Císařská louka, plavby se konají v trase Císařská louka – Kotevní – Výtoň – Kotevní – Císařská louka, příčemž v zastávkách Výtoň a Císařská louka jsou cestující povinni vystoupit a případně se zařadit za čekající cestující. Rozsah provozu je v pracovní dny od 7 do 19 hodin, o víkendech od 8 do 19 hodin. \n\nNa podzim 2018 po zprovoznění jedné z pěších lávek na železničním mostě byla ukončena sezóna přívozu PID P5, ale přívoz je nadále provozován ve stejné trase jako komerční přívoz nezařazení do PID, za plné jízdné 30 Kč a zlevněné jízdné 20 Kč, přičemž za jedno jízdné lze bez vystoupení projet celou trasu přívozu jako okružní, tedy 4 zastávky. Jezdí pod názvem Vyšehradský přívoz. \n\nTrasa plavby poskytuje atraktivní výhled na vyšehradskou skálu a vyšehradský železniční most.\n\n\n\n"}
{"id": "785787", "url": "https://cs.wikipedia.org/wiki?curid=785787", "title": "Pontebba", "text": "Pontebba\n\nPontebba je městečko v Itálii v autonomním regionu Furlánsko-Julské Benátsko v Alpách. Je vzdálené 50 kilometrů od Villachu a 80 kilometrů od Udine. Leží na italské dálnici A23, prochází jím též silnice SS113. Městečko má okolo 1700 obyvatel a rozlohu necelých 98 km².\n\nPůsobí zde hokejový klub Sport Ghiaccio Pontebba, který hraje nejvyšší italskou hokejovou soutěž. Klub sídlí v hale PalaVuerich s kapacitou 2000 diváků.\n"}
{"id": "785795", "url": "https://cs.wikipedia.org/wiki?curid=785795", "title": "Herkules (salám)", "text": "Herkules (salám)\n\nSalám Herkules je tepelně neopracovaný trvanlivý masný výrobek. Při výrobě se používá fermentace a uzení studeným kouřem. Oproti Poličanu je charakteristický nejen větším průměrem salámu (kalibru), ale hlavně použitím startovací kultury.\n\nVznik salámu Herkules je možné datovat do Československa na počátku 70. let, podobně jako ostatní tepelně neopracované salámy.\n\nSušárny uzenin (bakalářská práce) http://www.vutbr.cz/www_base/zav_prace_soubor_verejne.php?file_id=7055\n"}
{"id": "785796", "url": "https://cs.wikipedia.org/wiki?curid=785796", "title": "Lovecký salám", "text": "Lovecký salám\n\nLovecký salám je masný výrobek fermentovaný, trvanlivý a tepelně neopracovaný. Při výrobě se používá fermentace a uzení studeným kouřem. Charakteristický je svým plochým hranatým tvarem, který usnadňuje sušení.\n\nZačátek výroby je možné zařadit na počátek 20. století, kdy se vyráběl hlavně v zimním období. Po zdokonalení chlazení i strojového vybavení udírenských dílen byly zásobovány velikonoční a vánoční trhy a letní turistická sezona. Původní receptura je z roku 1955, následně byl zařazen do československých státních norem.\n\nV roce 2011 získal chráněné označení Evropské unie, je zapsán na seznamu tradičních zaručených specialit, na Slovensku pod názvem \"Lovecká saláma\".\n\n\n"}
{"id": "785829", "url": "https://cs.wikipedia.org/wiki?curid=785829", "title": "Gmina Drezdenko", "text": "Gmina Drezdenko\n\nGmina Drezdenko je polská městsko-vesnická gmina v okrese Strzelce-Drezdenko v Lubušském vojvodství. Sídlem gminy je město Drezdenko. V roce 2010 zde žilo 17 051 obyvatel.\n\nGmina má rozlohu 399,9 km² a zabírá 32,04% rozlohy okresu. Skládá se z 27 starostenství.\n\n\n"}
{"id": "785840", "url": "https://cs.wikipedia.org/wiki?curid=785840", "title": "Kostel svatého Jana Křtitele (Slavoňov)", "text": "Kostel svatého Jana Křtitele (Slavoňov)\n\nKostel svatého Jana Křtitele je římskokatolický dřevěný kostel ve Slavoňově. Je chráněn jako národní kulturní památka České republiky.\n\nPůvodní gotický kostel je zmiňován již v roce 1350. Tento dřevěný kostel zanikl patrně za husitských válek. Jeho podoba je známa z pečetidla ze sbírek Národního muzea v Praze. Současný kostel byl vystavěn v roce 1553 za přispění Jana Kotlačky a jeho syna Jana z Blažkova. Areál kostela dotváří kromě hřbitova dále hranolová zvonice z roku 1555 a roubená márnice čtvercového půdorysu z osmnáctého století. Původně byl kostel zasvěcen sv. Martinovi. Ke změně došlo za rekatolizace roku 1683 z podnětu dobrušského děkana Jiřího Sidurga. V té době byl kostel filiálním kostelem ke kostelu v Dobrušce. V roce 1786 byla v kostele lokálie, pod kterou patřily obce Slavoňov, Blažkov, osada Bradle, Mezilesí, Libchyně, Jestřebí, Sendraž, (zemanský dvůr) Studýnka, Vanovka, Bohdašín, Zákraví. Farním se kostel stal v roce 1806.\n\nDo areálu se vchází skrze hranolovou zvonici. Ve spodní části je zděná a je začleněna do kamenné ohradní zdi. Spolu s ní plnila i obrannou funkci. Do dřevěného patra se vstupuje strmým venkovním schodištěm postaveném směrem ke kostelu. Zvonovou stolici tvoří vzpěradlo s třemi zavěšenými zvony - Janem Křtitelem (1773, 11q). Janem Nepomuckým (1562, 6q) a svatým Václavem (1950, 320 kg). Vzorem pro výstavbu zvonice byla snad zvonice v Krčíně.\n\nPůdorys kostela má tvar nepravidelného obdélníka s kněžištěm orientovaným na východ. Proti kněžišti je kůr s varhanami. Předsíň se sníženým stropem byla přistavěna v roce 1705. Střecha je valbová, krytá šindelem. Ke kněžišti je přistavěna malá sakristie. Trámoví na stavbu kostela je postupně zdola z dubových, jedlových a smrkových kmenů. Spáry byly utěsněny mechem a maltou a zvenku obíleny. Později byly z venkovní strany doplněny svislé trámy, které podpírají střechu.\n\nKostel byl původně utrakvistický. Na příčném trámu stropu mezi lodí a kněžištěm je vyobrazený kalich, postavy dvanácti apoštolů a Ježíš klesající pod křížem. Stěny i kazetový strop jsou malovány s rostlinou výzdobou. Malby se prováděly v rozmezí 16. a 18.století, největší část vznikla v roce 1705. V 19.století byly však malby na stěnách zabíleny. V roce 1934 proběhla jejich obnova a v letech 1970-1974 byly původní nástěnné malby restaurovány.\n\nBohoslužby se konají čtyřikrát týdně.\n\n"}
{"id": "785845", "url": "https://cs.wikipedia.org/wiki?curid=785845", "title": "Warszawa Służewiec", "text": "Warszawa Służewiec\n\nWarszawa Służewiec je železniční zastávka sloužící regionální a dálkové dopravě ve Varšavě, Mazovském vojvodství.\n\nŽelezniční zastávku Warszawa Służewiec obsluhují zejména spoje železničního dopravce Koleje Mazowieckie, zkráceně KM, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy. Také ji obsluhují spoje železničního dopravce PKP Intercity, který provozuje vnitrostátní i mezinárodní expresní osobní vlaky.\n\nŽelezniční zastávkou Warszawa Służewiec prochází železniční tratě:\n\n\nŽelezniční zastávku Warszawa Służewiec obsluhují také městské autobusy a to linky: 136, 182, 189, 401, 504 a N01, ale také tramvaje linky: 14, 17 a 18.\n\n\n\n"}
{"id": "785855", "url": "https://cs.wikipedia.org/wiki?curid=785855", "title": "Langstroth", "text": "Langstroth\n\nLangstroth může být:\n\n"}
{"id": "785857", "url": "https://cs.wikipedia.org/wiki?curid=785857", "title": "Východní Texas", "text": "Východní Texas\n\nVýchodní Texas ( \"East Texas\") je osobitý geografický a ekologický region v americkém státě Texas.\n\nToto území zahrnuje téměř 49 okresů s rozlohou přibližně 100 000 km a populací kolem šesti milionů obyvatel.\nVětšina území regionu se skládá z ekoregionu Piney Woods (borovicové lesy) a východní Texas je někdy zaměňován s regionem Piney Woods. Houston se jenom zřídka považuje za součást východního Texasu, je spíš součástí pobřežního regionu Coastal Bend. Na východní hranici regionu v blízkosti centrálního Texasu se povrch mění z lesnatého na prérii.\n\nV regionu se nachází dvě nejstarší města Texasu, Nacogdoches, nejstarší texaské město z 18. století a San Augustine, nejstarší angoloamerické sídlo Texasu s datem vzniku 1820. V regionu bydlí převážně Texasané anglického, skotského a irského původu.\n\nVýchodní Texas byl známý největším těžebním ropnám polem v Spojených státech, East Texas Oil Field. Produkce ropného pole ale v posledních letech poklesla a tato skutečnost se odrazila na místní ekonomice.\n\nVýchodní Texas je často považován za západní rozšíření Jihu Spojených státu, kulturní spřízněnost s Jižany je vysoká. Nejvýznamnější muzeum regionu je v Lufkinu, Lufkin Historical and Creative Arts Center, otevřené v roce 1976.\n\nNejvýznamnějšími městy s populací nad 10 000 obyvatel jsou:\n\n"}
{"id": "785859", "url": "https://cs.wikipedia.org/wiki?curid=785859", "title": "Gmina Stare Kurowo", "text": "Gmina Stare Kurowo\n\nGmina Stare Kurowo je polská vesnická gmina v okrese Strzelce-Drezdenko v Lubušském vojvodství. Sídlem gminy je ves Stare Kurowo. V roce 2010 zde žilo 4 094 obyvatel.\n\nGmina má rozlohu 77,88 km² a zabírá 6,24% rozlohy okresu. Skládá se z 10 starostenství.\n\n\n"}
{"id": "785860", "url": "https://cs.wikipedia.org/wiki?curid=785860", "title": "Svahilská Wikipedie", "text": "Svahilská Wikipedie\n\nSvahilská Wikipedie ( ) je jazyková verze Wikipedie v svahilštině. V lednu 2020 obsahovala přes 55 000 článků a pracovalo pro ni 11 správců. Registrováno bylo přes 39 000 uživatelů, z nichž bylo asi 110 aktivních. V počtu článků byla 89. největší Wikipedie.\n\n"}
{"id": "785866", "url": "https://cs.wikipedia.org/wiki?curid=785866", "title": "Největší Chorvat", "text": "Největší Chorvat\n\nNejvětší Chorvat (Chorvatsky: \"Najveći Hrvat\") byla soutěž, kterou podle vzoru britské soutěže Great Britons vyhlásil v roce 2003 chorvatský týdeník \"Nacional\". Lidé měli v internetovém hlasování, sms zprávami či dopisy zvolit největší osobnost chorvatské historie. Do hlasování se zapojilo 8000 lidí. Výsledky časopis zveřejnil 6. ledna 2004. S přehledem zvítězil bývalý prezident socialistické Jugoslávie Josip Broz Tito. Větší množství hlasů získal i druhý Nikola Tesla, další účastníci skončili již s větším odstupem. Zajímavým rysem ankety bylo, že v ní uspěla řada etnických Srbů (Tesla, Bosković, Petrović, Andrić, Karapandža ad.). \n\n\n"}
{"id": "785868", "url": "https://cs.wikipedia.org/wiki?curid=785868", "title": "Malajálamská Wikipedie", "text": "Malajálamská Wikipedie\n\nMalajálamská Wikipedie je jazyková verze Wikipedie v malajálamštině. Byla založena v roce 2002. V lednu 2020 obsahovala přes 67 000 článků a pracovalo pro ni 21 správců. Registrováno bylo přes 131 000 uživatelů, z nichž bylo asi 340 aktivních. V počtu článků byla 80. největší Wikipedie.\nZájem o tuto jazykovou verzi a počet jejích článků prudce stoupl po propagačním článku v novinách \"Mathrubhumi\" 2. září 2007. V roce 2010 Jimmy Wales představil vydání offline verze malajálamské Wikipedie na CD s vybranými 500 články. Šlo o první takové vydání v jazyce, který nepoužívá latinku.\n\n"}
{"id": "785869", "url": "https://cs.wikipedia.org/wiki?curid=785869", "title": "GET-ligaen 2011/2012", "text": "GET-ligaen 2011/2012\n\nSezóna 2011/2012 byla 73. sezónou Norské ligy. Obhájcem titulu byl tým Sparta Sarpsborg. Mistrem se stal tým Stavanger Oilers.\n\n\n\n\nV baráži se systémem dvoukolově každý s každým utkaly poslední dva týmy tohoto ročníku GET-ligaen a první dva týmy divize 1.\n\n Oficiální stránky ligy\n"}
{"id": "785882", "url": "https://cs.wikipedia.org/wiki?curid=785882", "title": "Pobřežní pás (Texas)", "text": "Pobřežní pás (Texas)\n\nTexas Coastal Bend ( \"Texaský pobřežní pás\") je geografický region v Texasu. Jeho jádro tvoří nížina podél texaského pobřeží Mexického zálivu. Představuje 26 pobřežních okresů v Texasu. V regionu se nachází mnohá významná města, například Brownsville, Corpus Christi či Houston.\n\nPobřežní pás Texasu je vlastně směsice venkovských, městských a předměstských tradic angloamerického a hispánského obyvatelstva, ačkoliv v kulturním dědictví jsou zastoupeni i Afroameričané a Asijci. Bílí Američané ovšem představují většinu obyvatel regionu.\n\nSkutečnost, která spojuje všechny obyvatele je nebezpečí hurikánů a záplav.\n\nNejvýznamnějšími městy jsou:\n\n"}
{"id": "785894", "url": "https://cs.wikipedia.org/wiki?curid=785894", "title": "Michael Crawford", "text": "Michael Crawford\n\nMichael Crawford (* 19. ledna 1942) je anglický herec a zpěvák. Věnuje se zejména divadelnímu muzikálu, vystupoval hojně na Broadwayi. K jeho nejslavnějším divadelním představením patří Phantom of the Opera (1986-1991) pod vedením Andrew Lloyd Webbera, za roli Fantoma získal prestižní ceny Tony Award i Laurence Olivier Award. V televizi ho proslavil sitcom BBC Some Mothers Do 'Ave 'Em. K nejznámějším filmům patří Barnum či Condorman.\n\n\n\n\n"}
{"id": "785896", "url": "https://cs.wikipedia.org/wiki?curid=785896", "title": "Antti Aarne", "text": "Antti Aarne\n\nAntti Amatus Aarne [] (5. prosince 1867, Pori – 5. února 1925, Helsinky) byl finský folklorista.\n\nAarne studoval v letech 1893 až 1898 v Rusku a poté působil jako učitel jazyků a rektor na škole vyššího typu. V roce 1908 složil doktorát. Od roku 1911 vyučoval na helsinské univerzitě folkloristiku; od roku 1922 zde byl profesorem.\n\nSpolu s Juliem Krohnem a Kaarlem Krohnem jsou uznáváni jako zakladatelé \"geograficko-historické metody\" (Finské školy). V roce vydal typologii pohádek („Verzeichnis der Märchentypen mit Hülfe von Fachgenossen“), která byla v letech 1928 a 1961 přepracována Thompsonem a která je známá jako Aarne–Thompsonův katalog.\n\n\n"}
{"id": "785897", "url": "https://cs.wikipedia.org/wiki?curid=785897", "title": "Scheurebe", "text": "Scheurebe\n\nScheurebe je pozdní moštová odrůda révy vinné (\"Vitis vinifera\"), určená k výrobě bílých vín, vyšlechtěná v Německu roku 1916. Je po odrůdě \"Müller Thurgau\", společně s odrůdou \"Kerner\", jedním z nejúspěšnějších německých novokřížení, nicméně je odrůdou poměrně náročnou na polohy, s průměrnými výnosy, takže osazené plochy vinic mají v Německu klesající tendenci.\n\nRéva vinná (\"Vitis vinifera\") odrůda \"Scheurebe\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Vrcholky letorostů jsou otevřené, světle zelené s bronzovým až červenohnědým nádechem, velmi slabě pigmentované antokyaniny, pouze slabě bíle vlnatě ochmýřené. Internodia a nodia jsou zelená s červenými pruhy, bez ochmýření, pupeny jsou pouze velmi slabě pigmentované antokyaniny. Mladé lístky jsou zelené s bronzovým nádechem, slabě pigmentované antokyaniny, pouze slabě pavučinovitě ochmýřené. Jednoleté réví je žlutavě hnědé až šedohnědé, rýhované, eliptického průřezu.\n\nListy jsou podobné listům odrůdy \"Sylvánské zelené\". Jsou středně velké, okrouhlé až pentagonální, pětilaločnaté se středně hlubokými horními výkroji, které jsou většinou překryté s průsvitem, s oblým až plochým dnem, dolní výkroje jsou většinou otevřené, s oblým, méně často až s plochým dnem. čepel je slabě až průměrně puchýřnatá, zvlněná a svraskalá, zoubkování na okraji je méně výrazné. Řapíkový výkroj je lyrovitý, někdy úzce otevřený, ale většinou široce překrytý s průsvitem (pro odrůdu je typický „praporek“ na listu v místě výkroje), řapík je kratší až středně dlouhý, stejně dlouhý, jako medián listu, zelený, žilnatina listu je pouze velmi slabě pigmentovaná antokyaniny. Listy zůstávají na keři i na podzim dlouho zelené, později získávají žlutou barvu.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké, kulaté, žlutozelené bobule jednotné barvy a velikosti, se středně silnou, průměrně ojíněnou slupkou, jejichž dužina je rozplývavá, s typickým, odrůdovým aroma, připomínajícím černý rybíz. Stopečka bobulí je krátká, obtížně oddělitelná. Hrozny jsou malé až středně velké (108 g), husté až velmi husté, válcovité, občas s křidélkem, stopky jsou krátké, průměrně lignifikované.\n\n\"Scheurebe\" je moštová odrůda vinné révy (\"Vitis vinifera\"), kterou vyšlechtil roku 1916 Dr. George Scheu (1897-1949) v Německu, ve šlechtitelské stanici v Alzey ve spolkové zemi Porýní-Falc. Dlouho byla odrůda považována za křížence odrůd \"Sylvánské zelené\" a \"Ryzlink rýnský\". Známý německý šlechtitel Helmut Becker to vysvětluje faktem, že původním záměrem Dr. Scheu bylo vyšlechtit odrůdu, která by měla výraznější aroma a větší odolnost vůči mrazu a chloróze, než právě odrůda \"Sylvánské zelené\".\n\nGenová analýza, provedená koncem 90. let 20. století Dr. Ferdinandem Regnerem v Rakousku (HBfWO Klosterneuburg) potvrdila \"Ryzlink rýnský\" jako otcovskou odrůdu, \"Sylvánské zelené\" ovšem vyloučila. Je známo, že Dr. Scheu často jako partnera při šlechtění používal semenáčky divoké révy, je proto možné, že právě jeden z těchto semenáčků se stal mateřskou odrůdou.\n\n\"Scheurebe\" byla v Německu registrována roku 1956 a roku 2007 se pěstovala ve 13 klonech na 1.702 hektarech vinic, převážně v oblastech Rheinhessen 953 ha, Falc, Nahe a Franken. Na poměrně velkých plochách najdeme odrůdu i v Rakousku, roku 1999 zde byla vysazena na 530 ha, pod názvem \"Sämling 88\" je pěstována například v okolí Neusiedler See či ve Štýrsku, hrozny se používají k výrobě bobulových výběrů a ledových vín. Dále se odrůda pěstuje na malých plochách i na jihu Anglie, ve státech Kalifornie a Oregon v USA a na západě Austrálie.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín, nicméně vzácně ji najdeme i na našich vinohradech a s odrůdovými víny se lze ojediněle setkat na místních koštech.\n\nŠlechtitelský název odrůdy byl \"Sämling 88\", pod tímto názvem najdeme odrůdu místy ještě dnes v Rakousku. Na počest šlechtitele, kterým byl Dr. George Scheu (1897-1949), bývalý ředitel šlechtitelské stanice v Alzey, byla odrůda přejmenována roku 1945, přičemž sufix „rebe“ v překladu z němčiny znamená „réva“.\n\nLokálně používaná synonyma této odrůdy jsou : \"Шойребе, Самлинг 88, Альцей S. 88\" (vše Rusko), \"Alzey S. 88, S 88, Saemling, Sämling 88\" (Rakousko), \"Scheu 88, Scheu Riesling, Dr. Wagnerrebe\".\n\nV Německu je registrován tetraploidní klon odrůdy \"Scheurebe\", zapsaný v katalogu odrůd VIVC samostatně.\n\n\"Frühe Scheurebe\", jedno ze synonym odrůdy \"Bacchus\", dalo, vytrženo z kontextu, vzniknout domněnce, že se jedná o odrůdu, která byla dříve nazývána \"Scheurebe\" („früh“, německy „dříve“, ale též m.j. „raně, časně, brzy“), jedná se samozřejmě o omyl, synonymum obě jinak typově podobné odrůdy vlastně odlišuje (myšleno tím, že \"Bacchus\" je „raněji dozrávající, než \"Scheurebe\"“).\n\nRéví dobře vyzrává, ale i vyzrálé réví je nejvýše průměrně odolné mrazu. Odrůda nemá sklon ke sprchávání. Plodnost je střední, (7) 9-11 t/ha při cukernatosti (16) 18-21 °NM a aciditě (6) 8-10 g/l. Hodí se pro většinu vedení, snáší dobře i krátký řez, doporučuje se ale vedení vyšší s řezem na dlouhé tažně. Vhodné jsou podnože SO-4, T 5C a 125 AA.\n\nOdrůda raší i kvete středně pozdně, dozrává pozdně, koncem září až počátkem října.\n\nOdolnost proti plísni révové (\"Plasmopara viticola\") je mírně nadprůměrná, vůči plísni šedé (\"Botrytis cinerea\") průměrná, vůči padlí révovému (\"Uncinula necator\") nízká. Odrůda dobře odolává chloróze, ale občas trpí fytoplazmózou (\"Grapevine flavescence doreé phytoplasma\").\n\nTak jako \"Ryzlink rýnský\" má odrůda poměrně vysoké nároky na polohu, v horších polohách hrozny nevyzrají dostatečně a mošt má vysokou aciditu. Vyžaduje hlubší, úrodnější půdy, na suchých půdách bývají menší sklizně. Dobře snáší vyšší obsah vápníku v půdě.\n\nJsou-li hrozny vyzrálé, vyznačují se velmi vysokou cukernatostí a poskytují kvalitní vína, jsou-li ovšem sklizeny příliš časně, mají vína vysokou aciditu a buket může být docela nepříjemný, travnatý.\n\nTypické víno je zlatavé až zlatožluté, střední acidity, květinové vůně a příjemné, plné chuti, podobné vyzrálým ryzlinkům. V chuti i vůni můžeme hledat květiny, černý rybíz, grapefruity, jemné muškátové tóny a tropické ovoce. Jemná kabinetní vína a pozdní sběry mají osobitý odrůdový buket, v chuti jemnou ovocitost a harmonické spojení živých kyselin a zbytkového cukru. Odrůda často poskytuje přívlastková vína QmP v podobě sladkých, dezertních, místy i botrytických ušlechtilých výběrů s tóny manga, zralých hrušek, broskví, medu a tropického ovoce, která dobře vyzrávají. Někdy se u nich objevuje v buketu i jemný muškátový tón či růžový květ.\n\nVína jsou vhodná k archivaci, dobře zrají, suchá najdou uplatnění jako vhodný doplněk k masitým, mírně kořenitým pokrmům, ušlechtilé výběry jako aperitiv či dezert. \"Scheurebe\" si získalo přezdívku „německý Sauvignon Blanc“, často se používá i do různých kupáží.\nNejznámějšími německými výrobci odrůdových vín jsou Andreas Laible (Durbach, Baden), Weegmüller (Neustadt-Haardt) a Fuhrmann-Eymael (Pfeffingen).\n\n\n\n"}
{"id": "785900", "url": "https://cs.wikipedia.org/wiki?curid=785900", "title": "Knox", "text": "Knox\n\nKnox [\"noks\"] může znamenat:\n\n\n"}
{"id": "785904", "url": "https://cs.wikipedia.org/wiki?curid=785904", "title": "Kyselina nervonová", "text": "Kyselina nervonová\n\nKyselina nervonová je karboxylová kyselina patřící do skupiny omega 9 mononenasycených mastných kyselin. Funkční vzorec je CHCOOH, sumární vzorec CHO.\n\nBylo zjištěno, že kyselina nervonová je důležitá v biosyntéze myelinu.Nachází se ve sfingolipidech v bílé mozkové hmotě v lidském mozku. \n"}
{"id": "785912", "url": "https://cs.wikipedia.org/wiki?curid=785912", "title": "Hermann Bäcker", "text": "Hermann Bäcker\n\nHermann Bäcker, pseudonym H. Ewart (22. února 1867, Barmen – 27. dubna 1928, Kolín nad Rýnem), byl německý spisovatel a evangelický kněz.\n\nHermann Bäcker po studiu evangelické teologie a filologie působil jako farář (1892 až 1894) v Adenau. Od roku 1905 vyučoval na gymnáziu v Elberfeldu. Zajímal se o místní dějiny a psal historické romány a povídky. \n\n\n \n"}
{"id": "785926", "url": "https://cs.wikipedia.org/wiki?curid=785926", "title": "Expobank CZ", "text": "Expobank CZ\n\nExpobank CZ a.s. je česká banka, založená v roce 1991. Jde o banku s celostátní působností pro firemní a individuální klienty. Banka se zaměřuje především na oblast mezinárodního korporátního bankovnictví a spolupráci v rámci skupiny Expobank. V roce 2017 banka představila nové internetové bankovnictví Expobanking, které umožňuje služby moderního bankovnictví bez návštěvy pobočky. Expobank nabízí svým klientům unikátní NEO účet. Běžný účet, který propojuje tradiční bankovnictví se světem FinTech. \n\nMajoritním vlastníkem je od roku 2014 ruský podnikatel Igor Vladimirovič Kim.\n\nHistorie Expobank CZ a.s. je poměrně bohatá na události, díky několika změnám akcionářů.\n\nPůvodní banka byla založena již v roce 1991 jako švýcarsko-maďarské joint-venture pod názvem InterBank, akciová společnost a získala bankovní licenci dne 28. 12.1991, stávající platnou licenci (po přelicencování) obdržela již pod názvem Interbanka, akciová společnost dne 13. 2. 2004 (byla dodatkovaná 6. 5. 2005). V letech 1993-1997 proběhla řada změn akcionářské struktury, která se stabilizovala na konci roku 1997, kdy se většinovým akcionářem stala německá Bayerische Landesbank a dalšími akcionáři maďarská Magyar Kulkereskedelmi Bank (MKB) a rakouská Bank für Arbeit und Wirtschaft AG (BAWAG). V září 2003 se potom BAWAG stal jediným akcionářem Interbanky a.s. a v červnu 2004 byla banka přejmenována na BAWAG Bank CZ a.s. V září 2004 poté BAWAG získal 100 % akcií další banky na českém trhu – Dresdner Bank CZ a.s.\n\nDresdner Bank CZ a.s. byla založena v roce 1991 jako společný podnik francouzské Banque National de Paris (BNP, pozdější BNP Paribas) a německé Dresdner Bank AG a pod původním názvem BNP-Dresdner Bank (ČSFR) a.s. získala bankovní licenci dne 3. 9. 1991. V roce 2001 se Dresdner Bank AG stala jediným akcionářem banky, která novou licenci (při přelicencování po novele bankovního zákona) dostala pod názvem Dresdner Bank CZ a.s. dne 4. 11. 2003. Poté, kdy se jediným akcionářem stal BAWAG, byla Dresdner Bank CZ a.s. přejmenována na BAWAG International Bank CZ a.s. a dne 31. 3. 2005 zanikla v důsledku fúze, když byla sloučena s BAWAG Bank CZ a.s. jako nástupnickou bankou.\n\nV září 2008 došlo k další změně, když se jediným akcionářem stala německá Landesbank Baden-Württemberg (LBBW) a z BAWAG Bank CZ a.s. se stala LBBW Bank CZ a.s. jako součást skupiny LBBW. Mateřská LBBW je jednak komerční bankou a současně též centrální bankou lokálních spořitelen v Bádensku-Württembersku, Sasku a Porýní Falcku a patří mezi největší banky v Německu.\n\nV lednu 2014 se LBBW dohodla na prodeji LBBW Bank CZ ruské bance Expobank podnikatele Igora Kima., 15. 10. 2014 dochází ke změně jména na Expobank CZ a.s. a webových stránek. Ke konci listopadu 2014 dochází k redukci pobočkové sítě. Od konce roku 2014 je majoritním vlastníkem české banky Igor Kim.\n\nV březnu 2016 realizovala Expobank CZ a.s. odkup společnosti EAST Portfolio, s.r.o. ve které získala 100% podíl od německé LBBW. V březnu 2017 Expobank CZ a.s. jako první česká banka vstoupila na srbský trh, kde se stala jediným akcionářem Marfin Bank a.d. Beograd. Marfin Bank následně změnila svůj obchodní název na Expobank Beograd. V lednu 2014 se LBBW dohodla na prodeji LBBW Bank CZ podnikateli Igoru Kimovi, který je od konce roku 2014 majoritním vlastníkem banky. 15. 10. 2014 dochází ke změně jména na Expobank CZ a.s. \n\nOd dubna 2019 Expobank CZ sídlí v budově Trimaran v ulici Na strži na pražské Pankráci. V srpnu 2019 se do sousední budovy City Element na pražské Pankráci přesunula i pobočka do té doby sídlící na Václavském náměstí v Praze. \n\n"}
{"id": "785928", "url": "https://cs.wikipedia.org/wiki?curid=785928", "title": "Karel Janeček (skladatel)", "text": "Karel Janeček (skladatel)\n\nKarel Janeček (20. února 1903 Čenstochová (v dnešním Polsku) – 4. ledna 1974 Praha) byl hudební teoretik, skladatel, pedagog.\n\nByl synem českého účetního Karla Josefa Janečka (1878–1948) a Lotyšky, Alžběty Leontiny Bakkisové. Matka záhy zemřela a otec se znovu oženil s Češkou Marií Vrbovovou. Od začátku 1. světové války bydleli v Křinci u Nymburka. Vystudoval průmyslovou školu elektrotechnickou v Praze. Již v době studia na střední škole začal komponovat a po maturitě byl na doporučení Vítězslava Nováka přijat do 2. ročníku skladby Pražské konzervatoře. Byl žákem Jaroslava Křičky a na mistrovské škole Vítězslava Nováka. Absolvoval v roce 1927 a záhy byla jeho díla oceněna několika cenami (\"Ouvertura\", \"2. smyčcový kvartet\" a klavírní cyklus \"Den\").\n\nV roce 1929 se stal učitelem hudební teorie na Městské hudební škole v Plzni. Účastnil se hudebního života města. Byl dirigentem amatérské \"Plzeňské filharmonie\", funkcionářem několika hudebních spolků, pořádal veřejné přednášky a psal hudební kritiky. V září roku 1941 se stal profesorem skladby a hudební teorie na Pražské konzervatoři. Ve spolupráci s Otakarem Šínem publikoval své první hudebně-vědné studie. I v Praze se aktivně účastnil hudebního dění. Byl členem \"Přítomnosti\", \"Hudebního odboru Umělecké besedy\" a po válce \"Syndikátu českých skladatelů\" a posléze \"Svazu českých skladatelů\". Řada jeho žáků se později stala významnými skladateli (např. Vladimír Sommer a Radim Drejsl, Lubomír Železný, Oldřich Flosman, Ivan Řezáč a Ivan Jirko).\n\nS Václavem Holzknechtem a Emilem Hradeckým ještě za okupace připravili projekt vysoké hudební školy. V roce 1946 skutečně podle jejich návrhu vznikla Hudební a taneční fakulta Akademie múzických umění a Janeček se stal vedoucím katedry hudební teorie. Kromě toho přednášel hudební teorii také na Katedře hudební vědy Filozofické fakulty University Karlovy. V té době také publikoval svá hlavní hudebně-teoretická díla. Inicioval založení autorského kolektivu pro přípravu monografie \"Dílo a život Bedřicha Smetany\", do které přispěl knihou \"Smetanova komorní tvorba\".\n\nV skladatelské práci vyšel ze slohu a poetiky evropské hudby přelomu století a ze své záliby v symbolistické poezii. V době studia na mistrovské škole se přiklonil ke stylu meziválečné avantgardy. Jeho hudební vyjadřování se pohybovalo na hranicích tonality a atonality. Vokální díla ze začátku 30. let tvořil pod vlivem surrealismu a poetismu, čemuž odpovídal i výběr zhudebňovaných textů. Vyhrocení situace v Evropě, hrozby nacistického Německa a následná okupace našly odraz v jeho díle. V té době komponoval závažná díla s tragickým podtextem.\n\nV padesátých letech se stal za svou hudbu terčem útoků z pozic socialistického realismu. Byl vybrán za exemplární příklad „formalistických“ postupů v české hudbě a jeho hudba byla označena za melodicky chudou, nemohoucí a harmonicky zmatenou. Skladatel se částečně podřídil kritice, ustoupil od moderního novátorství a zjednodušil melodiku i harmonii. V šedesátých letech, při celkovém politickém uvolnění, se však ke svému osobitému skladatelskému stylu vrátil.\n\nTeoretické spisy patří mezi nejzávažnější část Janečkova díla. Ve své době byly jeho práce zcela průkopnické a dodnes mají velký význam jak s vědeckého hlediska, tak i jako základní vysokoškolské učebnice. V pojetí melodiky, harmonie a hudební tektoniky je originálním tvůrcem a patří mezi nejvýznamnější světové hudebními teoretiky 20. století.\n\nSkladatelská i literární pozůstalost Karla Janečka je uložena v Památníku národního písemnictví.\n\n\n\n\n\nČetné články v odborném tisku a časopisech.\n\n\n"}
{"id": "785933", "url": "https://cs.wikipedia.org/wiki?curid=785933", "title": "Georg Friedrich von Reichenbach", "text": "Georg Friedrich von Reichenbach\n\nGeorg Friedrich Reichenbach (24. srpna 1771, Durlach – 21. května 1826)\nbyl vynikající německý mechanik.\n\nNarodil se 24. srpna 1772 v německém Durlachu. Už při studiích na vojenské škole se dostal k mechanice a dále se v ní zdokonaloval a díky otci např. sestrojil devítipalcový sextant. Jelikož ho vytvořil podle anglického vzoru, získal za pomoci vlivných osobností státní stipendium na dvouletý pobyt v Anglii (1791 – 1793). V Anglii pracoval v železárnách a ve strojírnách, mimo jiné i u Jamese Watta. V hojné míře navštěvoval hvězdárny a observatoře, ale žádné dílny pro výrobu astronomických měřidel a pomůcek. \n\nPřed založením Reichenbachovy dílny neexistovala v Bavorsku žádná specializovaná mechanická dílna, která by vyráběla matematické či astronomické přístroje. Proto částečně i na popud saského legačního rady Beigela, mimo jiné vedoucího geodetických prací v Bavorsku a postrádajícího v Mnichově dílnu na měřické pomůcky, odešel Reichenbach do Mnichova. Tam založil dílnu a začal pracovat na výrobě především astronomických měřických přístrojů. Přístroje, které zatím zkonstruoval, byly převzaty z anglických vzorů. Většinu přístrojů zatím vyráběl svépomocí, pouze s konstrukčně složitějšími přístroji mu pomáhal pan Höschell z Augsburku. \n\nV roce 1800 byl povolán do armády, kde ve chvílích volna kreslil a snažil se vymyslet dokonalejší konstrukce měřických přístrojů. Po návratu do Mnichova se sešel se svým budoucím pomocníkem hodinářem Josephem Liebherrem, který v té době byl mimo jiné konstruktérem sextantů, a společně sestrojili \"Teilmachine\". Kreis-teilmachine slouží pro přesné vynášení rysek na děleném ocelovém kruhu. Do roku 1804 ještě společné zkonstruovali např. 16 palcový \"Terrestrischer Kreis\" a \"Astronomischer Kreis\", pasážník a meridiánový kruh (\"Mittags-Fernrohr\"). Jak pasážník tak i meridiánový kruh měří místní poledník měřením na slunce. Rozdíl je v tom, že meridiánový kruh měří vertikální úhel při průchodu poledníkem, kdežto pasážník měří pouze čas průchodu poledníkem. Vertikální kruh u pasážníku je pouze pro nalezení pozorované hvězdy, ne pro měření vertikálního úhlu. Astronomischer Kreis sestrojený Reichenbachem je kolem svého středu pohyblivý a v libovolné poloze může být spojena kovovým čepem. Tak při pohybu zůstane alhidáda v klidu a po dvou vteřinách se může otočit z východní na západní polohu.\n\nReichenbach získával mnoho zakázek na měřické pomůcky od armády a bavorského státu. To bylo dáno tím, že na začátku 19. století skončily napoleonské války a Bavorsko se měnilo v moderní stát, jakým se po revoluci stala Francie. Předpokladem nově formovaného Bavorského státu na základě více než 70 rozdílných teritorií, bylo právě správní, pozemkové, geografické a daňové vytyčení.\n\nVyměření Bavorska bylo v té době velikým úkolem splnitelným pouze za pomoci spolehlivých přístrojů. Těmto přístrojům bylo nutné zajistit i dostatečný servis, aby je bylo možné v případě potřeby rychle opravit. K tomu potřebovali Reichenbach a Liebherr rozšířit dílnu. Jelikož jim finanční prostředky nestačily k uspokojivému rozšíření dílny, spojili se s obchodníkem Josephem Utzschneiderem, který tento potřebný kapitál měl, a který se stal vedoucím obchodního oddělení. Tímto spojením vznikl v roce 1804 Matematicko-mechanický institut. Reichenbach měl tedy na starost konstrukce a finální dokončení výrobků, Liebherr byl výrobním mistrem.\n\nV rámci zaměřování Bavorska dostal institut za úkol vyvinout potřebné geodetické a astronomické přístroje. Především šlo o teodolity schopné zaměřit geodetické základy v podobě trigonometrické sítě. Přístroje pro bavorské měření musely být dostatečně přesné a schopné provést vícenásobná měření. Dále musely být spolehlivé a lehké na přepravu. Tím, že Reichenbach dokázal tyto kritéria splňovat, docházelo k realizování zakázek i ze zahraničí. Počet zakázek se zvyšoval a zájem o Reichenbachovy stroje rostl. Proto se Reichenbach spojil i se švýcarským optikem Guinandem. V první polovině 19. století se Reichenbachovy teodolity rozšířily po celé Evropě. Například na našem území se tyto teodolity používaly především pro měření úhlů číselné triangulace pro geodetické základy Stabilního katastru. \n\nV roce 1814 se Reichenbach se svými společníky rozešel a založil s Lebrechtem Traugottem Ertelem v Mnichově nový závod Reichenbach-Ertel. Roku 1818, na výzvu ředitele vídeňské polytechniky Prechtla, zřídil Reichenbach spolu s Ertelem na vídeňské polytechnice mechanicko-astronomické dílny. Při své práci Reichenbach sbíral zkušenosti po celé Evropě. Při svých cestách navštívil Vídeň, Francii i Anglii. Jak se jeho firma rozšiřovala, přístroje už vlastníma rukama nevyráběl, ale „jen“ dohlížel na jejich výrobu. V roce 1821 předal Reichenbach svou mechanickou dílnu Ertelovi a sám odešel do státních služeb.\n\nGeorg Reichenbach zemřel 21. května 1826 jako člen Akademie mnichovské a pařížské.\n\nZ Reichenbachových přístrojů stojí v popředí ty přenosné, které různě reformoval a vylepšoval. Mezi tyto přístroje například patří:\n\n\nGeorg Reichenbach vnesl do konstrukce teodolitů mnoho nových a na svoji dobu revolučních prvků. Například v roce 1813 dle jeho návrhu byl bratry Liebherrovými sestrojen pro královskou katastrální komisi nitkový dálkoměr. Reichenbach dokázal díky využití speciálních materiálů a nových konstrukčních řešení, snižovat hmotnost geodetických přístrojů bez snížení přesnosti. To na to jeho dobu bylo revoluční, proto Reichenbach získával mnoho státních zakázek i mimo Bavorský stát. Jeho teodolity se rozšířily po celé Evropě a byly používány při budování geodetických základů\n\nVětšina teodolitů vyrobených Reichenbachem, s výjimkou těch prvních, byla repetiční.\n\nReichenbachovy konstrukce mají několik vynikajících vlastností. Podařilo se mu až o polovinu snížit velikosti vodorovných a svislých kruhů a tím i zmenšit celkovou velikost přístrojů. To všechno bez nutnosti snížit přesnost přístrojů. Tím Reichenbach zvýšil i odolnost přístrojů především proti strhávání pohyblivých částí. Snížení celkové hmotnosti usnadnilo i manipulaci s přístroji. Reichenbach mimo jiné stojí i za zdokonalením konstrukčního uspořádání točných os teodolitu. Jedná se o německou neboli reichenbachovu soustavu. Při tomto uspořádání se alhidádový čep otáčí v limbovém pouzdře a to se pohybuje ve válci trojnožky. Německé uspořádání točných os je nejčastěji využívaným uspořádáním u teodolitů, protože snižuje náchylnost na strhávání pohyblivých částí.\n\nSlabinou Reichenbachových konstrukcí je připevnění ocelových kruhů tenkými kužely v kovových pouzdrech někdy kuželového nebo válcového tvaru nebo v některém případě dvěma kužely. To má za následek velké tření mezi pohyblivými a pevnými částmi. V případě užití dvou kuželů je pro bezproblémový pohyb stroje při měření kvůli teplotní rozpínavosti kovů důležitá teplota vzduchu (Tuto závadu se snažil řešit s Gaussem) \n\nBordův kruh představoval přechod od kvadrantů k teodolitu. Byl vyvinut roku 1777 Jeanem Charlesem Bordem pro měření vodorovných směrů pomocí repetice (násobení úhlů). V letech 1784 - 1787 byl Bordův kruh používán při trigonometrickém spojení hvězdáren v Paříži a Greenwichi. Reichenbach přímo tento kruh nevymyslel, ale konstrukčně ho ve svých teodolitech používal. Třínožka nese spodní limbový kruh o průměru 115 mm s úhlovou stupnicí. 0-360° s dílky po 1° pro hrubé odečítání úhlů. Index k odečítání vodorovných úhlů je vybaven hrubou ustanovkou s trubicovou libelou. Na střední točné ose limbu je připevněn kuželový sloupec vysoký 200 mm, který pomocí kloubu nese horní dělený kruh o průměru 170 mm. Po okraji kruhu je vynesena úhlová stupnice 0 - 360° s dílky po 30'. Kruh možno používat v horizontální a vertikální rovině, nebo i v šikmé rovině. To z důvodu měření pohybu hvězd a vesmírných těles. Kloub je opatřen hrubou a jemnou ustanovkou. Na točné ose děleného kruhu z obou jeho stran jsou připevněny 2 dalekohledy délky 255 mm, opatřené hrubou a jemnou ustanovkou. Ke stupnici děleného kruhu přísluší 1' vernier. Na jednom dalekohledu je připevněna trubicová libela dl. 140 mm. Bordův kruh se nestavěl na stativ, ale na pevný podklad. Ke kontrole, zda nebylo během měření s přístrojem hnuto, sloužil zajišťovací dalekohled.\nPrvní Reichenbachův terestrický teodolit byl zkonstruován v roce 1804. Byl jednoduchého typu s limbem o průměru 16 palců, děleným po 5' a se 4 verniery o vernierové diferenci 4\". Vyobrazené teodolity jsou novějšího typu, které byly zkonstruovány v letech 1816 - 1818. Na točné ose je vsazen limbový kruh o průměru 248mm s úhlovou stupnicí 0 – 360°. K limbovému kruhu přísluší vernier opatřený clonou a lupou a ustanovky - hrubá a jemná. Na obvodu limbu jsou připevněny dva nosníky točné osy dalekohledu dl. 306 mm se sázecí trubicovou libelou. Limbový kruh lze používat v horizontální i vertikální poloze. Dalekohledy jsou vybaveny nitkovým křížem a okulárem.\nUniverzální teodolit výšky 40 cm, s velkým kruhem o průměru 35 cm, který lze sklopit do libovolné polohy díky konstrukci Bordova repetičního kruhu. K cílení slouží dvojice dalekohledů, přístrojem lze měřit úhly s velkou přesností, nejmenší dílek vernieru jsou 4\". Teodolit, s nímž měřil tepelský premonstrát Alois Martin David (1757-1836), astronom a geodet evropského formátu, ředitel pražské klementinské hvězdárny. Výsledky měření, na nichž se zásadním způsobem podílel, dovolily vydat mapy, založené na astronomicky zjištěných zeměpisných souřadnicích význačných míst v Čechách a sousedních zemích [Národní technické muzeum v Praze].\nTento teodolit není přímo vyroben Reichenbachem, ale jeho žákem A. Javorskim v dílnách vídeňské polytechniky ve 20. letech 19. století. Vodorovný kruh o průměru 36 cm je dělen po 5 minutách a má 4 verniery s diferencí 4 vteřiny. Svislé kruhy jsou dva. Jeden o průměru 27 cm je dělen po 10 minutách, druhý, o průměru 30 cm má dělení po 5 minutách a 4 verniery s diferencí 4 vteřiny. Při pozdější úpravě byly ke svislému kruhu připojeny dva mikrometry. Teodolit se stavěl na pevný podklad, nikoli na stativ. Bylo to nutné i vzhledem k velké hmotnosti teodolitu (35 kg). Lehký chod alhidády umožňovalo její nadlehčení podložkou s regulačními šrouby. Tohoto přístroje se pravděpodobně používalo pro astronomicko-geodetické práce při budování rakouské trigonometrické katastrální sítě.\n"}
{"id": "785937", "url": "https://cs.wikipedia.org/wiki?curid=785937", "title": "Franc Bogovič", "text": "Franc Bogovič\n\nFranc Bogovič (* 2. února 1963 Veliki Kamen) je slovinský politik.\n\nNarodil se v Velikem Kamenu v občině Krško. V roce 1981 odmaturoval na Gymnáziu v Brežici, v roce 1984 ukončil Vyšší zemědělskou školu v Mariboru. V letech 1985 až 1990 pracoval nejprve jako zemědělský manažer a poté vedoucí kooperací v Agrokombinátu Krško. V květnu 1988 vstoupil do nově vzniklé Slovinské lidové strany (SLS). V roce 1990 založil rodinný podnik, který se zabývá obchodem a organizací zemědělské výroby. Tuto společnost vedl do roku 1998. V letech 1998 až 2011 zastával funkci župana občiny Krško. V roce 2009 se stal místopředsedou SLS a byl současně předsedou Klubu županů SLS a viceprezidentem Skupiny evropských obcí s jaderným zařízením (\"\", GMF). V letech 2008 a 2011 byl zvolen na kandidátce SLS do Státního shromáždění, v únoru 2012 se stal ministrem zemědělství a životního prostředí v Janšově druhé vládě.\n\n\n"}
{"id": "785940", "url": "https://cs.wikipedia.org/wiki?curid=785940", "title": "Marginalistická revoluce", "text": "Marginalistická revoluce\n\nMarginalistická revoluce v ekonomii je změna paradigmatu v ekonomické vědě, která proběhla v poslední třetině 19. století s nástupem marginalistických teorií – teorie mezního užitku, teorie mezní produktivity. Konkrétně je ztotožňována s rokem 1871, kdy byla vydána zásadní ekonomická díla, jež umožnila vytvořit nový systém ekonomického myšlení.\nZ tzv. \"marginalistické revoluce\" postupně vyrůstala moderní ekonomická věda, zejména moderní mikroekonomie.\n\nJednalo se o revoluci v metodologii, neboť ekonomie začala používat mezní veličiny. Marginalistická metoda umožňovala analyzovat alokaci ekonomických zdrojů a otevřela prostor pro matematizaci ekonomie.\nTato nová politická ekonomie se podstatně lišila od tehdy stále dominující klasické politické ekonomie.\nZatímco klasičtí ekonomové se soustředili na nabídkovou stranu trhu a ekonomický růst, \"marginalisté\" zaměřili pozornost na poptávkovou stranu trhu a alokaci omezených zdrojů.\n\nMarginalistická revoluce je spojena zejména se třemi jmény: William Stanley Jevons, Carl Menger a Léon Walras. Tito ekonomové v roce 1871 (Walras v roce 1874) nezávisle na sobě vydali díla, ve kterých komplexně formulovali teorii mezní užitečnosti:\n\nMarginalistická metoda však v roce 1871 nebyla zcela nová. Předchůdci teorie mezní užitečnosti byli např. Ferdinando Galiani, Daniel Bernoulli, Johann Heinrich von Thünen, Augustin Cournot, Jules Dupuit nebo Wilhelm H. Gossen.\n\nZ marginalistické revoluce vzešly tři významné školy ekonomického myšlení: rakouská škola, lausannská škola a cambridgeská škola. Poslední dvě představovaly počátek neoklasické ekonomie, která dodnes hraje v ekonomii dominantní roli.\n\n\n3 stěžejní díla marginalistické revoluce:\n\n"}
{"id": "785954", "url": "https://cs.wikipedia.org/wiki?curid=785954", "title": "Cestovní výstraha", "text": "Cestovní výstraha\n\nCestovní výstraha, rovněž také \"Travel Alert\", je využívána v cestovním ruchu. Ve chvíli, kdy se v cílové destinaci změní bezpečnostní situace natolik, že je vhodné dbát zvýšené pozornosti, zda nedošlo k omezení letů, je na tuto situaci upozorněn.\n\nCestovní výstrahy jsou vydávány na základě vydání oficiálních zpráv nejrůznějších zdrojů, nebo v případě neoficiálních zpráv s vysokým předpokladem pravdivostí zprávy.\n\nCestovní výstrahy vesměs upozorňují na vážnou nepřízeň počasí (povodně, sněhové kalamity apod.), zemětřesení, sopečnou erupci, stávky, nepokoje a jiné.\n\n"}
{"id": "785956", "url": "https://cs.wikipedia.org/wiki?curid=785956", "title": "Fort Knox", "text": "Fort Knox\n\nFort Knox je vojenská základna a pevnost ve státě Kentucky v USA, asi 50 km jižně od Louisville, v níž je také opevněný sklad bankovního zlata, jeden z největších na světě, a Pattonovo muzeum americké armády. V roce 2000 zde žilo asi 12 500 osob.\n\nPevnost vznikla za občanské války v roce 1861, ale brzy byla opuštěna. V okolí se konaly různé manévry a roku 1918 byla založena základna, pojmenovaná po prvním americkém ministru války, Henry Knoxovi. Později vzniklo i letiště a za druhé světové války zde byla 1. obrněná divize a další jednotky.\n\nRoku 1933 prezident F. D. Roosevelt zakázal soukromé držení zlata a zlatých mincí a občané je museli odprodat do federální rezervy. Zákaz trval až do roku 1973. Nejznámější budova ve Fort Knoxu, \"United States Bullion Depository\", vznikla v roce 1936 jako sklad tohoto zlata. Je to masivní poměrně nízká budova, pod níž je ve sklepích uloženo přes 4500 tun mincovního a ryzího zlata. Za druhé světové války tu byly deponovány i zlaté rezervy a cennosti jiných zemí, včetně maďarských korunovačních klenotů.\n\nBudova je ve vojenském prostoru, obehnaná několika bezpečnostními pásmy a s dokonalými bezpečnostními opatřeními. Do prostoru nemá přístup nikdo cizí, fotografování je zakázáno a ani o ochranných zařízeních není mnoho známo. Podzemní trezor je chráněn pancířem o síle 50 cm a dveře váží přes 20 tun.\n\nSklad ve Fort Knoxu je populární díky řadě filmů, z nichž nejslavnější je Goldfinger s Jamesem Bondem z roku 1964 podle románu Iana Fleminga z roku 1959.\n\n"}
{"id": "785958", "url": "https://cs.wikipedia.org/wiki?curid=785958", "title": "Dave McKean", "text": "Dave McKean\n\nDave McKean (* 29. prosince 1963, Maidenhead, Berkshire) je anglický ilustrátor, fotograf, grafický designér, kreslíř komiksů, režisér a muzikant.\n\nV letech 1982–1986 studoval na Vysoké škole umění a designu v Berkshire. Ještě než dostudoval, začal se živit jako ilustrátor. Od té doby, co roku 1986 potkal spisovatele Neila Gaimana, se s ním podílel na mnoha projektech. K jejich prvním společným komiksům patří \"Black Orchid\", \"Signal to Noise\" a do češtiny přeložený komiks \"Vraždy a housle\". Velmi populární se stala komiksová série \"Sandman\", ke které Dave Mckean navrhl obálky pomocí koláží a experimenty s fotografiemi. Od začátku 90. let dvacátého století se věnuje hlavně ilustraci a designu. Roku 1998 vstoupil do světa kinematografie, režíroval například celovečerní film \"Maska zrcadla\".\n\nBěhem své kariéry vytvořil několik obalů knih a hudebních alb. Spolupracoval například s velšským hudebníkem a skladatelem Johnem Calem. V roce 1999 ilustroval jeho autobiografickou knihu nazvanou \"\". Později, v roce 2003, graficky upravil jeho biografii \"\", jejíž autorem byl Tim Mitchell. Cale v roce 2002 přispěl svým hlasem do McKeanova filmu \"<nowiki>N[eon]</nowiki>\". Rovněž vytvořil obal jeho alba \"Circus Live\".\n\nRovněž je jazzovým klavíristou a vlastníkem hudebního vydavatelství .\n\n\n\n\n"}
{"id": "785963", "url": "https://cs.wikipedia.org/wiki?curid=785963", "title": "Budaniv", "text": "Budaniv\n\nBudaniv (česky také Budzanov, , ) je vesnice na Ukrajině. Leží v Ternopilské oblasti na řece Seretu a v roce 2005 v ní žilo 1634 obyvatel.\n\nBudaniv byl založen v roce 1549. Koncem 19. století, kdy patřil jako součást Haliče k Rakousko-Uhersku, byl městem a měl přes pět tisíc obyvatel, částečně chasidských Židů. Byl zde také klášter a špitál.\n\n"}
{"id": "785967", "url": "https://cs.wikipedia.org/wiki?curid=785967", "title": "Kulšė", "text": "Kulšė\n\nKulšė je říčka 1. řádu na západě Litvy v okrese Kretinga, levý přítok řeky Šventoji, do které se vlévá 1 km severně od obce Laukžemė, 23,0 km od jejího ústí do Baltského moře na hranici s Lotyšskem. Pramení 2 km východně od obce Benaičiai, u silnice č. 218 Kretinga – Skuodas. Teče směrem jižním, u vsi Medšarkiai silně drobně meandrující říčka tvoří dvě kličky – složené meandry, za kterými je výsledný směr k severozápadu, po soutoku s Šaltupisem se stáčí k severu a do Šventoji se vlévá od východu. U pramene je posvátný kopec \"Benaičių kalnas\", na kterém je pohanský kultovní kámen. 350 m západně od něj, na levém břehu Kulšė je další významný mytologický kámen Kulių Bobelė. Dále jižněji po toku, také na levém břehu je další kámen, státem chráněné kulturní dědictví – Auksūdžio Velnio akmuo. Dále po proudu je starý hřbitov Auksūdysu, jinak nazývaný \"Maro kapeliai\" – morové hrobečky, a několik dalších starých tzv. morových pohřebišť. Dále při řece na levém břehu stojí Laukžemėský kostel Svatého apoštola Andriejuse. Na pravém břehu je další kulturní památka – mytologický pohanský oltářní kámen Sūdėnų aukuro akmuo. Směrem k severovýchodu od soutoku začíná přírodní rezervace \"Sūdėnų botaninis-zoologinis draustinis\".\n\n\n"}
{"id": "785978", "url": "https://cs.wikipedia.org/wiki?curid=785978", "title": "Michał Hórnik", "text": "Michał Hórnik\n\nMichał Hórnik (také \"Michael Hornig\", 1. září 1833 ve Worklecách – 22. únor 1894 v Budyšíně) byl lužickosrbský duchovní, který se výrazně zasadil o lepší spolupráci mezi Srby a lužickosrbskou literaturu 19. století. Je po něm pojmenována Hórnikova lužickosrbská knihovna.\n\nStudoval nejprve gymnázium v Budyšíně a na pražské Malé Straně, pak v letech 1853–1856 vystudoval katolickou teologii a slavistiku na pražské Karlově univerzitě. Pak byl zaměstnán na různých církevních pozicích v Budyšíně. Prosazoval spolupráci mezi evangelickými a římskokatolickými Srby. V roce 1863 založil katolické noviny Katolski Posoł. Kromě toho výrazně přispíval do zemědělského měsíčníku Serbski Hospodar. Spolu s Handrijem Zejlerem pomáhal Křesćanu Bohuwěru Pfulovi napsat \"Łužiski serbski słownik\" vydaný v roce 1866. Také se podílel na překladu Nového Zákona do hornolužické srbštiny.\n\nPsal i v češtině, napsal například některá hesla českého Ottova slovníku naučného.\n\n"}
{"id": "785979", "url": "https://cs.wikipedia.org/wiki?curid=785979", "title": "Seznam rozhleden v Ústeckém kraji", "text": "Seznam rozhleden v Ústeckém kraji\n\nSeznam rozhleden ve Ústeckém kraji představuje výčet rozhleden a vyhlídkových věží, které se nachází ve Ústeckém kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "786004", "url": "https://cs.wikipedia.org/wiki?curid=786004", "title": "Elektrochemický ekvivalent", "text": "Elektrochemický ekvivalent\n\nElektrochemický ekvivalent je konstanta úměrnosti uplatňující se při elektrolýze v 1. Faradayově zákonu.\n\nKonstanta úměrnosti formula_1, která je pro danou látku charakteristická, se nazývá elektrochemický\nekvivalent látky. Udává se v jednotkách kg.C.\n\nDruhý Faradayův zákon nám dává možnost formula_1 vypočítat ze vztahu\n\nformula_3\n\n"}
{"id": "786022", "url": "https://cs.wikipedia.org/wiki?curid=786022", "title": "MenZONE", "text": "MenZONE\n\nMenZONE je seriál televize Prima Cool se zaměřením spíše na mužské publikum. Moderátoři Lukáš Venclík a Kryštof Mende se v každém díle podívají na nějaké téma, které pojmou spíše netradičně. Například u aut netestují, jaký výkon má, ale kolik dívek zaujmou. Seriál byl vysílán na televizi Prima Cool každý čtvrtek od 22:15. Televize Prima Cool jej momentálně nevysílá.\n"}
{"id": "786031", "url": "https://cs.wikipedia.org/wiki?curid=786031", "title": "Borsay", "text": "Borsay\n\nBORSAY, a.s. je česká leasingová společnost. 31. října 2013 soud rozhodl o jejím úpadku.\n\nV roce 2007 společnost uskutečnila leasing technologického zařízení pro ústeckou společnost SETUZA a.s. ve výši 725 milionů korun. Ve spolupráci se slovenským obchodníkem s cennými papíry KEY INVESTMENTS o.c.p. vydala dluhopisy v nominální hodnotě 200 milionů korun úročené 12M PRIBOR + 3,2% p.a. splatné 31. prosince 2012. Dále v roce 2007 poskytla dlouhodobou půjčku ve výši 70 milionů korun společnosti E Side Property a 32,5 milionu korun společnosti Tacit Property. Aktiva společnosti byla navýšena o blíže nespecifikovaný nedokončený dlouhodobý nehmotný majetek v účetní hodnotě 98 milionů korun. Od slovenské ratingové agentury EUROPEAN RATING AGENCY, a.s. obdržela v roce 2008 pro své dlouhodobé korunové závazky rating BBB se stabilním výhledem.\n\nV roce 2009 E Side Property vypůjčených 70 milionů korun splatila, prostředky byly využity k odkupu vydaných dluhopisů. Závazky z titulu vydaných dluhopisů tak poklesly na 130 milionů korun. Mezi držitele dluhopisů patří Hornická zaměstnanecká zdravotní pojišťovna (4.630 dluhopisů v nominální hodnotě 46 milionů korun), MČ Praha 6 (2.126 kusů, prodáno v roce 2013), MČ Praha 10 (137 kusů) a město Sokolov (90 kusů), které je nakoupily prostřednictvím společnosti Key Investments.\n\nV roce 2010 byla z majetku vyřazena call opce s pořizovací cenou 85 milionů korun. Tato opce expirovala již v roce 2009, ztráta tedy byla zaúčtována na účet neuhrazená ztráta minulých let. Vlastní kapitál společnosti poklesl do záporných hodnot.\n\nV roce 2011 společnost Key Oak prodala svůj 100% podíl společnosti Birgo. K dlouhodobému nehmotnému majetku byla vytvořena opravná položka v plné výši (89 milionů korun), protože tento majetek nebyl v roce 2011 využíván. Na konci roku 2011 měla společnost Borsay pohledávky z obchodního styku ve výši 19,0 milionů korun, z toho 18,5 milionu korun po splatnosti. Závazky z obchodního styku dosáhly výše 14,4 milionů korun, z toho 14,2 milionu korun po splatnosti. Podle Hospodářských novin ručí společnost E Side Property za závazky společnosti Borsay až do výše 250 milionů korun. Ztrátové hospodaření společnosti Borsay by tedy mohlo ohrozit investice městských částí Praha 6 a Praha 10 do dluhopisů E Side Property.\n\n3. října 2012 se stal jediným členem představenstva Jakub Malich, který 23. října 2012 zmocnil k zastupování ve všech právních věcech Milana Kučeříka.\n\n7. března 2013 postoupila Česká spořitelna své zajištěné pohledávky za společností Borsay na společnost Stiers & Company s.r.o. Tyto pohledávky byly 23. dubna 2013 dále postoupeny na společnost Nordbohemia Credit, s.r.o., která je a 13. května 2013 postoupila na společnost Sarpent, s.r.o. podnikatele Tomáše Machotky.\n"}
{"id": "786033", "url": "https://cs.wikipedia.org/wiki?curid=786033", "title": "Cíl (firma)", "text": "Cíl (firma)\n\nCíl, akciová společnost v Praze, je česká firma vlastněná politickou stranou Česká strana sociálně demokratická (ČSSD).\n\nSpolečnost vznikla v roce 1939, když jejím vlastníkem byla Československá sociální demokracie. Kromě tiskárenský aktivit společnost vlastnila Lidový dům a okolní pozemky. V letech 1942–1945 byla společnost v německé správě, následně v letech 1945–1946 pod národní správou. Následně byla spravována Československou sociální demokracií, od roku 1948 byl opět pod národní správou. V roce 1950 byl podnik společnosti znárodněn.\n\nV roce 1990 KSČ předala Lidový dům Československé sociální demokracii, Ministerstvo financí podalo v roce 1993 určovací žalobu, aby soud zjistil skutečného vlastníka domu. Obvodní soud pro Prahu 1 v roce 1994 rozhodl, že vlastníkem domu je společnost Cíl. Následovaly dlouholeté právní spory o tom, zda společnost Cíl existuje a kdo je jejím vlastníkem. Nakonec v roce 2000 Ústavní soud rozhodl, že vlastníkem nemovitostí je společnost Cíl a vlastníkem společnosti Cíl je ČSSD. Ve sporu se na straně ČSSD angažoval mimo jiné advokát Zdeněk Altner, který následně vedl s ČSSD dlouholetý spor o výši své odměny.\n\nČSSD do Cíle v roce 2000 převedla 871 milionů Kč, Cíl následně v roce 2001 daroval Lidový dům ČSSD. Cíl následně poskytoval ČSSD půjčky a dary, v roce 2010 ho jeho místopředsedkyně dozorčí rady označila jako „kasičku ČSSD“. Z aktiv přesahujících miliardu Kč bylo v roce 2008 již jen 400 milionů, na konci roku 2011 byl majetek společnosti tvořen především bezúročnou půjčkou ČSSD ve výši 260 milionů korun. Největším věřitelem byla Fio banka, vůči které měla společnost Cíl závazky ve výši 48 milionů korun.\n\nPředsedou představenstva je Roman Váňa, předsedou dozorčí rady Vladislav Schrom.\n"}
{"id": "786037", "url": "https://cs.wikipedia.org/wiki?curid=786037", "title": "Jiří Peterka", "text": "Jiří Peterka\n\nJiří Peterka (* 1958, Praha) je český nezávislý konzultant a publicista v oblasti telekomunikací a vysokoškolský pedagog.\n\nV dětství strávil Jiří Peterka několik let života v Libyi, kde studoval na italské a americké škole. Jeho otec Jiří Peterka starší působil jako překladatel. Po maturitě na českém gymnáziu vystudoval obor Teoretická kybernetika a matematická informatika na Matematicko-fyzikální fakultě Univerzity Karlovy v Praze, kde dodnes působí jako pedagog, a poté se ještě zapsal do dálkového studia oboru Elektronické počítače na FEL ČVUT. Do roku 1995 navíc pracoval pro konzultantskou společnost DCIT, spoluzaloženou Univerzitou Karlovou v roce 1993.\n\nOd roku 1991 se aktivně věnuje publikační činnosti, nejdříve pro tištěná média a později stále více pro média elektronická (především server Lupa.cz). Již za studií si přivydělával překlady odborných textů z angličtiny do češtiny, např. pro české počítačové časopisy. Sám poté začal psát mj. pro Computerworld a Computer Echo. V roce 1995 získal rozsáhlejší angažmá v nově vzniklém týdeníku CHIPweek.\n\nPočínaje rokem 1996 je Jiří Peterka volným novinářem, i když se vedle psaní stále věnuje i výuce několika předmětů na Univerzitě Karlově. Ve svých článcích se zabývá především oblastmi elektronických komunikací, včetně aspektů regulace či konvergence, ale také internetu, informační společnosti a technologiemi obecně. Příležitostně rovněž přednáší na kurzech, konferencích a seminářích a působí jako nezávislý konzultant v oblasti počítačových sítí a internetu.\n\nDne 8. června 2015 byl jmenován členem Rady Českého telekomunikačního úřadu.\n\nS manželkou Irenou se oženil v roce 1986 a mají spolu syna Jiřího a dceru Evu.\n\nPři příležitosti veletrhu Invex 2002 byla Jiřímu Peterkovi udělena cena \"Osobnost roku české informatiky a telekomunikací 2002\" v kategorii publicisté. Téhož roku získal ceny \"Zavináč 2002\" v kategorii internetové novinařiny a za nejlepší osobní webovou stránku.\n\nJiří Peterka je členem odborné telekomunikační rady IIR, dozorčí rada asociace ČAKK a dozorčí rady sdružení CZ.NIC.\n\n\n"}
{"id": "786038", "url": "https://cs.wikipedia.org/wiki?curid=786038", "title": "Dafydd Williams", "text": "Dafydd Williams\n\nDafydd Rhys Williams (* 16. května 1954 Saskatoon, Saskatchewan, Kanada), původně lékař záchranné služby, byl v letech 1992–2008 jedním z kanadských astronautů. Uskutečnil dva krátkodobé kosmické lety, druhý na Mezinárodní vesmírnou stanici. Poprvé vzlétl do vesmíru roku 1998 v raketoplánu Columbia při letu STS-90, podruhé roku 2007 v raketoplánu Endeavour při misi STS-118. Kosmické lety trvaly celkem 28 dní, 15 hodin a 46 minut. \n\nDafydd Williams se narodil roku 1954 v Saskatoonu v kanadské provincii Saskatchewan, střední školu dokončil v Beaconsfieldu, městě v provincii Québec. Poté studoval na McGillově univerzitě v Montrealu, roku 1976 se stal bakalářem biologie, roku 1983 získal magisterské tituly z fyziologie (Master of Science), medicíny (Doctorate of Medicine) a chirurgie (Master of Surgery). \n\nOd roku 1988 pracoval u rychlé lékařské pomoci v různých kanadských městech, naposledy jako vedoucí rychlé lékařské pomoci v Sunnybrooku a současně i asistující profesor na Torontské univerzitě.\n\nPřihlásila se do druhého kanadského náboru astronautů vyhlášeného Kanadskou kosmickou agenturou (CSA), prošel všemi koly výběru a 8. června 1992 se stal jedním ze čtveřice nových astronautů CSA. Vzápětí zahájil základní kosmonautický výcvik.\n\nRoku 1994 se účastnil sedmidenní simulace kosmického letu v Torontu. V letech 1995–1996 absolvoval v Johnsonově vesmírném středisku v Houstonu společný výcvik s astronauty 15. náboru NASA, který završil ziskem kvalifikace letového specialisty raketoplánu. Poté zůstal v Johnsonově středisku (konkrétně v ).\n\nByl vybrán do posádky letu STS-90 raketoplánu Columbia. Raketoplán k cestě do vesmíru odstartoval 17. dubna 1998. Astronauti se na oběžné dráze věnovali především experimentům v laboratoři Neurolab, zaměřených na zkoumání chování a práceschopnosti lidí v kosmu. Columbia přistála 3. května, v kosmu strávila 15 dní, 21 hodin a 50 minut.\n\nV letech 1998–2002 byl v Johnsonově středisku zodpovědný za všechen lékařský a biologický výzkum. Byl prvním neameričanem, který v NASA dosáhl na vyšší manažerské pozici. V letech 2002 a 2006 se účastnil podmořských experimentů NEEMO organizovaného NASA.\n\nV prosinci 2003 byl zařazen do posádky letu STS-118, naplánovaného na rok 2003. Po havárii raketoplánu Columbia byl let nadlouho odložen. Na oběžnou dráhu proto vzlétl až 8. srpna 2007 v raketoplánu Endeavour. Cílem mise byla doprava a montáž různých dílů Mezinárodní vesmírné stanice a experimenty v laboratoři SpaceHab. Během montážních prací podnikli astronauti čtyři výstupy do otevřeného vesmíru, Williams se účastnil tří z nich. V otevřeném vesmíru strávil celkem 17 hodin a 47 minut. Let trval 12 dní, 17 hodin a 56 minut, raketoplán přistál 21. srpna 2007.\n\nK 1. březnu 2008 odešel z kanadského oddílu astronautů. Nastoupil na místo profesora medicíny na McMasterově univerzitě a vedoucího nově založeného Centra pro medicínskou robotiku na St. Joseph's Healthcare v Hamiltonu v Ontariu. \n\nDafydd Williams je ženatý, má syna a dceru.\n\n"}
{"id": "786039", "url": "https://cs.wikipedia.org/wiki?curid=786039", "title": "Julie Payetteová", "text": "Julie Payetteová\n\nJulie Payetteová (* 20. října 1963 Montreal, Québec, Kanada) je generální guvernérka Kanady, původně inženýrka a výzkumná pracovnice různých počítačových společností a od června 1992 jednou z kanadských astronautů. Uskutečnila dva krátkodobé kosmické lety, oba na Mezinárodní vesmírnou stanici. Poprvé vzlétla do vesmíru roku 1999 v raketoplánu Discovery při letu STS-96, podruhé roku 2009 v raketoplánu Endeavour při misi STS-127. Celkem ve vesmíru prožila 25 dní, 11 hodin a 58 minut.\n\nJulie Payetteová se narodila roku 1963 v Montrealu v kanadské provincii Québec, zde prožila dětství a chodila na střední školu. Roku 1982 se stala bakalářkou na ve Walesu. O čtyři roky později získala druhý bakalářský titul na McGillově univerzitě v Montrealu.\n\nOd roku 1986 pracovala na pozici systémové inženýrky u společnosti IBM, v letech 1988–1990 byla výzkumnou asistentkou na Torontské univerzitě. Roku 1990 obdržela magisterský titul (Master of Applied Science – Computer Engineering) na Torontské univerzitě. Následující rok spolupracovala s výzkumnou laboratoří IBM v Curychu a roku 1992 pracovala ve společnosti Bell-Northern Nortel Research v Montrealu.\n\nPřihlásila se do druhého kanadského náboru astronautů vyhlášeného Kanadskou kosmickou agenturou (CSA), prošla všemi koly výběru a 8. června 1992 se stala jednou ze čtveřice nových astronautů CSA. Vzápětí zahájila základní kosmonautický výcvik.\n\nRoku 1994 se účastnila sedmidenní simulace kosmického letu v Torontu. Roku 1996 získala licenci hloubkové potápěčky. Téhož roku získala kvalifikaci vojenské pilotky a hodnost kapitána kanadského vojenského letectva. Celkem (do roku 2011) nalétala na vrtulových i reaktivních letadlech na 1300 hodin.\nV letech 1996–1998 absolvovala v Johnsonově vesmírném středisku v Houstonu společný výcvik s astronauty 16. náboru NASA, který završila ziskem kvalifikace letové specialistky raketoplánu.\n\nV srpnu 1998 byla jmenována do posádky letu STS-96 raketoplánu Discovery. Raketoplán k cestě do vesmíru odstartoval 27. května 1999. Cílem letu byla doprava zásob a vybavení na dosud neobydlenou Mezinárodní vesmírnou stanici (ISS). Discovery přistála 6. června, v kosmu strávila 9 dní, 19 hodin a 13 minut.\n\nV letech 1999–2002 byla členkou skupiny zabezpečující výcvik amerických a kanadských astronautů v Evropě a Rusku. Od roku 2003 pracovala v houstonském středisku řízení letů na postu hlavní operátorky (\"CapCom\") pro spojení s astronauty. V letech 2000–2007 stála v čele kanadských astronautů ().\nV únoru 2008 NASA oznámila její zařazení do posádky letu STS-127. Podruhé vzlétla na oběžnou dráhu 15. července 2009 v raketoplánu Endeavour. Cílem mise byla doprava a montáž JEM EF, posledního dílu japonského modulu Kibó na ISS a výměna jednoho člena posádky stanice. Let trval 15 dní, 16 hodin a 45 minut, raketoplán přistál 31. července 2009.\n\nJulie Payetteová je vdaná, má dvě děti.\n\nGenerální guvernérkou Kanady byla jmenována 13. července 2017, jako generální guvernérka Alžběty II., královny Kanady, na doporučení předsedy vlády Kanady Justina Trudeau a stala se nástupcem Davida Johnstona. Přísahu generální guvernérky Kanady složila a úřadu se ujala 2. října 2017.\n\n"}
{"id": "786043", "url": "https://cs.wikipedia.org/wiki?curid=786043", "title": "Breznička (okres Stropkov)", "text": "Breznička (okres Stropkov)\n\nBreznička je obec na Slovensku v okrese Stropkov. První zmínka z roku 1430 hovoří o osadě Novabriza, roku 1454 je zmiňována Kysbriznicze ,1773 Mala Breznicza , 1920 Brežnička. Dnešní název nese obec od roku 1927.\n\nNa modrém štítu jsou zobrazeny v dolní třetině zkřížené sekery. Uprostřed osy je umístěn meč směřující hrotem na zkřížené sekery. Meč je překřížen zavěšenými váhami.\n\n"}
{"id": "786050", "url": "https://cs.wikipedia.org/wiki?curid=786050", "title": "Lino Marzorati", "text": "Lino Marzorati\n\nLino Marzorati (* 12. října 1986, Rho, Itálie) je italský fotbalista v současnosti hrající za italský klub US Sassuolo.\n\n\n"}
{"id": "786056", "url": "https://cs.wikipedia.org/wiki?curid=786056", "title": "Ivan Knotek", "text": "Ivan Knotek\n\nIvan Knotek (* 26. srpna 1936 Senica) byl slovenský komunistický politik, působící především v 80. letech. Zastával významné stranické funkce včetně předsedy vlády Slovenské socialistické republiky v rámci federace.\n\nV letech 1969–1981 působil jako vedoucí tajemník okresního výboru KSS (slovenská součást KSČ) v Galantě. V letech 1981–1986 byl tajemníkem a mezi lety 1987–1988 vedoucím oddělení stranické práce v zemědělství, potravinářském průmyslu, lesním a vodním hospodářství ÚV KSČ. V roce 1988 byl krátce tajemníkem ÚV KSS.\n\nOd 12. října 1988 do 19. června 1989 byl předsedou vlády Slovenské socialistické republiky (SSR) v rámci ČSSR, zároveň plnil funkci místopředsedy federální vlády ČSSR vedené Ladislavem Adamcem. Od června do listopadu 1989 byl tajemníkem ÚV KSČ a v letech 1988–1989 i člen předsednictva ÚV KSČ.\n\nPo sametové revoluci se začal věnoval podnikání.\n\n\n"}
{"id": "786057", "url": "https://cs.wikipedia.org/wiki?curid=786057", "title": "Liberecký jírovec", "text": "Liberecký jírovec\n\nLiberecký jírovec, též zvaný Jírovec stěhovavý, je zhruba 150 let starý památný strom, který roste v městské části Perštýn. Do obecného povědomí se dostal především v souvislosti s přesazením roku 2007 z důvodu výstavby obchodního centra Fórum. Tehdy byl chráněný jako registrovaný významný krajinný prvek. Dne 5. března 2014 byla registrace zrušena a s platností k tomuto datu byl vyhlášen památným stromem ze zákona.\n\n\nStrom rostl ve dvoře objektu \"KORD Liberec\", který od roku 1867 sloužil jako vojenská a později policejní kasárna. Tomuto datu odpovídá i výsadba stromu. Roku 1995 byl objekt odstraněn, jírovec se stal dominantou otevřeného prostoru uprostřed parkoviště, čímž zaujal tehdejší pracovníky odboru životního prostředí. Strom byl registrovaný jako významný krajinný prvek z důvodu svého stáří, vzrůstů, a hlavně proto, že šlo o solitérní strom uprostřed městské zástavby.\n\nPozemek bývalých kasáren od města koupil investor s úmyslem výstavby obchodně společenského centra - Fórum Liberec. S chráněným stromem ale projekt nového komplexu nepočítal, a tak bylo nutné začít hledat řešení. Pro město bylo poražení stromu, jehož hodnota byla vyčíslena na částku přesahující 1,3 milionu Kč, neakceptovatelné. Magistrát ale vydal souhlasné stanovisko k přesazení stromu zhruba o 350 metrů směrem k budově správy CHKO Jizerské hory.\n\nNáklady na přesazení byly vyčíslené na 7 miliónů korun, s jejichž úhradou investor souhlasil. Rovněž složil městu kauci ve výši ceny stromu (1,3 milionu Kč) pro případ, že by strom nepřežil. Poté začaly přípravy. Do čela akce byl vybrán Ing. Jaroslav Kolařík, Ph.D. ze společnosti Safe Trees, s.r.o., přípravné práce měla na starost firma Baobab - péče o zeleň, s.r.o., samotný přesun realizovala společnost APB Plzeň, a.s. a přípravu transportní konstrukce dostala k realizaci společnost Zakládání staveb, a. s.\n\nPřípravné práce začaly v roce 2006, kdy firma Baobab vytvořila kořenovou clonu kolem budoucího kořenového balu. Koruna byla upravena prosvětlovacím a symetrizačním řezem.\n\nPřípravy na samotné přesazení započaly 20. února 2007. Původní návrh realizovat přesun po kolejích se ukázal jako nevhodný, a tak bylo rozhodnuto dopravit strom na nové stanoviště vzduchem - na jeřábu. Vyjmutí stromu začalo výkopem startovací jámy pro vytvoření manipulačního prostoru. Vytěžením obvodové rýhy a obedněním vznikl kořenový bal o rozměrech 8 × 8 × 2 metry. Manipulační prostor byl využit k podsunutí trubkové transportní konstrukce pod bal a následně strom podříznut. Následovala montáž nosníků na vyčnívající části trubkové konstrukce, ke kterým byl následně strom zafixován.\n\nProtože trasu přesunu dělila komunikace a nebylo možné na nezbytně nutnou dobu přerušit provoz, byl přesun rozdělen na dvě fáze. V první došlo na přípravu dráhy z písku a panelů, montáž jednoho z největších jeřábů, který je v České republice k dispozici, a vyzvednutí 247 tun těžkého stromu s balem (uváděn je i údaj 320 tun). Ten byl následně pomocí jeřábu převezen až ke komunikaci, kde pracovníci zajistili kořenový bal geotextilií před vysycháním.\n\nBěhem týdne došlo k demontáži jeřábu, jeho opětovnému sestavení na druhé straně komunikace a přípravě jámy o rozměrech 10 × 10 metrů v cílovém stanovišti. Dno vyplnilo lože z propustného materiálu, na které po odstranění konstrukce dosedl kořenový bal stromu, zbytek byl doplněn vhodnou zeminou.\n\nPo přesazení došlo k ukotvení stromu a instalaci automatického zavlažovacího zařízení, které mělo kompenzovat ztrátu asimilačních kořenů zodpovědných za přísun vody. Závěrem akce, dne 29. března 2007, provedli pracovníci opravný řez koruny a úpravu okolí. Následnou péči k adaptaci stromu na nové stanoviště měla na starost firma EKOFLORA LIBEREC s.r.o.\n\nStavební práce v těsné blízkosti stromu vedly k poškozování kotvícího systému. Aby ocelová lana nepoškozovala větve a nezarůstala, bylo rozhodnuto o jejich odstranění. Poškozeno bylo i automatické zavlažovací zařízení, jehož úlohu dočasně převzala hadice pro povrchovou závlahu. Na opravu došlo až na konci července 2008.\n\nAdaptaci stromu narušovaly pokračující stavební práce (navážky, chemické znečištění ze stavebního náčiní, zhutňování okolní půdy), a tak bylo na základě posudku Ing. Jaroslava Kolaříka, Ph.D. rozšířeno ochranné pásmo stromu z původního rozsahu, který odpovídal obvodu kořenového balu, na průmět koruny rozšíření o 1,5 metru a oploceno.\n\nPřed, během i po akci se zvedlo několik vln kritiky z řad laické i odborné veřejnosti. Laiky zaujala především první fáze přesunu a její přípravy, během nichž se rozdělili na několik táborů: Někteří nevěřili, že strom bude možné vůbec přestěhovat, další kritizovali využití finančních prostředků jako neúčelné a pravděpodobně nejpočetnější skupina nevěřila, že strom může takový zásah přežít.\n\nPodobný názor sdílela i řada odborníků, kteří se však lišili názorem na čas, po který strom po zásahu bude žít. Dále byly kritizovány konkrétní body jako:\n\n\nNakonec bylo kritizováno i srovnávání akce s přesazením 120 let starého dubu na Floridě, protože pro dub je s ohledem na délku jeho života tento věk mládí, zatímco pro jírovec relativně vysoké stáří.\n\nV prvních letech po přesunu byl jírovec olistěn a kvetl, ale výrazně vzrostla defoliace. Po čtyřech letech od přesunu se stromu stále dařilo, vytvořil sekundární korunu a bohatě obrážel, s čímž souvisely i lepší podmínky nového stanoviště. Přesto podle názorů některých odborníků není jisté, že dlouhodobě přežije.\n\nPoškození kořenů a kmene vede k otevření ran, které mohou snadno infikovat dřevokazné houby. Řada z nich, například dřevomor kořenový, může být po řadu let latentní a vnější stav stromu nevykazuje jeho přítomnost. Nakonec houba rozloží dřevo a strom se zpravidla na úrovni kořenů vylomí.\n\nV roce 2014 bylo přesazení vyhodnoceno jako úspěšné, strom stále prosperoval, kvetl, plodil a nebylo pozorovatelné zhoršení stavu oproti situaci před přesazením z původního stanoviště. Tento fakt, společně s výjimečnou historií stromu a jeho ekologickou a estetickou hodnotou, byl vyhodnocen jako důvod k vyhlášení stromu za památný s platností od 14. března 2014.\n\n\n"}
{"id": "786059", "url": "https://cs.wikipedia.org/wiki?curid=786059", "title": "Jan Berchmans", "text": "Jan Berchmans\n\nSv. Jan Berchmans (13. března 1599, Diest, Belgie – 13. srpna 1621, Řím) byl vlámský jezuita, uctívaný v římskokatolické církvi jako světec. Jeho nezávazná památka se slaví 26. listopadu (v rámci jezuitského řádu) nebo 13. srpna (ve zbytku církve), je patronem mládeže, zejména pak ministrantů a studentů.\n\nPocházel z vlámské rodiny z Diestu, jeho otec (rovněž Jan) byl chudý švec, matka Eliška zemřela, když mu bylo devět let. Od dětství byl velice zbožný, zejména projevoval velkou eucharistickou a mariánskou úctu, v dětství také působil jako ministrant. Denně se modlil růženec a mariánský žaltář sv. Bonaventury, každý pátek křížovou cestu. Jeho hlavním vzorem byl sv. Alois Gonzaga.\n\nKrátce studoval ve škole řízené premonstráty, když ale musel školu z finančních důvodů opustit, jezuita Froymond, u něhož Jan původně pracoval jako sluha, rozpoznal jeho nadání a zajistil mu možnost vystudovat latinskou školu. Do jezuitského řádu vstoupil Jan Berchmans přes odpor své rodiny 25. října 1616 v Mechelen (jeho otec, který mu ve vstupu do řádu zprvu bránil, ale později změnil názor a nakonec se sám stal knězem), v roce 1618 složil sliby a byl poslán studovat filosofii do Říma. Zde ale, ještě než mohl být vysvěcen na kněze, v roce 1621 zemřel, krátce poté, co v průběhu teologické diskuse dostal záchvat horečky. Zemřel s křížem, růžencem a řeholí v ruce.\n\nJan žil velmi asketickým způsobem, jeho velkým zájmem bylo studium jazyků, měl v úmyslu stát se po vysvěcení (ke kterému ovšem nikdy nedošlo) misionářem v Číně. Usiloval o obyčejný, pokorný život, věrnost v maličkostech a co nejpečlivější plnění řádových povinností - v tomto smyslu je doložen jeho výrok: \"„Mé pokání je vést obyčejný život... Budu věnovat pozornost i tomu nejmenšímu Božímu vnuknutí.“\" Jeho řádoví spolubratři oceňovali pečlivost v plnění řehole i jeho srdečné vystupování.\n\nJsou zachovány jeho poznámky i duchovní poezie, napsal také veršovanou parafrázi modlitby Salve Regina a připisuje se mu \"Korunka Neposkvrněného početí\".\n\nV roce 1865 byl prohlášen za blahoslaveného, v roce 1888 za svatého. Jeho atributy jsou krucifix, kniha a růženec, eventuálně také lebka a mariánský obraz. Berchmansovo jméno nese mnoho škol, převážně v Belgii, a několik kostelů, z nichž největší je katedrála sv. Jana Berchmanse v americkém Shreveportu.\n\nOstatky sv. Jana Berchmanse jsou uloženy v římském kostele sv. Ignáce.\n\nNěmecký spisovatel Wilhelm Hünermann věnoval Berchmansovi životopisný román, nazvaný \"Ein Flame in Gottes Kompanie\" (slovensky vyšlo pod názvem \"Svätý Ján Berchmans\", 1998).\n\n"}
{"id": "786062", "url": "https://cs.wikipedia.org/wiki?curid=786062", "title": "Rock Debut", "text": "Rock Debut\n\nRock debut byla řada EP desek, vydávaných v letech 1987–1990 ve vydavatelství Panton. Desky se soustředily na české novovlnné nebo alternativní skupiny a mapovaly (v mnoha případech sice trochu opožděně) novinky na české hudební scéně. Protipólem této řady byla pantonská EP edice Cesty, soustředěná na folkovou a trampskou hudbu.\nNa celkem deseti deskách se shodným grafickým designem vyšly nahrávky skupin Dybbuk, Krásné nové stroje, Betula Pendula, Z kopce, Ošklid, Psí vojáci (pod jménem PVO), Už jsme doma, Mňága a Žďorp, Vltava a OZW. Nahrávka skupiny Veselé plavkyně, která měla být jako jedenáctý singl, už nebyla vydaná. Jako celek nebyly nahrávky z této řady pohromadě reeditovány na CD, pouze vyšly jako dvě dnes již raritní MC – první v roce 1989 (EP 1-5, nazváno jako \"Rock debut 1-5\", Panton 81 0814-4) a druhá v roce 1992 (EP 6-10, nazváno jako \"Rock debut 6-10\", Panton).\n\n\"Petr a Jan\"/\"Mouchy\"/\"Ve škole\"/\"Panenství\"/\"Hadi\"\n\n\"Palmovka\"/\"Markéta\"/\"Studna\"/\"Rufíno\"/\"Znělka\" \n\n\"Tygr (Tiger)\"/\"Cesta\"/\"Návrat\"/\"Teoréma\"\n\n\"Nuda\"/\"Poletování\"/\"Kde je Marie\"\n\n\"Počtářka\"/\"Jsem ošklivý člověk\"/\"Paraguayská policie\"/\"Moje milá jako motorek\"\n\n\"Psycho Killer (Zabíječ)\"/\"Žiletky\"/\"Marilyn Monroe\"/\"Sbohem a řetěz\"\n\n\"Výlov rybníka\"/\"Mu je ha\"/\"Jó nebo nebo\"\n\n\"Výhledově\"/\"Ne, teď ne\"/\"Kocourkov\"/\"Hodinový hotel\"\n\n\"Kapitán Pejsek\"/\"Hmyz\"/\"Baby boogie\"/\"Oči\"\n\"Bych\"/\"Zase jeden!\"/\"Brusič Jíra\"/\"Někdy někde\"/\"Pěší zóna\"\n"}
{"id": "786063", "url": "https://cs.wikipedia.org/wiki?curid=786063", "title": "Johann Vogel", "text": "Johann Vogel\n\nJohann Louis François Vogel (* 8. března 1977, Ženeva, Švýcarsko) je bývalý švýcarský fotbalista, který hrál na postu záložníka. Působil mnoho let v PSV Eindhoven.\n\n\n\n\n"}
{"id": "786064", "url": "https://cs.wikipedia.org/wiki?curid=786064", "title": "Vrch svatého Kříže", "text": "Vrch svatého Kříže\n\nVrch svatého Kříže, jehož část se nazývá Parukářka, je kopec na Žižkově v Praze v České republice. Dosahuje nadmořské výšky 276 m. Z protáhlého kopce, upraveného jako park, je západním směrem pěkný výhled na Prahu.\n\nTento park byl původně vinicemi, které založil již ve 14. století císař Karel IV. Mnoho různých autorů, včetně znalce Prahy V. V. Štecha, zde umísťuje pražské popravčí místo, kde měl být popraven roku 1437 Jan Roháč z Dubé. Skutečností ale je, že popraviště za hradbami Města Prahy bývalo severně naproti dnešnímu Domu odborů, na takzvaném Šibeničním vrchu kdesi kolem dnešní Řehořovy ulice, aby bylo posléze přemístěné na Židovské pece, kde se roku 1866 konala poslední veřejná poprava. Na Vrchu sv. Kříže ale pravděpodobně nikdy popraviště nebylo.\n\nNa severovýchodní části vrchu se nalézala viniční usedlost, kterou v 19. století zakoupil známý pražský parukář Jan Hrabánek a od té doby se usedlosti a jejímu území říkalo Parukářka. Na tomto místě posléze (1826) postavili francouzští podnikatelé Sellier & Bellot továrnu na zápalky nábojů a na lehkou munici. Od roku 1827 továrna, lidově zvaná Kapslovna, vyráběla zápaky nábojů (říkalo se kapsle) z třaskavé rtuti. Byl to rozsáhlý tovární areál různých objektů. Celý areál byl obehnaný zdí, která zároveň rozdělovala území bývalé usedlosti Parukářka na východě a vlastního Vrchu sv. Kříže na západě. Zeď, kterou dnes můžeme na vrcholu vidět, ale není pozůstatkem obvodové zdi, je to místo, kde se zkoušely výbušniny. Konec továrny na Žižkově předznamenlo neštěstí, kdy při výbuchu v roce 1872 bylo usmrceno 14 lidí a řada jich byla vážně popálena. Výstavba obytných domů se stále víc přibližovala továrně s nebezpečnou výrobou a tak byla továrna v roce 1935 přestěhována do Vlašimi. Posledními připomínkami továrny jsou zmíněná zkušební zeď na vrcholu, vysoký tovární komín a obytný dům č. 53 v Jeseniově ulici s nápisem Sellier & Bellot. Také dva stejné domky naproti přes ulici – bývalá vrátnice továrny. Na jižní straně kopce, v opěrné zdi, pak lze najít i dva zbytky podzemních prostor jižní budovy továrny. Pozůstatky hlavní tovární budovy lze víceméně již jen tušit v některých objektech nad Jeseniovou ulicí, které do dnešní podoby zažily řadu přestaveb, od doby výroby motocyklů, oprav aut (poslední byla Mototechna n.p.), až po přestavbu a dostavbu areálu na bytové a komerční objekty.\n\nVrch je na jižní, mírněji se svažující straně ohraničen zástavbou podél Olšanské ulice, na severní straně zástavbou podél ulice Jeseniovy. Na západní straně byla v 50. letech 20. století proražena patou svahu Prokopova ulice, od které se zvedá schodiště vedoucí k vrcholu kopce. Východní strana parku je ohraničena ulicí Na Parukářce.\n\nCelý Vrch sv. Kříže, chybně někdy celý nazývaný Parukářka, dnes slouží pro relaxaci, zábavu, oddech a sport. Má parkovou až lesoparkovou úpravu, kromě jiného se zde nachází také tři dětská hřiště, na západní straně je malá hospůdka Parukářka z devadesátých let a na východní straně, hustěji porostlé stromy, je hřiště pro psy.\n\nNa jižní straně zasahuje do svahu zahrada s jednopatrovým památkově chráněným rodinným domem, ve kterém žil v letech 1896–1904 básník S. K. Neumann. V podzemí kopce se nachází protiatomový bunkr Parukářka z 50. let 20. století, jehož hlavní vstup je na jihozápadní straně.\nLokalita nemá ani v současné době jednoznačné pojmenování. Název \"Vrch svatého Kříže\" dostala údajně podle dřevěného kříže, který stál na holém vrcholu od roku 1822 a tvořil tu výraznou dominantu. Název \"Parukářka\" pochází z roku 1804 podle profese tehdejšího majitele usedlosti na severovýchodní části vrchu, který byl výrobcem paruk. Někdy se uvádí i název \"Olšanský vrch\" nebo také \"Zámeček\" (podle jednopatrové budovy, která stávala proti Olšanům pod schody na kopec a byla zbořena po roce 1910). Podle starousedlíků se prý ale vždycky a odjakživa kopci říkalo \"Křížek\".\n\nDobře viditelný je odtud nedaleký vrch Vítkov, který se nachází západním směrem, dále také blízký Žižkovský vysílač a rozsáhlý komplex Olšanských hřbitovů (obé jižním směrem odsud). V současné době se rozvíjí aktivita různých občanských sdružení, například \"Žižkov (nejen) sobě\", proti zástavbě blízkého okolí developerskými projekty v podobě vysokých obytných a kancelářských objektů.\n\n"}
{"id": "786068", "url": "https://cs.wikipedia.org/wiki?curid=786068", "title": "Hvězdárna Vyškov", "text": "Hvězdárna Vyškov\n\nHvězdárna Vyškov je hvězdárna nacházející se v sousedství areálu Dinoparku v Marchanicích severovýchodně od centra Vyškova na jihu Moravy.\n\nHvězdárna slouží především k popularizaci astronomie a příbuzných věd. Na hvězdárně také probíhají odborná pozorování v rámci výuky astrofyziky na Masarykově univerzitě. Hlavním přístrojem je 508mm zrcadlový dalekohled od firmy Orion Optics. Jde o dalekohled newtonova typu se světelnosti f/4.0 na německé montáži Paramount II.\n\n"}
{"id": "786072", "url": "https://cs.wikipedia.org/wiki?curid=786072", "title": "Okres Pásztó", "text": "Okres Pásztó\n\nOkres Pásztó ( ) je jeden ze šesti okresů maďarské župy Nógrád. Jeho centrem je město Pásztó.\n\nV okrese se nachází celkem 26 měst a obcí.\n"}
{"id": "786087", "url": "https://cs.wikipedia.org/wiki?curid=786087", "title": "Berknerův ostrov", "text": "Berknerův ostrov\n\nBerknerův ostrov (anglicky: Berkner Island) je nejjižněji položený ostrov v Antarktidě. Trvale je neobydlený, celý zaledněný a po moři nedostupný. Je součásti Britského antarktického území (BAT), ale od roku 1940 si území, ve kterém ostrov leží, nárokuje také Argentina. Na tuto oblast se vztahuje Smlouva o Antarktidě, takže územní spor je pouze odsunut.\n\nOstrov se nachází na jihu šelfového Weddellova moře, které je v těchto místech výrazně ovlivňováno studeným podnebím přicházejícím od jižního pólu, z hloubi antarktické pevniny. Je nepřetržitě obklopen a zcela přikryt Filchnerovým–Ronneové šelfovým ledovcem (z východu Filchnerovým, ze západu Ronneové). Jižní pobřeží je od antarktické pevniny vzdáleno asi 150 km, severní od volného moře průměrně 20 km, závisí na postupu ledovce.\n\nPro své umístění uvnitř šelfového ledovce a prakticky trvalé ukrytí pevniny před lidskými zraky byl ostrov objeven až u příležitosti Mezinárodního geofyzikálního roku v říjnu 1957 americkou expedici kterou vedl kapitán Finn Ronne. Ostrov byl pojmenován po americkém fyzikovi jménem Lloyd Berkner, který se v létech 1928 až 1930 zúčastnil první antarktické expedice admirála Richarda Byrda. Nutno podotknout, že ostrov byl jako neobvyklý ledovcový útvar spatřen již v roce 1947, nebyl však tehdy považován za ostrov.\n\nPevnina ostrova podlouhlého tvaru, orientovaného zhruba podél 45,5 západního poledníku, má dvě zřetelné vyvýšeniny. Jednu na severu vysokou asi 698 m n. m. a pojmenovanou Reinwarthhöhe a druhou Thyssenhöhe o výšce 869 m na jihu ostrova. Na východní straně je pobřeží členěno do tří hlubších zátok a ze severu do pevniny zasahuje jedna, samozřejmě všechny jsou trvale pokryty ledem.\n\nPrůměrná roční teplota se na ostrově pohybuje okolo -25 °C, na severu je asi o 2 stupně tepleji než na jihu. Ročně na ostrově spadne ve formě sněhu asi 20 cm vody, nejvíce v tamních letních měsících, občas vanou silné mrazivé přízemní katabatické větry přicházející z pevniny.\n\nNa ostrově není žádná vědecká základna. V minulých létech tam byly prováděny hloubkové vrty ledovců, bylo zjištěno jejich stáří od 700 do 1200 let. Ostrov je častým výchozím bodem polárních expedicí směřujících na jižní pól nebo přecházejících Antarktidu do oblasti Rossova moře.\n\n"}
{"id": "786104", "url": "https://cs.wikipedia.org/wiki?curid=786104", "title": "Ark‑La‑Tex", "text": "Ark‑La‑Tex\n\nArk-La-Tex, Arklatex, anebo ArkLaTex je americký socioekonomický region v místě, kde se spojují Arkansas, Louisiana, Texas, a Oklahoma. Obvyklý název je taky Arklatexoma. Není to region který má přesně vymezené hranice. Centrum regionu je v metropolitní oblasti Shreveport/Bossier v severozápadní Louisianě, ačkoliv Marshall v severozápadním Texasu, Natchitoches v Louisianě a obě Texarkany, texaská i arkansaská jsou relativně samostatné oblasti. Většina regionu leží v geografickém regionu Piney Woods, ekoregionu hustých smíšených lesů. Lesy jsou přerušovány močály, které mají propojení s velkými vodními plochami, například jezero Caddo Lake, anebo řeka Red River.\n\nZ texaské strany k regionu patří následující města: Atlanta, Athens, Bonham, Carthage, Clarksville, Crockett, Daingerfield, De Kalb, Gilmer, Hallsville, Henderson, Hooks, Jacksonville, Jefferson, Kilgore, Longview, Lufkin, Marshall, Mount Pleasant, Mount Vernon, Nacogdoches, Naples, New Boston, New London, Omaha, Paris, Pittsburg, Scottsville, Sulphur Springs, Tatum, Texarkana, Tyler, Waskom.\n"}
{"id": "786106", "url": "https://cs.wikipedia.org/wiki?curid=786106", "title": "Trans-Pecos", "text": "Trans-Pecos\n\nTrans-Pecos je geografický region Texasu. Termín Trans-Pecos byl poprvé definován v roce 1887 texaským geologem Robertem T. Hillem a definuje tu část Texasu, která leží západně od řeky Pecos. Oblast je také nazývána „Far West Texas“ (Daleký západní Texas), a je součástí západního Texasu (West Texas). Region Trans-Pecosu se nachází v poušti Chihuahua, nejhornatější a nejsušší části Texasu. Poušť sousedí s národními parky Texasu Big Bend a Guadalupe Mountains.\n\nRegion Trans-Pecos sestává z devíti texaských okresů: Brewster, Culberson, El Paso, Hudspeth, Jeff Davis, Pecos, Presidio, Reeves, a Terrell. Okres Brewster (Brewster County) je největším, má celkovou rozlohu 16 040 km², což je přibližně o 10 procent víc, než stát Connecticut, hustota obyvatel představuje jenom 1,4 obyvatel na čtvereční míli. Brewsterský okres ale není nejméně zalidněn, okres Terrell má ještě menší hustotu obyvatel, na ploše 6107 km² žije jenom 1081 obyvatel a hustota zalidnění činí méně než 0,5 obyvatel na čtvereční míli.\nZdaleka největší hustotu obyvatel má okres El Paso, důvodem je město El Paso, jedno z největších v Texasu.\n"}
{"id": "786109", "url": "https://cs.wikipedia.org/wiki?curid=786109", "title": "Tromsø IL", "text": "Tromsø IL\n\nTromsø IL je norský fotbalový klub sídlící ve městě Tromsø. V současnosti hraje nejvyšší norskou fotbalovou soutěž Tippeligaen.\n\nV základní skupině K Evropské ligy 2013/14 obsadil v konkurenci Tottenham Hotspur FC, FK Anži Machačkala a FC Sheriff Tiraspol s 1 bodem konečné 4. místo ve skupině a do jarní vyřazovací fáze nepostoupil.\n\nKlub se představil i ve 2. předkole Evropské ligy UEFA 2014/15 proti faerskému celku Víkingur Gøta, který jej ve dvojzápase vyřadil.\n\nKlub byl založen v roce 1920.\n\n"}
{"id": "786153", "url": "https://cs.wikipedia.org/wiki?curid=786153", "title": "Podlipného", "text": "Podlipného\n\nPodlipného je ulice v Praze – Libni. Je pojmenována podle pražského starosty a sokolského činovníka JUDr. Jana Podlipného, který se zasloužil o připojení Libně k Praze (1901).\n\nUlice začíná v křižovatce s ulicí Primátorská a vede východním směrem do křižovatky s ulicí Zenklova, kde končí. Křižuje ulice Lindnerovu a Braunerovu. Ulice je jednosměrná ve směru od křižovatky s Braunerovou k Primátorské, krátká část mezi křížením s Braunerovou a Zenklovou je obousměrná (stav duben 2012). Ulici nevyužívá žádná linka MHD. Nejbližší zastávkou MHD je tramvajová zastávka „U kříže“, která se nachází v bezprostřední blízkosti křižovatky Zenklova – Podlipného – Hejtmánkova – Srbova. V místě dnešní zastávky U kříže byla původní konečná Křižíkovy tramvaje, která sem jezdila od podzimu 1896. V pozdějších letech zde byla v ulicích Prosecká a Hejtmánkova bloková smyčka. V ulici Hejtmánkova také byla nástupní zastávka trolejbusové trati Libeň – Čakovice.\n\nNa nároží ulic Podlipného a Primátorská se nachází neveřejné dětské hřiště, příslušné k nedaleké mateřské škole. Na nároží Podlipného a Lindnerovy je budova soukromé školy PORG. Škola je sice v Podlipného ulici, ale podle umístění vchodu má adresu Lindnerova 3. V domě 810/14 se nachází hostinec se sálem, dříve zvaný Čechie. Do roku 1989 byla na hostinci pamětní deska upomínající na konání jednoho z meziválečných sjezdů KSČ. Na domě 483/19 je umístěna pamětní deska básníka Karla Hlaváčka. Ulice pojmenovaná přímo po tomto básníkovi se nachází cca 300 metrů severovýchodním směrem.\n\n"}
{"id": "786199", "url": "https://cs.wikipedia.org/wiki?curid=786199", "title": "Masuzó Šikata", "text": "Masuzó Šikata\n\nMasuzó Šikata ( , Tokio 10. srpna 1895 – 8. května 1964) byl japonský chemik a jeden z průkopníků v elektrochemii. Spolu se svým učitelem a kolegou, českým chemikem a vynálezcem Jaroslavem Heyrovským vyvinul první polarograf, druh přístroje vhodného pro elektrochemické analýzy, a byl spoluautorem článku, který představil přístroj „polarograf“. Tento přístroj byl důležitý, protože zavedl do praxe automatizované měření I–V (I – proud, V – napětí) křivek, které do té doby prováděné ručně zabraly více než hodinu pro každou zkoušku.\n\n"}
{"id": "786204", "url": "https://cs.wikipedia.org/wiki?curid=786204", "title": "Warszawa Wola", "text": "Warszawa Wola\n\nWarszawa Wola je železniční zastávka sloužící regionální dopravě ve Varšavě, Mazovském vojvodství.\n\nŽelezniční zastávka Warszawa Wola byla vybudována v 80. letech na železniční trati směřující do Nasielska. Nachází se ve vzdálenosti cca 200 metrů od železniční stanice Warszawa Zachodnia. Obsluhuje zejména spoje železničního dopravce Koleje Mazowieckie, zkráceně KM, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy.\n\nŽelezniční zastávkou Warszawa Wola prochází železniční tratě:\n\n\nŽelezniční zastávku Warszawa Wola obsluhují také městské autobusy a to linky: 136, 154, 167, 178, 184, 186 a N43 .\n\n\n\n"}
{"id": "786220", "url": "https://cs.wikipedia.org/wiki?curid=786220", "title": "Steven MacLean", "text": "Steven MacLean\n\nSteven Glenwood MacLean (* 14. prosince 1954 Ottawa, provincie Ontario, Kanada), původně fyzik, byl v letech 1983–2008 jedním z kanadských astronautů. Uskutečnil dva krátkodobé kosmické lety, druhý na Mezinárodní vesmírnou stanici. Poprvé vzlétl do vesmíru roku 1992 v raketoplánu Columbia při letu STS-52, podruhé roku 2006 v raketoplánu Atlantis při misi STS-115. Ve vesmíru strávil celkem 21 dní, 16 hodin a 3 minuty. Od roku 2008 je prezidentem Kanadské kosmické agentury.\n\nSteven MacLean po střední škole absolvoval bakalářské studium fyziky na Yorské univerzitě v Torontu, které dokončil roku 1977. Současně v letech 1974–1976 pracoval na katedře sportu Yorské univerzity, do roku 1977 soutěžil v kanadské reprezentačním družstvu kanadských gymnastů. Doktorát (Ph.D.) ve stejném oboru získal roku 1983. Poté pracoval na Stanfordově univerzitě u nositele Nobelovy ceny Arthura Schawlowa, věnoval se výzkumu v oblasti laserové spektroskopie a optoelektroniky.\n\nRoku 1983 se přihlásil do prvního kanadského náboru astronautů, prošel všemi koly výběru a od 5. prosince 1983 patřil mezi úspěšnou šestici. Oddíl astronautů byl začleněn pod Národní výzkumnou radu (NRC, \"National Research Council\"), od roku 1989 funguje v rámci Kanadské kosmické agentury (CSA,\" Canadian Space Agency\"). Od února 1984 se připravoval v Johnsonově vesmírném středisku v Houstonu na roli specialisty pro užitečné zatížení. Prvním Kanaďanem v kosmu se nakonec v říjnu 1984 stal jeho kolega Marc Garneau (mise STS-41-G), MacLean byl v prosinci 1985 zařazen do posádky letu STS-71-F plánovaného na rok 1987. Po katastrofě raketoplánu Challenger v lednu 1986 byl let odložen a přejmenován na STS-52.\n\nV letech 1987–1993 se podílel na vývoji kamerového systému určeného k získání dat pro řízení robotického manipulátoru Canadarm, současně v letech 1988–1991 zastával funkci poradce v programu .\n\nDo vesmíru odstartoval na palubě raketoplánu Columbia až 22. října 1992 ve funkci specialisty pro užitečné zatížení. Let byl věnován především vypuštění italské družice Lageos 2 a amerických a kanadských materiálových experimentů. Columbia přistála 1. listopadu, let trval 9 dní, 20 hodin a 56 minut.\nV letech 1993–1994 byl generálním ředitelem programu kanadských pilotovaných letů. Zodpovídal za kanadské experimenty prováděné při letech Shuttlů, vyjednal 9 z 13 kanasdských kosmických letů. V letech 1996–1998 absolvoval v Johnsonově vesmírném středisku v Houstonu společný výcvik s astronauty 16. náboru NASA, který završil ziskem kvalifikace letového specialisty raketoplánu. Poté pracoval v různých funkcích v Johnsonově středisku.\n\nV únoru 2002 byl zařazen do posádky letu STS-115, naplánovaného na rok 2003. Po havárii raketoplánu Columbia byl let nadlouho odložen. V mezidobí se MacLean podílel na snažení NASA o zvýšení bezpečnosti letů raketoplánů.\n\nPodruhé se na oběžnou dráhu Země dostal až 9. září 2006 v raketoplánu Atlantis. Cílem mise byla doprava a montáž částí ITS-P3 a ITS-P4 hlavního nosníku stanice Mezinárodní vesmírné stanice a slunečních panelů. Během montážních prací podnikli astronauti tři výstupy do otevřeného vesmíru, Williams se účastnil jednoho z nich. V otevřeném vesmíru strávil celkem 7 hodin a 11 minut. Let trval 11 dní, 19 hodin a 7 minut, raketoplán přistál 21. září 2006.\n\nV letech 2007–2008 řídil sbor kanadských astronautů. K 1. září 2008 byl jmenován prezidentem Kanadské kosmické agentury.\n\nSteven MacLean je ženatý, má dva syny a dceru.\n\n"}
{"id": "786221", "url": "https://cs.wikipedia.org/wiki?curid=786221", "title": "František Schäfer", "text": "František Schäfer\n\nFrantišek Schäfer (3. dubna 1905 Břeclav – 29. července 1966 Brno) český klavírista hudební skladatel a pedagog.\n\nPocházel z hudební rodiny. Jeho otec, \"František Schäfer\" (1875–1962), byl profesorem hudby na učitelských ústavech v Příboře a v Brně. Svého syna vyučoval hře na klavír od tří let až do jeho vstupu na konzervatoř.\n\nNejprve studoval na reálném gymnáziu v Příboře, ale již v době gymnaziálních studií byl mimořádným posluchačem dirigentského a klavírního oddělení brněnské konzervatoře. Na klavír byl nejprve žákem Ludmily Tučkové a po maturitě na gymnáziu se stal žákem Jaroslava Kvapila. Absolvoval již v roce 1925 a následující dva roky studoval na mistrovské škole v Praze u Viléma Kurze.\n\nVojenskou službu absolvoval v Místku, Opavě a v Brně-Židenicích, ale po roce byl z armády propuštěn a nastoupil jako učitel hry na klavír na hudební školu v Moravských Budějovicích. V roce 1929 se stal korepetitorem a učitelem obligátního klavíru na brněnské konzervatoři. Byl rovněž korepetitorem \"Zemského divadla\" a studoval hudební vědu na Filozofické fakultě Masarykovy univerzity. V roce 1935 byl na konzervatoři jmenován řádným profesorem klavíru a působil zde až do své smrti. V letech 1946–1949 učil rovněž na Janáčkově akademii múzických umění, ale z politických důvodů musel toto místo opustit. Nicméně v roce 1958 se na Akademii vrátil. Během svého působení na obou školách vychoval Schäfer řadu významných českých umělců.\n\nJako skladatel se věnoval převážně svému hlavnímu nástroji, klavíru, ale psal i hudbu komorní a symfonickou. Jako klavírista byl oceňován pro svou vytříbenou techniku a smysl pro slohovou čistotu. Jeho repertoár zahrnoval hudbu od baroka po hudbu 20. století.\n\n\n\n\n\n"}
{"id": "786223", "url": "https://cs.wikipedia.org/wiki?curid=786223", "title": "Okres Rétság", "text": "Okres Rétság\n\nOkres Rétság ( ) je jedním ze šesti okresů maďarské župy Nógrád. Jeho centrem je město Rétság.\n\nV okrese se nachází celkem 25 měst a obcí.\n"}
{"id": "786228", "url": "https://cs.wikipedia.org/wiki?curid=786228", "title": "Barbora Půtová", "text": "Barbora Půtová\n\nBarbora Půtová (* 14. listopadu 1985 Praha) je česká historička umění kulturní a antropoložka působící na Filozofické fakultě Univerzity Karlovy\nv Praze. Zabývá se dějinami kultury a umění s důrazem na studium západoevropského symbolismu a dekadence a výzkumy mladopaleolitického umění. Provádí komparativní terénní paleoantropologické výzkumy na území Portugalska a Francie.\n\nVe spolupráci s předními zahraničními prehistoriky, paleoantropology a archeology analyzuje fenomén geneze umění, kreativity a lidské imaginace. Její práce věnované umění dekadence a symbolismu jsou věnovány interdisciplinární interpretaci vztahů mezi krásnou literaturou a výtvarným uměním. Zpracovala první českou uměleckou monografii věnovanou tomuto nevšednímu představiteli umělecké dekadence a symbolismu 2. poloviny 19. století s názvem Félicien Rops enfant terrible dekadence. Vzájemně se prolínající světy literárních děl a uměleckých artefaktů analyzuje také v kontextu vývojových proměn moderní a postmoderní kultury. Svými výzkumy, pedagogickou a publikační činností přispěla k etablování antropologie umění a vizuální antropologie.\n\nAbsolvovala zahraniční stáže na evropských univerzitách a muzeích (Universität Innsbruck, Universität zu Köln, Eberhard Karls Universität Tübingen, Weltkulturen Museum − Frankfurt am Main nebo Weltmuseum Wien), které využila ke zpracování odborné monografie věnované kultuře a umění afrického království Benin. Je autorkou nebo spoluautorkou řady vědeckých monografií a odborných studií publikovaných v tuzemských i zahraničních časopisech. Jako zakladatelka a kurátorka Galerie pod schody FF UK a Spolku Královské cesty usiluje jak o ochranu kulturního dědictví, tak o prezentaci současného výtvarného umění.\n"}
{"id": "786229", "url": "https://cs.wikipedia.org/wiki?curid=786229", "title": "Den legend", "text": "Den legend\n\nDen legend je název exhibičního hokejového zápasu mezi legendami českého a švédského hokeje. Odehrál se 31. března 2012 na Horáckém zimním stadionu v Jihlavě. Úvodní hymny České republiky a Švédska zahrál houslový virtuoz a sólista Janáčkovy opery Národního divadla v Brně Karel Mitáš.\n\n\n\n\n\n\n\n\n\n"}
{"id": "786234", "url": "https://cs.wikipedia.org/wiki?curid=786234", "title": "Flow", "text": "Flow\n\nFlow (z angl. „proudění“, „tok“), česky též proudění, proud nebo plynutí, je duševní stav, při kterém je osoba ponořena do určité činnosti tak, že nic jiného se jí nezdá důležité, okamžik, kdy se její tělo nebo mysl vzepne k hranicím jejích možností ve vědomé snaze dosáhnout něčeho obtížného, co stojí za to. Takto, jak ho pojmenoval a definoval psycholog Mihaly Csikszentmihalyi, je zařazen do pozitivní psychologie a mluví se o něm v souvislosti s mnoha oblastmi lidského života.\n\nPodle Csikszentmihalyiho je flow stav naprosto soustředěné motivace. Je to cílevědomé zaujetí, při kterém člověk plně ovládá své emoce, které mu pomáhají k lepšímu výkonu v jeho činnosti. Ve flow nejsou emoce pouze ovládnuty a usměrněny, ale pozitivně naladěny a zapojeny do řešení úkolu. Pokud je člověk otrávený nebo znepokojený, většinou nemůže dosáhnout flow. Známkou flow je pocit spontánní radosti, nadšení při prováděné činnosti. Flow je ale také popisován jako hluboké soustředění výhradně na vykonávanou aktivitu – ne na sebe nebo vlastní emoce.\n\nFlow má mnoho stejných vlastností (pozitivních aspektů) jako stav hyperfocus (který se vyskytuje například u osob s ADHD či jinými poruchami pozornosti). Nicméně hyperfocus není definován v podobně všeobecných termínech, které by vysvětlily trávení přílišného času hraním videoher nebo příjemné pohlcení jedním aspektem úkolu nebo úlohy na úkor jiné práce. V některých případech může hyperfocus sice nadchnout osobu, ale sebrat jí pocit soustředění, nebo ji donutí spustit několik projektů, z nichž dokončí pouze málo.\n\nHovorové výrazy pro stejný nebo podobný stav jsou: \"být v přítomném okamžiku, v zóně, připojený, v rytmu, být zapálený, vyladěný, koncentrovaný, ve čtvrté dimenzi\".\n\nNakamura a Csikszentmihalyi identifikovali následujících šest faktorů, které zahrnují zkušenosti z flow.\n\nTyto aspekty se mohou objevit nezávisle na sobě, ale pouze v kombinaci tvoří tzv. flow prožitek.\n\nDalšími vlastostmi flow mohou být:\n\nTento psychologický stav je pojmenovaný flow právě proto, že během Csikszentmihalyiho rozhovorů v roce 1975 několik lidí popsalo své „flow“ zkušenosti s použitím metafory vodního proudu, který je nese. Psychologický pojem flow, tedy být vtažen do činnosti, nijak nesouvisí se starší frází „jít s proudem“.\n\nMihaly Csikszentmihalyi a jeho kolegové začali zkoumat flow poté, co byl Csikszentmihalyi fascinován umělci, kteří se v podstatě ztráceli ve své práci. Umělci, především malíři, byli natolik ponořeni ve své práci, že zapomínali jíst, pít, a dokonce i spát. Proto první výzkum flow se uskutečnil právě s umělci. Výzkumy flow probíhaly především v 80.–90. letech 20. století v čele s Csikszentmihalyim a jeho kolegy v Itálii. Výzkumníci se zajímali o optimální zážitky a pozitivní zkušenosti, zejména ve školách či podnikatelské sféře. Teorie flow je velmi používána v tradiční humanistické psychologii, například v Maslowových a Rogersových teoriích. Flow byl zaznamenán v průběhu dějin a napříč kulturami. Učení buddhismu a taoismu mluví o stavu mysli známé jako „akce nečinnosti“ nebo „dělat, aniž by dělali“, která značně připomíná myšlenku flow. Také hinduistické texty v Advaita filozofii, jako Ashtavakra Gita a jóga znalostí jako je Bhagavad-Gita, se vztahují k podobnému stavu.\n\nHistorické prameny naznačují, že Michelangelovo dílo na stropě Sixtinské kaple ve Vatikánu možná tvořil ve stavu flow. Je totiž zaznamenáno, že maloval několik dní v kuse a byl tak zabrán do práce, že se ani nezastavoval kvůli jídlu a spánku, až nakonec omdlel únavou. Po tomto se probudil svěží a poté, co začal znova malovat, se opět dostal do stavu naprostého ponoření.\n\nBruce Lee buď mluvil o psychickém stavu podobném flow, nebo mluvil o důležitosti adaptability a zbavení se předsudků ve své knize Tao Jeet Kune Do. Ve své knize, kde popisuje stav toku vody, se také slavně říká: „Buď jako voda [...] Vyprázdni svou mysl, buď beztvarý. Beztvarý, jako voda. Pokud dáš vodu do kalichu, stane se kalichem. Můžeš dát vodu do láhve a stane se láhví. Dáš-li ji do konvice, tak se stane konvicí. Nyní voda může téct nebo ji může ničit. Buď voda, můj příteli.“\n\nV každém daném okamžiku je zde velké množství informací, které jsou k dispozici pro každého jednotlivce. Psychologové zjistili, že něčí mysl může vnímat pouze určité množství informací najednou. Podle Mihályovy studie z roku 1956, je množství těchto informací 126 bitů informací za sekundu. To se může zdát jako velké číslo (a spousta informací), ale jednoduché každodenní úkoly zabírají poměrně hodně informací. Jen bavit se zabírá asi 40 bitů informací za sekundu; to je 1/3 z naší kapacity. To je důvod, proč při rozhovoru se nemůžeme soustředit tolik na jiné věci.\n\nZ větší části (s výjimkou základních tělesných pocitů, jako je hlad a bolest, které jsou vrozené) lidé jsou schopni se rozhodnout, na co chtějí zaměřit svou pozornost. Nicméně, když je člověk ve stavu flow, je naprosto zabraný do úkolu a aniž by se tak vědomě rozhodl, ztrácí povědomí o ostatních věcech jako jsou čas, lidé, různá rozptýlení či dokonce základní lidské potřeby. K tomu dochází, protože všechna pozornost jedince ve stavu flow je zaměřena na jeden úkol, který právě provádí a nezbývá žádná další kapacita pozornosti, která by mohla být rozdělena.\n\nStav flow je možno zažít při provádění jakékoliv činnosti, i když ho s největší pravděpodobností zažijeme, když dáváme všechnu svou energii do určitého úkolu nebo při činnostech, jež pro nás mají vnitřní účel. Pasivní činnosti, jako je koupání se ve vaně nebo dokonce sledování televize, obvykle nevyvolávají stav flow stejně, jako když musíme aktivně něco dělat.\n\nTeorie Flow má tři podmínky, které musí být splněny, aby bylo dosaženo stavu flow:\n\n\nNicméně bylo argumentováno, že zde uvedené faktory flow jsou vzájemně propojeny. Například povědomí o problémech a vlastních schopnostech vyžaduje také to, aby člověk věděl, jak věc udělat (tedy znal cíl) a jak úspěšně se mu vede (měl zpětná vazba). Proto vnímání stavu našich schopností a požadavků úkolu mohou být hlavním předpokladem pro flow zkušenost.\n\nV roce 1997 Csikszentmihalyi publikoval graf vpravo. Tento graf zobrazuje vztah mezi vnímanými výzvami úkolu a vnímanými schopnostmi. Tento graf ukazuje ještě jeden další aspekt flow: je více než pravděpodobné, že jedinec dosáhne flow tehdy, dojde-li k činnosti, která je vyšší než průměr výzvy (nad středem) a jednotlivec má nadprůměrné schopnosti (vpravo od středu). Střed tohoto grafu (kde se části setkávají) představuje průměrnou úroveň výzvy a dovedností v rámci všech činností člověka, které provádí v průběhu svého každodenního života.\n\nNěkteré problémy tohoto modelu byly diskutovány v literatuře. Jedním z nich je, že nezobrazuje vnímanou rovnováhu mezi výzvami a dovedností, které mají být ústředním předpokladem zkušeností flow. Jedinci s nízkou průměrnou úrovní dovedností a vysokou průměrnou úrovní výzev (nebo naopak), nemusejí zažít flow, protože nedochází k souladu mezi dovednostmi a výzvami, pokud jsou obě nad jejich individuálním průměrem. Kromě toho jedna studie zjistila, že situace s nízkou výzvou, které byly překonány dovednostmi, byly spojeny se zábavu, relaxací a štěstím, což je v rozporu s flow teorii.\n\nSchaffer proto navrhl sedm alternativních podmínek toku:\n\n\nSchaffer také publikoval metodu Flow Stav dotazník (FCQ), obsahující škálu pro každou z těchto sedmi podmínek.\n\n\n\n"}
{"id": "786245", "url": "https://cs.wikipedia.org/wiki?curid=786245", "title": "Okres Salgótarján", "text": "Okres Salgótarján\n\nOkres Salgótarján ( ) je jedním ze šesti okresů maďarské župy Nógrád. Jeho centrem je město Salgótarján.\nV okrese se nachází celkem 29 měst a obcí, jimiž jsou:\n\nBárna, Cered, Egyházasgerge, Etes, Ipolytarnóc, Karancsalja, Karancsberény, Karancskeszi, Karancslapujtő, Karancsság, Kazár, Kisbárkány, Kishartyán, Litke, Lucfalva, Márkháza, Mátraszele, Mihálygerge, Nagybárkány, Nagykeresztúr, Rákóczibánya, Ságújfalu, Salgótarján, Sámsonháza, Somoskőújfalu, Sóshartyán, Szilaspogony, Vizslás, Zabar\n"}
{"id": "786247", "url": "https://cs.wikipedia.org/wiki?curid=786247", "title": "Karel Prusík", "text": "Karel Prusík\n\nDr. Karel Prusík, resp. Karl Prusik, též Prussik (19. května 1896, Vídeň – 8. května 1961, Perchtoldsdorf) byl rakouský hudební pedagog a horolezec českého původu. Je autorem mnoha publikací o horolezectví a o hudbě.\n\nV letech a byl prezidentem Rakouského alpského spolku. Je mu připisováno autorství použití liščí smyčky (většinou vícenásobněkrát omotané kolem lana) v horolezectví coby samosvorného uzlu použitelného k výstupu po laně. Tento uzel je pak, byť ne zcela správně, nazýván Prusíkovým uzlem nebo „prusíkem“.\n\n"}
{"id": "786248", "url": "https://cs.wikipedia.org/wiki?curid=786248", "title": "Jarmila Černocká", "text": "Jarmila Černocká\n\nJarmila Černocká (1941 Boskovice – 2. května 2014\n) byla hlasatelka Českého rozhlasu Brno, kde byl jejím nadřízeným Jan Křapa. Po odchodu z Českého rozhlasu po něm v letech 2004 až 2014 převzala namlouvání názvů zastávek a dalších hlášení pro cestující ve vozidlech Dopravního podniku města Brna. Má syna Jaroslava, který je známý především díky svému sboru Láska opravdivá a Mladí madrigalisté. Za zmínku též stojí, že Jaroslav (znám též pod přezdívkou \"vlídný profesionál\") je jedním z autorů skladby \"Dej mi víc své lásky\". \n\n"}
{"id": "786260", "url": "https://cs.wikipedia.org/wiki?curid=786260", "title": "Kostel Nanebevzetí Panny Marie (Police nad Metují)", "text": "Kostel Nanebevzetí Panny Marie (Police nad Metují)\n\nKostel Nanebevzetí Panny Marie je farní, původně klášterní římskokatolický kostel postavený ve 13. století v Polici nad Metují. V té době bylo v Polici nad Metují proboštství spadající pod Břevnovský klášter. Kostel stojí na severozápadním rohu bývalého kláštera, který je chráněn jako kulturní památka České republiky.\n\nPůvodně stával v areálu benediktinského kláštera dřevěný kostelík z počátku 13. století. Později byl nahrazen kamennou stavbou, z níž je zachován vzácný raně gotický ústupkový portál z let 1270-80. Kostel byl upraven barokně na začátku 18. století pravděpodobně za účasti Kiliána Ignáce Dientzenhofera a koncem 19. století znovu pseudogoticky.\n\nDějiny polického klášterního kostela začínají roku 1253, kdy ho nechal vystavět opat břevnovských benediktinů Martin I. místo dřívější dřevěné kaple. Za vlády Přemysla Otakara II. roku 1260 v Polici vzniká proboštství, pro něhož byl Břevnov mateřský klášter.\nPolický kamenný kostel zasvěcený Nanebevzetí Panny Marie se stavěl v době, kdy do Čech začínal pronikat gotický stavební sloh šířený cisterciáckými hutěmi z Francie, u nás nazývaný jako „přemyslovská“ gotika.\nPo smrti opata Martina I. se roku 1278 stavby ujímá opat Kristián a poté opat Pavel II. Bavor z Nečtin, v roce 1294 byla stavba dokončena. Jednalo se o trojlodní baziliku s 2 věžemi při západním průčelí. Podle idealizovaného zobrazení kostela z benediktinského plánu z roku 1674 se kostel vyznačoval tradičním charakterem stavby, ve které se projevují ještě románské stavební techniky. Patrně se však lišil výškovou proporcí hlavní lodi, čímž se přibližuje gotice. Během husitských válek v 15. století kostel zasáhl požár. Následkem tohoto požáru bylo zřícení klenby v hlavní lodi, která byla při rekonstrukci nahrazena stropem z dřevěných prken položených na gotických obloucích.\n\nRadikálnější změny přestavby proběhly až za opata Otmara Zinkeho v letech 1712 - 1714. Prkenný strop nad hlavní lodí byl nahrazen novou klenbou, kterou navrhl pravděpodobně významný barokní architekt Kryštof Dientzenhofer. V gotických oknech byly odstraněny kružby, spodní části oken byly zazděny a celkově byla okna upravena do barokní podoby. Vzápětí došlo i k barokní přestavbě průčelí chrámu, přičemž starý gotický portál z 13. století byl zachován. V letech 1786 byl nařízením císaře Josefa II. zrušen konvent proboštství a v roce 1787 se kostel stává farním. Roku 1818 byly zazděny postranní dveře v kostele, které vedly ze dvora prelatury. Kvůli stížnosti farníků byly v roce 1819 zhotoveny nové, vedoucí do klášterní zahrady. Roku 1826 byla postavena nová věž s hodinami nad západním průčelím kostela. V letech 1894 - 1895 byly prováděny úpravy v pseudogotickém stylu. Týkalo se to především výmalby a vybavení interiéru kostela. K velké úpravě celého interiéru kostela došlo roku 1894 za opata ThDr. Bruna Čtvrtečky. Stěny chrámu byly nově ornamentálně polychromovány, na vítězném oblouku také figurálně malbou s anděly se svatou trojicí a v kněžišti s medailony se světci. Tyto malby jsou zde dodnes. Největších změn při této rekonstrukci však doznal mobiliář. Všech deset barokních oltářů bylo odstraněno a nahrazeno pěti novými, zhotovenými v pseudogotickém slohu.\n\nRaně gotická trojlodní bazilika se střední vysokou lodí, dvěma nižšími postranními loděmi, poměrně dlouhým vyvýšeným a uzavřeným kněžištěm, které bylo určené pro mnišský chór. Ten vychází z obdélníkové části o dvou polích a z pětibokého závěru. Kostel stojí na severozápadním rohu kláštera, se kterým je spojen západním průčelím a presbytářem, který vystupuje polygonálním závěr z příčného klášterního křídla do zadního dvora. Jediná volná průčelí trojlodí jsou západní a severní, přičemž jižní postranní fasáda zasahuje do předního klášterního dvora. Celé západní průčelí kostela je vodorovně dělené římsami ve výši hlavních říms boční a hlavní lodi, je vyvedeno do dvoupatrového štítu s prohýbanými postranicemi ukončenými římsou v obou patrech. Stěny celého kostela jsou o 80 cm zapuštěné do země.\n\nKostel zaujímá celkově 6 794 m² zastavěné plochy. Střední loď je široká 7 m a 30 m dlouhá, boční lodi jsou široké 5 m. Kněžiště je stejně široké jako hlavní loď, která je dlouhá 16,7 m. Střední loď je od boční lodi oddělena čtyřmi páry pilířů překlenutých hrotitými pásy. Ke každému z pilířů přiléhají na východní a západní straně pětiboké přípory, jež se vinou v mezipilířových pásech. V prvním poli od západní strany jsou místo otvorů s pásy odděleny lodi zdmi stejné šířky s pilíři, čímž je západní část klenby mezi podpěrami rozdělena ve dvě kaple v prodloužení bočních lodí, a střední předsíň. Na polygonálním závěru presbytáře jsou čtyři paprskovitě rozložené opěrné pilíře, které se dochovaly z gotické výstavby. Opírají se o trnož z tesaného pískovce, ukončenou zkosenou hranou. Dříky pilířů dvakrát ustupují a zabíhají v nejvyšším ústupku kosinou do zdi.\nPůvodní zdvojená gotická okna s jeptiškami jsou zmenšena a upravena do půlkruhového tvaru s výjimkou jediného kruhového v prvním patře západního průčelí a jediného dochovaného gotického dvojitého okna s původními kružbami v prvním poli pravé lodě. V kněžišti zbyla tři vysoká gotická okna.\n\nŠiroce rozevřený západní portál tvaru lomeného oblouku z roku 1294 je nejvýznamnější dochovanou gotickou částí kostela. Hluboké ostění vyčnívá z líce subtilními pilíři, na kterých je z každé strany příporný sloupek. Ostění ustupuje ve čtyřech pravoúhlých stupních, z nichž tři po každé straně mají sloupek s talířovou patkou. Dříky sloupků mají uprostřed prstence a jsou ukončené různě utvářenými hlavicemi. Nad sloupky se vinou lomené oblouky, pokryté javorovými a kaštanovými listy. Na rozích ústupků jsou v obloucích stejné profily, jako pod hlavicemi.\nNad hlavicemi se nachází římsový pás, který končí v obou rozích portálového otvoru konsolkami. Na nich je uložen tympanon, který dříve nesl biblický citát, nápis: „Pojďte, klanějme se a padejme přes Hospodinem, kterýž učinil nás.“ Na římse se nachází kovaný kříž sv. Benedikta. Tento kříž je obvyklý na všech stavbách českých benediktinů a jeho uctívání povolil papež Benedikt XIV.\n\nBoční lodě o pěti polích jsou zaklenuty původní křížovou gotickou klenbou do pískovcových žeber o 30 cm vyčnívajících z klenby. Jejich profil má v ose výžlabek, vroubený poloválečky, které jsou výžlabky převedeny v hranol žebra. Ta jsou v patkách kleneb opatřena štítky a opírají se o vytesané konsolky, které mají tvar obráceného jehlance přecházejícího v pětiboký blok náběžníků. Ve vrcholech kleneb se žebra sbíhají do terčových svorníků, zdobených vegetabilními a antropomorfními motivy.\n\nHlavní loď se otevírá do bočních lodí vysokými arkádami s hrotitými záklenky na arkádových pilířích. Záklenkům arkád jsou podloženy masívní pětiboké pásy, které spočívají na pětibokých příporách přiložených k bokům arkádových pilířů. Patky těchto přípor jsou také zapuštěny o 80 cm pod podlahu. Celá loď je zaklenutá křížovou klenbou v šesti polích sbíhajících se do žeber stejného průřezu jako v kněžišti, žebra se opírají o polygonální krákorce a sbíhají se v šesti terčových svornících se stejnými motivy jako v bočních lodích. Okna jsou umístěna v úrovni klenebních čel.\n\nHrotitý vítězný oblouk v hlavní lodi se opírá v patkách o polygonální přípory ukončené listnatými hlavicemi s gotickou římsou. Na evangelní straně se objevuje busta, o které se předpokládá, že ztvárňuje tvář krále Václava I. nebo Přemysla Otakara II.\n\nPresbyterium má dvě obdélníková pole zaklenutá křížovou klenbou a paprskový polygonální závěr, který je zaklenutý paprsčitou klenbou tvořenou kamennými žebry. Žebra se opírají o válcové přípory s lupenovými hlavicemi a sbíhají se ve třech terčových svornících, s podobně zdobenými motivy, jako na svornících v bočních lodích. Na pravé straně kněžiště bylo objeveno zazděné sedile s hrotitým obloukem. V kamenném výklenku byla pod omítkou objevena freska Kristovy hlavy se svatozáří asi z roku 1300, svým provedením patří ještě k románským malbám. Z celé malby zůstal zřetelný jen medailon hlavy a nápis pod ní nebyl dosud rozluštěn.\n\nDochovaly se pouze tři oltáře, jeden v hlavní lodi a dva v bočních lodích. Roku 1765 byly zřízeny nové oltáře sv. Josefa a Čtrnácti svatých pomocníků, dále oltáře sv. Gertrudy a sv. Anny a také byla téhož roku dokončena výmalba kostela. Roku 1766 byly postaveny dva nové oltáře staršího zasvěcení, sv. Václava a sv. Vojtěcha. V kostele jsou varhany od Amadea Hanische z Rychnova z roku 1857.\n\nV sousedství kostela je budova bývalého kláštera, který byl zrušen roku 1786, kdy nechal konvent Josef II. rozpustit.\n\nBohoslužby se konají pětkrát týdně.\n\n\n"}
{"id": "786262", "url": "https://cs.wikipedia.org/wiki?curid=786262", "title": "Lobkovický palác (Pražský hrad)", "text": "Lobkovický palác (Pražský hrad)\n\nLobkovický palác (též \"Lobkowiczký\" či \"Lobkowitzský\") je barokní stavba ve spodní části Jiřské ulice na Pražském hradě, sousedící s bývalým Ústavem šlechtičen. Je vlastněný rodinou Lobkoviců a jako takový je jedinou soukromě vlastněnou částí Pražského hradu.\n\nVe 13. století na místě paláce stávalo několik obytných domů, později dva mohutné gotické domy českých šlechticů. Palácový objekt začal stavět před polovinou 16. století Wolf Krajíř z Krajku a po něm Jaroslav z Pernštejna a Vratislav II. z Pernštejna. Původní renesanční palác měl čtyři křídla kolem nádvoří.\n\nV roce 1618 se zde po tzv. druhé pražské defenestraci před protestanty ukryli místodržící Slavata a Martinic. V roce 1627 palác získala Polyxena z Pernštejna, provdaná za Zdeňka Vojtěcha z Lobkovic, a provedla poslední renesanční úpravy. V letech 1651-68 palác barokně přestavěl architekt Carlo Lurago pro jejího syna Václava Eusebia z Lobkovic, tehdejšího českého královského místodržícího.\n\nV době nacistické okupace a následných komunistických vlád byl majetek Lobkoviců včetně paláců dvakrát zkonfiskován.\n\nV roce 1973 prošel palác rozsáhlou rekonstrukcí, která trvala 13 let, a v roce 1987 sem byla umístěna historická expozice Národního muzea.\n\nV roce 2002 byl palác restituci navrácen rodu Lobkoviců. V lednu 2006 zde byla zrušena expozice Národního muzea a v roce 2007 byl palác znovu otevřen veřejnosti. V prvním patře paláce se v původní podobě dochovala rodová kaple sv. Václava a dva sály z třetí čtvrtiny 17. století. Ve druhém patře se nacházejí umělecké sbírky rodu Lobkoviců.\n\n"}
{"id": "786265", "url": "https://cs.wikipedia.org/wiki?curid=786265", "title": "Megan Hilty", "text": "Megan Hilty\n\nMegan Kathleen Hilty (* 29. března 1981, Bellevue, Washington, Spojené státy americké) je americká divadelní a televizní herečka a zpěvačka.\n\nV současnosti je její nejznámější rolí Ivy Lynn v muzikálovém seriálu \"Smash\", který se od roku 2012 vysílá na americké televizní stanici NBC.\n\nNarodila se v Bellevue ve státě Washington jako dcera Jacka a Donny Hiltyových. Navštěvovala Sammamish High School v Bellevue a Academy of Performing Arts Conservatory High School v Redmondu. V roce 2004 absolvovala Carnegie Mellon School of Drama a je členkou společnosti Actors' Equity. Je držitelkou ocenění National Society of Arts a Letters Award za výborné výkony v muzikálovém divadle. Excellence in Musical Theater. Objevila se v regionálních představeních \"Café Puttanesca\", \"Suds\" a \"The Wild Party\".\n\nOd roku 2005 do roku 2012 chodila s hercem Stevem Kazeemem. V roce 2013 se provdala za hercem Briana Gallaghera v Las Vegas. V březnu 2013 oznámili, že očekávají prvního potomka. Dcera Viola Philomena Gallagher se jim narodila 18. září 2014. V září roku 2016 oznámili, že očekávají druhé dítě. Syn Ronan se narodil dne 13. března 2017.\n\n"}
{"id": "786266", "url": "https://cs.wikipedia.org/wiki?curid=786266", "title": "Dva dny a dvě noci", "text": "Dva dny a dvě noci\n\nDva dny a dvě noci (v originále Two Days and Two Nights) je epizoda seriálu \"\". Jde o dvacátý pátý díl první řady pátého seriálu ze světa Star Treku.\n\nNěkolikrát odložená dovolená na Rise je tady, ale v zájmu bezpečnosti si ji smí vybrat pouze polovina posádky. Kapitán Archer, Hoshi, Travis, Trip a Malcolm míří dolů na planetu, T'Pol mezitím velí Enterprise. Doktor Phlox je Denobulan, takže potřebuje spát pouze šest dní v roce, ale dva dny budou stačit. Vedením ošetřovny je pověřena praporčík Cutlerová.\n\nTrip a Malcolm spolu vyrazí do baru, kde se rychle seznámí se dvěma atraktivními ženami. Ty jim nabídnou prohlídku podzemní zahrady, se kterou oba muži pod vlivem alkoholu souhlasí. Poté jsou zavedeni do sklepa, kde se ženy změní ve dva muže neznámé rasy, oba důstojníky odzbrojí, okradou, svlečou a spoutají. Hoshi se snaží procvičit si své lingvistické schopnosti a v rámci této činnosti se seznámí s Ravisem, který ji pozve do parných lázní a poté spolu stráví noc. Travis je nadšen z hory, která mění sklon svahu a věnuje se horolezectví. Jenže spadne, zlomí si nohu a je převezen do místní nemocnice. Z úrovně zdejšího zdravotnictví není spokojený, takže žádá transport na Enterprise. Krátce poté se jeho stav zhorší, načež musí Cutlerová vzbudit Phloxe. Ten je silně dezorientován a chová se nevypočitatelně, ale nakonec dokáže Travisovi pomoci a hned potom tvrdě usne. Kapitán Archer s sebou vezme Porhtose, chodí s ním na procházky a čte si o Surakově učení. Jeho klid nabourá Keyla, krásná sousedka, která také chová psa. Archer se s ní seznámí a prožije s ní hezké chvíle do doby, než se Keyla začne blíže zajímat o Sulibany. Snaží se z kapitána dostat informace, což se mu nezdá a provede její biosnímek. Ukáže se, že Keyla je Tandaranka. Než se Archer dozví, co od něj chce, dostane injekci sedativ a omdlí.\n\nPřilétá raketoplán, aby vyzvedl posádku. Tripovi a Malcolmovi se podařilo osvobodit z pout, ale jsou ve spodním prádle a silně zapáchají. Archer je stále trochu utlumený, takže jediná, kdo si dovolenou opravdu užil, je Hoshi.\n"}
{"id": "786267", "url": "https://cs.wikipedia.org/wiki?curid=786267", "title": "Druhá vláda Roberta Fica", "text": "Druhá vláda Roberta Fica\n\nDruhá vláda Roberta Fica byla vláda na Slovensku. Jmenována byla 4. dubna 2012 na zahajovacím zasedání Národní rady SR. Předsedou vlády byl Robert Fico, předseda nejsilnější parlamentní strany SMĚR - sociální demokracie, která zvítězila v předčasných parlamentních volbách, které se uskutečnily 10. března 2012. Po parlamentních volbách v roce 2016 byla 23. března toho roku nahrazena třetí Ficovou vládou.\n\nVládu tvořilo 15 členů (12 ze strany SMĚR a 3 nestraníci). Oproti předchozí vládě byla vypuštěna funkce místopředsedy vlády pro lidská práva a národnostní menšiny a došlo k vytvoření funkce místopředsedy vlády pro hospodářství a ekonomiku.\n\n6 členů vlády (Čaplovič, Fico, Jahnátek, Lajčák, Maďarič a Richter) patřilo mezi bývalé členy Komunistické strany Slovenska, slovenské buňky KSČ. Pro porovnání, ve Ficově první vládě bylo bývalých členů KSS 11 z celkového počtu 16 ministrů.\n\n"}
{"id": "786271", "url": "https://cs.wikipedia.org/wiki?curid=786271", "title": "Vláda Roberta Fica", "text": "Vláda Roberta Fica\n\nRobert Fico byl předsedou tří vlád:\n"}
{"id": "786275", "url": "https://cs.wikipedia.org/wiki?curid=786275", "title": "Living the Blues", "text": "Living the Blues\n\nLiving the Blues je třetí studiové album americké bluesové skupiny Canned Heat. Album vyšlo v listopadu 1968 pod značkou Liberty Records a jeho producentem byl Skip Taylor. Jedná se o dvojalbum, složené ze studiové a koncertní části.\n\n"}
{"id": "786277", "url": "https://cs.wikipedia.org/wiki?curid=786277", "title": "UDRP", "text": "UDRP\n\nUniform Domain-Name Dispute-Resolution Policy (zkráceně UDRP) je arbitrážní proces, který byl založen ICANN (Internet Corporation for Assigned Names and Numbers). Slouží jako rozhodčí soud v případě doménových sporů. \n\nPři registraci domény musí každý souhlasit, že případný spor se bude řešit právě přes UDRP.\n\nPro zahájení UDRP musí být splněno několik podmínek\n\nPro úspěšné získání domény musí být splněny všechny tyto tři podmínky. \n\nNejčastějším důvodem pro zahájení UDRP je cybersquatting. Oblíbené jsou zvláště překlepové domény. Dříve se stávalo, že si vlastník ochranné známky zaregistroval doménu pozdě. Dnes s tím už marketingový tým většinou počítá a domény jsou registrovány dříve, než se informace o novém produktu či službě dostanou ven.\n"}
{"id": "786280", "url": "https://cs.wikipedia.org/wiki?curid=786280", "title": "Avilys (jezero)", "text": "Avilys (jezero)\n\nJezero Avilys je 5. největší jezero v Litvě, je v okrese Zarasai, u obce Imbradas. Jezero má hodně zálivů a poloostrovů. Je v něm celkem 31 ostrovů, jejich úhrnná plocha je 60 ha. Na jednom z nich roste unikátní, 400 let starý jilm horský. Délka jezera je 8 km (největší rozměr je 6,4 km), linie břehu je velmi křivolaká. Na dně je hodně prohlubní a mělčin. Do jezera přitéká více než 15 přítoků. Z jihovýchodního zálivu jménem Izita vytéká Avilė, která protéká jezerem Auslas a dále pokračuje pod názvem Nikajus v povodí řek Laukesa-Laucesa a Daugava. Hladina jezera je 157 m nad úrovní moře. Průhlednost vody je 3 m.\n\n\nObecné slovo \"avilys\" v litevštině znamená úl. Je rodu mužského, číslo jednotné.\n"}
{"id": "786286", "url": "https://cs.wikipedia.org/wiki?curid=786286", "title": "Terrence Malick", "text": "Terrence Malick\n\nTerrence Frederick Malick (* 30. listopadu 1943, Ottawa, Illinois, USA) je americký filmový režisér, scenárista a producent asyrského původu. Ve své režijní kariéře dosud natočil devět celovečerních filmů a za své dílo byl dvakrát nominován na Cenu akademie (jinak také Oscar) v kategorii Nejlepší režie za filmy Tenká červená linie a Strom života. Za film Tenká červená linie byl také oceněn cenou Zlatého Medvěda v roce 1999 a s filmem Strom života získal v roce 2011 Zlatou palmu v Cannes.\n\nNarodil se v Ottawě v státě Illinois. Po mládí v Oklahomě získal doktorát z filozofie na Harvardově univerzitě. Následovalo stipendijní studium v Oxfordu, kde však studium nedokončil a vrátil se do USA. Zde přednášel filozofii na Massachusettském technologickém institutu a současně publikoval v několika předních vědeckých časopisech. Malicka však lákala scenáristika a kinematografie, a proto se zapsal na Americký filmový institut (AFI) a upsal se tak filmu.\n\nMalickovou absolventskou prací na Americkém filmovém institutu byl krátkometrážní snímek \"Lanton Mills\", jež pojednává o dvou kovbojích, kteří na koních přicházejí do moderního světa a chtějí vyloupit banku. Malick si sám napsal scénář a film i produkoval. Na toto téma zároveň v budoucnosti navázal ve své scenáristické kariéře. Při svém studiu na AFI se Malick současně věnoval i scenáristické tvorbě. Roku 1971 prodal svůj první scénář \"Deadhead miles\" (který byl ale později korigován) a podílel se i na scénářích k filmům \"Drive, he said\" a \"Dead right\". Později tvořil i pod pseudonymem David Whitney (např. scénář k filmu \"The gravy train\")\n\nI bez podpory ze strany filmových společností se rozhodl natočit svůj první celovečerní film, který z velké části financoval sám. Film nesl název \"Badlands\" (\"Zapadákov\") a byl inspirován skutečným příběhem o dvou milencích na útěku před zákonem. Film byl veřejností dobře přijat a zajistil tak Malickovi režisérské jméno do budoucna. Zároveň se již zde projevil s lyrikou spjatý styl vyprávění, který je typický pro všechny Malickovy filmy.\n\nNa \"Badlands\" navázal roku 1978 dalším celovečerním snímkem \"Days of Heaven\" (\"Nebeské dny\"), kde rozvíjí téma svého režijního debutu. Do hlavních rolí obsadil Richarda Gera a Brooke Adams. Film zaznamenal v odborných kruzích výrazný úspěch a byl oceněn Oscarem za kameru a hlavní cenou za režii roku 1979 v Cannes. I přes to nebyl film komerčně úspěšný a Malick se po jeho premiéře stáhl na dlouhých dvacet let do ústraní.\n\nJeho velkolepým návratem za kameru se stal roku 1998 snímek \"The Thin Red Line\" (\"Tenká červená linie\"), jehož scénář napsal Malick podle stejnojmenné novely Jamese Jonese pojednávající o bojích na Guadalcanalu. Filozofický snímek plný hereckých hvězd slavil úspěch a byl sedmkrát nominován na Oscara. I přes to, že neproměnil žádnou nominaci získal cenu Zlatého medvěda a zapsal se zlatým písmem do dějin kinematografie. Film tak potvrdil pozici Malicka jako režiséra silně lyricky zaměřeného, orientujícího se na meditativní tvorbu.\n\nV roce 2005 poté uvedl další celovečerní film \"The New World\" (\"Nový svět\"), jež čerpá ze známé legendy o Pocahontas. I přes herecké obsazení v čele s Colinem Farrellem, Christopherem Plummerem nebo Christianem Balem byl snímek přijat rozporuplně a rozvířil diskuze o Malickově režijních způsobech a cílech.\n\nStejné diskuze vyvolává i Malickův zatím poslední film z roku 2011 \"The Tree of Life\" (\"Strom života\"). I přes obsazení herců jako jsou Brad Pitt nebo Sean Penn zůstává otázkou, komu je film určen. Malick zde dovádí do krajnosti jeho poetickou symfonii, která nyní představuje stvoření světa a dotýká se samotného smyslu bytí. Film byl oceněn Zlatou palmou za režii a získal 3 nominace na Oscara. I přes to, že žádného Oscara nakonec nezískal, je film dílem, o kterém se vedou četné diskuze a teprve budoucnost ukáže, jaký vliv měl na moderní kinematografii.\n\nTerrence Malick úspěšně tají a odděluje svůj soukromý život od života profesního. Malick poskytuje jen minimum veřejných rozhovorů a informací o jeho životě je jen minimum. Aktuálně sídlí v Austinu v Texasu a od roku 1998 žije se svou manželkou Alexandrou Wallace Malick, kterou také obsadil do svého snímku Nový svět.\n\nPro Malickovy filmy je typická lyrická zaujatost, pomalé tempo vyprávění, které staví na vyprávění pomocí obrazů (většinou příroda) a meditativním podkladu. Filmy mají filozofický podtext a jsou založeny na voice-overech o krásách života, kde hraje důležitou roli práce kamery. Často se zde také objevují různé kontrasty, které reflektují vyšší tematiku.\n\n\n\n"}
{"id": "786291", "url": "https://cs.wikipedia.org/wiki?curid=786291", "title": "Dihydrogenfosforečnan vápenatý", "text": "Dihydrogenfosforečnan vápenatý\n\nDihydrogenfosforečnan vápenatý, zřídka též uváděno jako fosforečnan monovápenatý je anorganická sloučenina rozpustná ve vodě. Krystalizuje z vodných roztoků jako monohydrát. Tato látka se používá jako hnojivo.\n\nDihydrogenfosforečnan vápenatý vzniká při reakci fosforečnanu vápenatého s kyselinou sírovou nebo kyselinou fosforečnou, dle rovnice:<br>\nCa(PO) + 2HSO → 2CaSO + Ca(HPO)<br>\n\nCa(PO) + 4HPO → 3Ca(HPO)<br>\nNěkdy se tato látka vyrábí z uhličitanu vápenatého rozpouštěním v kyselině fosforečné.\n\nVýznamný zdroj pro výrobu této látky představuje minerál apatit, chemicky jde o fosforečnan vápenatý (který se rozpouští v kyselině sírové) viz výroba. Tuto metodu objevil sir John Bennett Lawes v padesátých letech 19. století, a roku 1842 vytvořil v Deptfordu první továrnu na jeho výrobu.\n\nTato látka se používá jako významné hnojivo, protože je na rozdíl od fosforečnanu vápenatého rozpustný ve vodě, a proto je prospěšnější pro rostliny. Toto hnojivo se nazývá superfosfát. Rozdělují se různé typy superfosfátů, podle obsahu fosforu ve sloučeninách (jednoduchý superfosfát má obsah fosforu mezi 7,5-8,5 %); dvojitý superfosfát (12-15 %); a trojitý superfosfát s obsahem asi 21 %). Často bývá nahrazován fosforečnanem amonným. Od 70. let se už běžně nepoužívá \"čistý\" difosforečnan vápenatý, ale používají se směsi hnojiv bohaté například na dusičnany.\n"}
{"id": "786296", "url": "https://cs.wikipedia.org/wiki?curid=786296", "title": "Okres Szécsény", "text": "Okres Szécsény\n\nOkres Szécsény ( ) je jedním ze šesti okresů maďarské župy Nógrád. Jeho centrem je město Szécsény.\nV okrese se nachází celkem 14 měst a obcí, jimiž jsou:\n\nEndrefalva, Hollókő, Ludányhalászi, Magyargéc, Nagylóc, Nógrádmegyer, Nógrádsipek, Nógrádszakál, Piliny, Rimóc, Szalmatercs, Szécsény, Szécsényfelfalu, Varsány\n"}
{"id": "786297", "url": "https://cs.wikipedia.org/wiki?curid=786297", "title": "Vilho Petter Nenonen", "text": "Vilho Petter Nenonen\n\nVilho Petter Nenonen (6. března 1883, Kuopio, Finsko – 17. února 1960, Helsinky) byl finský generál.\n\nVojenské vzdělání získal v Haminské kadetní škole (1896-1901), v Mihailovově dělostřelecké škole v Sankt-Petěrburgu (1901-1903) a v Sankt-Petěrburské dělostřelecké akademii (1906-1909). Během první světové války sloužil v armádě carského Ruska. Když na počátku roku 1918 vypukla Finská občanská válka, odjel do Finska, kde dostal za úkol vytvořit dělostřelectvo Bílé armády (známé spíše jako Bílé gardy) generála Mannerheima. Po válce mimo jiné vykonával funkci Ministra obrany (1923-1924). Během Pokračovací války byl jedním z nejbližších spolupracovníků generála Mannerheima. V roce 1941 byl povýšen na generála dělostřelectva.\n\nNenonen vybudoval dělostřelectvo Finské armády, stejně jako dělostřeleckou taktiku, která se ukázala být rozhodujícím faktorem pro (defenzivní) vítězství Finů v bitvě v oblasti Tali-Ihantala v roce 1944. Vzorce pro výpočty drah střel, které vyvinul, jsou dodnes používány u moderního dělostřelectva.\n\nV roce 1945 byl vyznamenán Mannerheimovým křížem.\n"}
{"id": "786299", "url": "https://cs.wikipedia.org/wiki?curid=786299", "title": "Ian Buruma", "text": "Ian Buruma\n\nIan Buruma (* 28. prosince 1951, Haag, Nizozemsko) je britsko-nizozemský novinář, spisovatel a vysokoškolský učitel, žijící v New Yorku. Ve své práci se většinou zaměřuje na kulturu Asie, zejména kulturu Japonska 20. století.\n\nNarodil se v Haagu v Nizozemsku britské matce a nizozemskému otci. Vystudoval čínskou literaturu na Universiteit Leiden a japonský film na Nihon University v Tokiu. Zastával řadu redakčních a akademických pracovních míst a přispěl mnoha články do literárního magazínu \"The New York Review of Books\". Od roku 2003 působí jako univerzitní profesor demokracie, lidských práv a žurnalistiky na Bard College v New Yorku.\n\nJe nizozemským občanem. Od roku 2005 žije v New Yorku v USA. Je synovcem anglického filmového režiséra Johna Schlesingera, s nímž publikoval řadu rozhovorů v knižní formě. Napsal knihy jako \"Vražda v Amsterodamu: smrt Thea van Gogha a meze smířlivosti\" (která získala v roce 2006 Knižní cenu \"Los Angeles Times\"), \"Krocení Bohů: náboženství a demokracie na třech kontinentech\" a další, v nichž se zabývá zásadními kulturními a náboženskými problémy dnešního světa.\n\nV roce 2008 obdržel mezinárodní Erasmovu cenu, kterou uděluje nizozemská nadace Praemium Erasmianum za přínos pro evropskou kulturu.\n\n\n\n"}
{"id": "786333", "url": "https://cs.wikipedia.org/wiki?curid=786333", "title": "Dipeptid", "text": "Dipeptid\n\nDipeptidy jsou oligopeptidy s molekulou složenou z dvou molekul aminokyselin. Pokud jsou obě aminokyseliny stejné, jde o homodipeptid, v opačném případě se jedná o heterodipeptid. Existuje 22 proteinogenních aminokyselin, teoreticky tedy může existovat 22 = 484 různých dipeptidů.\n\n\n"}
{"id": "786336", "url": "https://cs.wikipedia.org/wiki?curid=786336", "title": "Tripeptid", "text": "Tripeptid\n\nTripeptidy jsou oligopeptidy s molekulou složenou z tří molekul aminokyselin. \n\n\n"}
{"id": "786338", "url": "https://cs.wikipedia.org/wiki?curid=786338", "title": "Vladimír Scheufler", "text": "Vladimír Scheufler\n\nVladimír Scheufler (17. dubna 1922 Mírov – 9. září 1995 Praha) byl český etnograf a hudební skladatel.\n\nMaturoval na gymnáziu v Praze v roce 1941. V letech 1942–1943 studoval soukromě skladbu u Felixe Petyrka v Lipsku a po návratu do Prahy pokračoval u K. B. Jiráka. Současně navštěvoval lektorské kurzy Metoda Doležila a zdokonaloval se ve hře na klavír u J. Sborníka. Po znovuotevření vysokých škol v roce 1945 studoval na Filozofické fakultě Univerzity Karlovy v Praze hudební vědu a národopis. Studia dokončil již v roce 1948 obhajobou dizertační práce \"Problém vzniku a původu českých a německých lidových tanců s proměnlivým rytmem\". V roce 1958 získal titul kandidáta historických věd.\n\nPo skončení studia byl zaměstnán v \"Městském muzeu v Ostravě\". Zabýval se zejména etnografií a své výzkumy a sběry prováděl na Jablunkovsku, Hlučínsku a Těšínsku. Od roku 1953 pracoval v \"Ústavu pro etnografii a folkloristiku\" v Praze. Byl členem poradního sboru pro lidovou výrobu a umělecká řemesla \"Ministerstva školství a kultury\". Rozsáhlá byl jeho publikační činnost. Napsal stovky monografií, odborných statí i popularizačních článků. Byl členem redakčních rad \"Slezského sborníku\" a časopisů \"Radostná země\", \"Český lid\", \"Umění a řemesla\". Od roku 1956 také přednášel na Filozofické fakultě Univerzity Karlovy v Praze. Vedle toho komponoval, ale jeho skladby nebyly často na koncertních pódiích uváděny.\n\nJeho bratrem je spisovatel Jiří Scheufler. Jeho synem je historik fotografie Pavel Scheufler.\n\n\n\n\n"}
{"id": "786340", "url": "https://cs.wikipedia.org/wiki?curid=786340", "title": "Tetrapeptid", "text": "Tetrapeptid\n\nTetrapeptidy jsou oligopeptidy s molekulou složenou z čtyř molekul aminokyselin. \n\n"}
{"id": "786343", "url": "https://cs.wikipedia.org/wiki?curid=786343", "title": "Pentapeptid", "text": "Pentapeptid\n\nPentapeptidy jsou oligopeptidy s molekulou složenou z pěti molekul aminokyselin. \n\n"}
{"id": "786346", "url": "https://cs.wikipedia.org/wiki?curid=786346", "title": "Židovský hřbitov v Podbořanech", "text": "Židovský hřbitov v Podbořanech\n\nŽidovský hřbitov v Podbořanech se nachází asi dva kilometry jihovýchodně od města Podbořany, při silnici II/224 směrem na Očihov. Založen byl v roce 1889 a do dnešní doby se dochovalo šest povalených náhrobků z let 1895 až 1919. Většina původních totiž byla odvezena během druhé světové války nacisty, kteří hřbitov těžce poškodili. Ve východní části areálu hřbitova se dříve nacházela márnice, z níž se dochovaly pouze zbytky obvodového zdiva. Kolem hřbitova vede obvodová zeď z červeného pískovce, která je poničená.\n\n"}
{"id": "786347", "url": "https://cs.wikipedia.org/wiki?curid=786347", "title": "Hexapeptid", "text": "Hexapeptid\n\nHexapeptidy jsou oligopeptidy s molekulou složenou z šesti molekul aminokyselin. \n\n\n"}
{"id": "786350", "url": "https://cs.wikipedia.org/wiki?curid=786350", "title": "Heptapeptid", "text": "Heptapeptid\n\nHeptapeptidy jsou oligopeptidy s molekulou složenou ze sedmi molekul aminokyselin. \n\n\n"}
{"id": "786353", "url": "https://cs.wikipedia.org/wiki?curid=786353", "title": "Oktapeptid", "text": "Oktapeptid\n\nOktapeptidy jsou oligopeptidy s molekulou složenou z osmi molekul aminokyselin. \n\n\n"}
{"id": "786360", "url": "https://cs.wikipedia.org/wiki?curid=786360", "title": "Tom Ford", "text": "Tom Ford\n\nThomas Carlyle \"Tom\" Ford (* 27. srpna 1961 Austin) je americký módní návrhář a režisér. Je známý zejména díky svému působení v modním domě Gucci a založení značky Tom Ford. Natočil film nominovaný na Oscara – \"Single Man\".\n\nTom Ford byl narozen 27. srpna 1961 ve městě Austin realitním makléřům Tomu Fordovi a Shirley Burtonsové. Dětství strávil na předměstí Houstonu v Texasu a v San Marcos; Jeho rodina se přestěhovala do Santa Fe v Novém Mexiku, když mu bylo 11 let. V Santa Fe studoval na střední škole sv. Michaela. Ford opustil Santa Fe ve věku 16 let, když se zapsal na vysokou školu Simon's Rock ve státě Massachusetts, zanedlouho se však odhlásil. Následně se přestěhoval do New Yorku studovat na New York University.\n\nFord z New York University po necelém roce odešel, protože se chtěl soustředit na vystupování v televizních reklamách; v jednu chvíli byl dokonce ve dvanácti celonárodních reklamních kampaních zároveň. Ford poté začal studovat architekturu interiéru na známé vysoké škole umění a designu – Parsons The New School for Design. Během svého působení v New Yorku se Ford stal součástí legendárního nočního klubu Studio 54, kde si uvědomil svou homosexualitu. Největší vliv v jeho pozdní designové tvorbě měl pravděpodobně glamour v tehdejší klubové disko-éře. Před posledním rokem studia na The New School strávil Ford rok a půl v Paříži, kde pracoval jako stážista v tiskovém oddělení modního domu Chloé. Ačkoli jeho práce primárně zahrnovala zasílání oblečení na fotografování, vyvolala u něj zápal pro módu samotnou. Svůj poslední rok na The New School strávil studiem módy, promoval však z architektury, načež získal odpovídající titul.\n\nV březnu 2011 Ford vystupoval jako titulní tvář periodicky dvouroční publikace \"AnOther Man\", sesterského projektu britského Another Magazine, kde vysvětloval, co podle jeho názoru znamená být v současné době gantlemanem.\n\nV březnu 2005 Ford oznámil založení vlastní filmové společnosti Fade to Black. Roku 2009 natočil svůj režisérský debut \"Single Man\", jemuž byl předlohou stejnojmenný román Christophera Isherwooda. V hlavních rolích účinkovali Colin Firth, Julianne Moore, Nicholas Hoult a Matthew Goode. Scénář byl upraven Fordem a Davidem Scearcem. Ford také tento film produkoval z vlastních prostředků. Premiéra byla 11. září 2009 na 66. Benátském filmovém festivalu, kde byl nominován na Zlatého lva. Colin Firth byl za svůj výkon oceněn hlavní cenou v kategorii Nejlepší herec a byl také nominován na Oscara a Zlatý glóbus.\n\nV roce 2015 natočil film \"Noční zvířata\".\n\nTom Ford se otevřeně hlásí k homosexualitě a se svým partnerem, módním redaktorem Richardem Buckleyem, žijí v registrovaném partnerství od roku 1986.\n\n"}
{"id": "786362", "url": "https://cs.wikipedia.org/wiki?curid=786362", "title": "Nonapeptid", "text": "Nonapeptid\n\nNonapeptidy jsou oligopeptidy s molekulou složenou z devíti molekul aminokyselin. \n\n"}
{"id": "786365", "url": "https://cs.wikipedia.org/wiki?curid=786365", "title": "Dekapeptid", "text": "Dekapeptid\n\nDekapeptidy jsou oligopeptidy s molekulou složenou z desíti molekul aminokyselin. \n\n\n"}
{"id": "786369", "url": "https://cs.wikipedia.org/wiki?curid=786369", "title": "Roman Smetana", "text": "Roman Smetana\n\nRoman Smetana (* 6. ledna 1982 Olomouc) je bývalý řidič DPMO, který se stal známým kvůli svému odsouzení za pomalování předvolebních plakátů před sněmovními volbami v roce 2010.\n\nPřed sněmovními volbami v roce 2010 pomaloval na autobusech předvolební plakáty politických stran ODS a KDU-ČSL různými nápisy, čárami a vyobrazeným politikům přikresloval tykadla. Jeho zaměstnavatel, Dopravní podnik města Olomouce podal trestní oznámení na neznámého pachatele a na základě svědectví jednoho z jeho kolegů bylo následně zahájeno trestní stíhání. Občanská demokratická strana, které patřilo nejvíce poškozených plakátů, jako jediná z poškozených stran v rámci trestního řízení uplatnila nárok na náhradu škody. Soudkyně Markéta Langerová (shodou okolností manželka Ivana Langera, jemuž byla vedle ostatních na plakátu přimalována tykadla) jej odsoudila za přečin poškození cizí věci ke 100 hodinám obecně prospěšných prací a rovněž mu uložila zaplatit 15 667 Kč jako náhradu škody politické straně ODS. Smetana se neodvolal a náhradu škody uhradil, ale na obecně prospěšné práce odmítl nastoupit. Následkem toho mu byl trest obecně prospěšných prací v souladu s trestním zákoníkem automaticky přeměněn na 100 dní trestu odnětí svobody nepodmíněně.\n\nDo vězení měl nastoupit 26. března 2012, což v souladu se svými dřívějšími prohlášeními neučinil. Týž den na svoji žádost u DPMO ukončil svůj pracovní poměr, aby nebyl jeho zaměstnavatel příliš vyhledáván médii. Protože do vězení nenastoupil, dne 30. března 2012 již byl veden jako osoba v aktivním pátrání v evidenci policie. Nicméně na demonstraci odborů v Praze 21. dubna 2012 se sám policii přihlásil a nastoupil do vězení.\n\nV květnu 2012 podal tehdejší ministr spravedlnosti Jiří Pospíšil v jeho kauze stížnost pro porušení zákona. V návaznosti na to vydal 24. května 2012 Nejvyšší soud příkaz k jeho okamžitému propuštění z olomoucké věznice, trest mu byl přerušen do doby, než Nejvyšší soud o ministrově stížnosti rozhodne. Dne 5. června 2012 obžaloval Romana Smetanu státní zástupce Jaroslav Kouřil za původní, březnové vyhýbání se nástupu do vězení. Za to mu hrozily až tři roky za mřížemi.\n\nNejvyšší soud 30. srpna 2012 stížnost ministra spravedlnosti jako nedůvodnou zamítl. Zdůraznil, že v žádném případě nejde o zásah do svobody projevu či politických názorů, Roman Smetana byl odsouzen za majetkový trestný čin, kde způsobená škoda ve výši celkem 17 tisíc Kč výrazně přesahuje hranici trestného činu. Nejvyšší soud dodal, že \"„každý občan má právo na svobodu projevu a prezentaci svých politických názorů, ale toto právo nesmí překročit hranici, kdy dochází k útoku na majetek, případně nesmí pokračovat svou agresivitou dál (ohrožovat lidské zdraví či život)“\". \n\nSmetana měl proto opět nastoupit do vězení, oznámil ale, že dobrovolně tak neučiní. V průběhu podzimních voleb ještě v přestrojení za zvukaře proniknul do volebního štábu ODS, aby se zde pokusil kontaktovat předsedu Nečase (Smetana i přes uhrazení škody považoval její náhradu za „skandální“), v úterý 16. října se však již sám zase dobrovolně vydal policii a byl převezen do věznice. Protože se však měl do výkonu trestu vrátit nejpozději v pondělí 8. října, bylo zahájeno jeho další trestní stíhání za maření výkonu úředního rozhodnutí. Olomoucký okresní soud 15. 1. 2013 potrestal Romana Smetanu za vyhýbání se vězení tříměsíčním trestem s podmíněným odkladem na 14 měsíců. Státní zástupce se odvolal.\n\nPřípad skončil dne 22. dubna 2013 poté, kdy státní zástupci uvedli, že již není důvod situaci dále prodlužovat, protože případný opravný prostředek v podobě dovolání k Nejvyššímu soudu by byl neúčinný.\n\nKontroverzi vyvolal především fakt, že byl podle některých odsouzen za politický čin. Médii byl přirovnáván k Davidu Honsovi alias Romanu Týcovi, který byl odsouzen k peněžitému trestu, který odmítl uhradit, avšak za výměnu sklíček na semaforech pro chodce v Praze, v čemž soud shledal trestný čin poškozování veřejně prospěšného zařízení. \n\nRozpory mezi občany vyvolal fakt, že byl odsouzen Markétou Langerovou, manželkou politika ODS Ivana Langera, který byl také na předvolebních plakátech vyobrazen. Sám Smetana ji však za podjatou nepovažoval. Na Smetanovu obhajobu se postavilo mnoho lidí po celé zemi, byl také napsán dopis ministru spravedlnosti. Své stanovisko k případu vyjádřila i česká nevládní organizace Český helsinský výbor. Předmětem kritiky je mj. nepoměr, že hodina práce se rovná 1 den nepodmíněně. \n\nByly též vytvořeny recesistické internetové stránky Petice za trest smrti pro Romana Smetanu, odkazující na praktiky známé z politických procesů v padesátých letech.\n\nKritika rozhodnutí Nejvyššího soudu ve věci stížnosti pro porušení zákona byla zveřejněna na odborném blogu Jiné právo.\n\nPrůřez celým případem dokumentuje snímek Víta Klusáka a Filipa Remundy 'Svobodu pro Smetanu!'. Dílo bylo promítáno 27. října na Mezinárodním festivalu dokumentárních filmů v Jihlavě. Snímek Svobodu pro Smetanu! je součástí série autorských dokumentů Český žurnál, které zachycují zásadní události roku 2012 v Česku.\n\nPřípad inspiroval moravskou hudební skupinu Žamboši k realisaci písně \"Basama s fixama\".\n\n"}
{"id": "786371", "url": "https://cs.wikipedia.org/wiki?curid=786371", "title": "Žuvintas", "text": "Žuvintas\n\nJezero Žuvintas je 11. největší jezero v Litvě, je na severozápadním okraji okresu Alytus, 20 km na východ od města Marijampolė. Jezero je velmi mělké, zarostlé, lze stěží najít hranici mezi jezerem a jej obklopující bažinou. Na jihovýchodní straně jezera jsou dva ostrovy, jejichž celková plocha je 9 ha a mnoho nestálých, plovoucích ostrovů (litevsky: \"kinis\"). Dno je ploché, zarostlé vodním rostlinstvem. Méně zarostlá je jen jihovýchodní část jezera, ve které je i místo s největší hloubkou: 2,5 m. Dno je jílovité, místy pokryté vrstvou sapropelu (kolem 2,3 m, největší tloušťka vrstvy dosahuje 3,7 m). V zimě někdy jezero zamrzá až ke dnu. Skoro celé jezero je zarostlé různou vodní flórou, například orobinci, rákosím, stulíky, rdestem, lekníny a podobně. Rostlinná spleť tvoří nestálé plovoucí ostrovy. Zde bylo nalezeno 108 druhů mechů, 107 druhů hub a více než 600 druhů vyšších rostlin, některé z nich velmi vzácné, je zde 77 druhů zooplanktonu, více než 1000 druhů bezobratlých, 18 druhů ryb (nejčastější jsou: štika obecná, cejn velký, cejnek malý, perlín ostrobřichý, plotice obecná, okoun říční, karas obecný...), zde hnízdí, nebo bylo zaznamenáno 255 druhů ptáků. Od roku 1948 je jezero a jeho okolí vyhlášeno rezervací \"Žuvinto biosferos rezervatas\".\n\nObecné slovo žuvis v litevštině znamená ryba. Žuvintas by se dalo přeložit jako \"rybnatý, zarybněný\".\n"}
{"id": "786382", "url": "https://cs.wikipedia.org/wiki?curid=786382", "title": "Arboretum Pardubice", "text": "Arboretum Pardubice\n\nArboretum Pardubice je městské arboretum, které se rozkládá mezi ulicemi Československé armády, Staňkova, Rožkova a Teplého v okolí základní školy Staňkova, kina Dukla a domova mládeže v ulici Gorkého. Jedná se o prostor bývalé Válečné nemocnice v Pardubicích, takzvané \"Karantény\". V padesátých letech 20. století zde bylo vysazeno 73 druhů dřevin, později dalších 42 druhů, takže dnes je zde k vidění téměř 120 druhů dřevin. Mezi nejvzácnější dřeviny arboreta patří korkovník sachalinský, metasekvoje čínská, trnovník lepkavý nebo štědřenec alpský. V současné době se na správě arboreta společně podílí Agentura ochrany přírody a krajiny ČR, Dům dětí a mládeže DELTA, Magistrát města Pardubic a Technické služby Města Pardubic. Arboretum patří mezi registrované významné krajinné prvky.\n\n"}
{"id": "786383", "url": "https://cs.wikipedia.org/wiki?curid=786383", "title": "HMS Prince of Wales (R09)", "text": "HMS Prince of Wales (R09)\n\nHMS Prince of Wales (R09) letadlová loď britského královského námořnictva, která je druhou a poslední jednotkou třídy \"Queen Elizabeth\". Postavena byla královskou loděnicí v Rosythu. Výstavba lodi začala 26. května 2011. Do služby byla přijata 10. prosince 2019.\n\nLetadlové lodě třídy \"Queen Elizabeth\" jsou největší, nejsilnější a nejlépe vybavená vojenská plavidla, jenž byla kdy ve Spojeném království postavena. Jsou unikátní mezi ostatními světovými letadlovými loděmi kvůli umístění svého střediska řízení letového provozu. Letový provoz je totiž ovládán ze zadní palubní věže.\n\nDne 25. listopadu 2011 oznámil první lord admirality, že bylo rozhodnuto, aby byla \"HMS Prince of Wales\" jedinou lodí britského námořnictva vybavenou systémem CATOBAR. Po vyhodnocení časových a finančních dopadů takové konfigurace však bylo v květnu 2012 oznámeno, že se od tohoto záměru upouští. Stejně jako již sloužící první letadlová loď nové třídy, \"HMS Queen Elizabeth\", byla i \"HMS Prince of Wales\" postavena v konfiguraci STOVL.\n\n\"Prince of Wales\" je osmou lodí, která ponese tento název. Jméno dostala ve stejnou dobu jako její sesterská loď \"Queen Elizabeth\". Nicméně spor o vyřazení HMS \"Ark Royal\" ze služby, a tedy ztráty jména \"Ark Royal\", kvůli restrukturalizaci Royal Navy vedl ke kampani o pojmenování jedné z budoucích lodí \"Ark Royal\". V květnu 2011 se objevily zprávy, že princ Charles byl osloven vedoucím důstojníkem Royal Navy. Předmětem této spekulace byla změna jména z \"Prince of Wales\" na \"Ark Royal\".\n\n"}
{"id": "786384", "url": "https://cs.wikipedia.org/wiki?curid=786384", "title": "Hedgehog (zbraň)", "text": "Hedgehog (zbraň)\n\nHedgehog (česky: \"ježek\") byla protiponorková zbraň vyvinutá britským královským námořnictvem za druhé světové války. Jednalo se o dopředu střílející vícehlavňový vrhač hlubinných pum, který ve výzbroji eskortních lodí doplňoval starší protiponorkové zbraně v podobě vrhačů a skluzavek hlubinných pum. Systém ještě během války doplnil těžší salvový vrhač Squid a později též jeho další evoluce v podobě systému Mk 10 Limbo.\n\nHedgehog tvořilo 24 hlavní, z nichž každá vrhala třicetikilogramový projektil, obsahující 35 liber výbušniny Torpex, na vzdálenost až 200 metrů. Projektily byly vrženy do prostoru před loď, ve kterém byla sonarem (ASDICem) lokalizována nepřátelská ponorka. Tím byl eliminován zásadní nedostatek sonaru, který s ponorkou ztrácel kontakt ve chvíli, kdy byla cca 150 metrů před přídí lodě. Použití dosavadních vrhačů znamenalo, že eskortní plavidlo muselo po oněch 150 metrech cílit odhadem a kapitán ponorky mohl mezitím provést úhybný manévr. Hedgehog dovolil eskortní lodi zaútočit ještě předtím a dával kapitánu ponorky mnohem menší prostor k protiopatření. Sonar navíc neuměl zjistit hloubku ponorky, což bylo vyřešeno použitím kontaktního zapalovače. Ruční nabití a vystřelení nové salvy trvalo cca 3 minuty.\n"}
{"id": "786385", "url": "https://cs.wikipedia.org/wiki?curid=786385", "title": "National Air and Space Museum", "text": "National Air and Space Museum\n\nNational Air and Space Museum (v češtině Národní muzeum letectví a kosmonautiky) ve Washingtonu D. C. je jedno z největších muzeí v National Mall. Jedná se o největší sbírku na téma kosmonautiky a letectví (14 970,9 m²). Muzeum bylo založeno v roce 1976, je součástí Smithsonian Institution. Zajímavostí je, že téměř všechny exponáty jsou originály.\n\nProtože se muzeum nachází na National Mall poblíž Kapitolu a monumentu, nechtěl architekt Gyo Obata z Hellmuth, Obata a Kassabaum realizovat ultramoderní a odvážné návrhy. Vytvořili tedy budovy ve stávající podobě. Její základ jsou čtyři jednoduché mramorové kostky spojené sklem a ocelí. Před muzeem je moderní socha \"Ad Astra\" (ke hvězdám).\n\nMuzeum vzniklo 12. srpna 1946 jako muzeum letectví aktem Kongresu a podepsal prezident Harry S. Truman. Některé kousky pocházejí z Filadelfie, poté poslala Čína starověké draky, první člověkem vyrobené létající věci. Poté byl získán i parní motor určen pro letadla a mnoho dalšího. Na začátku ale stejně většina exponátů zůstala ve skladišti, protože pro ně nebylo místo, poté se však postavila již zmiňovaná budova. Později přibyly rozsáhlé sbírky z letectva a námořnictva USA z první a druhé světové války.\n\n\n"}
{"id": "786388", "url": "https://cs.wikipedia.org/wiki?curid=786388", "title": "Indianola Mississippi Seeds", "text": "Indianola Mississippi Seeds\n\nIndianola Mississippi Seeds je studiové album B. B. Kinga, vydané v roce 1970. Album vyšlo u MCA Records a jeho producentem byl Bill Szymczyk.\n\n"}
{"id": "786392", "url": "https://cs.wikipedia.org/wiki?curid=786392", "title": "Běloruská centrální rada", "text": "Běloruská centrální rada\n\nBěloruská centrální Rada (bělorusky Беларуская Цэнтральная Рада, \"Biełaruskaja Centralnaja Rada\" – \"Běloruská ústřední rada\", Weißruthenischer Zentralrat) byla formálně vláda Běloruska v letech 1943–44. Byla to kolaborační vláda, založená nacistickým Německem v rámci okupace a civilní správy Říšského komisariátu Ostland. V čele státu byl prezident Radasłaŭ Astroŭski.\n"}
{"id": "786398", "url": "https://cs.wikipedia.org/wiki?curid=786398", "title": "Novorománský sloh", "text": "Novorománský sloh\n\nNovorománský sloh (též \"pseudorománský sloh\") je architektonický styl, jenž byl inspirován románskou architekturou 11. a 12. století a v němž se stavělo v době kolem poloviny století 19. Na rozdíl od svého historického vzoru však novorománská architektura používala spíše jednodušší oblouky a okna.\n\nV německých zemích se ujala raná forma novorománského slohu nazvaná \"Rundbogenstil\" (styl kulatých oblouků). Tento stavební styl šířila v Severní Americe i jinde od 30. let 19. století skupina německých vystěhovalců. Nejvýznamnějším a nejvlivnějším americkým architektem, jehož práce se nesla ve volném „románském“ stylu, byl Henry Hobson Richardson. V USA se stylu odvozenému z Richardsonových prací říkalo \"Richardsonian Romanesque\" (Richardsonovský románský sloh). Ne všechny tyto práce však lze přiřadit k novorománskému slohu.\n\nBudovy v novorománském slohu mívají obvykle zakulacené a polokulaté oblouky oken a římsy.\n\nTak jako jeho románský architektonický vzor sloužil i novorománský sloh především ke stavbě kostelů a také synagog.\n\nV Severní Americe se koncem 19. a počátkem 20. století v duchu tohoto stavebního stylu často budovaly univerzitní areály, jako je například kampus Kalifornské univerzity v Los Angeles, kampus Denverské univerzity a kampus Torontské univerzity.\n\n"}
{"id": "786401", "url": "https://cs.wikipedia.org/wiki?curid=786401", "title": "Hrušeň planá", "text": "Hrušeň planá\n\nHrušeň planá (\"Pyrus pyraster\"), česky též hrušeň polnička, je opadavý listnatý strom z čeledi růžovitých. Je považována za jednoho z rodičů (společně s některým východoasijským druhem) hrušně obecné. Mezi ovocnými stromy, které se běžně vysokého věku nedožívají, patří hrušeň k dlouhověkým.\n\nStrom dosahuje výšky nejčastěji 5-15, výjimečně 20 metrů. Koruna bývá nejčastěji kuželovitá a protáhlá do výšky. Kmen je zakřivený nebo nakloněný. Listy vyrůstají pouze na kolcích, bývají velmi tenké, okrouhle eliptické, někdy až stejně široké jako dlouhé (3-7 cm). Květy se rozvíjejí zároveň s listy, dosahují šířky až 4 centimetrů. Plody bývají 2-3 centimetry dlouhé, baňkovité až kulovité (na rozdíl od hrušně obecné), obvykle hnědožluté a bradavičnaté lenticelami.\n\nKřížením hrušně plané s asijskými druhy pravděpodobně vznikla sadovnicky významná hrušeň obecná. Polnička průmyslově využívána není, ale zejména v dřívějších dobách bývala místy vysazována jako zdroj potravy pro divokou zvěř. Ze sušených plodů se (strouháním) vyráběla tzv. pracharanda (neboli \"prachanda\"). Tato přísada do pokrmů se vyznačovala skořicovou příchutí a používala se i ke zhutňování knedlíků nebo škubánků.\n\nDříve se věřilo, že na hrušeň může člověk převést svoji nemoc. V současnosti není oficiálně považovaná za léčivou rostlinu, ale vařené hrušky jsou vhodným pokrmem při srdečních a oběhových chorobách, vysokém tlaku, nemocích močového měchýře a pro posílení žaludku.\n\nMathioli doporučoval plané (ale i domácí, pokud byly kyselé a trpké) hrušky, zvlášť pak pečené nebo sušené, k léčbě průjmů a úplavice. Mnohé části stromu (listy, kůra, dřevo) byly v podobě popela nebo drtin používané při houbových otravách. V různých podobách (kompotované nebo jako lektvar) se používaly také k utišení žaludku.\n\nDřevo hrušně se vyznačuje tzv. roztroušeně pórovitou stavbou, jeho hustota se pohybuje mezi 600-740 kg/m³, celkově je tvrdé (v rámci ovocných stromů patří hrušňové dřevo k nejtvrdším) a houževnaté, pevné, nebortí se, hodí se k soustružení, dřevořezbám, na výrobu hudebních nástrojů, používalo se k výrobě dřevěných závitů (svěráky, lisy), geometrických pomůcek a v xylografii. Hrušeň je možné použít i k uzení, ale vzhledem ke kvalitě dřeva a široké využitelnosti je jeho pálení neekonomické.\n\nHrušeň se oproti ostatním ovocným stromům dožívá vyššího věku, zhruba až 200 let. Z toho důvodu je oproti ostatním výrazněji zastoupena mezi památnými stromy.\n\nObvod kmene 350 centimetrů překračují:\n\n"}
{"id": "786402", "url": "https://cs.wikipedia.org/wiki?curid=786402", "title": "Squid (zbraň)", "text": "Squid (zbraň)\n\nSquid (česky: oliheň) byla protiponorková zbraň vyvinutá britským královským námořnictvem za druhé světové války. Jednalo se o dopředu střílející tříhlavňový vrhač hlubinných pum, který ve výzbroji eskortních lodí doplňoval starší protiponorkové zbraně v podobě vrhačů a skluzavek hlubinných pum. Systém byl do služby zařazen roku 1944 a během nasazení prokázal výrazně větší efektivitu, než dosavadní vrhače či salvový vrhač Hedgehog. Později ho nahradil zdokonalený systém Mk 10 Limbo.\n\nSquid tvořily tři hlavně, z nichž každá vrhala projektil o hmotnosti 160 kg, obsahující 200 liber výbušniny Minol II, na vzdálenost až 700 metrů. Projektily dopadaly podle vzorce trojúhelníku, přičemž plavidla nesoucí dva vrhače Squid vrhala proti ponorce dvě sady projektilů, nastavených na různé hloubky.\n"}
{"id": "786405", "url": "https://cs.wikipedia.org/wiki?curid=786405", "title": "Boris Morukov", "text": "Boris Morukov\n\nBoris Vladimirovič Morukov ( , 1. října 1950 Moskva, RSFSR, SSSR – 1. ledna 2015) byl lékař, specializující se na kosmickou medicínu, a sovětský (od 1992 ruský) kosmonaut, v letech 1989–2007 člen oddílu kosmonautů Institutu lékařsko-biologických problémů (IMBP). Absolvoval jeden kosmický let k Mezinárodní vesmírné stanici, misi STS-106 v americkém raketoplánu Atlantis. Ve vesmíru strávil 11 dní, 19 hodin a 11 minut. Od roku 2006 je zástupcem ředitele IMBP pro vědu.\n\nBoris Morukov se narodil v Moskvě, zde prožil dětství a mládí. Po střední škole studoval na 2. moskevském lékařském institutu N. I. Pirogova, po absolvování institutu (roku 1973) nastoupil v moskevském Institutu lékařsko-biologických problémů (IMBP) ministerstva zdravotnictví, specializujícího se na kosmickou medicínu. V letech 1975–1978 studoval na oddělení aspirantury IMBP, v lednu 1979 získal titul kandidát lékařských věd. Pracoval v IMBP, na přelomu 70. a 80. let byl jedním z lékařů sledujících zdravotní stav posádek vesmírné stanice Saljut 6, v letech 1979–1980 sloužil ve Středisku řízení letů v Koroljovu. V IMBP postupoval, roku 1989 se stal vedoucím oddělení fyziologie homeostatických regulací ().\n\nUž roku 1976 se účastnil druhého náboru mezi kosmonauty IMBP, byl mezi osmi finalisty, ale členem oddlu se nestal. Až v pátém náboru IMBP uspěl, 25. ledna 1989 ho Státní meziresortní komise doporučila do oddílu kosmonautů a 20. října 1989 byl rozhodnutím ministra zdravotnictví jmenován členem oddílu kosmonautů IMBP. Základní kosmonautický výcvik ve Středisku přípravy kosmonautů v Hvězdném městečku zahájil v říjnu 1990 a dokončil v lednu 1992, od 1. března byl v oddílu IMBP zařazen mezi kosmonauty-výzkumníky, současně zůstal vedoucím oddělení ústavu.\n\nOd ledna 1993 se připravoval na dlouhodobý let lékaře na stanici Mir společně s kolegy z oddílu IMBP Valerijem Poljakovem a Germanem Arzamazovem. V červenci byl Poljakov zařazen do hlavní posádky, Arzamozov se stal náhradníkem a Morukov zůstal třetí. Poljakov na oběžné dráze strávil od ledna 1994 do března 1995 rekordních 437 dní.\n\nOd října 1997 do února 1998 se opět připravoval k letu na Mir s kolegy s oddílu Vladimirem Karaštinem a Vasilijem Lukjaňukem. Do posádek však zařazeni nebyli.\nV prosinci 1998 byl zařazen do posádky mise STS-101 (později STS-106) amerického raketoplánu Space Shuttle. Od ledna 1999 se k letu připravoval v Johnsonově vesmírném středisku v Houstonu. Do vesmíru odstartoval na palubě raketoplánu Atlantis 8. září 2000 ve funkci letového specialisty. Cílem letu (předposledního před obydlením stanice) bylo přivezení zásob a materiálu na Mezinárodní vesmírnou stanici. Atlantis přistál 20. září, let trval 11 dní, 19 hodin a 11 minut.\n\nKromě přípravy ke kosmickému letu roku 1999 také získal titul doktora lékařských věd. V letech 2000–2007 zastával i funkci vedoucího nepočetného oddílu kosmonautů IMBP. V prosinci 2006 byl jmenován zástupcem ředitele IMBP pro vědu. V této funkci zodpovídal za veškerou vědeckou činnost ústavu, včetně spolupráce s Roskosmosem (v Koordinační vědecko-technické radě) i se zahraničními partnery. Je autorem více než 150 vědeckých prací.\n\nBoris Morukov byl ženatý, měl syna a dceru.\n\n"}
{"id": "786407", "url": "https://cs.wikipedia.org/wiki?curid=786407", "title": "Okresní přebor – Poslední zápas Pepika Hnátka", "text": "Okresní přebor – Poslední zápas Pepika Hnátka\n\nFilm Okresní přebor – Poslední zápas Pepika Hnátka z roku 2012 je prequelem seriálu \"Okresní přebor\". Jako hlavní postava filmu je trenér Pepík Hnátek, který trénuje svůj tým až do své smrti. Hlavní postavu hraje režisér a příležitostný herec Miroslav Krobot.\n\nNa Cenách české filmové kritiky získal film ocenění za nejlepší mužský herecký výkon ve vedlejší roli pro Ondřeje Vetchého. Na další 4 kategorie (nejlepší film, režie, scénář a mužský herecký výkon v hlavní roli pro Miroslava Krobota) byl nominován. Ondřej Vetchý získal za svůj herecký výkon i Českého lva, film byl nominován na dalších 8 Českých lvů (nejlepší film, režie, scénář, střih, zvuk, hudba, mužský herecký výkon v hlavní roli pro Miroslava Krobota a ženský herecký výkon ve vedlejší roli pro Pavlu Beretovou), žádnou další nominaci ale neproměnil.\n\n"}
{"id": "786408", "url": "https://cs.wikipedia.org/wiki?curid=786408", "title": "Pracharanda", "text": "Pracharanda\n\nPracharanda (řidčeji prachanda) je prášková přísada do pokrmů vyráběná ze sušeného ovoce, především hrušek.\n\nTradiční surovinou staré české kuchyně pro výrobu pracharandy byly hruštičky pláňata, drobné plody hrušně plané. Často se používají i dostupnější plody hrušně obecné, která je k dispozici i v řadě aromatických odrůd.\n\nMimo hrušek se podobně využívají i oskeruše, případně kdoule.\n\nPracharanda se vyrábí mletím, strouháním nebo drcením sušeného ovoce ve hmoždíři. Podle zvyklosti se liší i samotný postup sušení, některé recepty uvádějí sušení celých plodů (včetně jadřinců)\n, jiné pracují s vykrájeným ovocem. Vhodnější jsou nepříliš měkké plody, aby po usušení zůstaly dostatečně křehké na umletí. Pro výrobu pracharandy jako plnidla se používaly hrušky horší jakosti a odrůd.\n\nPodle zvyklosti byla takto vyrobená pracharanda určena k přímému použití, případně se ještě prosívala (například na Krkonošsku). Některé kuchařky ji používaly až ve směsi s cukrem a skořicí.\n\nPoužívá se pro více účelů - jako koření, plnidlo, zhutňovadlo, na posyp či jako surovina pro přípravu jiných potravin.\n\nPracharanda vyrobená z pláňat či oskeruší připomíná skořici, kterou v pokrmech často nahrazovala. Dále se využívala jako plnidlo a zhutňovadlo pokrmů, na posyp (namísto drobenky, strouhaného perníku, nebo ve směsi). Nejčastěji bývá spojována se škubánky, knedlíky a šiškami, používá se (či používala) k posypu koláčů a dalšího pečiva, taštiček a jiných sladkých jídel. Namočená v mléce sloužila na výrobu kaší a jako přísada do buchet - buďto samotná, nebo ve směsi s mákem či povidly.\n\nNěkteré typy hruškových povidel nejsou vyráběné přímo z čerstvého ovoce, ale z pracharandy povařené s cukrem, vodou a skořicí.\n"}
{"id": "786409", "url": "https://cs.wikipedia.org/wiki?curid=786409", "title": "Gudžarátská Wikipedie", "text": "Gudžarátská Wikipedie\n\nGudžarátská Wikipedie je jazyková verze Wikipedie v gudžarátštině. V lednu 2020 obsahovala přes 28 800 článků a pracovali pro ni 3 správci. Registrováno bylo přes 54 000 uživatelů, z nichž bylo asi 90 aktivních. V počtu článků byla 106. největší Wikipedie.\n"}
{"id": "786414", "url": "https://cs.wikipedia.org/wiki?curid=786414", "title": "Zvonko Černač", "text": "Zvonko Černač\n\nZvonko Černač (někdy uváděn jako Zvone Černač; * 23. září 1962 Postojna) je slovinský právník a politik.\n\nNarodil se v Postojni, v roce 1986 dokončil Právnickou fakultu Univerzity v Lublani. V roce 1987 nastoupil do Svazu svobodných odborů, kde se věnoval pracovnímu právu. Po první svobodných volbách v roce 1990 zastával funkci ve výkonné radě občiny Postojna. Tuto funkci zastával do roku 1993. V letech 1994 až 1996 pracoval ve společnosti Postojnska jama, turizem, d. d. V letech 1995 až 1995 byl předsedou správní rady Bytového fondu občiny Postojna, v letech 1996 až 1997 byl ředitelem nově vzniklé společnosti Kobilarna Lipica. V letech 1999 až 2004 byl ředitelem Bytového fondu občiny Postojna. V roce 2004 se stal poslancem Státního shromáždění, když nastoupil za ministra Milana Zvera. V letech 2005 až 2011 zastával funkci podžupana občiny Postojna. Poslancem byl zvolen i v roce 2008 a v předčasných volbách v prosinci 2011. Od roku 2009 je místopředsedou Slovinské demokratické strany. V  únoru 2012 se stal ministrem infrastruktury a územního plánování v Janšově druhé vládě.\n\n\n"}
{"id": "786421", "url": "https://cs.wikipedia.org/wiki?curid=786421", "title": "Ill Bethisad", "text": "Ill Bethisad\n\nIll Bethisad je rozsáhlý mezinárodní projekt nadšenců, který má za cíl vytvořit alternativní dějiny lidstva. Projektu se v současné době účastní přes 70 lidí a započal ho v roce 1997 Andrew Smith z Nového Zélandu pod původním názvem \"Brithenig Project\". Ill Bethisad se od té doby z lingvistického projektu rozrostl na jakýsi obraz alternativní Země, kde se mluví mnoha různými umělými jazyky v mnoha fiktivních zemích, jež mají svou vlastní historii, vlajky, znaky, národnostní složení a podobně. \n\nUmělé jazyky hrají v Ill Bethisad velkou roli a celý tento projekt poskytuje mnoha autorům umělých jazyků potřebnou platformu a \"místo setkání\". \n\nPříkladem takového vykonstruovaného jazyka může být brithenig, jenž je románským jazykem se silným velšským vlivem. Z tohoto jazyka také pochází název celého projektu: Ill Bethisad znamená brithenigsky \"vesmír\", jakožto kalk z velšského \"bydysawd\" (původně latinské \"baptizatum\").\n\nDalším významným hráčem je slavo-románský jazyk wenedyk. Dalmatština je románským jazykem obyvatel Dalmácie podobný rumunštině a ovlivněný silně slovanskými jazyky. Jako základ posloužila autorům vyhynulá reálná forma dalmatského jazyka. Xlipónština je dalším románským jazykem, jenž je hodně provázaný s albánštinou a mluví se s ním jižně od Albánie v oblasti Epiru.\n\nNa severu a severovýchodě Evropy se vyskytuje zcela nově zkonstruovaná větev severoslovanských jazyků, na kterých jsou patrné mnohé ugrofinské vlivy. Používají se v Karélii a v oblastech severně a východně od Petrohradu. Mezi ně patří například našština, skuodština a vozgičtina. \n\nPro českou veřejnost by nejzajímavějším projektem mohl být jazyk bémáčtina (\"Ta Pémišna\"), což je v podstatě rakouská němčina pod silným vlivem češtiny.\n\nKromě umělých jazyků je v Ill Bethisadu dán prostor reálným jazykům z našeho světa, ačkoliv se neobešly beze změn, neboť by se dalo očekávat, že budou výskytem mnoha dalších jazyků ovlivněny. Ruština, italština, němčina, japonština a další jsou v projektu ponechány téměř beze změn, např. ruština si zachovala předrevoluční pravopis. Angličtina, španělština, ale třeba i čeština doznaly změn výraznějších, týkajících se např. pravopisu a podoby abecedy, vzhledem k událostem, jež je v souvislosti s existencí dalších jazyků ovlivnily. Jiné jazyky jako např. chorvatština doznaly dost dramatických změn. V Ill Bethisadu vůbec neexistuje a figuruje jen jako umělý jazyk s tím, že se velmi podobá češtině a s reálnou chorvatštinou nemá skoro nic společného.\n\nV tomto projektu se počítá s mnoha odchylkami v běhu dějin (tzv. body zvratu), jež vedly mimo jiné ke vzniku nebo změnám výše jmenovaných jazyků. Nejvýraznějším rozdílem oproti reálnému světu je silnější pozice a vliv starověké Římské říše na dění na sever od Dunaje a východ od Rýna. Dále je v Ill Bethisadu kladen větší důraz na pozice menšin a politický konzervatismus spočívající v preferenci monarchií nad republikovými zřízeními. \n\nCelý svět je méně technicky vyspělý. Počítače nevynalezli v anglicky mluvících zemích, ale v Irsku. Technologie počítačů je oproti naší realitě značně zaostalá. Jako létající prostředek se užívají hodně vzducholodě a téměř každý větší národ je vyzbrojen nukleárními zbraněmi. Každý národ a státy v projektu dále mají mnoho různých vlastních rozdílností oproti reálné dějové linii. Zde jsou některé z nich:\n\n\nČeské země se až do doby Jana Husa vyvíjely přibližně stejně jako v naší realitě. Jan Hus ovšem v Ill Bethisadu úspěšně obhájil své učení v Kostnici a vydláždil tím cestu k postupné úplné germanizaci českého národa. V Čechách tedy nikdy nevypukly husitské války a sváry mezi katolíky a utrakvisty byly spíše jen myšlenkové. Po nástupu Habsburků vypukla série válek v celoevropském měřítku, které by se daly přirovnat k třicetileté válce, zde ovšem byl trochu jiný průběh. Válka vedla k rozdělení habsburského rodu na českou větev a na rakouskou. Proto později nikdy nevzniklo Rakousko-Uhersko, ale dva státy Země Koruny české a Rakousko-Dalmatsko.\n\nPo těchto válkách přišly mnohé další, jež ohrožovaly celistvost území Zemí Koruny české a Habsburkové zanevřeli na německy mluvící sousedy, kteří byli hlavními agresory, proto začala opadat popularita němčiny, ale zároveň i prestiž češtiny. Z těchto důvodů se vyvinul z obou jazyků jediný: silně počeštěná němčina - bémáčtina (\"Ta Pémišna\") a vznikl nový národ - Bémáci (\"Ti Pémišäri\"). Čeština téměř vymizela nejen z měst, ale i z venkova (udržela se jen v Polabí). V době národního obrození se ti samí učenci (Dobrovský, Jungmann) jako v naší realitě pokusili obnovit prestiž českého jazyka, ale v Bémáckém království neuspěli. Jazyk se podařilo zachránit díky velkému, většinou ekonomicky, ale i společensky podmíněnému exodu zbylých několik set tisíc Čechů za hranice do Volyňska a další odešli až do Kazachstánu. Zároveň si čeština ponechala spřežkový pravopis, aby se alespoň pravopisem odlišila od bémáčtiny, užívající diakritiku. Na území Čech zůstalo roztroušeně jen několik českých vesnic podobně jako Lužičtí Srbové v Lužici, jež zůstala součástí Českého království, moderně přejmenovaného na Bémácké království (\"Ten Pémiš Kénikrejch\").\n\nČeši v emigraci Bémákům nikdy nezapomněli, že jim ukradli zemi i národní identitu, národní hrdiny i národní symboly. Češi vytvořili výrazně radikální společnost se silnou vazbou na slovanské národy. Bojovali na straně Rusů jak proti bolševikům (Česká bílá legie), tak i v době Druhé velké války (Svatoboleslavská legie). Ta byla zvláště Němci obávaná pro své drsné metody boje. SNOR dokonce počítal s etnickým vyčištěním a důkladnou čechizací Bémáckého království, jež chtěli přeměnit na další pro-SNORistickou baštu, Čechoslávii, pod vedením generála Ludvíka Svobody. Snoristé dokonce pro Čechy založili v Kazachstánu \"Český autonomní okruh\", aby si je naklonili na svou stranu. Po Druhé velké válce pak v \"Republice dvou korun\" jedinou českou a zároveň pro-SNORistickou politickou stranu, \"Svatoboleslavskou orlici\", napojenou na Rusy a emigranty v Litvě zakázali. Od roku 1950 hájí zájmy Čechů v Litvě strana \"Česká cesta\". \n\nSamotný český jazyk ve světě Ill Bethisad se nakonec zachránil a vybojoval si se svým víc než půl milionem příslušníků, žijících převážně na Volyni, svou pozici na kulturním i vědeckém poli, i když ne na politickém. Spisovatel \"Jaroslav Sajfrt\" získal dokonce Nobelovu cenu za literaturu. Ze západoslovanských jazyků se ve světě Ill Bethisad mimo češtinu dochovaly až do začátku 21. století lužická srbština, polabština a pomořština.\n\n"}
{"id": "786422", "url": "https://cs.wikipedia.org/wiki?curid=786422", "title": "Zápas na Letních olympijských hrách 1924", "text": "Zápas na Letních olympijských hrách 1924\n\nZápas na letních olympijských hrách 1924 svedl do bojů o medaile 229 zápasníků z 26 zemí. Ti se utkali o 13 sad medailí v sedmi váhových kategoriích ve volném stylu a v šesti v řecko-římském.\n\nDo bojů o medaile zasáhlo 229 zápasníků z 26 zemí:\n"}
{"id": "786424", "url": "https://cs.wikipedia.org/wiki?curid=786424", "title": "Afrikánská Wikipedie", "text": "Afrikánská Wikipedie\n\nAfrikánská Wikipedie ( ) je jazyková verze Wikipedie v afrikánštině. V lednu 2020 obsahovala přes 87 000 článků a pracovalo pro ni 14 správců. Registrováno bylo přes 118 000 uživatelů, z nichž bylo asi 180 aktivních. V počtu článků byla 68. největší Wikipedie.\n"}
{"id": "786429", "url": "https://cs.wikipedia.org/wiki?curid=786429", "title": "Palatin", "text": "Palatin\n\nPalatin, někdy také paladin (z lat. \"comes palatinus\", \"comes palatii\") byl původně představený panovnického paláce (majordomus, hofmistr), který měl na starosti provoz dvora a panovníka někdy zastupoval jako soudce a pod. Později vysoký šlechtický nebo církevní titul.\n\nNázev je odvozen od pahorku Palatinu, na němž byl podle pověsti založen starověký Řím a kde si císař Augustus dal postavit honosný dům, který se nazýval Palatium (odtud se odvozuje název palác). Císařská osobní garda sídlila v kasárnách, které se nazývaly \"Schola Palatina\". Jako \"palatinus\" se označoval také císařův nejvyšší komorník a titul se užíval i v Byzanci.\n\nOd raného středověku, v 5. až 9. století se představený královského či císařského dvora nazýval \"comes palatinus\" nebo jen \"palatinus\" a \"palatin\". Jemu byl podřízen celý dvorský aparát, staral se o praktický provoz panovníkovy domácnosti i dvorské kanceláře a postupem času panovníka také zastupoval, zejména na soudech. Ve středověkých pověstech o dvoře Karla Velikého se členové jeho nejbližší rytířské družiny nazývali také palatini (paladini).\n\nPoněkud jinou funkci měli palatini za německých císařů v 10. až 13. století, kdy působili jako panovníkovi náměstci a jeho jménem spravovali určité provincie. Protože slovo \"palatium\" převzala stará němčina jako \"Pfalz\", nazývali se také falckrabě a jejich provincie (palatinát) se označovala Pfalz či falc. Titul palatina obnovil Karel IV., ale jen s omezenými pravomocemi. \n\nV katolické církvi se jako \"judices palatini\" označovali nejvyšší hodnostáři papežského dvora, kteří měli na starosti určité oblasti činnosti a tedy podobnou funkci jako současní ministři.\n\nPalatináty jako provincie, spravované šlechtici s královskou pravomocí, existovaly v novověku ve Velké Británii a některých jejích koloniích, v Polsku, kde se tak překládal titul vévody (\"wojwoda\") a v dalších zejména východoevropských zemích. Zvláštní význam měl palatin v Uhrách, kde byl původně také představeným královského dvora, nejvyšším soudcem a předsedou sněmu, který ho od 14. století také volil. Později rakouští císařové často dosazovali do funkce palatina své příbuzné arcivévody. V Německu v 19. století byl Paladin titul vysokého šlechtického hodnostáře v císařských službách. \n\n"}
{"id": "786431", "url": "https://cs.wikipedia.org/wiki?curid=786431", "title": "Mária Jasenčáková", "text": "Mária Jasenčáková\n\nMária Jasenčáková (* 21. října 1957, Spišská Sobota, Československo) je bývalá československá a slovenská sáňkařka. Zúčastnila se pěti zimních olympijských her. 3× reprezentovala Československo (1980, 1984 a 1992) a 2× Slovensko (1994 a 1998). Nejlepšího umístění dosáhla na ZOH 1980 v Lake Placid, kde obsadila deváté místo.\n\n"}
{"id": "786434", "url": "https://cs.wikipedia.org/wiki?curid=786434", "title": "Bayside", "text": "Bayside\n\nBayside je americká punk rocková hudební skupina, která vznikla v Queens v New Yorku v roce 2000. Od svého vzniku vydala kapela pět studiových alb. Dnes se kapela skládá ze čtyř členů, jimiž jsou Anthony Raneri (zpěv, rytmická kytara, Jack O'Shea (kytara), Nick Ghanbarian (basová kytara) a Chris Guglielmo (bicí).\n\nKapela Bayside vznikla v roce 2000 v Queens v New Yorku. Svoje jméno získala při cestě na koncert kapely New Found Glory, kdy členové vymýšleli název pro demo album, které chtěli této skupině věnovat. Právě v tu chvíli projížděli železniční stanicí Bayside. Toto jméno nakonec s kapelou zůstalo a skupina nadále pod ním vystupuje. Po dalším samostatně vydaném demo albu, které obsahovalo pět písní, podepsala kapela smlouvu s vydavatelstvím Dying Wish Records. V roce 2001 poté vydala skupina svoje první EP album s názvem \"Long Stories Short\". V roce 2003 nahrála kapela splitové album s kapelou Name Taken s názvem \"Bayside/Name Taken\". Později v tomto roce skupina podepsala novou smlouvu s vydavatelstvím Victory Records. S ním vydala kapela v lednu roku 2004 svoje debutové studiové album s názvem \"Sirens and Condolences\", ze kterého pochází také píseň „Masterpiece“.\n\nV září roku 2005 vydala kapela své druhé studiové album pojmenované \"Bayside\". 31. října 2005 postihla skupinu tragédie, když při návratu z koncertu havarovala jejich dodávka, když dostala smyk na náledí, vyjela z vozovky a převrátila se. Bubeník John Holohan nehodu nepřežil, baskytarista Nick Ghanbarian byl vážně zraněn a musel postoupit operaci, zlomil si bederní obratle. Anthony Raneri a Jack O'Shea vyvázli jen s lehkými zraněními. Téměř okamžitě kapela nahrála album \"Acoustic (album, Bayside)\", které obsahuje přehrávky několika skladeb z předcházejícího alba a vzdává poctu zesnulému členovi kapely. Přímo jemu byla věnována píseň „Winter“. Holohanovi vzdali poctu i jiné kapely, například kapela Punchline vydala své album \"37 Everywhere\" právě jako vzpomínku na Holohana. Mezi další kapely patří I Am The Avalanche, Silverstein a The Sleeping.\nChris Guglielmo nahradil zesnulého Holohana na pozici bubeníka. V únoru roku 2007 vydala kapela třetí studiové album s názvem \"The Walking Wounded\". Toto jméno vymyslel Ghanbarian a nese vzpomínky z havárie. Ten totiž ležel na silnici a slyšel zdravotníky, jako hovoří o ostatních členech kapely jako o \"walking wounded\" - chodící ranění. Po hudební stránce však album stopy nehody nenese, naopak hudba i slova jsou optimistická a velmi energické. Singl s názvem „Duality“ zazněl v hororovém filmu . Titulní skladba „The Walking Wounded“ byla uvedena v soundtracku videohry NHL 08.\n\n30. září 2008 vydala kapela dvě alba, čtvrté studiové album s názvem \"Shudder\" a koncertní album s názvem \"Live at the Bayside Social Club\". Podle zpěváka Anthony Raneriho má album mnohem více punkový zvuk než album předchozí. Z alba jsou populární dvě skladby singl „No One Understands“ a skladba „I Think I'll Be OK“, která byla často hrána na koncertech kapely v roce 2008.\n\nV květnu roku 2009 vystoupila kapela na festivalu The Bamboozle Festival. Také oznámila, že album Shudder bylo poslední s vydavatelstvím Victory Records. Pro kompilační album \"Punk Goes Pop 2\" od Fearless Records vydala cover verzi písně „Beautiful Girls“ od Seana Kingstona. Kapela se zúčastnila Vans Warped Tour v roce 2009.\n\nObjevily se spekulace, jak bude kapela po odchodu od Victory Records pokračovat. Skupina začala pracovat na novém studiovém albu, které mělo vyjít na počátku roku 2011. Vzhledem k tomu, že kapela neuvedla žádné podrobnosti k albu (název, studio, producenta ani vydavatele), bylo album v hudebním magazínu Alternative Press označeno záhadou roku a zároveň jedním z nejočekávanějších alb roku 2010.\n\nV březnu roku 2010 stejný deník uvedl informaci, že kapela na albu spolupracuje s vydavatelstvím Wind-up Records a datum vydání\nupřesnil na podzim roku 2010. V červnu roku 2010 začala kapela dolaďovat písně pomocí trackeru. Kapela si pozvala producenta Gila Nortona, který je známý pro spolupráci se skupinami Foo Fighters, The Pixies, Counting Crows, Echo and the Bunnymen, Jimmy Eat World a Dashboard Confessional. Později Raneri upřesnil datum vydání alba na únor roku 2011. V září roku 2010 kapela přes svůj profil na Twitteru oznámila přesné datum 22. února 2011 a jméno alba \"Killing Time\". 18. října byla pro přehrání uvolněna na serveru absolutepunk první skladba s názvem „Already Gone“. 16. listopadu roku 2010 vydala kapela první singl alba s názvem „Sick, Sick, Sick“. Na začátku února 2011 kapela uvolnila k poslechu další dvě skladby „Mona Lisa“ a „On Love, On Life“.\n\n22. dubna 2011 odstartovala kapela turné se skupinami Silverstein, Polar Bear Club, The Swellers a Texas In July. Při turné bylo vydáno kompilační album s názvem \"Take Action Vol. 10\", které obsahuje nahrávky všech pěti kapel z turné. Na této kompilaci kapela Bayside uveřejnila dosud nevydanou píseň „Battle Scars“. V červnu 2011 koncertovala se skupinou Transit. V září a říjnu 2011 hrála se skupinami Saves The Day, I Am The Avalanche a Transit. Při tomto turné vydalo Rise Records kompilační 7 palcovou desku, na které hrají všechny čtyři kapely. Bayside zde nahráli původní demo prvního singlu „Sick, Sick, Sick“.\n\nSkupina oznámila svoji účast na Warped Tour v roce 2012.\n\n\n"}
{"id": "786436", "url": "https://cs.wikipedia.org/wiki?curid=786436", "title": "Sicilská Wikipedie", "text": "Sicilská Wikipedie\n\nSicilská Wikipedie ( ) je jazyková verze Wikipedie v sicilštině. V lednu 2020 obsahovala přes 26 000 článků a pracovalo pro ni 8 správců. Registrováno bylo přes 34 000 uživatelů, z nichž bylo asi 20 aktivních. V počtu článků byla 109. největší Wikipedie.\n\nV roce 2018 bylo zobrazeno celkem přes 4 068 000 dotazů. Denní průměr byl 11 146 a měsíční 339 033 dotazů. Nejvíce dotazů bylo zobrazeno v listopadu (439 088), nejméně v dubnu (251 140).\n"}
{"id": "786439", "url": "https://cs.wikipedia.org/wiki?curid=786439", "title": "Lake Placid (jezero)", "text": "Lake Placid (jezero)\n\nLake Placid je jezero v pohoří Adirondack Mountains v severním New Yorku. Rozloha jezera činí 8,8 km² a jeho průměrná hloubka 15 m. Jezero sousedí s vesnicí Lake Placid a je zdrojem pitné vody pro město.\n"}
{"id": "786447", "url": "https://cs.wikipedia.org/wiki?curid=786447", "title": "Řasinkový epitel", "text": "Řasinkový epitel\n\nŘasinkový epitel je specializovaný, nejčastěji cylindrický epitel, opatřen na svém apikálním povrchu kmitajícími ciliemi, sloužícími buď k transportu některých cizorodých částic do prostředí, které je způsobilé tyto částice dále zpracovat, nebo k usnadnění pohybu částic vlastních, distribuovaných na jiné místo, než místo jejich vzniku. Vystýlá cesty dýchací, některá místa ve vývodních pohlavních cestách muže, vejcovody a sporadicky zastoupen je i v děloze.\n\nŘasinkový epitel sestává za nedilatovaného stavu obvykle z vysokých buněk, v terminálních částech dýchacích cest, nebo v některých částech cest pohlavních z buněk kubických. Cilie na jejich apikálním povrchu jsou pohyblivé, nazývané též kinocilie. Mezi autory se vedou spory, zda je vhodné řadit k řasinkovému epitelu rovněž tkáň složenou z buněk opatřenými stereociliemi – tedy nepohyblivými řasinkami. Protože jsou však stereocilie strukturně i funkčně odlišné, podobající se spíše mikroklkům, převládá snaha zvýraznit tento rozdíl i v nomenklatuře a tudíž klasifikovat jako \"řasinkový\" pouze epitel opatřen kinociliemi, jak bude dále zachováno i v následujícím textu.\n\nTypická struktura řasinkové buňky představuje protáhlý element s apikálně vyvinutým ciliárním aparátem. Jádro buňky je oválné, nepříliš velkých rozměrů. Malý Golgiho komplex je umístěn nad jádrem. Endoplazmatické retikulum není příliš vyvinuté. Protože pro pohyb řasinek je nezbytný adenosintrifosfát, je pro buňku charakteristický zejména velký počet mitochondrií soustředěných především do oblasti pod bazálními tělísky kinocilií.)\n\nVíceřadý (4-7 řad) cylindrický až jednořadý kubický epitel s řasinkami vystýlá převážnou část dýchacích cest. \n\nPřestože ve výstelce řasinkové buňky výrazně převažují, rovněž se mezi nimi nachází i jiné buněčné typy, jmenovitě buňky sekreční, buňky patřící DNES a buňky bazální, které dávají za vznik jmenovaným skupinám ). Počet řasinek na apikálním povrchu dosahuje přibližně 250 – 300 elementů, mezi kterými se rovněž vyskytují četné mikroklky. ) \n\nŘasinková výstelka dýchacích cest začíná ve vlastní dutině nosní (tedy až za vestibulem), kde pokrývá dolní a střední skořepy (skořepy horní jsou naproti tomu pokryty specializovaným čichovým epitelem). Významným prvkem udržujícím zachování vlhkosti v nosní dutině jsou četné venózní plexy v lamina propria mucosae. Každých 20 – 30 minut se tyto plexy naplní na jedné straně dutiny krví, tím dojde k jednostrannému zúžení nosního průchodu a vzduch je směrován do druhé poloviny nosní dutiny. Epitel je tímto mechanismem chráněn před poškozením, které by mohlo nastat na základě vysoušení sliznice nepřetržitým prouděním vzduchu ). \n\nVíceřadý cylindrický epitel vystýlá rovněž vedlejší dutiny nosní, kde kontinuálním pohybem řasinek odstraňuje z těchto míst sekret. Ten se pak skrze průchody dostává do vlastní nosní dutiny.\nVýstelka přechází plynule do nosohltanu a hrtanu, kde při jejich hranici je plynulost epitelu přerušena – v těchto místech se nachází epitel cylindrický víceřadý ), některými autory popisován jako dlaždicový víceřadý \n\nEpiglottis, jenž chrání vstup do hrtanu, je kryt řasinkovým epitelem pouze na bazální laryngové straně. Z důvodu ochrany je při své linguální straně a rovněž na apikálním a laterálním povrchu strany laryngové pokryt epitelem víceřadým dlaždicovým stejně tak, jako plicae vocalis.\n\nVystýlaje tracheu a po její bifurkaci i hlavní bronchy, pokračuje víceřadý cylindrický epitel s řasinkami plicním hilem do plic. V malých bronších výrazně přibývá mezi buňkami řasinkového epitelu také buněk DNES, naproti tomu ubývá buněk pohárkových, tento trend je ještě výraznější v bronchiolách, které se větví v bronchioly terminální, kde se řasinkový epitel stává jednořadým, cylindrickým až kubickým ). Množství kinocilií na apikálním povrchu buněk se snižuje, jejich velikost se zkracuje.\nPočínaje bronchioly se v mezi řasinkovým epitelem místo pohárkových buněk objevují sekreční Clara buňky. Kubický řasinkový epitel pokračuje cestou respiračních bronchiolů až mezi alveoly, v jejichž distálním úseku však již přechází do dlaždicové výstelky plicních sklípků ).\n\nPohyblivé, pravidelně uspořádané řasinky jsou jediným mechanismem, který může zaručit kontinuální transport hlenu z dýchacích cest. Schopnost tohoto transportu je vázána na podmínky stanovující, že se řasinky mohou pohybovat pouze v řídkém prostředí a vrstva hlenu se rovná nejvýše jejich výšce (7-10 µm) ). Z toho je patrný význam kontinuálního toku hlenu, bez kterého dochází vlivem resorpce k zahušťování sekretu mezi řasinkami. Za těchto podmínek pak mohou zachycené partikule snáze proniknout až k vlastním buňkám epitelu a tím usnadnit potenciální vznik zánětu. Rovněž se prodlužuje doba vystavení tkáně různým dráždivým, či karcinogenním látkám. )\n\nŘasinkové buňky ve formě jednovrstevného cylindrického epitelu jsou nejčetnější v infundibulu tubae uterinae a směrem k pars uterina jich ubývá. V druhé polovině menstruačního cyklu navíc značně přibývá sekrečních buněk v celém vejcovodu. Kinocilie většiny buněk kmitají směrem k děloze, malá část je však orientována opačným směrem – k vaječníku.). Tyto ojedinělé buňky usnadňují průnik spermatozoí k vajíčku, zatímco ostatní většina řasinek napomáhá spolu s kontrakcemi hladkých svalových buněk tunica muscularis k transportu oocytu směrem k děloze. Nepříliš četné řasinkové buňky jsou i součástí epitelu endometria dělohy. Zde však již výrazně převyšují buňky sekreční. )\n\nPřestože rete testis je opatřeno výstelkou zejména buněk kubických, místy se vyskytují i buňky ploché, nebo naopak cylindrické. Na apikálních částech všech buněčných typů se často vyskytují jednotlivé řasinky. Uspořádání pokračuje až do ductuli efferentes. Řasinkový epitel v rete testis i ductuli efferentes sune spermie směrem k epididymidis, kde již k dalšímu transportu napomáhají peristaltické stahy hladké svaloviny. ).\n\nRůzné využití řasinkového epitelu nacházíme napříč celou živočišnou říší. U některých bezobratlých, např. u ploštěnců, může řasinkový epitel na povrchu jejich těl sloužit přímo k jejich samostatnému pohybu.\n\nKartagenerův syndrom je syndrom nepohyblivých, vrozeně malformovaných řasinek, jenž je způsoben nejčastěji absencí proteinu umožňující klouzání mikrotubulů, nezbytné pro kmitání řasinek – dyneinu. Mohou však být také narušeny radiální struktury axonémy. ) Syndrom je příčinou chronické respirační infekce, neplodnosti u mužů a snížené fertility u žen. Složkou tohoto syndromu je rovněž chronická sinusitida.\n\nMetaplázie obecně je proces, během kterého se jeden typ epitelové tkáně může změnit v typ jiný a to jak za fyziologických, tak za patologických podmínek. Metaplázie řasinkového epitelu, coby patologie, je častým jevem u kuřáků, kdy dochází ke změně poměru pohárkových a řasinkových buněk. Vyšší množství pohárkových buněk sice umožní rychlejší neutralizaci škodlivin, redukce buněk řasinkových však zpomalí posun vrstvy hlenu vlivem čehož dochází k ucpávání vývodových cest.).\n\nTato změna vede k chronickému odkašlávání.\n"}
{"id": "786448", "url": "https://cs.wikipedia.org/wiki?curid=786448", "title": "Palatin (rozcestník)", "text": "Palatin (rozcestník)\n\nPalatin nebo paladin může znamenat:\n\n"}
{"id": "786450", "url": "https://cs.wikipedia.org/wiki?curid=786450", "title": "Osm statečných", "text": "Osm statečných\n\nOsm statečných, v anglickém originálu \"Eight Below\", je film USA natočený Frankem Marshallem v roce 2006.\n\nFilm popisuje příběh 8 tažných psů (6 sibiřských husky – Maya, Starý Jack, Shorty, Max, Dewey, Thruman a 2 malamutech – Shadow a Buck), kteří museli sami zůstat a přežít na Antarktidě. Jejich majitel, Jerry, který je velmi miloval, musel ze základny odejít, protože se rozpoutala velká bouře a veškerý personál byl odvolán. Letadlo, které mělo všechny ze stanice McMurdo evakuovat, bylo přetížené kvůli výbavě výzkumníka, který přišel hledat na Antarktidu meteorit z Merkuru. Proto museli psi zůstat v krutých místních podmínkách. Film zachycuje život psů o samotě i Jerryho stesk po nich. Vyčítá si, že právě on může za to, že tam psy museli nechat. Nakonec se mu podaří na antarktickou základnu dostat a je překvapen, když zjistí, že krom Starého Jacka se všichni psi dostali ze řetězů a utekli. Nachází i Mayu, která je zraněná, a objeví i zbytek skupiny, kde chybí jen Dewey, který také zemřel.\n\nPříběh byl sepsán podle skutečné události z roku 1958, ve skutečnosti se ale odehrál se sachalinskými husky. Japonská expedice musela opustit 15 psů a když se po roce vrátila, dva psi (bratři Jiro a Taro) byli stále naživu. Dalších sedm bylo stále uvázáno a mrtvých a pět bylo pohřešováno a jeden zemřel přímo před polární stanicí Showa Station. Taro se vrátil do Sappora v Japonsku a žil na Universitě Hokkaidó až do své smrti v roce 1970. Po smrti byl vycpán a vystaven v universitním museu. Jiro zemřel v Antarktidě roku 1960 z přirozených příčin.\n"}
{"id": "786451", "url": "https://cs.wikipedia.org/wiki?curid=786451", "title": "Vladislav Navrátil", "text": "Vladislav Navrátil\n\nVladislav Navrátil (* 6. dubna 1942 Dolní Němčice) je český fyzik a vysokoškolský pedagog.\n\nStudoval na gymnáziu v Dačicích a poté fyzikální elektroniku na Přírodovědecké fakultě Masarykovy univerzity v Brně. Po dokončení studia získal zaměstnání ve Výzkumném ústavu speciální elektroenergetiky VUT Brno, po několika letech se vrátil na Přírodovědeckou fakultu MU. Pracoval na Katedře obecné fyziky, byl jedním z asistentů tzv. konzultačního cvičení docenta Martina Černohorského. Vědecky pracoval v oblasti fyziky materiálů (mechanické vlastnosti kovů s hexagonální strukturou, mikrotvrdost tenkých vrstev). Postupně byl jmenován docentem a profesorem. Od roku 1994 je vedoucím Katedry fyziky na Pedagogické fakultě Masarykovy univerzity.\n\nMnoho let působil na Masarykově univerzitě v Brně v akademickém senátu.\n"}
{"id": "786452", "url": "https://cs.wikipedia.org/wiki?curid=786452", "title": "Zápas na Letních olympijských hrách 1920", "text": "Zápas na Letních olympijských hrách 1920\n\nZápas na letních olympijských hrách 1920 svedl do bojů o medaile 152 zápasníků z 19 zemí. Ti se utkali o 10 sad medailí v pěti váhových kategoriích ve volném stylu a v pěti v řecko-římském.\n\nDo bojů o medaile zasáhlo 152 zápasníků z 19 zemí:\n"}
{"id": "786457", "url": "https://cs.wikipedia.org/wiki?curid=786457", "title": "Kalle Anttila", "text": "Kalle Anttila\n\nKalle Anttila (30. srpna 1887 Muhos, Finsko – 1. ledna 1975 Helsinky, Finsko) byl finský zápasník. Dvakrát vybojoval zlatou olympijskou medaili, v roce 1920 na hrách v Antverpách ve volném stylu a v roce 1924 na hrách v Paříži ve stylu řecko-římském. V roce 1920 a 1921 vybojoval v pérové váze zlato na mistrovství světa.\n\n"}
{"id": "786460", "url": "https://cs.wikipedia.org/wiki?curid=786460", "title": "Kurdská Wikipedie", "text": "Kurdská Wikipedie\n\nKurdská Wikipedie ( ) je jazyková verze Wikipedie v kurdštině. V lednu 2020 obsahovala přes 26 000 článků a pracovali pro ni 4 správci. Registrováno bylo přes 39 000 uživatelů, z nichž bylo asi 60 aktivních. V počtu článků byla 108. největší Wikipedie. V roce 2018 bylo zobrazeno celkem přes 4 miliony dotazů. Denní průměr byl 11 203 a měsíční 340 761 dotazů.\n\nV roce 2019 bylo zobrazeno okolo 4,4 milionu dotazů. Denní průměr byl 12 044 a měsíční 366 344 dotazů. Nejvíce dotazů bylo zobrazeno v srpnu (434 883), nejméně v prosinci (280 111). Nejvíce dotazů za den přišlo v sobotu 27. července (34 711), nejméně v pondělí 23. prosince (6 340).\n"}
{"id": "786470", "url": "https://cs.wikipedia.org/wiki?curid=786470", "title": "Dorogháza", "text": "Dorogháza\n\nDorogháza je obec v Maďarsku v župě Nógrád.\n\nRozkládá se na ploše 17,68 km² a v roce 2010 zde žilo 1 118 obyvatel.\n"}
{"id": "786471", "url": "https://cs.wikipedia.org/wiki?curid=786471", "title": "Advanta Championships of Philadelphia", "text": "Advanta Championships of Philadelphia\n\nAdvanta Championships of Philadelphia, také známý jako Virginia Slims of Philadelphia, je zaniklý ženský tenisový turnaj profesionálního okruhu WTA Tour, který se konal v letech 1971–2005. Hrál se v pensylvánské Filadelfii v hale na tvrdém povrchu, vyjma období 1991–2000, kdy se uskutečňoval na koberci.\n\nTurnaj prošel několika kategoriemi. V letech 1991-1992 a opět od roku 1996 až do ukončení v roce 2005 byl hrán jako součást WTA Tier II. V období 1993–1995 postoupil do WTA Tier I. Účastnilo se jej dvacet osm tenistek ve dvouhře a šestnáct párů ve čtyřhře.\n\nNejúspěšnějšími hráčkami turnaje se staly Němka Steffi Grafová a Francouzka Amélie Mauresmová s třemi singlovými tituly. Mezi vítězkami figurují další bývalé světové jedničky ve dvouhře Margaret Courtová, Chris Evertová, Evonne Goolagongová Cawleyová, Monika Selešová a Američanka Lindsay Davenportová.\n\n"}
{"id": "786472", "url": "https://cs.wikipedia.org/wiki?curid=786472", "title": "Tiffany Thornton", "text": "Tiffany Thornton\n\nTiffany Dawn Thornton (* 14. únor 1986) je americká herečka, komička, zpěvačka a skladatelka písní která se narodila v College Station, Texas ve Spojených státech. V Česku je nejvíce známá pro svou roli Tawni Hart v Disney Channel seriálu, \"Sonny ve velkém světě\" a \"Náhody\". \n\nSvůj televizní debut udělala Tiffany v pilotní epizodě sitkomu televize Fox \"Quintuplets\". Další její role byly v \"8 Jednoduchých pravidel\", \"Americké sny\", The O.C., Zoufalé manželky, \"That's So Raven\", Jericho, Kouzelníci z Waverly a v Hannah Montana.\n\nV roce 2009 získala roli Tawni Hart v Disney Channel seriálu Sonny ve velkém světě a později i v Disney filmu \"Hatching Pete\". Seriál \"Sonny ve velkém městě\" skončil 2. ledna 2011 a nahradil ho nový seriál, So Random!, který měl premiéru 5. června 2011.\n\nTiffany, která je nyní šťasntě vdaná, se zasnoubila za Christophera Carneyho, soudního zřízence, v prosinci 2009. Pár měl svatbu 12. listopadu 2011 v argentinském Garvan Woodland Gardens, Hot Springs National Park. Demi Lovato byla jedna z jejich družiček a chytila kytici. 13. února 2012 Tiffany oznámila, že čeká své první dítě.\n"}
{"id": "786473", "url": "https://cs.wikipedia.org/wiki?curid=786473", "title": "Seznam zastupitelských úřadů v České republice", "text": "Seznam zastupitelských úřadů v České republice\n\nSeznam zastupitelských úřadů v České republice je uveden v tabulce.\n"}
{"id": "786475", "url": "https://cs.wikipedia.org/wiki?curid=786475", "title": "Monmouth Castle", "text": "Monmouth Castle\n\nMonmouth Castle (tj. monmouthský hrad) je hrad  v Monmouthu, městě v Monmouthshiru na jihovýchodě Walesu nedaleko hranice s Anglií, historickém hlavním městě historického hrabství Monmouthshire. Patří mezi listed building, tedy stavby na seznamu chráněných památek.\n\nMonmouthský hrad se nachází blízko středu Monmouthu na kopci nad řekou Monnow. Býval důležitým příhraničním hradem a narodil se zde jeden z anglických králů, Jindřich V. Plantagenet. Hrad sloužil svému účelu až do doby anglické občanské války, kdy třikrát změnil majitele než byl nakonec rozbořen, aby se zabránilo jeho vojenskému využití. Pak se částečně zhroutil v roce 1647 a na jeho místě byl vystaven Great Castle House, který dodnes slouží jako velitelství a muzeum ženijní vojenské jednotky Royal Monmouthshire Royal Engineers, jednoho z nejstarších fungujících pluků britské armády.\n\nHned po ovládnutí Anglie Normany ustanovil Vilém I. Dobyvatel tři ze svých nejdůvěryhodnějších, Hugha z Avranches, Rogera z Montgomerie a Williama FitzOsberna hrabaty v Chesteru, Shrewsbury a Herefordu. Smyslem zřízených hrabství bylo zajistit hlídání hranice a také poskytnout opěrné body pro normanskou invazi do Walesu. Během následujících čtyř staletí zřídili normanští páni příhraniční panství mezi Dee a Severnem a dále na západ. Do Walesu přicházely vojenští dobrodruzi z Normandie i odjinud, aby zde zabírali zem a dále ji rozdělovali mezi své příznivce.\n\nMonmouthský hrad založil William FitzOsbern mezi lety 1066 a 1069 jako protiváhu svého druhého významného hradu v Chepstowu. Postavil ho na poměrně vyvýšeném místě, odkud měl přehled nad soutokem Monnow a Wye. Původně se jednalo o kruhovou pevnost z hlíny a dřeva a její existence byla zaznamenána v Domesday Book. Monmouth tak byl od počátku jedním z mnoha hraničních hradů typických tuto oblast, jako byly například sousední Grosmont Castle, Skenfrith Castle, White Castle a Abergavenny Castle. Stejný byl i jeho význam a statut, byl ovládán jedním z menších, hraničních pánů. Někdy před rokem 1150 byl dřevěný hrad rozšířen o kamenné prvky. Jeho věže byly do jisté míry podobné těm na Chepstow Castle, hradě, které byl FitzOsberna postaven více na jih, na spodním toku Wye.\n\nHrad byl krátce v držení Simona de Montforta šestého hraběte z Leicesteru, a pak se stal jeho majitelem Edmund Crouchback, hrabě z Lancasteru a syn anglického panovníka Jindřicha III. Plantageneta. Ten hrad přestavěl, vystavil Halu a udělal hrad svým hlavním sídlem v oblasti. Pak jej také přestavěl Henry z Grosmontu, první vévoda z Lancesteru. Během tohoto období byla na hrad dodána velká zdobená okna do horní části Velké věže, která také dostala novou střechu. Jak se okolo hradu začalo rozvíjet město, bylo opevnění hradu rozšířeno o městskou zeď a ke konci třináctého století byl postaven také opevněný most přes Monnow.\n\nNa hradě byl krátce držen jako vězeň Eduard II., který byl poté převezen na Berkeley Castle, kde také zemřel. Monmouthský hrad byl pak oblíbeným sídlem krále Jindřicha IV. Anglického a tak se právě zde narodil jeho první manželce, Marii de Bohun, pozdější anglický král Jindřich IV. Anglický.\n\nBěhem desetiletého povstání Owaina Glyndŵra nebyl samotný hrad nijak dotčen, neboť byl poměrně dobře opevněným útočištěm a pro v zásadě partyzánskou válku se nabízela v jeho okolí řada snazších cílů. Nicméně povstání poznamenalo okolní sídla i okolní hrady, například byly vypáleny Grosmont a Abergavenny] a dobyty hrady Crickhowell a Newport Castle. \n\nV dalších stoletích postupně ztrácel hrad svůj obranný účel, vnější nádvoří se začalo používat jako tržiště a dnes tvoří náměstí Agincourt Square. V šestnáctém století se Monmouth stal hlavním městem nově vzniklého hrabství Monmouthshire, což pozvedlo i význam hradu.\n\nBěhem Anglické občanské války změnil monmouthský hrad třikrát majitele, až v roce 1645 skončil v rukou příznivců parlamentu. Když v roce 1646 navštívil hrad Oliver Cromwell, nařídil jeho demolici, aby nemohl být napříště nějak vojensky využit. Kruhová věž padla 20. března 1647.\n\nPak byl v roce 1673 postaven Great Castle House na místě bývalé věže Henrym Somersetem prvním vévodou z Beaufortu. Ten dnes patří mezi chráněné budovy.\n\nZ celého původního hradu dnes zbývají nad zemí jen zlomky zahrnující Velkou věž a Halu a zbytky zdí. Naopak dnes stojí Castle House a Great House postavené později. Od roku 1875 je hrad sídlem Royal Monmouthshire Royal Engineers, tedy ženijní jednotky domobrany, která zde má své velitelství. Je to jeden z mála britských hradů, který je neustále ve vojenských rukou.\n\nZmíněná jednotka zde má také muzeum, které je umístěné v křídle bývalých stájí přiléhajícím ke Great Castle House. Jsou zde exponáty z celé historie pluku od roku 1539 až do dnes.\n\n"}
{"id": "786477", "url": "https://cs.wikipedia.org/wiki?curid=786477", "title": "Monmouthský viadukt", "text": "Monmouthský viadukt\n\nMonmouthský viadukt ( ) je dnes rozbořený viadukt v Monmouthu ve Walesu. Byl postaven přes řeku Wye pro železniční trať Monmouth – Pontypool známou také jako \"Coleford, Monmouth, Usk & Pontypool Railway\". Později byl v jeho blízkosti postaven další železniční most pro železniční trať Monmouth – Ross-on-Wye (neboli \"Ross and Monmouth Railway\"). Monmouthský viadukt byl postaven v roce 1861 za účelem prodloužení trati, má celkovou délku 183 metrů a kromě dvaceti pískovcových oblouků měl přímo na řekou dvě 23 metrů dlouhé ocelové části, které byly dány v roce 1967 do šrotu.\n\nJednokolejná trať Monmouth – Pontypool byla otevřena v roce 1857 a původně vedla z Pontypoolu do stanice Monmouth Troy. Později byla v roce 1861 protažena do stanice Wyesham Halt právě přes pro tento účel postavený Monmouthský viadukt. Podle tehdejších plánů měla být trať dále prodloužena do Colefordu, ale z toho později sešlo, neboť se spojily železniční společnosti a ve vzniklé síti už do Colefordu existovalo jiné železniční spojení.\n\n"}
{"id": "786480", "url": "https://cs.wikipedia.org/wiki?curid=786480", "title": "Mistrovství světa v krasobruslení 2012", "text": "Mistrovství světa v krasobruslení 2012\n\nMistrovství světa v krasobruslení 2012 se konalo ve francouzském Nice ve víceúčelové konferenční budově Palais des Congrès Acropolis, a to v období mezi 26. březnem až 1. dubnem 2012 ve čtyřech soutěžních kategoriích: muži, ženy, taneční páry a sportovní dvojice. Šampionát se uskutečnil tři měsíce po mistrovství Evropy. Českou republiku reprezentovali muži Michal Březina a Tomáš Verner, žena Eliška Březinová a taneční pár Gabriela Kubová – Dmitrij Kiseljov.\n\nMistrovství se mohli zúčastnit závodníci z členských zemí Mezinárodní bruslařské federace, kteří dosáhli minimální věkové hranice 15 let k 1. červenci 2011.\n\nNa šampionát se mohli kvalifikovat pouze krasobruslaři, kteří překročili minimální hodnotu v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů (TES) v jednotlivých disciplínách je uvedena v tabulce:\nNa dva či tři závodníky v konkrétní kategorii získala země nárok podle bodů, které vzešly z umístění na minulém mistrovství světa. Následující výpravy mohou nasadit dva či tři závodníky v příslušných kategoriích:\n\nNice, Francie (UTC+02:00):\n\n\n\n\n\n\n\n\nV České republice mistrovství světa vysílal veřejnoprávní program ČT4. Přenosy komentoval Miroslav Langer.\n\n\nDvacet sedm závodníků nastoupilo do kvalifikace, z níž si dvanáct nejlepších zajistilo účast v krátkém programu. Titul obhájil Kanaďan Patrick Chan. Stal se tak prvním krasobruslařem, který vyhrál dvě mistrovství v řadě, od dvou triumfů Švýcara Stéphana Lambiela. Poprvé v historii byli na stupních vítězů dva Japonci.\n\nTřicet tři krasobruslařek nastoupilo do kvalifikace. Dvanáct nejlepších si zajistilo postup do krátkého programu. Premiérový titul světové šampiónky získala Italka Carolina Kostnerová.\n\nÚřadující vicemistryně Evropy Kiira Korpiová byla finskou výpravou odhlášena 16. března 2012 pro vleklé zranění nohy a kyčle.\n\nJedenáct párů startovalo v kvalifikaci a pět nejlepších si zajistilo účast v krátkém programu.\n\nDvacet tři párů nastoupilo do kvalifikace a prvních deset z ní postoupilo do krátkého tance.\n\n"}
{"id": "786482", "url": "https://cs.wikipedia.org/wiki?curid=786482", "title": "Sabrina Salerno", "text": "Sabrina Salerno\n\nSabrina Salerno (* 15. března 1968, Janov, Itálie) je italská popová zpěvačka, herečka, modelka a producentka.\n\nPo vítězství v soutěži krásy v kraji Ligurie se věnovala kariéře modelky a od roku 1984 účinkovala v televizní show \"Premiatissima\" na Canale 5. Jako zpěvačka se proslavila především ve druhé polovině osmdesátých let dvacátého století. Na mezinárodní scéně se prosadila hitem \"Boys (Summertime Love)\" z roku 1987, který pronikl na čelo hitparád například ve Francii, Španělsku či Švýcarsku. Videoklip k němu vzbudil rozruch a BBC ve Velké Británii zakázala jeho vysílání, kvůli scéně z bazénu, při níž ji sklouzává horní díl bikin a odhaluje prsní bradavky. Úspěch zaznamenaly její alba \"Boys\" z roku 1987 a \"Super Sabrina\" z roku 1988, zpívané vesměs anglicky.\nV roce 1988 na soutěži Festivalbar obdržela ocenění nejlepší evropská zpěvačka, byla častou účastnicí různých show a její popularita byla na vrcholu. Třetí studiové album \"Over the Pop\" z roku 1991 předchozích úspěchů nedosáhlo.\n\nSabrina se na čtyři roky hudebně odmlčela, vrátila se v roce 1995 vydáním dvou singlů a o rok později italsky zpívaným albem \"Maschio Dove Sei\". Toto album bylo sice kritikou hodnoceno vcelku kladně, komerčního úspěchu ale nedosáhlo. Soustředila se poté více na jiné projekty, zahrála si například úspěšně v několika divadelních komediích. Ani svým dalším albem \"A Flower's Broken\" z roku 1999 se na hudební scéně neprosadila. Posledním hudebním počinem je cover verze hitu skupiny Blondie \"Call Me\" zpívaná se Samanthou Fox z roku 2010\n\n\n\n\n\n\n\n\n\n"}
{"id": "786483", "url": "https://cs.wikipedia.org/wiki?curid=786483", "title": "Centrální Texas", "text": "Centrální Texas\n\nCentrální Texas (angl. Central Texas) je region v americkém státě Texas. Jeho přibližné hranice probíhají od San Marcosu k Wacu a oblast zahrnuje metropolitní aglomerace Austin–Round Rock, Killeen-Temple-Fort Hood, Bryan-College Station, a aglomeraci města Waco. Aglomerace Austin–Round Rock a Killeen-Temple-Fort Hood patří mezi nejrychleji rostoucí aglomerace ve Spojenách Státech. Základna US Army ve Fort Hoodu je největším vojenským stanovištěm ve Státech.\n\nJádro centrálního Texasu tvoří následující okresy:\n\n\nDalších 27 okolních okresů většinou také přináleží k regionu centrálního Texasu.\n\n"}
{"id": "786489", "url": "https://cs.wikipedia.org/wiki?curid=786489", "title": "Mistrovství světa v krasobruslení 2013", "text": "Mistrovství světa v krasobruslení 2013\n\nMistrovství světa v krasobruslení 2013 se konalo v kanadském Londýně, ležícím v ontarijské provincii. Šampionát hostila víceúčelová sportovní hala Budweiser Gardens, a to v období od 10. do 17. března 2013 ve čtyřech soutěžních disciplínách: muži, ženy, taneční páry a sportovní dvojice.\n\nPodle úspěšnosti výprav z tohoto šampionátu byl přidělen vyšší počet startujících na Mistrovství světa 2014 a také pro Zimní olympijské hry 2014.\n\nMezinárodní bruslařská unie (ISU) zvolila ontarijský Londýn za dějiště mistrovství světa na svém zasedání v červnu 2010. Naposledy předtím se šampionát na kanadském území konal v roce 2006, když jej hostilo Calgary. Náklady byly odhadovány na 12 miliónu kanadských dolarů. Celková výše zisku měla dle předpokladů činit 22–28 miliónů dolarů.\n\nŠampionátu se mohli zúčastnit krasobruslaři registrovaní v evropských národních svazech, kteří k 1. červenci 2012 dovršili minimální hranici 15 let věku. Další podmínkou kvalifikace bylo překročení minimální hodnoty v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů v jednotlivých disciplínách je uvedena v tabulce:\nNa dva či tři závodníky v konkrétní kategorii získal národní svaz nárok podle bodů, které vzešly z umístění na minulém mistrovství světa.\n\n\n\n\n\nV České republice vysílal mistrovství světa veřejnoprávní program ČT sport. Průběh šampionátu komentoval Miroslav Langer.\n\n"}
{"id": "786492", "url": "https://cs.wikipedia.org/wiki?curid=786492", "title": "Severní Texas", "text": "Severní Texas\n\nSeverní Texas (: North Texas, jiné názvy North Central Texas, Northeastern Texas, a Nortex) je osobitý kulturní a geografický region v severozápadní části amerického státu Texas. Severní Texas nezahrnuje území Texas Panhandle, přesněji, zahrnuje jenom severní část východní části státu.\nCentrum severního Texasu je metropole Dallas–Fort Worth Metroplex, největší aglomerace v Texasu. Lidé v aglomeraci používají termíny \"Metroplex\" a \"North Texas\". Severní Texas ovšem zahrnuje daleko větší území, včetně mnoha venkovských oblastí.\nVětšina regionu má subtropické klima s mírnými zimami a horkými léty.\n\nAčkoliv termíny \"Severní Texas\" a Severovýchodní Texas\" neoznačují žádnou správní oblast, instituce Texas State Data Center and Office of the State Demographer zahrnuje do Severního Texasu následující okresy:\n\nDalších jedenáct okresů je do regionu zahrnováno alternativně.\n\nNejvýznamnějšími městy jsou:\n\n"}
{"id": "786496", "url": "https://cs.wikipedia.org/wiki?curid=786496", "title": "Zmije útočná", "text": "Zmije útočná\n\nZmije útočná (\"Bitis arietans\") je nejrozšířenější jedovatý had Afriky. Žije ve všech oblastech kromě Sahary a tropických džunglí. Jde o poměrně agresivního tvora a připisuje se jí nejvíce útoků na lidi ze všech afrických hadů.\n\nZmije útočná je zavalitý had s trojúhelníkovou hlavou. Dosahuje obvykle délky okolo 1 metru, přičemž nejdelší kusy měřily 1,9 metru. Váha může dosahovat i přes 6 kg. Jedinci žijící v oblasti Arabského poloostrova jsou celkově menší a jejich délka většinou nepřesahuje 80 cm. Samci jsou poněkud delší než samice a mají delší ocas.\n\nZbarvení se liší podle místa výskytu, ale pohybuje se od černé po světle béžovou, žlutou či oranžovou. Spodní část těla je světlejší. Barvy vytvářejí na hřbetě poměrně výraznou kresbu.\n\nExistují dva poddruhy tohoto hada: \"Bitis arietans arietans\" (zmije útočná kapská) a \"Bitis arietans somalica\" (zmije útočná somálská).\n\nZmije útočná je rozšířená na většině území Afriky a na jihu Arabského poloostrova. Nežije jen na Sahaře (výjimečný výskyt v jedné malé lokalitě v Nigeru zatím nebyl dostatečně vysvětlen), v oblasti tropických deštných lesů, při středomořském pobřeží Afriky a v části horských oblastí Etiopie. Je to zřejmě nejhojnější či alespoň jeden z nejhojnějších hadů Afriky.\n\nZmije útočná se obvykle pohybuje pomalu. Jejím oblíbeným prostředím jsou travnaté oblasti sušších savan plné kamení s řídkým lesním porostem a množstvím křovin. Je-li to nutné dokáže dobře plavat a umí i šplhat po stromech a křovinách, nicméně zdaleka nejčastěji se pohybuje po pevné suché zemi. Vyžaduje-li to situace, dokáže se had plazit překvapivou rychlostí. Pokud je vyrušena a cítí se ohrožena, vydává zmije útočná výrazný syčivý zvuk, stočí se do obranného postavení ve tvaru písmene \"S\" a zároveň své tělo nafukuje. Z toho je odvozen i její anglický název \"puff adder\" (volně přeloženo \"nafukovací zmije\"). Je to převážně noční živočich. Přes den se skrývá v trávě, křovinách či pod kameny.\n\nJejí potravu tvoří menší hlodavci, obojživelníci, ještěrky, ale i ptáci. Útočí převážně za zálohy. Stočená do klubíčka vyčkává, až se k ní kořist přiblíží. Potenciální kořist vnímá několika smysly: zrakem (pohyb), hmatem/sluchem v dolní čelisti (vibrace), čichem v jazyku (pach) a infračidlem (teplo). Pokud se oběť přiblíží do vzdálenosti asi 1/3 délky těla, zmije bleskurychle zaútočí, uštkne a okamžitě zvíře pustí. Kořist zasažená jedem se obvykle nedostane dál než několik metrů. Had se vydá po její stopě a umírající či mrtvou oběť sežere.\n\nSamice produkují feromon, který láká samce. Páření provází jakýsi \"krční\" zápas. Zmije je vejcoživorodá. Počet mláďat v jednom vrhu je různý, obvykle jde o 20 až 50 jedinců. Maximálním vrhem bylo 156 háďat, což je absolutní rekord mezi všemi hady. Velikost čerstvě narozených mláďat je 12,5-17,5 cm.\n\nZmije útočná má několik přirozených nepřátel. Především je to hadilov písař, medojed kapský, mangusty, promyky a zřejmě i surikaty.\n\nOdhaduje se, že zmije má na svědomí nejvíce uštknutí lidí mezi jedovatými hady Afriky. Je to především z důvodů, že má velký areál rozšíření, vyskytuje se v hojných počtech, není plachá, v případě nebezpečí obvykle neprchá a přes den odpočívá často poblíže vyšlapaných stezek.\n\nZmije útočná má velmi dlouhé jedové zuby (až 35 mm) a disponuje velkým množstvím jedu (obvykle vstřikuje do oběti 100–350 mg, maximálně však až 750 mg). Jed zmije útočné je asi mnohonásobně slabší než jed nejjedovatějšího suchozemského hada taipana či jed kobry indické. LD50 je v rozmezí 0,4-7,7 mg/kg (podle způsobu podání-uštknutí). Zmije však vpravuje více jedu než jiní hadi, k usmrcení dospělého člověka je potřeba dávka asi 100 mg. Jed tvoří především hemoragické a destrukční cytotoxické enzymy, trombolytické a fibrino(geno)lytické enzymy, toxin proteinové povahy bitistatin a kinin. Všechny tyto složky negativně ovlivňují kardiovaskulární a hemokoagulační systém. Dochází obvykle k silnému vnitřnímu krvácení, tvoří se otoky, následuje rozklad tkání. U lidí dochází k poruše srdeční činnosti a tím i oběhového systému. Postižení trpí vysokou horečkou, zimnicí, v okolí rány občas dojde ke gangréně a končetinu je nutné amputovat. Ani po podání antiséra nemusí dojít k uzdravení. Úmrtnost dosahuje zhruba 20 %. Jako antiséra lze použít následující látky: SAIMIR POLYVALENT SNAKE ANTIVENOM, ANTIREPT PASTEUR, FAV-AFRIQUE, FAVIREPT aj.\n\n"}
{"id": "786504", "url": "https://cs.wikipedia.org/wiki?curid=786504", "title": "Palatin (Řím)", "text": "Palatin (Řím)\n\nPalatin nebo Palatinus (lat. \"Mons Palatinus\") je pahorek, na němž bylo podle pověsti založeno město Řím. Leží ve středu historického města, mezi Koloseem, \"Forum Romanum\" a \"Circus Maximus\". Patří mezi \"sedm pahorků\" na nichž historické město leželo a je nejblíže k jeho středu. Stálo na něm mnoho velkolepých budov hlavně z císařské doby. Dnes je to oblast zřícenin a archeologických vykopávek, přístupná z Via di San Gregorio za Konstantinovým obloukem směrem od Kolosea.\n\nPodle pověsti, kterou zapsal Titus Livius, byla poblíž vlčí jeskyně, kde pastýř Faustulus nalezl dvojčata Romula a Rema. Faustulus bydlel na Palatinu, kde je jeho žena vychovala. V jeskyni se ve starověku konal pravidelný kult, který obstarávali zvláštní kněží (lupercalové) s největším svátkem Lupercalií.\n\nNedávné vykopávky zde objevily jeskyni a pozůstatky lidských sídel z doby bronzové. Na Palatinu bydlela řada významných lidí už v době republiky (Catullus, Crassus, Cicero). Později si na Palatinu vybudoval velkolepé sídlo císař Augustus, jeho manželka a další císařové, zde stál také „zlatý dům“ císaře Nerona, Apollónův chrám s knihovnou aj. Roku 2007 zde archeologové objevili kruhový podzemní prostor s kupolovitou klenbou, zdobenou mozaikami. Z názvu Palatinus se odvozuje slovo palác.\n\n\n\n\n"}
{"id": "786505", "url": "https://cs.wikipedia.org/wiki?curid=786505", "title": "Theodor Schulz", "text": "Theodor Schulz\n\nTheodor (Bohdan) Jaroslav Schulz, pseudonym Vlastimil Přímý (23. dubna 1875 Vídeň – 22. dubna 1945 Plzeň) byl český hráč na historické nástroje a hudební skladatel.\n\nVystudoval práva a stal se soudcem. Hudbě se věnoval ve svém volném čase. Studoval soukromě hru na housle u O. Macka, harmonii u Jaromíra Herleho, kompozici u Josefa Bohuslava Foerstera a kromě toho se učil hře na violu d'amore u Otokar Mácha|Otokara Máchy. Hra na historické nástroje, zejména na violu d'amore, jej zaujala a stal se jejím nadšeným propagátorem. Pořádal přednášky s hudebními ukázkami a sepsal monografii \"„O viole d'amore a jiných zapomenutých lidových nástrojích“\". Vytvořil velkou sbírku starých smyčcových nástrojů, kterou později odkoupila Pražská konzervatoř.\n\nPodle soupisu, který vytvořil plzeňský hudební skladatel Josef Bartovský, zkomponoval 67 skladeb. Ve svých skladbách používal často český překlad svého křestního jména, Bohdan, nebo pseudonym Vlastimil Přímý. Skládal zejména pro svůj oblíbený nástroj, ale zkomponoval i četné písně, sbory a orchestrální skladby.\n\n\n\n"}
{"id": "786509", "url": "https://cs.wikipedia.org/wiki?curid=786509", "title": "Kabinet múz", "text": "Kabinet múz\n\nKabinet múz je brněnský kulturní prostor na ulici Sukova (č. o. 4), v němž se konají divadelní představení, výstavy, koncerty a byla provozována i kavárna.\n\nVznikl v roce 1991, až do roku 2003 zde sídlilo HaDivadlo, které se poté přesunulo do pasáže Alfa a v Kabinetu múz začalo fungovat Divadlo v 7 a půl. Kvůli dluhu na nájemném ale o tři roky později dostalo výpověď a prostor začala pro neveřejné zkoušky svých studentů využívat Divadelní fakulta Janáčkovy akademie múzických umění. Ta je ale v roce 2009 musela opustit opět kvůli výši nájemného. Až v roce 2012 se nový tým rozhodl provoz Kabinetu múz obnovit. Od září 2012 zde trvale působí Divadlo Feste. Od dubna roku 2016 zde působí pravidelný cyklus filmových projekcí pod názvem „Kabinet Filmúz“, který vedou Jan Churý a Jaromír Franta.\n\n"}
{"id": "786510", "url": "https://cs.wikipedia.org/wiki?curid=786510", "title": "Greendale (album)", "text": "Greendale (album)\n\nGreendale je dvacátéšesté studiové album, rocková opera Neila Younga, nahrané za pomoci skupiny Crazy Horse. Album vyšlo v srpnu 2003 u Warner Bros. Records a až do roku 2012, kdy vyšlo album Americana, je to jejich poslední společné studiové album.\n\nAutorem všech skladeb je Neil Young.\n"}
{"id": "786512", "url": "https://cs.wikipedia.org/wiki?curid=786512", "title": "Eino Leino (zápasník)", "text": "Eino Leino (zápasník)\n\nEino Aukusti Leino (7. dubna 1891 Kuopio, Finsko – 30. listopadu 1986 Tampere, Finsko) byl finský zápasník, volnostylař.\nV roce 1920 vybojoval zlatou medaili na olympijských hrách v Antverpách ve střední váze. V roce 1924 na hrách v Paříži vybojoval stříbro ve welterové váze. V roce 1928 na hrách v Amsterdamu v lehké váze a v roce 1932 na hrách v Los Angeles ve welterové váze vybojoval bronzovou medaili.\nNikdy nestartoval na mistrovství světa ani Evropy. Od roku 1920 pobýval ve Spojených státech, kde v roce 1920 a 1923 zvítězil na mistrovství Amatérské atletické unie.\n\n"}
{"id": "786513", "url": "https://cs.wikipedia.org/wiki?curid=786513", "title": "Väinö Penttala", "text": "Väinö Penttala\n\nVäinö Verner Penttala (16. ledna 1897 Isokyrö, Finsko – 28. února 1976 tamtéž) byl finský zápasník, volnostylař.\nV roce 1920 vybojoval stříbrnou medaili na olympijských hrách v Antverpách ve střední váze.\n\n"}
{"id": "786514", "url": "https://cs.wikipedia.org/wiki?curid=786514", "title": "Okres Balassagyarmat", "text": "Okres Balassagyarmat\n\nOkres Balassagyarmat ( ) je jedním ze šesti okresů maďarské župy Nógrád. Jeho centrem je město Balassagyarmat.\n\nV okrese se nachází celkem 29 měst a obcí.\n"}
{"id": "786515", "url": "https://cs.wikipedia.org/wiki?curid=786515", "title": "Security Information and Event Management", "text": "Security Information and Event Management\n\nSecurity Information and Event Management (SIEM) je management bezpečnostních informací a událostí. Současně řeší dříve různorodé kategorie:\n\n\nPojmy SIM, SEM a SIEM bývají často zaměňovány, přestože jsou významově i přínosem rozdílné.\n\nTermín \"Security Information and Event Management\" roku 2005 vytvořili Mark Nicolett a Amrit Williams ze společnosti Gartner v souvislosti s popisem produktu schopného shromažďovat, analyzovat a prezentovat informace ze sítě a bezpečnostních zařízení, pomáhat spravovat identity a přístupy, ohrožená místa, shody s bezpečnostními politikami atd. \n\n\nSIEM technologie v reálném čase umožňuje analýzu bezpečnostních alertů, které generují síťová zařízení a aplikace. SIEM řešení zpravidla je postaveno na bázi aplikace, služeb a potřebného zařízení – tento základ konzumuje záznamy bezpečnostních dat (logy) a generuje reporty.\n\n\n"}
{"id": "786516", "url": "https://cs.wikipedia.org/wiki?curid=786516", "title": "Ach to státu hanobení", "text": "Ach to státu hanobení\n\nAch to státu hanobení je koncertní album české undergroundové skupiny The Plastic People of the Universe. Nahrávání alba probíhalo v letech 1976-1977 a vyšlo až v roce 2000 pod značkou Globus Music.\n\n\n\n"}
{"id": "786519", "url": "https://cs.wikipedia.org/wiki?curid=786519", "title": "Bátonyterenye", "text": "Bátonyterenye\n\nBátonyterenye je město v Maďarsku v župě Nógrád. Je centrem okresu Bátonyterenye.\n\nRozkládá se na ploše 78,92 km² a v roce 2018 zde žilo 11 829 obyvatel.\n\n"}
{"id": "786525", "url": "https://cs.wikipedia.org/wiki?curid=786525", "title": "Nokturno", "text": "Nokturno\n\nNokturno (z francouzského \"nocturne\", noční) je hudební forma inspirovaná nocí. Od devatenáctého století byl tento název používán pro lyrické skladby pro klavír.\n\nNázev \"notturno\" se používal již od pozdního osmnáctého století pro vícevěté skladby pro komorní orchestr, které měly být originálně hrány venku v noci. Jinak ale nebyly příliš podobné nokturnu 19. století.\n\nRoku 1814 vydal irský skladatel a klavírista John Field svůj první soubor nokturn, kterým datujeme vznik tohoto žánru. Tyto skladby jsou skládány pro sólový klavír, jsou velmi poetické a snivé. Mají zobrazovat noc, měsíc a všechny lyrické i dramatické pocity s nimi spojené.\n\nV tomto období na Fielda navázali například Muzio Clementi, Ferdinand Ries, Maria Szymanowska, Friedrich Kalkbrenner, Robert Schumann a Ferenc Liszt, svého vrcholu pak tato forma dosáhla ve 21 nokturnech Fryderyka Chopina.\n\nNa konci století Claude Debussy transformoval tuto formu pro orchestr. Později ve 20. století pak Béla Bartók skládal nokturna odlišného, strašidelného rázu.\n\n"}
{"id": "786527", "url": "https://cs.wikipedia.org/wiki?curid=786527", "title": "Karel Löbl", "text": "Karel Löbl\n\nKarel Löbl (* 21. září 1925 Praha) je bývalý český a československý vědec, politik Československé strany socialistické, poslanec České národní rady a Sněmovny národů a Sněmovny lidu Federálního shromáždění za normalizace. Dlouholetý ministr vlád České socialistické republiky.\n\nK roku 1969 se uvádí jako výzkumný pracovník, bytem Praha. Absolvoval ČVUT. Do roku 1968 pracoval v oboru výzkumu kovových materiálů a technologie (obor fyzikální metalurgie a mezní tavba materiálu), později jako vedoucí pracovník \"Státního výzkumného ústavu materiálu a technologie\" v Praze. V roce 1968 byl jmenován náměstkem ministra techniky. Byl místopředsedou Ústředního výboru Československé strany socialistické.\nPo druhé světové válce se angažoval v národně socialistické straně, respektive v její mládežnické organizaci. Byl přítelem a spojencem Oty Hory, který ale po únorovém převratu v roce 1948 emigroval, zatímco Löbl setrval v Československu a zůstal členem strany i poté, co se proměnila na satelit komunistického režimu. Během pražského jara v roce 1968 navazoval jako vedoucí funkcionář ČSS kontakty s předúnorovými členy národních socialistů s cílem pomoci jejich rehabilitaci a zapojit je do politické činnosti strany.\n\nPo provedení federalizace Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Mandát ve federálním parlamentu obhájil ve volbách roku 1971 (volební obvod Praha-město), kdy ale přešel do Sněmovny lidu. Do ní pak byl opětovně zvolen ve volbách roku 1976 (obvod Praha 10-východ), volbách roku 1981 a volbách roku 1986. Ve funkci poslance FS zažil sametovou revoluci a i po ní si udržel svůj mandát, netýkal se ho tedy proces kooptace nových poslanců.\n\nZastával i vládní posty. V letech 1969–1976 byl ministrem výstavby a techniky České socialistické republiky ve vládě Stanislava Rázla, vládě Josefa Kempného a Josefa Korčáka, druhé vládě Josefa Korčáka. V letech 1976–1989 byl ministrem bez portfeje České socialistické republiky ve třetí vládě Josefa Korčáka, čtvrté vládě Josefa Korčáka a ve vládě Josefa Korčáka, Ladislava Adamce, Františka Pitry a Petra Pitharta. Na postu ministra setrval do prosince 1989. V roce 1990 působil jako poradce ministra. Státní bezpečnost ho evidovala jako agenta s krycím jménem INŽENÝR.\n\nPo sametové revoluci se v roce 1990 v Praze sešel se svým předúnorovým přítelem Otou Horou. Během 90. let 20. století se dále angažoval v Československé straně socialistické, respektive České straně národně sociální.\n\n\np\n"}
{"id": "786531", "url": "https://cs.wikipedia.org/wiki?curid=786531", "title": "Jon Hiseman", "text": "Jon Hiseman\n\nJon Hiseman, rodným jménem Philip John Hiseman, (* 21. června 1944, Londýn, Spojené království - 12. června 2018) byl anglický hudebník, hráč na bicí nástroje, zvukový technik, a hudební publicista.\n\nV polovině 60. let hrál na session singlu Arthura Browna \"Devil's Grip\". V roce 1966 nahradil Ginger Bakera ve skupině Graham Bond Organisation a krátce nato hrál se skupinou Georgie Fame and the Blue Flames. V roce 1968 se připojil ke skupině John Mayall & the Bluesbreakers a hrál na jejich ikonickém albu 'Bare Wires'. V dubnu 1968 odešel, aby založil jazz rockovou/progressive rockovou skupinu, Colosseum. Po rozpadu skupiny Colosseum v listopadu 1971, později, v roce 1975, založil Colosseum II s Donem Aireym a Gary Moorem.\n\nV období mezi těmito dvěma verzemi Colossea, založil skupinu Tempest s Allanem Holdsworthem, Paulem Williamsem a spoluhráčem z Colossea Markem Clarkem.\nHiseman současně hrával v jazzových skupinách, zejména se svou ženou, saxofonistkou Barbarou Thompsonovou, s kterou nahrál a vydal patnáct alb.\n\nV roce 1982 Hiseman vybudoval blízko svého domu nahrávací studio a společně s Barbarou Thompsonovou složil a produkoval mnoho nahrávek pro film a televizi.\n\nJe zakládajícím členem United Jazz and Rock Ensemble.\n\nColosseum bylo znovu založeno v červnu 1994 s tou samou sestavou jaká se rozpadla 23 let předtím. Hráli na Zelt Musik Festival ve Freiburgu a následně v říjnu v německé televizi WDR Cologne. Tento koncert byl nahrán a vydán na CD a VHS, DVD verze následovala v roce 2003. Vydal několik nových studiových nahrávek, stejně jako rozšířené vydání \"Valentyne Suite\" a \"Colosseum Live\" plus několik kompilací.\n\nHisemanova žena, saxofonistka Barbara Thompson, hrála se skupinou při různých příležitostech, a po smrti Dicka Heckstall-Smithe v roce 2004, se stala stálou členkou skupiny, pokračovala v nahrávání a koncertních turné po německy mluvících zemích.\n\nV říjnu 2010 byla vydána Hisemanova biografie \"Playing the Band\", kterou napsal Martyn Hanson a upravil původní manager skupiny Colosseum, Colin Richardson.\n\n\n\n\n\n\n\n\n"}
{"id": "786535", "url": "https://cs.wikipedia.org/wiki?curid=786535", "title": "Židovský hřbitov v Lounech", "text": "Židovský hřbitov v Lounech\n\nŽidovský hřbitov v Lounech se nachází jihovýchodně od centra města Louny, a to při Rakovnické ulici, kde je součástí městského hřbitova. Jde v pořadí o třetí židovský hřbitov v Lounech a zároveň jediný dochovaný. Založen byl v roce 1874 a rozkládá se na ploše 1712 m². Celkem se v několika řadách dochovalo na 250 náhrobků, které jsou rozděleny do tří hrobových polí. V areálu hřbitova se nachází obřadní síň, postavena v eklektickém stylu s maurskými okny, která byla na přelomu 20. a 21. století opravena. Opravou též prošel i hřbitov samotný. Hřbitov je volně přístupný a stále se na něm pohřbívá.\n\n"}
{"id": "786538", "url": "https://cs.wikipedia.org/wiki?curid=786538", "title": "Carl Gotthard Langhans", "text": "Carl Gotthard Langhans\n\nCarl Gotthard Langhans (15. prosince 1732, Landeshut ve Slezsku, Habsburská monarchie – 1. září 1808, Grüneiche u Vratislavi, Prusko), studoval zpočátku jazyky a matematiku, později se začal věnovat stavitelství. V roce 1775 byl jmenován vojenským a vrchním stavitelským radou ve Vratislavi, kde postavil Hatzfeldský palác, kostel 11 000 panen a burzu, potom byl v roce 1785 jmenován tajným vojenským radou a ředitelem vrchního dvorního stavebního úřadu v Berlíně, kde postavil Braniborskou bránu podle vzoru aténských Propylejí a poprvé uvedl do Německa řecký stavební sloh. Carl Gotthard Langhans (15. prosince 1732 - 01.10.1808) byl pruský stavitel a architekt. Jeho díla jsou mezi nejčasnější budov v německém klasicismu hnutí. Jeho nejznámějším dílem je Braniborská brána v Berlíně .\n\nLanghans se narodil v Landeshutu, ve Slezsku (nyní Kamienna Góra v Polsku). Od roku 1753 do roku 1757 studoval v Halle právo a poté matematiku a jazyky a zabývá se autodidactically s architekturou, při kterém se zaměřil především na antických textů římské architektury teoretika Vitruvius (a nové verze klasiků nadšence Johann Joachim Winckelmann ,\n\nJeho první návrh \"zum Schifflein Christi\" pro protestantské církve v roce 1764 v Groß-Glogau vysloužil svou první uznání jako architekt, a ve stejném roce, jmenování jako stavební inspektor pro hraběte z Hatzfeld, jehož válkou sužované palác ho přestavěl do svého vlastního návrhu mezi 1766 a 1774. Díky zásahu hraběte z Hatzfeld, on také se stal známý v královském dvoře v Berlíně. Jako jeho první práci ve službách královské rodiny, postavil v roce 1766 na schodišti a Muschelsaal v zámku Rheinsberg .\n\nJeho návrhy byly použity při stavbě knížecí bažantnice v Porembě u Pštiny.\n\nZemřel v Grüneiche (Dąbie po roce 1945 a části Śródmieście městské části Vratislavi) poblíž Vratislavi .\n\nV roce 1771 si Langhans vzal Annu Elisabeth Jaeckel, dceru právníka v Breslau. Měli pět dětí: dcery Louise Amalie a Juliane Vilemína, syn, divadelní architekt Carl Ferdinand , stejně jako další dvě děti, které zemřely brzy po narození.\n\nOd roku 1782 žil se svou rodinou v domě jeho v-práva \"na Albrechtstrasse 18 v Breslau, a v roce 1788 se přestěhoval do Berlína , kde žil v ulici Charlottenstraße 48, na rohu Behrensstraße.\n\nKe konci 18. století a počátku 19. století, byl velkým snem pro každého umělce podstoupit cestu do Itálie, aby mohli studovat antické budovy na vlastní oči. Tento sen si nesplnil pouze Goethe a Schinkel, ale i Langhans si také mohl dovolit výlet v roce 1768 a 1769 díky podpoře hraběte z Hatzfeld. Když byl později přidělen jako vůdce Breslau války a nadvlády komory, navštívil země v Anglii, Holandsku, Belgii a Francii jménem a na účet krále.\n"}
{"id": "786540", "url": "https://cs.wikipedia.org/wiki?curid=786540", "title": "Roy Disney", "text": "Roy Disney\n\nRoy Oliver Disney (24. června 1893, Chicago, Illinois, USA – 20. prosince 1971, Burbank, Kalifornie, USA\n) byl, se svým mladším bratrem Waltem Disneym, zakladatel společnosti The Walt Disney Company, dnešního největšího mediálního konglomerátu.\n\nNarodil se v Chicagu v Illionois rodičům Eliasovi a Floře Disney. Roy sloužil v americkém námořnictvu od roku 1917 do roku 1919, o rok později se pokusil o vstup do americké armády jeho mladší bratr Walt Disney, kterého však nepřijali kvůli jeho nízkému věku. Námořnictvo opustil brzy po tom, co utrpěl zranění a stal se bankéřem v Los Angeles. V roce 1923 se do Los Angeles přestěhoval i Walt Disney a oba bratři pak společně založili Disney Bros. Studio. V roce 1928 si postavili dva těsně sousedící domy na Lyric Avenue.\n\nZatímco Walt byl kreativní člověk, Roy se ve firmě staral především o zajištění její finanční stability. I když Roy a Walt založili společnost společně jako bratři, Walt koupil roku 1924 většinu z Royových podílů.\n\nV roce 1929 se stal prvním ředitelem společnosti, i když oficiální název nebyl uveden až do roku 1968. Od roku 1945 si taky s Waltem rozdělil roli předsedy představenstva. Walt však v roce 1960 od této funkce odstoupil, aby se mohl více soustředit na kreativní stránku společnosti. Po smrti Walta Disneyho v roce 1966 odložil vstup do důchodu, aby mohl dohlížet na stavbu nového resortu Disney World, který později přejmenoval na Walt Disney World na počest svého zesnulého bratra. Dne 15. prosince 1966 se stal prezidentem společnosti a v této funkci zůstal do roku 1968.\n\nOženil se s Ednou Francis, která se narodila 16. ledna 1890 a zemřela 18. prosince 1984. Jejich jediné dítě, syn Roy Edward Disney, se narodilo 10. ledna 1930.\n\nPo otevření resortu Walt Disney World v říjnu 1971 nakonec společnost opustil. Na počátku prosince tohoto roku si začal stěžovat na svůj zrak, proto navštívil svého lékaře kvůli novým brýlím. Byl objeven v bezvědomí, zhroutil se a zemřel na záchvat. Jeho pohřeb se konal na hřbitově Forest Lawn – Hollywood Hills.\n"}
{"id": "786541", "url": "https://cs.wikipedia.org/wiki?curid=786541", "title": "Jarmila Losseová", "text": "Jarmila Losseová\n\nJarmila Losseová (8. srpna 1932 - 2012) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí bytem Rychnov nad Kněžnou, původní profesí modistka. Měla základní školní vzdělání a byla vyučena modistkou. Později absolvovala Ústřední politickou školu Československého svazu mládeže a tříleté studium VUML. Zastávala post tajemnice Okresního výboru ČSŽ v Rychnově nad Kněžnou. Byla členkou Okresního výboru KSČ, ZV ROH a ORPO ČSM.\n\nPo provedení federalizace Československa usedla v lednu 1969 i do Sněmovny národů Federálního shromáždění. Do federálního parlamentu ji nominovala Česká národní rada. Ve FS setrvala do konce funkčního období, tedy do voleb roku 1971. Dlouhodobě zasedala v České národní radě. V ní obhájila mandát ve volbách roku 1971 a volbách roku 1976. I pak setrvala v politických funkcích. Během sametové revoluce v roce 1989 se zmiňuje jako tajemnice Okresního výboru Národní fronty v Rychnově nad Kněžnou.\n\n"}
{"id": "786543", "url": "https://cs.wikipedia.org/wiki?curid=786543", "title": "Ústav fyzikální chemie Jaroslava Heyrovského Akademie věd České republiky", "text": "Ústav fyzikální chemie Jaroslava Heyrovského Akademie věd České republiky\n\nÚstav fyzikální chemie J. Heyrovského AV ČR, v. v. i., rozvíjí vědecký odkaz nositele Nobelovy ceny, profesora Jaroslava Heyrovského, v oborech spojených s fyzikální chemii. Tento ústav je veřejná výzkumná instituce a součást Akademie věd České republiky. Excelentnímu základnímu i aplikovanému výzkumu se na ústavu věnuje přes dvě stě vědkyň a vědců, od nadějných mladých badatelů po světově uznávané špičkové odborníky. Teoreticky poznané a experimentálně získané znalosti fyzikálně-chemických dějů probíhajících v molekulách a atomech mají význam pro průmyslovou katalýzu, výrobu a uchovávání energie, zdravotnictví i životní prostředí. \n\nÚstav vznikl 1. dubna 1950 pod názvem \"Ústřední ústav polarografický\", který spadal organizačně pod Ústředí vědeckého výzkumu. Jaroslav Heyrovský, jehož jméno nyní ústav nese, byl jeho prvním ředitelem až do roku 1963, kdy odstoupil ze zdravotních důvodů. Polarografický ústav v době Heyrovského sídlil v Praze na Malé Straně ve Vlašské ulici číslo 9. O dva roky později se stal součástí nově ustavené Československé akademie věd. Výzkumné aktivity byly zaměřeny jak na teorii polarografie, tak na její metodiku, přístrojové vybavení a analytické aplikace. Od roku 1972 nesl název \"Ústav fyzikální chemie Jaroslava Heyrovského.\"\n\nV roce 1990 byl vědeckou radou Ústavu fyzikální chemie a elektrochemie J. Heyrovského zvolen ředitelem ústavu Rudolf Zahradník, teoretický a kvantový chemik. Snížení počtu vědeckých pracovníků téměř o polovinu spojené s ukončením výzkumu v některých směrech bylo motivováno snahou o zvýšení efektivity vědecké práce. Další významnou změnou v tomto směru bylo zavedení grantového systému pro financování vědeckých projektů. Odstranění politických překážek omezujících kontakt s mezinárodní vědeckou komunitou vedlo k významnému rozšíření mezinárodní spolupráce a integraci ústavu do mezinárodních vědeckých sítí. Byla rovněž zahájena rychlá a extensivní modernizace experimentálních zařízení a výpočetní techniky. \n\nV roce 1993 byl Rudolf Zahradník zvolen presidentem Akademie věd České republiky a odstoupil z místa ředitele ústavu, jeho nástupcem byl zvolen elektrochemik Vladimír Mareček a název ústavu byl zkrácen na Ústav fyzikální chemie J. Heyrovského. V roce 1997 byl Vladimír Mareček zvolen ředitelem znovu na následující volební období. \n\nV roce 2001 byl ředitelem ústavu zvolen Petr Čársky, kvantový a teoretický chemik.\n\nV roce 2007, po schválení zákona o veřejných výzkumných institucích (v.v.i.), došlo ke změně ve způsobu řízení ústavu. Součástí změn bylo i omezení funkčního období ředitele na maximálně dvě po sobě jdoucí pětiletá období. Nově vytvořenou Radou instituce byl zvolen ředitelem elektrochemik Zdeněk Samec pro období 2007-2012 i 2012-2017. \n\nV roce 2017 byl Radou instituce zvolen ředitelem biofyzikální chemik Martin Hof pro období 2017-2022. Po schválení Radou instituce přijalo vedení ústavu strategii výzkumu zaměřeného na\n\n\n"}
{"id": "786546", "url": "https://cs.wikipedia.org/wiki?curid=786546", "title": "Polsko na Letních olympijských hrách 1964", "text": "Polsko na Letních olympijských hrách 1964\n\nPolsko na Letních olympijských hrách 1964 v Tokiu reprezentovalo 140 sportovců, z toho 115 mužů a 25 žen. Nejmladší účastnik byla Ewa Kłobukowska (18 let, 15 dní), nejstarší pak Józef Zapędzki (35 let, 223 dnů). Reprezentanti vybojovali 23 medailí, z toho 7 zlatých, 6 stříbrných a 10 bronzových.\n\n"}
{"id": "786547", "url": "https://cs.wikipedia.org/wiki?curid=786547", "title": "Mule Variations", "text": "Mule Variations\n\nMule Variations je studiové album Toma Waitse, vydané v roce 1999 pod značkou ANTI-. Album Waitsovi získalo cenu Grammy a časopis \"Rolling Stone\" jej zařadil na 416. pozici v žebříčku 500 nejlepších alb všech dob.\n\n"}
{"id": "786552", "url": "https://cs.wikipedia.org/wiki?curid=786552", "title": "Diagnóza (rozcestník)", "text": "Diagnóza (rozcestník)\n\nDiagnóza může znamenat:\n\n\n"}
{"id": "786553", "url": "https://cs.wikipedia.org/wiki?curid=786553", "title": "Heikki Kähkönen", "text": "Heikki Kähkönen\n\nHeikki Kähkönen (26. prosince 1891 Rääkkylä, Finsko – 30. června 1962 Imatra, Finsko) byl finský zápasník, reprezentant v zápase řecko-římském.\nV roce 1920 vybojoval stříbrnou medaili na olympijských hrách v Antverpách v pérové váze.\n\n"}
{"id": "786555", "url": "https://cs.wikipedia.org/wiki?curid=786555", "title": "The Early November", "text": "The Early November\n\nThe Early November je americká pop punková hudební skupina, která vznikla v roce 1998 v Hammontonu v New Jersey. Jejími členy jsou Arthur Enders (zpěv, rytmická kytara), Joseph Marro (kytara, klávesy, piano), Bill Lugg (kytara), Sergio Anello (basová kytara) a Jeff Kummer (bicí). Kapela dodnes vydala dvě studiová alba, dvě EP alba a jedno splitové se skupinou I Am The Avalanache. V roce 2002 vydala dvě EP alba \"For All of This\" a \"The Acoustic\", která se obě umístila v žebříčku Billboard Heatseekers, \"The Acoustic\" na 33. pozici a \"For All of This\" na 49. pozici. Debutové studiové album s názvem \"Room's Too Cold\" bylo vydáno v říjnu roku 2003 a ve stejném žebříčku obsadilo 1. příčku, dostalo se však i do žebříčku Billboard 200 na 107. místo. Nejúspěšnějším albem v tomto ohledu bylo trojalbum z roku 2006 \"The Mother, the Mechanic, and the Path\", které obsadilo 31. pozici žebříčku Billboard 200. Dnes nejposlouchanější skladbou je „Ever So Sweet“ za alba \"The Acoustic\". Kapela vystupovala na Warped Tour mezi lety 2002-2004 a v roce 2006. V roce 2007 kapela oznámila pauzu v hraní. Znovu se kapela spojila až v roce 2011 a začala pracovat na třetím studiovém albu, které dle jejích slov má vyjít na jaře roku 2012.\n\n"}
{"id": "786556", "url": "https://cs.wikipedia.org/wiki?curid=786556", "title": "Taavi Tamminen", "text": "Taavi Tamminen\n\nTaavi Nikolai Tamminen (10. března 1889 Rääkkylä, Finsko – 19. ledna 1967 Helsinky, Finsko) byl finský zápasník, reprezentant v zápase řecko-římském.\nV roce 1920 vybojoval stříbrnou medaili na olympijských hrách v Antverpách v lehké váze. V roce 1921 zvítězil na mistrovství světa.\n\n"}
{"id": "786558", "url": "https://cs.wikipedia.org/wiki?curid=786558", "title": "Evropská silnice E40", "text": "Evropská silnice E40\n\nMezinárodní silnice E40 je nejdelší evropskou silnicí s délkou více než 8000 kilometrů. Začíná v Calais ve Francii a pokračuje přes Belgii, Německo, Polsko, Ukrajinu, Rusko, Kazachstán, Uzbekistán, Turkmenistán a Kyrgyzstán. Poté končí ve městě Ridder ve východním Kazachstánu blízko hranice s Čínou.\n\nTrasa prochází:\n\nTrasa objíždí střední Asii. Nejkratší trasa mezi Calais a Ridderem je zhruba o 2000 km kratší. Po většinu cesty by se muselo jet po silnici E30, která vede přes Berlín, Moskvu a Omsk.\n\nE40 se shoduje s těmito názvy státních silnic:\n\n"}
{"id": "786560", "url": "https://cs.wikipedia.org/wiki?curid=786560", "title": "Planeta mutantů", "text": "Planeta mutantů\n\nPlaneta mutantů (v anglickém originále Mutant Planet) je šestidílný americký dokumentární cyklus z roku 2010. Popisuje různé oblasti Země, tvory, kteří zde žijí a též historii daného místa. Vyrobila jej televize Science Channel a premiéru měl 4. prosince 2010. Druhá řada tohoto oceněného seriálu vychází v roce 2014.\n\n\n\n"}
{"id": "786561", "url": "https://cs.wikipedia.org/wiki?curid=786561", "title": "Arthur Lindfors", "text": "Arthur Lindfors\n\nArthur Richard Lindfors (17. března 1893 Porvoo, Finsko – 21. září 1977 tamtéž) byl finský zápasník, reprezentant v zápase řecko-římském.\nV roce 1920 na olympijských hrách v Antverpách a v roce 1924 na hrách v Paříži vybojoval stříbrnou medaili ve střední váze (do 75 kg).\n\n"}
{"id": "786563", "url": "https://cs.wikipedia.org/wiki?curid=786563", "title": "Blanka Čechová", "text": "Blanka Čechová\n\nBlanka Čechová (* 28. květen 1980) je česká spisovatelka a právnička. \n\nV roce 2003 absolvovala Právnickou fakultu Univerzity Karlovy v Praze a následně tvůrčí psaní na Oxfordské univerzitě. V letech 2005–2006 působila jako právní asistentka u Evropského soudu pro lidská práva a poté rok jako členka mise OBSE v Kosovu. V Česku pracovala jako notářská koncipientka v kanceláři své matky JUDr. Blanky Čechové, přispívala do notářského časopisu \"Ad notam\".\n\nV roce 1999 jí vyšla kniha \"Na rok za školou\" o studiu na střední škole v Kanadě. V této době také začala psát pro \"Lidové noviny\" a časopis \"Reflex\". V roce 2008 spolupracovala s Divadlem Járy Cimrmana jako asistentka režie při přípravě inscenace \"České nebe\". Roku 2010 jí v nakladatelství Paseka vyšla kniha \"Mým divákům. Rozhovor s Ladislavem Smoljakem\". Její další publikací byl román \"Totál Balkán\" z prostředí mezinárodní mise v Kosovu. V současnosti je na volné noze, píše blog \"Jiné psaní\" a přednáší.\n\n\n"}
{"id": "786568", "url": "https://cs.wikipedia.org/wiki?curid=786568", "title": "Kečuánská Wikipedie", "text": "Kečuánská Wikipedie\n\nKečuánská Wikipedie je jazyková verze Wikipedie v kečuánštině. V lednu 2020 obsahovala přes 21 000 článků a pracovali pro ni 3 správci. Registrováno bylo přes 22 000 uživatelů, z nichž bylo asi 35 aktivních. V počtu článků byla 115. největší Wikipedie. Je také největší Wikipedií v jazyce původního amerického obyvatelstva.\n"}
{"id": "786570", "url": "https://cs.wikipedia.org/wiki?curid=786570", "title": "Basketbal na Letních olympijských hrách 1952", "text": "Basketbal na Letních olympijských hrách 1952\n\nTurnaj se odehrál v rámci XV. olympijských her ve dnech 13. července – 2. srpna 1952 v Helsinkách.\n\nTurnaje se zúčastnilo 23 mužstev. Nejprve se ve třech skupinách odehrálo předkolo, kde se třináct účastníků utkalo o postup do prvního kola. V prvním kole bylo šestnáct mužstev rozděleno do čtyřech skupin. První dva postoupili do čtvrtfinále, které hrálo ve dvou skupinách z nichž nejlepší dva celky postoupili do bojů o medaile. Olympijským vítězem se stal potřetí celek USA.\n\n Kuba - Belgie 59:51 (31:28) \n\n14. července 1952 - Helsinky\n\n14. července 1952 - Helsinky\n\n15. července 1952 - Helsinky\n\n17. července 1952 - Helsinky\n\n18. července 1952 - Helsinky\n\n\n Maďarsko - Řecko 75:38 (37:21)\n\n14. července 1952 - Helsinky\n\n14. července 1952 - Helsinky\n\n15. července 1952 - Helsinky\n\n17. července 1952 - Helsinky\n\n18. července 1952 - Helsinky\n\n\n Kanada - Itálie 68:57 (35:25)\n\n14. července 1952 - Helsinky\n\n14. července 1952 - Helsinky\n\n15. července 1952 - Helsinky\n\n15. července 1952 - Helsinky\n\n17. července 1952 - Helsinky\n\n17. července 1952 - Helsinky\n\n18. července 1952 - Helsinky\n\n\n USA - Maďarsko 66:48 (37:23)\n\n25. července 1952 - Helsinky\n\n25. července 1952 - Helsinky\nBranky: Kostine (URS), Porto¨(BRA)\n\nUruguay: Acosta y Lara, Baliño, Cieslinskas, Costa, Demarco, García Otero, Larre Borges,\nLombardo, Lovera, Matto, Pelaez, Rossello.\n\nČSR: M. Baumruk, Matoušek, Škerik, Bobrovský, Kozák, Horniak, Kodl, Rylich, Mrázek, Ezr, Kolár, Šip.\n\n26. července 1952 - Helsinky\n\n26. července 1952 - Helsinky\nRozhodčí: Ashri (EGY), Reverberi (ITA)\n\nUSA: Hoag, Hougland, Keller, Kelley, Kenney, Lovellette, Frieberger, Glasgow, Pippin, Williams, Bontemps, Kurland.\n\nČSR: Matoušek, Škerík, Bobrovský, Kozák, Horniak, Kodl, Rylich, Mrázek, M. Baumruk, Kolár, Šipp, J. Baumruk.\n\n27. července 1952 - Helsinky\nRozhodčí: Vanderperren (BEL), Siniakov (URS)\n\nČSR: M. Baumruk, Matoušek, Škerik, Kozák, Horniak, Kodl, Rylich, Mrázek, Ezr, Kolář, Šíp, Tětiva.\n\nMaďarsko: Telegdy, Mezofi, Bánhegyi, Papp, Greminger, Zsiros, Bogár, Simon, Cselkó, Bokor, Czinkán, Komáromi.\n\n27. července 1952 - Helsinky\n\n SSSR - Bulharsko 74:46 (38:21)\n\n25. července 1952 - Helsinky\n\n25. července 1952 - Helsinky\n\n26. července 1952 - Helsinky\n\n26. července 1952 - Helsinky\n\n27. července 1952 - Helsinky\n\n25. července 1952 - Helsinky\n\n Argentina - Filipíny 85:59 (44:30)\n\n25. července 1952 - Helsinky\n\n25. července 1952 - Helsinky\n\n26. července 1952 - Helsinky\n\n26. července 1952 - Helsinky\n\n27. července 1952 - Helsinky\n\n27. července 1952 - Helsinky\n\n Francie - Egypt 92:64 (39:30)\n\n25. července 1952 - Helsinky\n\n25. července 1952 - Helsinky\n\n26. července 1952 - Helsinky\n\n26. července 1952 - Helsinky\n\n27. července 1952 - Helsinky\n\n27. července 1952 - Helsinky\n\n Chile - Brazílie 44:75 (25:36)\n\n28. července 1952 - Helsinky\n\n28. července 1952 - Helsinky\n\n29. července 1952 - Helsinky\n\n29. července 1952 - Helsinky\n\n30. července 1952 - Helsinky\n\n30. července 1952 - Helsinky\n\n Argentina - Bulharsko 100:56 (53:29)\n\n28. července 1952 - Helsinky\n\n28. července 1952 - Helsinky\n\n29. července 1952 - Helsinky\n\n29. července 1952 - Helsinky\n\n30. července 1952 - Helsinky\n\n30. července 1952 - Helsinky\n\n USA – Argentina 85:76 (43:39)\n\n31. července 1952 - Helsinky\n\n31. července 1952 - Helsinky\n\n USA – SSSR 36:25 (17:15)\n\n2. srpna 1952 (16:00) - Helsinky (Messuhalli II.)\nRozhodčí: F. van den Perren (BEL), Abdel-Moneim Wahby (EGY)\nDiváků: 2 686\n\nUSA: Howie Williams 4, Dan Pippin 1, Bill Hougland 6, Charlie Hoag 2, Clyde Lovellette 9, Melvin Kelley, Bob Kenney 6, Marcus Freiberger, Ron Bontemps, Bob Kurland 8.\n\nSSSR: Stěpas Butautas 6, Ilmar Kullam 6, Otar Korkia 8, Jurij Ozerov, Anatolij Koněv, Nodar Djordjikia 1, Alexandr Mojsejev 4, Heino Krus.\n\n Uruguay – Argentina 68:59 (31:24)\n\n2. srpna 1952 - Helsinky\n\n Brazílie - Francie 59:44 (31:26)\n\n31. července 1952 - Helsinky\n\n31. července 1952 - Helsinky\n\n Chile - Brazílie 58:49 (32:24) \n\n2. srpna 1952 - Helsinky\n\n Bulharsko - Francie 58:44 (22:22)\n\n2. srpna 1952 - Helsinky\n\n1. USA \n\nTrenér: Warren Womble.\n\n2. SSSR \n3. Uruguay \n10. Československo \n"}
{"id": "786571", "url": "https://cs.wikipedia.org/wiki?curid=786571", "title": "Edil Rosenqvist", "text": "Edil Rosenqvist\n\nEdil Albert Rosenqvist (11. prosince 1892 Degerby, Finsko – 14. září 1973 Helsinky, Finsko) byl finský zápasník, reprezentant v zápase řecko-římském.\nTřikrát startoval na olympijských hrách. V roce 1920 na hrách v Antverpách a v roce 1924 na hrách v Paříži vybojoval stříbrnou medaili. V roce 1921 a 1922 zvítězil v lehké těžké váze (82,5 kg) na mistrovství světa. V roce 1930 v této váze vybojoval třetí místo na mistrovství Evropy.\n\n"}
{"id": "786572", "url": "https://cs.wikipedia.org/wiki?curid=786572", "title": "Bezhotovostní platební styk", "text": "Bezhotovostní platební styk\n\nBezhotovostní platební styk je moderní a v současnosti stále využívanější forma platebního styku. Jde o takové platby, které probíhají prostřednictvím převodů peněžních prostředků bez fyzické potřeby peněz mezi klienty na jejich účtech u bank.\n\nV případě, že se platby v rámci bezhotovostního platebního styku uskutečňují v rámci jedné banky, pak se jedná o vnitrobankovní platební styk. Pokud tyto platby probíhají mezi různými bankami, pak se jedná o mezibankovní platební styk.\n\nBezhotovostní platební styk je možné také dělit do dvou kategorií, a to na nedokumentární a dokumentární platební styk.\n\nO nedokumentárním platebním styku můžeme mluvit v případě, kdy bance předáváme při platebním styku samotné platební instrumenty.\n\nPříkaz k úhradě obsahuje pokyn klienta, aby jeho banka provedla na vrub jeho účtu platbu, kterou obdrží třetí osoba, tedy příjemce platby. Příkaz se využívá jako jedna ze základních forem placení, většinou za zboží a služby.\n\nMezi povinné náležitosti příkazu k úhradě patří označení, že jde o příkaz k úhradě, dále pak bankovní spojení plátce a příjemce, částka v české měně a podpis. \n\nPříkaz k inkasu obsahuje příkaz příjemce platby, aby jeho banka zprostředkovala převod peněz na vrub účtu plátce a ve prospěch účtu výstavce příkazu. Stejně jako u příkazu k úhradě předkládá klient bance tento příkaz buďto ve formě formuláře nebo pomocí internetového bankovnictví.\n\nNáležitosti, které musí obsahovat příkaz k inkasu, jsou stejné jako u příkazu k úhradě. Nejznámější a nerozšířenější inkasní platbou bývá tzv. SIPO.\n\nHromadný příkaz k úhradě nebo k inkasu se od jednotlivých příkazů liší tím, že je možné mít na jednom formuláři více než jednu položku, pomocí níž se provede úhrada nebo inkasní platba. \n\nTrvalý příkaz k úhradě nebo k inkasu je vhodný při provádění opakujících se plateb pro nebo od stejného subjektu a také pro pravidelné převody ve stejné výši. \n\nŠek je cenný papír, kterým dává majitel účtu příkaz bance, aby zaplatila osobě uvedené na šeku určenou částku.\n\nNáležitosti šeků dělíme na podstatné a nepodstatné. V případě, že chybí některá z podstatných náležitostí, nelze listinu považovat za šek. Pokud však chybí některá z nepodstatných záležitostí, je sice šek platný, ale hrozí, že bude ohrožena jeho kvalita.\n\nO dokumentární platební styk se jedná v případě, kdy bance při provádění platebního styku předáváme podle předem stanovených pravidel také další průvodní dokumenty.\n\nDokumentární inkaso je dokumentární bezzávazkový platební instrument, který z hlediska banky představuje zprostředkovatelskou činnost, jež je prováděna pouze na základě žádostí klientů. Prodávající nějakého zboží zašle bance svého odběratele dispoziční dokumenty, které banka odběrateli předá až ve chvíli, kdy tento uhradí požadovanou částku. Dokumentární inkaso tedy představuje závazek odběratele.\n\nDokumentární akreditiv je na rozdíl od dokumentárního inkasa závazek banky odběratele. Banka se zavazuje, že poskytne třetí osobě peněžní prostředky, které slouží jako úhrada za dodané zboží nebo služby, ale pouze v tom případě, že dojde ke splnění veškerých předem stanovených podmínek. \n\nK nejznámějším instrumentům dokumentárního platebního styku patří směnky. Směnky jsou cenným papírem, který musí mít předepsanou formu a náležitosti. Nejznámější dělení směnek je podle slibu nebo příkazu zaplatit, a to na směnky cizí a směnky vlastní.\n\nZejména při zadávání příkazu k úhradě skrze internetové bankovnictví se může stát, že klient vyplní příkaz chybně. Může jednoduše napsat chybné předčíslí účtu, číslo účtu, kód banky nebo variabilní symbol. Taková situace však ještě nemusí znamenat ztrátu zaslaných financí. \n\nNejmenší problém nastane v případě chybně vyplněného variabilního symbolu. Tehdy se platba dostane tam, kam má, ale příjemce zpravidla nedokáže určit, k čemu platba patří. Klient to však může napravit kontaktováním příjemce. \n\nSložitější případ nastává, když klient chybuje v ostatních údajích. Čísla bankovních účtů účty však nejsou náhodnou změtí čísel, ale jsou generovány podle velmi složitého algoritmu. Při zadání špatného čísla účtu, tj. i předčíslí či kódu banky, je proto jednoduše možné, že účet nebude existovat a peníze se vrátí zpět. Takových plateb jsou denně například u Komerční banky stovky. \n\nProblém ale nemusí nastat ani tehdy, když klient odešle peníze na špatný, ale existující účet. Řešení závisí na času od odeslání: \n\n\nSlužby poskytované v takových případech bankou, jako storno, kontaktování příjemce či poskytnutí základních údajů o příjemci, jsou zpoplatněny dle bankovních ceníků.\n"}
{"id": "786575", "url": "https://cs.wikipedia.org/wiki?curid=786575", "title": "Uzbecká Wikipedie", "text": "Uzbecká Wikipedie\n\nUzbecká Wikipedie ( ) je jazyková verze Wikipedie v uzbečtině. V lednu 2020 obsahovala přes 133 000 článků a pracovalo pro ni 10 správců. Registrováno bylo přes 49 000 uživatelů, z nichž bylo asi 130 aktivních. V počtu článků byla 57. největší Wikipedie. V Uzbekistánu vláda v roce 2007 a 2008 přístup k uzbecké Wikipedii zablokovala. V současné době (březen 2012) je přístup blokován přibližně od prosince 2011.\n\n"}
{"id": "786577", "url": "https://cs.wikipedia.org/wiki?curid=786577", "title": "Moderní umění", "text": "Moderní umění\n\nModerní umění je termín, který označuje umění od konce 19. století až po 70. léta 20. století.\n\nDalší význam označuje poslední etapu ve vývoji umění v pořadí pravěké umění, umění starověku, umění středověku, umění novověku. Počátek moderního umění v tomto smyslu se spojuje s nástupem moderny (jindy s nástupem romantismu). Charakteristickou tendencí moderního umění je individualismus, subjektivismus, modernismus a experiment.\n\nModernismus v umění je kulturní hnutí obecně zahrnující moderní umění a architekturu, hudbu, literaturu a design, které se objevilo v několika desetiletích před rokem 1914 jako vzpoura proti teoretizujícím a historizujícím tradicím konce 19. století pod vlivem nových ekonomických, společenských a politických aspektů rozvíjejícího se moderního světa.\n\n\"Hrubé chronologické řazení s reprezentativním uvedením umělců.\"\n\n\n\n\n\n\n\n\n"}
{"id": "786580", "url": "https://cs.wikipedia.org/wiki?curid=786580", "title": "Sauvigny-le-Bois", "text": "Sauvigny-le-Bois\n\nSauvigny-le-Bois je francouzská obec v departementu Yonne v regionu Burgundsko-Franche-Comté. V roce 2009 zde žilo 754 obyvatel.\n\nObec leží 4 km severovýchodně od města Avallon. Sousedí s obcemi: Provency, Athie, Sceaux, Magny, Avallon a Étaule.\n"}
{"id": "786582", "url": "https://cs.wikipedia.org/wiki?curid=786582", "title": "P-500 Bazalt", "text": "P-500 Bazalt\n\nP-500 Bazalt (: П-500 Базальт, kód NATO: SS-N-12 Sandbox, index GRAU: 4M80) je sovětská a ruská nadzvuková těžká protilodní střela, zavedená do služby u sovětského námořnictva v roce 1975. Ruské námořnictvo ji kategorizuje jako střelu operační. Jediným současným uživatelem střely je ruské námořnictvo – jsou umístěny na dvou raketových křížnících Projektu 1164 Atlant (16×), přičemž třetí jednotka nese vylepšenou verzi P-1000 Vulkan (index GRAU: 3M70) s větším doletem. V minulosti je nesly rovněž tři letadlové lodě Projektu 1143 (8–12×), ponorky Projektu 651 (8×) a jaderné ponorky Projektu 659 (8×). Střely ve službě nahradily starší typ P-6 (v kódu NATO SS-N-3A Shaddock) a jejich vývojová linie pokračovala těžším modelem P-700 Granit.\n\nStřela byla vyvinuta konstrukční kanceláří NPO Mašinostrojenija (OKB-52). Vývoj začal roku 1963, do služby vstoupila roku 1975. Výroba dala okolo 500 kusů. Střela byla vyvinuta pro napadání amerických svazů těžkých letadlových lodí. Pro její značné rozměry je vhodná pouze pro velké lodě, raketové křížníky atd. V případě zařazení do výzbroje ponorek musely být střely vypouštěny po jejich vynoření, což je činilo zranitelnými. Americké námořnictvo reagovalo rozšířením zóny hlídkování protiponorkových letounů.\n\nStřela má délku 11,7 metrů, průměr 0,88 metru, rozpětí ploch 2,6 metru a startovní hmotnost 4800 kg. Startuje pomocí raketového motoru a poté se pohybuje pomocí proudového motoru. Střela může nést konvenční hlavicí o hmotnosti 1000 kg či jadernou hlavici o ekvivalentu 500 kilotun TNT. Dolet střely je okolo 550 km. Nejvyšší rychlost je 2,5 M. Střela je vybavena aktivním radarovým naváděním, přičemž její trasu mohou upravovat naváděcí letouny Tu-95D či vrtulníky Ka-25 a Ka-27 pomocí datalinku. V případě útoku několika střel najednou letí jedna střela ve velké výšce, vyhledává radarem cíl a předává polohu cíle nízkoleticím střelám, pohybujícím se v pasivním režimu (radar aktivují až v závěrečné fázi útoku).\n"}
{"id": "786584", "url": "https://cs.wikipedia.org/wiki?curid=786584", "title": "Alemanská Wikipedie", "text": "Alemanská Wikipedie\n\nAlemanská Wikipedie je jazyková verze Wikipedie v alemanštině. Původně byla spuštěna 13. listopadu 2003 v alsaštině. Z důvodu nízkého počtu přispěvatelů byla o rok později rozšířena o všechny alemanské dialekty. Alemanská wikipedie je tedy psána mnoha různými dialekty alemanštiny, jakými jsou např. švábština, alsaština či různé dialekty švýcarské němčiny.\n\nV lednu 2020 obsahovala přes 26 000 článků a pracovalo pro ni 9 správců. Registrováno bylo přes 74 000 uživatelů, z nichž bylo asi 70 aktivních. V počtu článků byla 107. největší Wikipedie. \n"}
{"id": "786585", "url": "https://cs.wikipedia.org/wiki?curid=786585", "title": "Hawthorne Heights", "text": "Hawthorne Heights\n\nHawthorne Heights je americká pop punková hudební skupina, která vznikla v roce 2001 v Daytonu v Ohiu. Dnes má skupina čtyři členy, jimiž jsou JT Woodruff (zpěv, rytmická kytara), Micah Carli (zpěv, kytara), Matt Ridenour (basová kytara) a Eron Bucciarelli (bicí). Původně měla kapela pět členů, ale kytarista Casey Calvert zemřel při turné v roce 2007 na předávkování se antidepresivy. Mezi lety 2001 až 2003 byla kapela známá pod názvem A Day in the Life. Dodnes vydala čtyři studiová alba, tři EP alba a jedno kompilační album, jejich prvním vydavatelstvím bylo Victory Records. Pod starým názvem vydala kapela jedno studiové album s názvem \"Nine Reasons to Say Goodbye\" v roce 2001.\n\nSkupina uspěla hned s prvními dvěma alby, \"The Silence in Black and White\" z roku 2004 a \"If Only You Were Lonely\" z roku 2006 obě získala ocenění Zlaté desky. Druhé album obsadilo první pozici žebříčku Billboard Independent Albums a třetí místo v žebříčku Billboard 200. Jsou známí především singlem „Saying Sorry“, který sám získal ocenění zlaté desky a umístil se na sedmé pozici v žebříčku Hot Modern Rock Tracks. Třetí album kapely s názvem \"Fragile Future\" bylo vydáno v roce 2008 překvapivě znovu pod vydavatelstvím Victory Records, se kterým v předcházejících letech vedla kapela soudní spor.\n\nHawthorne Heights vydali své čtvrté studiové album v roce 2010 již pod vydavatelstvím Wind-up Records (které reprezentují například skupiny Evanescence, Creed and Cartel). Jmenuje se \"Skeletons\". Ve stejném roce vydalo jejich předchozí vydavatelství Victory Records kompilační album jejich největších hitů \"\". Krátce poté však kapela opustila i Wind-up Records a založila své vlastní vydavatelství Cardboard Empire. S ním vydala v roce 2011 EP s názvem \"Hate\", které má být součástí trilogie EP alb.\n\n\n"}
{"id": "786588", "url": "https://cs.wikipedia.org/wiki?curid=786588", "title": "Christian Vieri", "text": "Christian Vieri\n\nChristian Vieri (* 12. červenca 1973, Bologna, Itálie) je bývalý italský fotbalista. Pelé ho roku 2004 zařadil mezi 125 nejlepších žijících fotbalistů.\n\n\n\n\n"}
{"id": "786589", "url": "https://cs.wikipedia.org/wiki?curid=786589", "title": "Polsko na Letních olympijských hrách 1960", "text": "Polsko na Letních olympijských hrách 1960\n\nPolsko na Letních olympijských hrách 1960 v Římě reprezentovalo 185 sportovců, z toho 156 mužů a 29 žen. Nejmladší účastnik byl Jerzy Kowalewski (16 let, 114 dní), nejstarší pak Marek Roszczynialski (42 let, 276 dnů). Reprezentanti vybojovali 21 medailí, z toho 4 zlaté, 6 stříbrných a 11 bronzových.\n\n"}
{"id": "786602", "url": "https://cs.wikipedia.org/wiki?curid=786602", "title": "Matej Lúčan", "text": "Matej Lúčan\n\nMatej Lúčan (11. ledna 1928 Gôtovany – 1. března 1996 Bratislava) byl slovenský a československý pedagog, politik Komunistické strany Slovenska, v 60. letech poslanec Slovenské národní rady a pověřenec školství (a kultury), v 70. a 80. letech za normalizace poslanec Sněmovny národů Federálního shromáždění, ministr školství SSR a dlouholetý místopředseda vlád ČSSR.\n\nV letech 1947–1952 vystudoval Pedagogickou fakultu Univerzity Komenského v Bratislavě. Od roku 1948 byl členem KSS. V letech 1949–1951 zastával funkci vedoucího tajemníka strany na Univerzitě Komenského, na které v letech 1952–1953 vyučoval marxismus-leninismus. V letech 1953–1986 se uvádí jako účastník zasedání Ústředního výboru Komunistické strany Slovenska. V období let 1953–1963 působil jako vedoucí oddělení ÚV KSS. Zastával i posty v celostátní komunistické straně. 26. června 1970 byl kooptován za člena Ústředního výboru Komunistické strany Československa. Ve funkci člena ÚV KSČ ho pak potvrdil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ.\n\nOd roku 1963 zasedal po doplňovacích volbách ve Slovenské národní radě. Mandát získal i v řádných volbách roku 1964. Od roku 1963 do roku 1968 navíc byl členem předsednictva SNR a v letech 1963–1967 zastával funkci pověřence školství a kultury (v letech 1967–1968 pověřenec školství).\n\nPřed rokem 1968 se profiloval jako stoupenec Antonína Novotného. Když ale začaly po lednu 1968 politické změny, podpořil jako pověřenec a poslanec SNR v březnu 1968 požadavky bratislavských studentů, kteří volali po urychlené výstavbě železnice typu ALWEG ve Vysokých Tatrách. Projekt moderní železnice se tehdy stal symbolem volání po ekonomické modernizaci Slovenska. Již v lednu 1968 taky zasedl v pracovní komisi SNR, která měla projednat státoprávní postavení Slovenska a v následujících měsících se profiloval jako razantní stoupenec federalizace Československa. Odmítal dosavadní asymetrickou pozici Slovenska (kdy slovenské orgány neměly svůj protějšek v podobných českých). Už koncem února 1968 prohlásil na adresu asymetrického modelu: „\"Slováci nejsou spokojení s tímto řešením, ale Češi ještě v této formě vidí vyjádření své národní státnosti a to je dnes jeden z argumentů proti zavedení symetrického modelu. Český partner není na tu úlohu připravený\".“ Při pozdější debatě předsednictva SNR v březnu 1968 Lúčan navrhl, aby se případně obnovený Sbor pověřenců oficiálně jmenoval Rada ministrů Slovenské socialistické federativní republiky.\n\nHistorik Jan Rychlík řadí Lúčana do skupiny konzervativních komunistů, kterým se podařilo politicky přežít období Pražského jara díky vehementní nacionální rétorice a prosazování federace. V dubnu 1968 ho Július Strinka v listu Kultúrny život označil za \"politického gymnastu\" a varoval před oddělováním tematiky federalizace od tématu demokratizace.\n\nLúčanova politická kariéra pokračovala za normalizace. V letech 1969–1970 byl ministrem školství Slovenské socialistické republiky ve vládě Štefana Sádovského a Petera Colotky a od roku 1970 místopředsedou federálních vlád ČSSR: třetí vláda Oldřicha Černíka, 1., 2., 3., 4., 5. a 6. vláda Lubomíra Štrougala a vláda Ladislava Adamce (v posledně jmenované v období červen-prosinec 1989 dokonce jako 1. místopředseda vlády). Do jeho kompetence spadala mj. církevní politika a také jednání se Svatým stolcem. 23. 4. 1988 napsal kardinál František Tomášek dopis Lubomíru Štrougalovi, ve kterém mu připomínal perzekuci, které byla církev v éře komunismu vystavována, a požadoval odluku církve od státu. Lúčan dopis ostře odsoudil jako \"\"zneužití zájmů věřících a církví k politickým cílům\"\".\nOd roku 1971 navíc působil jako předseda Vládního výboru pro kulturní, školské, vědecké a zdravotnické styky se zahraničím a předseda Vládní populační komise při vládě ČSSR. Od roku 1981 zastával post předsedy Výboru pro tělesnou výchovu a sport vlády ČSSR. Roku 1970 mu byl udělen Řád práce.\nDlouhodobě zasedal v nejvyšším zákonodárném sboru. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v červenci 1970. Do federálního parlamentu ho nominovala Slovenská národní rada. Křeslo ve FS obhájil ve volbách roku 1971 (volební obvod Západoslovenský kraj), volbách roku 1976 (obvod Topoľčany), volbách roku 1981 a volbách roku 1986. V parlamentu setrval až do ledna 1990, kdy v rámci procesu kooptace do Federálního shromáždění po sametové revoluci ztratil poslanecký mandát.\n\n"}
{"id": "786603", "url": "https://cs.wikipedia.org/wiki?curid=786603", "title": "Václav Maňas ml.", "text": "Václav Maňas ml.\n\nVáclav Maňas (* 31. prosince 1942 Sehradice u Zlína) je český skladatel, pedagog a hudebník.\n\nNa kroměřížské konzervatoři se učil hrát na klarinet. Dále se stal učitelem hudby ve Valašských Kloboukách a následně působil jako saxofonista a klarinetista v orchestru Československé televize Václava Zahradníka v Praze. Od roku 1980 doposud vyučuje na hudebních školách v Napajedlích a ve Zlíně. Je synem Václava Maňase (staršího).\n\n"}
{"id": "786607", "url": "https://cs.wikipedia.org/wiki?curid=786607", "title": "Václav Maňas st.", "text": "Václav Maňas st.\n\nVáclav Maňas byl českým skladatelem a hudebníkem. Narodil se 13. ledna 1914 v Sehradicích u Zlína a zemřel 30. září 1997 tamtéž.\n\nNarodil se v Sehradicích 13. ledna 1914. Vyučil se kolářem. Jako nejstarší syn měl zdědit rodinné hospodářství. Vystudoval Hospodářskou školu ve Vizovicích. Nicméně se od dětství toužil věnovat hudbě. V hudbě i skladbě byl samoukem. Sám se naučil noty, jen krátce navštěvoval dálkové kurzy skladby. V době, kdy doma ještě neměli klavír si namaloval na stůl klávesy a na nich se učil hrát z not. Brzy hrál pravidelně na varhany v kostele v sousední Horní Lhotě. Již jako chlapec hostoval v lázeňském symfonickém orchestru v Luhačovicích. V místním ochotnickém divadle zajišťoval hudební složku tehdy populárních operet\n\nNikdy se však nestal profesionálním hudebníkem. Dál pracoval jako zemědělec na svém hospodářství. Hudbě se zcela věnoval jeho bratr František Maňas. Oženil se, vychoval dva syny, Václava a Františka, kteří se oba stali hudebníky a skladateli.\n\nNa varhany v Horní Lhotě hrál naposledy 28. září 1997 na svátek Sv. Václava. O dva dny později, ve svých 83 letech, zemřel na srdeční selhání. \n\nZa svůj život napsal kolem 300 převážně oddechových a tanečních skladeb. \n\nKomponoval však i skladby koncertního charakteru, např. \"Valašské tance\" a dechová kvinteta. Známým se stal také jako autor a aranžér skladeb smutečního charakteru.\n\n\n"}
{"id": "786609", "url": "https://cs.wikipedia.org/wiki?curid=786609", "title": "Josef Macura", "text": "Josef Macura\n\nJosef Macura (29. dubna 1919 - ???) byl český a československý bezpartijní politik polské národnosti a poslanec České národní rady a Sněmovny národů Federálního shromáždění za normalizace.\n\nK roku 1969 se uvádí bytem Český Těšín, původní profesí učitel. Absolvoval právnickou a filozofickou fakultu. Pracoval jako metodický pracovník \"Krajského pedagogického ústavu\" v Ostravě. Působil jako místopředseda Hlavního výboru PZKO v Českém Těšíně a předseda Závodního výboru ROH při Krajském pedagogickém ústavu.\n\nPo provedení federalizace Československa usedl v lednu 1969 i do Sněmovny národů Federálního shromáždění. Do federálního parlamentu ho nominovala Česká národní rada. Ve FS setrval do konce funkčního období, tedy do voleb roku 1971. Dlouhodobě zasedal v České národní radě. V ní obhájil mandát ve volbách roku 1971 a setrval zde až do konce funkčního období, tedy do voleb roku 1976.\n\n"}
{"id": "786610", "url": "https://cs.wikipedia.org/wiki?curid=786610", "title": "Vyžuona (přítok Nemunėlisu)", "text": "Vyžuona (přítok Nemunėlisu)\n\nVyžuona je řeka 2. řádu na severovýchodním okraji Litvy v okrese Rokiškis, pravý přítok Nemunėlisu, do kterého se vlévá u vsi Šilingiškis, 6,5 km severoseverovýchodně od Pandėlysu, 142,3 km od jeho soutoku s Mūšou, od kterého dále pokračuje Lielupe.\n\nVytéká z jezera Vyžuona (26,7 ha) u vsi Vyžuona, 7,5 km severoseverovýchodně od Rokiškisu. Někdy je považován za horní tok Vyžuony potok Ūdrupis, který se vlévá do jezera Vyžuona od jihovýchodu, v takovém případě společná délka Vyžuony a Ūdrupisu je 40 km. Vyžuona z jezera vytéká směrem severoseverozápadním, protéká jihozápadním okrajem vsi Vyžuona, stáčí se k severozápadu, u vsi Lauciūnai k severu, před soutokem s Šaltojou začíná silněji a hustě meandrovat, protéká městem Juodupė a v něm rybníkem \"Juodupės tvenkinys\" (9,6 ha), za městem se stáčí k západu, její tok již nemeandruje, od vsi Papiškiai se začíná stáčet zvolna k jihozápadu až do soutoku s Nemunėlisem. Průtok před soutokem s Juodupė je 0,92 m³/s, u ústí je 2,62 m³/s. Plocha povodí je celkem 320,9 km², z toho v Litvě 273,4 km², zbytek je na území Lotyšska. Vyžuona obvykle zamrzá koncem listopadu až začátkem prosince, led unáší koncem března až v dubnu. Tloušťka ledu dosahuje 37 cm, v průměru ledový příkrov drží 109 dní (v zimě roku 1941/1942 se držel 156 dní).\n\n\nPřítoky Vyžuony:\n\n\n"}
{"id": "786611", "url": "https://cs.wikipedia.org/wiki?curid=786611", "title": "Svaz komunistů Srbska", "text": "Svaz komunistů Srbska\n\nSvaz komunistů Srbska (srbochorvatsky Savez komunista Srbije, v cyrilici Савез комуниста Србије) byla republiková organizace Svazu komunistů Jugoslávie na území socialistické republiky Srbsko. V rámci ní existoval ještě také Svaz komunistů Kosova a Svaz komunistů Vojvodiny.\n\nSvaz komunistů Srbska (stejně jako tomu bylo v případě všech republikových a oblastních organizací jugoslávských komunistů) sledoval podobný vývoj, jako SKJ. Strana byla oficiálně založena v květnu 1945 (hned po skončení druhé světové války). V roce 1952 změnila své jméno z komunistické strany na Svaz komunistů, aby se tak zdůraznil decentralizovaný charakter organizace. \n\nV souvislosti s rozšířením pravomocí autonomních oblastí Vojvodina a Kosova, daným ústavou z roku 1974, byly vytvořeny dvě nové organizace; Svaz komunistů Kosova a Svaz komunistů Vojvodiny. Touto ústavou navíc vzrostla role všech regionálních organizací SKJ na úkor federální úrovně. Pozice Svazu komunistů Srbska, jako politické organizace reprezentující výhradně SR Srbsko, tak byla v mnohém upevněna.\n\nV roce 1981 měl Svaz komunistů Srbska (spolu s oběma oblastními organizacemi) celkem 907 692 členů. \n\nV roce 1986 byl do čela strany zvolen Slobodan Milošević, který ji vtiskl zcela nový ráz a podobu. Jeho volba byla nejdramatičtější v rámci dějin strany už sama o sobě. Na osmém zasedání SKS v září 1987 se Miloševićovi úspěšně podařilo porazit odpor opozičního křídla s Ivanem Stambolićem v čele a inicovat nový kurz strany. Ten spočíval především v kladení důrazu na ekonomickou a společenskou refomu, centralizaci Srbska (tedy omezení vlivu jak kosovské, tak vojvodinské autonomní správy) a důsledným zastáváním srbských zájmů, mnohdy i na úkor dalších republik v rámci SFRJ. Ideově kladli srbští komunisté pod vedením Miloševiće důraz mimo jiné i na dokument, známý pod názvem Memorandum SANU, který sice dříve formálně odsoudili, řadu jeho praktických bodů ovšem přejali.\n\nNa úrovni regionální došlo k celé řadě změn. Ve Svazu komunistů Kosova došlo k personálním obměnám a do čela se dostal Rahman Morina, Miloševićův spolupracovník. V případě Vojvodiny bylo politické vedení země odstraněno během tzv. jogurtové revoluce.\n\nV červenci 1990 se strana sloučila se Socialistickým svazem pracujícího lidu a vznikla tak Socialistická strana Srbska, která existuje dodnes. Tomu se tak stalo v atmosféře, kdy v celé Jugoslávii již docházelo k značným politickým změnám (ztráta mocenského monopolu, svobodné volby ve všech republikách SFRJ, výhra politické opozice v Chorvatsku apod).\n\nSjezdy všech oblastních a republikových organizací Svazu komunistů Jugoslávie byly oficiálně nazývány v srbochorvatštině kongresy (\"конгреси\"/\"kongresi\") a konaly se vždy jen několik týdnů před sjezdem samotného SKJ.\n\n\nSekretář oblastního výboru KSJ pro Srbsko\n\nSekretáři Ústředního výboru komunistické strany Srbska\n\n\nPředsedové Ústředního výboru komunistické strany Srbska\n\n\n"}
{"id": "786612", "url": "https://cs.wikipedia.org/wiki?curid=786612", "title": "Dominik Turza", "text": "Dominik Turza\n\nDominik Turza (* 9. března 1983, Praha), je český DJ, herec a moderátor.\n\nVystudoval soukromou taneční konzervatoř (TCP), maturoval na Obchodní akademii a absolvoval na Vyšší odborné škole herecké v Praze. Byl úspěšný a vyhrál v mezinárodním konkurzu pro cirkusovou společnost Cirque du Soleil.\n\n"}
{"id": "786613", "url": "https://cs.wikipedia.org/wiki?curid=786613", "title": "Eulerova cihla", "text": "Eulerova cihla\n\nEulerova cihla, pojmenovaná po Leonhardu Eulerovi, je v matematice kvádr, jehož hrany i stěnové úhlopříčky mají celočíselnou délku.\n\nJinak řečeno, Eulerova cihla je řešením následující soustavy diofantických rovnic:\n\nNejmenší Eulerova cihla, nalezena Paulem Halckem v roce 1719, má délky hran 240, 117 a 44.\n\nDalší možné délky stran jsou:\n\n\nPerfektní kvádr je Eulerova cihla, jejíž tělesová úhlopříčka má taktéž celočíselnou délku.\n\nJinak řečeno, je to řešení pro následující soustavu diofantických rovnic:\n\nZatím nebyl žádný nalezen, ale nebylo ani dokázáno, že žádný takový neexistuje, avšak pokud ano, jedna z jeho stran musí být větší než 10.\n"}
{"id": "786616", "url": "https://cs.wikipedia.org/wiki?curid=786616", "title": "Jaromír Machač", "text": "Jaromír Machač\n\nJaromír Machač (13. června 1923 Německý Brod – 21. května 2007 Praha) byl český a československý odbojář, generál, politik Komunistické strany Československa a poslanec České národní rady a Sněmovny národů Federálního shromáždění na počátku normalizace.\n\nJeho rodiče byli aktivní v KSČ, otec v komunistické tělovýchově, matka jako novinářka. Za druhé světové války byl Jaromír Machač aktivní v odboji, ve věku 16 let emigroval do SSSR, kde se zapojil do tamních československých jednotek (patřil mezi blízké spolupracovníky Ludvíka Svobody) a probojoval se s nimi až na území Československa. Po válce se stal vojákem z povolání. Ve věku 35 let již byl generálmajorem (jedním z nejmladších v československé armádě), od roku 1968 měl hodnost generálporučíka.\n\nK roku 1969 se uvádí bytem Praha, původní profesí dělník. Absolvoval Vojenskou politickou akademii Klementa Gottwalda, Ústřední politickou školu při ÚV KSČ a Vyšší akademický kurz při Vojenské politické akademii V. I. Lenina. Byl nositelem 16 československých, sovětských a polských řádů, vyznamenání a medailí. Byl členem Ústředního výboru Socialistické akademie. V období 30. leden 1969 – 20. únor 1973 vedl v hodnosti generálporučíka Vojenskou kancelář prezidenta Československé socialistické republiky.\n\nPo provedení federalizace Československa usedl v lednu 1969 i do Sněmovny národů Federálního shromáždění. Do federálního parlamentu ho nominovala Česká národní rada, kde rovněž zasedal. Ve FS setrval do konce funkčního období, tedy do voleb roku 1971.\n\n\n"}
{"id": "786618", "url": "https://cs.wikipedia.org/wiki?curid=786618", "title": "Zámecká lípa", "text": "Zámecká lípa\n"}
{"id": "786621", "url": "https://cs.wikipedia.org/wiki?curid=786621", "title": "Kanton Vézelay", "text": "Kanton Vézelay\n\nKanton Vézelay ( \"Canton de Vézelay\") byl francouzský kanton v departementu Yonne v regionu Burgundsko. Jeho střediskem byla obec Vézelay. Skládal se z 18 obcí. Zrušen byl po reformě kantonů 2014.\n"}
{"id": "786625", "url": "https://cs.wikipedia.org/wiki?curid=786625", "title": "Světlana Nálepková", "text": "Světlana Nálepková\n\nSvětlana Nálepková (* 2. července 1960 Praha) je česká herečka a zpěvačka. Je absolventkou pražské konzervatoře. Už za svého studia se Světlana objevovala v menších televizních rolích. Po absolvování hrála v Činoherním studiu v Ústí nad Labem.\n\n\n\n\n\n"}
{"id": "786626", "url": "https://cs.wikipedia.org/wiki?curid=786626", "title": "Augustín Machata", "text": "Augustín Machata\n\nAugustín Machata (* 12. září 1937) byl slovenský a československý pedagog, politik Komunistické strany Slovenska, v 60. letech poslanec Slovenské národní rady a člen Sboru pověřenců, v 70. a 80. letech za normalizace poslanec Sněmovny národů Federálního shromáždění, ministr vlády SSR a dlouholetý místopředseda vlád ČSSR.\n\nVe volbách roku 1964 byl zvolen do Slovenské národní rady. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval do listopadu 1970, kdy rezignací na poslanecký post v SNR ztratil i křeslo ve Federálním shromáždění.\n\n"}
{"id": "786629", "url": "https://cs.wikipedia.org/wiki?curid=786629", "title": "Jan Hanuš Sitt", "text": "Jan Hanuš Sitt\n\nJan Hanuš Sitt, v Německu znám jako Hans Sitt (21. září 1850 Praha – 10. března 1922 Lipsko) byl český houslista a violista, hudební skladatel a pedagog.\n\nNarodil se v pražském Starém Městě. Jeho otec Anton Šitt (1819–1878) byl houslařem, matka Sofie (1830–??), rozená Kulíková. Jan Sitt měl dva bratry a tři sestry. Vystudoval gymnázium a vstoupil na Pražskou konzervatoř, kde studoval hru na housle a skladbu u Antonína Bennewitze. \n\nV roce 1867 byl těsně před absolutoriem ze školy vyloučen pro nekázeň. V počátcích vystupoval se svým starším bratrem Antonínem, též houslistou.\n\nV 17 letech se stal koncertním mistrem operního orchestru ve Vratislavi. Ve Vratislavi se stal i dirigentem a v této kariéře pokračoval i v Praze a v Saské Kamenici. Krátce byl kapelníkem orchestru hraběte Dervize v Nice.\n\nV roce 1883 se stal profesorem houslové hry na konzervatoři v Lipsku. Řídil populární koncerty, byl dirigentem orchestru \"Bachovy společnosti\" a několik let účinkoval jako violista \"Brodského kvarteta\", kde jeho kolegy byli Adolph Brodsky, Hugo Becker a Julius Klengel. Propagoval českou hudbu a jeho uvedení předehry k Prodané nevěstě a Libuši a symfonických básní \"Vltava\" a \"Vyšehrad\" na koncertech v Saské Kamenici bylo prvním proniknutím díla Bedřicha Smetany za hranice Čech.\n\nProslul zejména jako vynikající houslový pedagog. Jeho instruktivní skladby pro housle a violu jsou dodnes používány v hudebním školství na celém světě.\n\nSestra, Marie Petzoldová-Sittová, se stala vynikající sopranistkou, přední členkou Národního divadla v Praze. I druhá sestra, Žofie, byla zpěvačkou.\n\n\n\n\n\n\n\n\n\n\nKromě těchto děl zkomponoval velké množství instruktivních skladeb a pro housle a violu.\n\n\n"}
{"id": "786632", "url": "https://cs.wikipedia.org/wiki?curid=786632", "title": "Natálie Schwamová", "text": "Natálie Schwamová\n\nNatalie Schwamová (* 21. srpen 1999) je česká pianistka, vítězka mnoha českých i světových hudebních soutěží.\n\nV pěti letech, kdy dostala svůj první klavír, začala podle sluchu hrát a improvizovat. Od roku 2005 do roku 2009 navštěvovala hodiny klavíru ve třídě doc. Libuše Tiché na Hudební škole hlavního města Prahy. Během ročního pobytu (2010) s rodiči v Argentině pracovala pod vedením známé argentinské pianistky a skladatelky Píi Sebastiani. Od počátku roku 2011 byla žákyní ZUŠ Jižní město (Křtinská), kde studovala pod vedením Milana Langra. V současné době (od 2013) je pod vedením Františka Malého znovu žákyní Hudební školy hlavního města Prahy (Komenského náměstí, Praha 3). Natálie Schwamová se od začátku své hudební kariéry pravidelně účastní domácích i mezinárodních klavírních soutěží.\n\n\nZa poslední roky (2008–2014) získala řadu prvních cen (např. několik v Itálii, Rakousku a ČR).\n\n\n\n\n\n\n\n\n\n"}
{"id": "786633", "url": "https://cs.wikipedia.org/wiki?curid=786633", "title": "Staré Třebechovice", "text": "Staré Třebechovice\n\nStaré Třebechovice : vlastivědný sborníček pro Třebechovice a okolí byl sborník, vydávaný Vilémem Kolešem v letech 1929–1941 v Třebechovicích pod Orebem. Sborníky tiskla tiskárna J. Jarkovského v Třebechovicích. Celkem vyšlo 35 čísel. Sborník číslo 36 z roku 1941 již tiskem nevyšel. V dědictví po učiteli a třebechovickém kronikáři Janu Kabaštovi se ale dochoval kartáčový otisk s Kolešovými korekturami, podle kterého bylo toto poslední číslo vydáno dědicem, panem Jiřím Kabaštou v roce 2000.\n\nSborníky obsahují články týkající se dějin města Třebechovic a okolí, jako jsou: kronikářské záznamy, výpovědi pamětníků, citace dobového tisku, záznamy místních legend a pověstí a další materiály místopisné a vlastivědné povahy.\n\n"}
{"id": "786634", "url": "https://cs.wikipedia.org/wiki?curid=786634", "title": "Matthew Centrowitz", "text": "Matthew Centrowitz\n\nMatthew Centrowitz (* 18. října 1989 Annapolis, Maryland) je americký atlet, běžec, který se věnuje středním tratím, olympijský vítěz v běhu na 1500 metrů z roku 2016.\n\nV roce 2011 získal bronzovou medaili v běhu na 1500 m na MS v atletice v Tegu. O dva roky později na světovém šampionátu v Moskvě vybojoval na této trati stříbrnou medaili. Při startu na mistrovství světa v Pekingu v roce 2015 tak úspěšný nebyl - ve finále běhu na 1500 metrů doběhl osmý. Jeho nejúspěšnější sezónou pro něj byl zatím rok 2016 - na světovém halovém šampionátu v Portlandu v březnu vybojoval titul mistra světa v běhu na 1500 metrů, v srpnu téhož roku se stal v Rio de Janieru na této trati olympijským vítězem.\n\n"}
{"id": "786636", "url": "https://cs.wikipedia.org/wiki?curid=786636", "title": "Yrsa Sigurðardóttir", "text": "Yrsa Sigurðardóttir\n\nYrsa Sigurðardóttir (* 24. srpna 1963 Reykjavík) je islandská spisovatelka, autorka románů pro děti a mládež a detektivek.\n\nRodačka z Reykjavíku ukončila 1983 gymnasium Menntaskólinn í Reykjavík, studovala stavební inženýrství na Islandské univerzitě, které ukončila titulem B. C. a pokračovala na Concordia University v Montrealu, kde v roku 1997 získala akademický titul Master of Science. Několik let pracovala jako inženýrka pro společnost Fjarhitun. Čtyři roky byla technickou vedoucí v mezinárodním týmu pro velký evropský elektrárenský projekt na východě Islandu u Kárahnjúkar Damm. V odlehlém pracovním táboře se zde ve volné čase v 1998 začala věnovat literatuře. Se svým manželem a dvěma dětmi bydlí v Seltjarnernes u Reykjavíku a vede úspěšně dvojí život spisovatelky a inženýrky. \n\nNapsala 5 románů pro děti a mládež (Þar lágu Danir í því – 1998; Við viljum jólin í júlí – 1999; Barnapíubófinn, Búkolla og bókarránið - 2000; B 10 – 2001; Biobörn - 2003), 2 z nich získaly islandské ocenění za literaturu (v 2000 cenu IBBY a v 2003 the Icelandic Children's book award. Jde o vzrušující a zábavné příběhy, překypující humorem a radostí z vyprávění.\n\n\nPrvních pět románů a sedmý „Brakið“ (Plavba smrti) tvoří sérii označovanou Tóra Gudmunsdottir, jsou volně propojeny postavou advokátky Tóry Gudmunsdottir a jejího německého přítele Matthiase, bývalého policisty. V dramatických napínavých detektivních příbězích hrají podstatnou roli i nevyřešená tajemství minulosti. Atraktivitu dosahuje autorka zobrazením neotřelého osobitého islandského prostředí a neopomíjí náznaky severské mystiky jako přitažlivou kulisu událostí. Tóra ani Matthias nedisponují nadpozemskými vlastnostmi superhrdinů ani geniálními technickými pomůckami. Je to sympatická realistická dvojice v uvěřitelných přesto dech beroucích příbězích.\nDalší knihy jsou samostatné detektivní romány, ve kterých jsou pro děj důležité záhadno a nadpřirozené jevy. „Ég man þig“ přináší dvojici vyšetřovatelů - policistku Dagný a psychologa Freyra. V „Kuldi“ je hlavní postavou Óðinn a jeho okolí. V „Lygi“ se odvíjí několik zdánlivě nesouvisejících příběhů – záhadná zmizení, sebevražda. Vše se navzájem propojí až v samém závěru. \nDetektivky se těší veliké popularitě. Debutový Poslední rituál byl přeložen do více než 30 jazyků a v žebříčku prodejnosti přeskočil dokonce Dana Browna. Yrsa Sigurðardóttir bývá označovaná za islandskou odpověď na Stiega Larssona. V květnu roku 2006 Yrsa navštívila pražský knižní veletrh Svět knihy.\nV roce 2010 byla nominovaná na cenu společnosti The Private Eye Writers of America za Mrazivé světlo.\n\n\n"}
{"id": "786639", "url": "https://cs.wikipedia.org/wiki?curid=786639", "title": "Birth Control", "text": "Birth Control\n\nBirth Control byla německá hard rocková skupina. Skupina vznikla v srpnu roku 1968 v Berlíně na základech berlínských skupin Earls a Gents. Zakládající členové byli Bernd Koschmidder, Reinhold Sobotta, Rolf Gurra, Fritz Gröger, Klaus Orso, Reiner Borchert a Hugo Egon Balder.\nKoncem 60. let byl pojem \"kontrola porodnosti\" (anglicky Birth Control) velmi frekventovaný ve spojitosti s papežovou encyklikou Humanae Vitae.\n\nSkupina vydala několik alb a v roce 1984 se rozpadla.\n\nZpočátku se kapela prezentovala jako coverband, hlavně tituly od Julie Driscoll.\n\nPo prvních perzonálních změnách: Balder a Orso skupinu opustili, přišel Bernd Noske, kapela přijala počátkem roku 1969 tříměsíční angažmá v bejrútském v nočním klubu. Kytarista Borchert poté zůstal v Libanonu, nahradil ho Bruno Frenzel. Poté, co byl na podzim odejit z kapely Fritz Gröger, začala kapela nahrávat vlastní kusy. Koncem roku odešel Rolf Gurra.\nKapela byla jako jediná německá skupina pozvána na Super Concert '70 v Berlíně, kde účinkovali např. Jimi Hendrix, Ten Years After a Procol Harum. K tomu kapela účinkovala ve dvou filmech a to: v upírské komedii a ve filmu s Ingrid Steeger.\n\nV únoru 1970 vydala stejnojmenné debutové album. Vyšlo v nezvyklém obalu, v kulaté dóze připomínající krabičku antikoncepčních prášků.\nV roce 1970 vyšlo druhé album Operation. Na obalu byl zobrazen papež s monstrem požírajícím děti. Jiný obal alba v anglicky mluvících zemích vyvolal dokonce stávku zaměstnanců distribuční firmy, kteří odmítly dávat desky do obalu, protože na něm byli zobrazeny kondomy. Tato publicita se nakonec postarala o pozvání ke koncertování do Anglie, jako první německé kapely do londýnského klubu Marquee. Ihned následovalo pozvání ke koncertu do francouzského Cannes.\n\nOd začátku působení se kapela prosazovala energickou rockovou hudbou, která byla do té doby obvyklá jen u anglických formací. Po jejich druhé LP desce Operation (1971) a několika personálních změnách přešla kapela k vydavatelství CBS a představila v lednu 1973, pro kapelu průlomového roku, v novém obsazení třetí studiové album Hoodoo Man.\nNa albu obsažená desetiminutová skladba Gamma Ray se rychle stala poznávací melodií kapely. Tato skladba pak v 90. letech opanovala techno scénu.\n\nV kapele tehdy hráli Bernd Noske (dr), Wolfgang Neuser (kb), Bruno Frenzel (g) a Bernd Kaschmidder (b). Kritici srovnávali jejich hudební styl s kapelami jako Deep Purple, Led Zeppelin nebo Emerson, Lake & Palmer, ale v popředí stála stylistická jistota, se kterou kvartet hledal a také našel cestu mezi svými britskými vzory. Ještě lépe to lze slyšet na studiovém albu č.4 Rebirth (1974), kde se Birth Control prezentovali už jako kvintet s novými členy, a to Dirk Steffens na druhou kytaru, u basy vystřídal Kaschmiddera Peter Föller. Nový klávesista Zeus B. Helder přinesl svou hrou akcenty, které ve hře kapely ještě chyběly. Na podzim 1974 jela kapela koncertní turné po Německu a upevnila si pověst německé Live kapely č.1 (Musik Express). Krátce na to bylo vydáno živé dvojalbum se sestřihem těchto koncertů, při kterých se kapela málokdy dostala pod 3 a půl hodiny na koncert. Dirk Steffens už této době nebyl v sestavě. Na albu Plastic People z roku 1974 už kapela hrála opět v osvědčené sestavě jako kvartet: Frenzel, Föller, Noske a Held. Vybroušená souhra přinesla fanouškům skladby, které se zařadily mezi milníky rockové hudby. Ve druhé polovině 70. let se začaly solidní základy kapely pomalu rozpadat. Kapela zčaly koketovat se symfonickou složkou a slibovala si od přechodu k mladému labelu Brain více impulzů pro další vývoj kapely. To nepřineslo žádné výsledky. Personální změny: Horst Stachelhaus nahradil 1977 Föllera, Manni von Bohr (oba z kapely Message) se staral jako bubeník o to, aby se Noske mohl více zabývat zpěvem, a dále nízká prodejnost alb vedly nakonec k tomu, že z kapely zbyli jen Bernd Noske a Bruno Frenzel, který však roku 1983 zemřel na následky úrazu elektrický proudem. Kapela tím ztratila scého hlavního skladatele a textaře.\n\nJako perličku lze zmínit účinkování Hugo Egona Baldera, v Česku dobře známého moderátora lehce erotického pořadu Tutti Frutti televizní stanice RTL, vysílaného často v ČT krátce po převratu.\n\nKapela byla obnovena až v roce 1993, rozpuštěna byla v roce 2014.\n\n"}
{"id": "786646", "url": "https://cs.wikipedia.org/wiki?curid=786646", "title": "Operation", "text": "Operation\n\nOperation je druhé studiové album německé rockové skupiny Birth Control. Album vyšlo v roce 1971 u vydavatelství Ohr.\n\n\n"}
{"id": "786647", "url": "https://cs.wikipedia.org/wiki?curid=786647", "title": "Ekonomická teorie", "text": "Ekonomická teorie\n\nEkonomická teorie je jedna ze součástí ekonomické vědy. Odpovídá druhé etapě provádění této disciplíny podle Raymonda Barre.\nEkonomická teorie neposkytuje žádný souhrn tvořený ihned použitelnými závěry pro definování politik. Spíše než o doktrínu se jedná o metodu, o sadu rozumových nástrojů, které jejich držitelům pomáhají vyvozovat správné závěry.\n\nEkonomická věda znamená pečlivý přístup, který je rozdělen do čtyř po sobě jdoucích etap:\n\nDruhá etapa se snaží o zorganizování skutečností z hlediska uniformity a pravidelnosti, které charakterizují lidské chování. Ekonomická teorie či analýza má za úkol vytvářet koncepty, vyhledávat determinanty, účinky jevů, ozřejmit obecné a stálé vztahy, které se mezi s sebou ustavují, z reality abstrahovat zjednodušené vysvětlení fungování ekonomiky. Ekonomická teorie vytváří logické systémy, které představují explikativní schémata ekonomické reality.\n\n"}
{"id": "786648", "url": "https://cs.wikipedia.org/wiki?curid=786648", "title": "Podivný případ se psem", "text": "Podivný případ se psem\n\nPodivný případ se psem je detektivní román britského spisovatele Marka Haddona z roku 2003, zvolený téhož roku knihou roku v rámci prestižní Whitbreadovy ceny.\n\nVypráví příběh o patnáctiletém autistickém chlapci Christopherovi Boonovi, který nerozumí lidským citům a nemá rád, když se jej kdokoli dotkne, ale je matematický génius a obdivovatel Sherlocka Holmese. Jednoho dne však najde za plotem zahrady psa zapíchnutého vidlemi, což jej přiměje k tomu, aby se vydal vypátrat pachatele a mimovolně vyřešil zdánlivě neřešitelnou krizi manželství svých rodičů.\n"}
{"id": "786649", "url": "https://cs.wikipedia.org/wiki?curid=786649", "title": "Židovský hřbitov v Mašťově", "text": "Židovský hřbitov v Mašťově\n\nŽidovský hřbitov v Mašťově se nachází asi 750 metrů severozápadně od města Mašťov, v remízku uprostřed polí. Založen byl v 15. století a v průběhu své existence byl patrně několikrát rozšířen do současné rozlohy 4 335 m². Čítá přibližně 170 náhrobních kamenů, které pochází z 18. století. Hřbitov byl poničen nacisty během druhé světové války 49 náhrobních kamenů odvlekli filmaři. Dnes se nachází na novém židovském hřbitově v Teplicích. Ohradní zeď hřbitova je z části poškozená. V areálu hřbitova se nacházela márnice, z níž se dochovaly pouze zbytky obvodového zdiva. Hřbitov je volně přístupný.\n\nJeště v roce 2010 byl hřbitov zarostlý náletovými dřevinami a část náhrobků byla povalena. V srpnu a listopadu 2011 však proběhla revitalizace hřbitova díky dobrovolníkům z České unie židovské mládeže v součinnosti s židovskou obcí v Teplicích.\n"}
{"id": "786650", "url": "https://cs.wikipedia.org/wiki?curid=786650", "title": "Jiří Malý (politik)", "text": "Jiří Malý (politik)\n\nJiří Malý (13. března 1921 - ???) byl český a československý politik Komunistické strany Československa a poslanec České národní rady a Sněmovny národů Federálního shromáždění za normalizace.\n\nK roku 1969 se uvádí bytem Chomutov, původní profesí dělník. Měl základní školní vzdělání. Pracoval jako dělník na dole \"Merkur\" v Tušimicích, kde vedl brigádu socialistické práce. Byl funkcionářem ROH. V letech 1953-1964 zasedal v Krajském národním výboru.\n\nPo provedení federalizace Československa usedl v lednu 1969 i do Sněmovny národů Federálního shromáždění. Do federálního parlamentu ho nominovala Česká národní rada. Ve FS setrval do konce funkčního období, tedy do voleb roku 1971. Dlouhodobě zasedal v České národní radě. V ní obhájil mandát ve volbách roku 1971 a setrval zde až do konce funkčního období, tedy do voleb roku 1976.\n\n"}
{"id": "786653", "url": "https://cs.wikipedia.org/wiki?curid=786653", "title": "Mátraverebély", "text": "Mátraverebély\n\nMátraverebély je obec v Maďarsku v župě Nógrád.\n\nRozkládá se na ploše 18,40 km² a v roce 2010 zde žilo 2 114 obyvatel.\n"}
{"id": "786654", "url": "https://cs.wikipedia.org/wiki?curid=786654", "title": "Sergej Avdějev", "text": "Sergej Avdějev\n\nSergej Vasiljevič Avdějev ( , * 1. ledna 1956 Čapajevsk, Kujbyševská oblast, RSFSR, SSSR) je bývalý sovětský (resp. po rozpadu SSSR ruský) kosmonaut, v letech 1987–2003 člen oddílu kosmonautů RKK Eněrgija. Podnikl tři kosmické lety, vždy šlo o dlouhodobé pobyty na vesmírné stanici Mir. Celkem strávil ve vesmíru 747 dní, 14 hodin a 14 minut. \n\nSergej Avdějev pochází z města Čapajevsk v Kujbyševské (dnes Samarské) oblasti Ruska, narodil se v dělnické rodině, je ruské národnosti. Roku 1973 absolvoval střední školu v Kujbyševu (se zaměřením na fyziku a matematiku). Roku 1979 dokončil studium oboru experimentální jaderná fyzika na Moskevském inženýrsko-fyzikálním institutu (). Poté pracoval ve společnosti RKK Eněrgija. Současně v letech 1979–1981 studoval na Univerzitě marxismu-leninismu moskevského výboru KSSS. \n\nRoku 1986 získal vědeckou hodnost kandidát fyzikálně-matematických věd.\n\nV polovině osmdesátých let se přihlásil k kosmonautickému výcviku, prošel lékařskými prohlídkami a 2. února 1987 získal souhlas Hlavní lékařské komise k přípravě. Státní meziresortní komise jej 26. března 1987 doporučila do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 3. července 1987. Absolvoval dvouletou všeobecnou kosmickou přípravu ve Středisku přípravy kosmonautů v hvězdném městečku a 21. července 1989 získal kvalifikaci zkušební kosmonaut. \n\nByl zařazen mezi kosmonauty připravující se na lety na Mir, utvořil dvojici s Anatolijem Arcebarským. Jak bylo pro kosmonauty oddílu Eněrgije obvyklé, v posádkách zaujímal pozici palubního inženýra. Od prosince 1990 s Alexandrem Viktorenkem tvořil rezervní (tedy třetí) posádku pro 9. základní expedici na Mir. Po startu výpravy v květnu 1991 se Viktorenko s Avdějevem stali záložní posádkou pro 10. základní expedici na Mir, která měla startovat v Sojuzu TM-13 společně s rakouským kosmoanutem. Cvičil s nimi i Rakušan Clemens Lothaller. V červenci však byl do posádky Sojuzu Tm-13 zařazen kazašský kosmonaut a v záloze Avdějeva nahradil Kazach Talgat Musabajev.\n\nOd října 1991 byl s Anatolijem Solovjovem zařazen do záložní posádky 11. základní expedice na Mir. Záloha 11. expedice byla určena pro 12. expedici. Do vesmíru odstartovali z Bajkonuru 27. července 1992 na palubě Sojuzu TM-15. Na stanici Mir dvojice Solovjov (velitel), Avdějev (palubní inženýr) vystřídala Alexandra Viktorenka a Alexandra Kaleri a setrvala na stanici do 1. února 1993. V průběhu letu kosmonauti uskutečnili čtyři výstupy do otevřeného vesmíru o celkové délce 18 hodin a 21 minut. Let trval 188 dní, 21 hodin a 41 minut.\n\nV březnu 1994 utvořil dvojici s Jurijem Gidzenkem, připravovali se jako záloha 17. základní expedice na Mir. Po jejím startu se stali hlavní posádkou 20. expedice, v dubnu 1995 se k nim připojil astronaut ESA Thomas Reiter. \n\nKe svému druhému letu Avdějev vzlétl, zase ve funkci palubního inženýra, dne 3. září 1995 v Sojuzu TM-22 s Gidzenkem (velitel) a Reiterem. Trojice převzala stanici od dosavadní posádky, která po týdnu přistála se Sojuzem TM-21. V listopadu přijali návštěvu raketoplánu Atlantis (let STS-74, který přivezl zásoby a vybavení pro kosmonauty a zejména stykový modul. Během letu Avdějev na 5 hodin a 16 minut vystoupil do vesmíru, navíc 29 minut pracoval v rozhermetizovaném přechodovém úseku Miru. V únoru 1996 kosmonauti předali stanici následníkům z 21. expedice a 29. února 1996 přistáli na Zemi po letu trvajícím 179 dní, 1 hodinu a 42 minut.\n\nOd září 1996 tvořil s Gennadijem Padalkou zálohu 24. základní expedice na Mir. Po jejím startu se stali hlavní posádkou 26. expedice, v březnu 1998 se k nim připojil Jurij Baturin. \n\nPotřetí Avdějev vzlétl na stanici Mir 13. srpna 1998 v Sojuzu TM-28 s Padalkou (velitel) a Baturinem. Baturin se po týdnu vrátil s dosavadní posádkou stanice (25. expedice). Padalka s Avdějevem pracovali na Miru do února 1999, kdy stanici převzali Viktor Afanasjev a Jean-Pierre Haigneré, Avdějev zůstal na Miru s nimi. Všichni tři přistáli 28. srpna 1999, přičemž Avdějev strávil ve vesmíru 379 dní, 14 hodin a 51 minut. Během letu třikrát vystoupil do vesmíru, dohromady na 17 hodin a 23 minut, navíc 30 minut pracoval v rozhermetizovaném modulu Spektr.\n\nZ oddílu kosmonautů i Eněrgije odešel na penzi 14. února 2003. V prosinci 2008 byl zvolen předsedou společenské organizace „Za zdraví ve vzdělání“ () V červnu 2011 se podílel na založení Společnosti přátelství, kulturních a vědeckých svazků se Španělskem ()\n\n"}
{"id": "786659", "url": "https://cs.wikipedia.org/wiki?curid=786659", "title": "Hrabství Londonderry", "text": "Hrabství Londonderry\n\nHrabství Londonderry či pouze Derry ( , či a či ) je severoirské hrabství, patřící do bývalé provincie Ulster. Sousedí s hrabstvím Tyrone na jihu, s hrabstvím Antrim na východě a s irským hrabstvím Donegal na západě. Přes Lough Neagh sousedí také s hrabstvím Armagh. Severní pobřeží omývá Atlantský oceán.\n\nHlavním městem hrabství je Coleraine, největším je však Londonderry s 85 016 obyvateli. Hrabství má rozlohu 2074 km² a žije v něm 233 500 obyvatel (2011).\n\nHrabstvím protéká řeka Foyle, která tvoří přirozenou hranici s Irskem.\n"}
{"id": "786678", "url": "https://cs.wikipedia.org/wiki?curid=786678", "title": "Stará synagoga v Teplicích", "text": "Stará synagoga v Teplicích\n\nStará synagoga se v Teplicích nacházela v jižní části někdejšího židovského ghetta. Její existence je doložena již v 16. století a byla postavena na místě někdejší modlitebny. V důsledku několikerých požárů prošla přestavbou a v 19. století získala klasicistní vzhled. Ve 30. letech 19. století byl v synagoze zaveden reformní ritus. Po dokončení nové synagogy v roce 1882 byla uzavřena a následně sloužila jako sklad a obchod. K bohoslužebnému účelu byla využívána opět až v letech 1925 až 1938 ortodoxními židy. Na rozdíl od nové synagogy přečkala druhou světovou válku, nakonec však byla zbořena v roce 1952 v rámci likvidace někdejšího ghetta.\n"}
{"id": "786681", "url": "https://cs.wikipedia.org/wiki?curid=786681", "title": "Zhong", "text": "Zhong\n\nZhong se vyskytuje ve více významech:\n\n\n\n\n\n"}
{"id": "786685", "url": "https://cs.wikipedia.org/wiki?curid=786685", "title": "Hondzik", "text": "Hondzik\n\nFanzin HONDZIK byl kulturní občasník (později obšťastník), který vznikl v roce 1996 v Mělníku jako vtipná alternativa k vycházejícím tiskovinám.\n\nParodoval v podstatě všechny - celostátní, seriózní i bulvární tisk, regionální noviny, časopisy pro mládež, pro ženy atd. Neměl komerční, vzdělávací či osvětové cíle. Díky samovolné distribuci vydavatelé zůstali anonymními a mohli se tak bez cenzury věnovat i tématům na hranici zákona – např. některé články, rubriky, ankety nebo inzerce by mohly být považovány za propagaci nelegálních drog, vždy však šlo o ironii a sarkasmus.\n\nHláška \"dáme jointa a uvidíme\", později \"zahulíme a uvidíme\" (psychotest, Hondzik č. 13, s. 2.) zlidověla.\n\nAutoři byli více či méně propojeni se vznikající freetekno subkulturou. Tak byl Hondzik volně distribuován i na prvních ročnících teknivalu CzechTek. V letech 1997-99 byly pořádány tzv. Hondzik Party v Mělníku a ve Slaném, ze kterých se vykrystalizoval techno system Oktekk a také Hondzik soundsystem, hrající převážně styly jungle/drum & bass. \n\nPoslední číslo (36) vyšlo v roce 2002.\n\nOjedinělým řešením byl systém distribuce. Redakce vždy vytiskla několik exemplářů, které rozdala první řadě čtenářů. Většinou těm, kteří měli přístup ke kopírce a mohli namnožit a rozdat desítky kopií na různých místech. Další krok spočíval v kopírování těchto kopií lidmi, které už původní okruh kolem redakce neznal. Svou zásluhu na množení a volné distribuci tedy měla jak v devadesátých letech vznikající copy-centra, tak střední či vysoké školy vybavené kopírkami. Tímto způsobem se náklad jednoho čísla dostal podle odhadů na tisíce výtisků. Časopis se dostal ke svým čtenářům a cena přitom zůstávala 0 Kč.\n\nPozději byla aktuální čísla také ukládána na webové stránky ve formátu pdf. Na nich jsou volně ke stažení. Kompletní archiv se ale v elektronické podobě nedochoval.\n\nPoužitý styl se lišil podle typu konkrétního článku - od zcela formálního po naprosto vulgární.\nByla vyvinuta modifikovaná pravopisná pravidla pro slova obsahující dvojice písmen „ks“, „kv“ a „kš“. Slova, která obsahovala spojené hlásky k-s, se nahradila písmenem x (bylo to xmíchu, otočil xobě, jaxvině, apod.), slova obsahující k-v písmenem q (qečeři, paqytáhl, přeqapení, qětina apod.). Novým písmenem bylo x s háčkem, nahrazujícím spojení ve slovech obsahujících hlásky k-š (ˇxandy, ˇxiltovka, taˇxlápl). Pravidlo fungovalo i opačně (eksklusivní, donutil xeksu).\n\nStálí i občasní dopisovatelé: Danvin, Kafka, Mára, Mejla (M.I.L.O.L.I.R.E.)\n\nFormát A3 - oboustranně, přeloženo na polovinu (4 strany formátu A4).\n\n\n\n"}
{"id": "786689", "url": "https://cs.wikipedia.org/wiki?curid=786689", "title": "Ján Marko", "text": "Ján Marko\n\nJán Marko (6. září 1920 Točnica - ???) byl slovenský a československý politik Komunistické strany Slovenska, v 50. a 60. letech poslanec Slovenské národní rady a člen Sboru pověřenců, v 70. a 80. letech za normalizace poslanec Sněmovny národů a Sněmovny lidu Federálního shromáždění, ministr vlád ČSSR, včetně funkce ministra zahraničních věcí na přelomu 60. a 70. let.\n\nPocházel z malorolnické rodiny. V letech 1942-1947 absolvoval Vysokou školu ekonomickou v Bratislavě, pak v letech 1947 - 1954 pracoval v podniku \"Slovenské magnezitové závody\" (od roku 1951 jako jejich ředitel). Roku 1954 se stal členem Krajského výboru KSS v Banské Bystrici. Ve volbách roku 1954 byl zvolen do Slovenské národní rady. V letech 1954 - 1959 působil jako pověřenec financí, v období let 1959 - 1960 coby místopředseda Sboru pověřenců. V letech 1960-1962 byl opět ředitelem \"Slovenských magnezitových závodů\". V letech 1963 - 1965 zastával post pověřence techniky a v letech 1963 - 1968 i místopředsedy SNR. V této době (1965 - 1968) zasedal rovněž ve vládě Československa jako ministr bez portfeje ve vládě Jozefa Lenárta. Mandát v SNR obhájil ve volbách roku 1960 (volební obvod Dolný Kubín) a volbách roku 1964.\n\nV letech 1949 - 1986 se uvádí jako účastník zasedání Ústředního výboru Komunistické strany Slovenska. V letech 1966-1968 byl členem ÚV KSS. Zastával i posty v celostátní komunistické straně. X. sjezd KSČ ho zvolil za člena Ústředního výboru Komunistické strany Československa. Ve funkci člena ÚV KSČ ho pak potvrdil XI. sjezd KSČ. XII. sjezd KSČ ho zvolil do funkce kandidáta ÚV KSČ. Do ústředního výboru ho opět zvolil Vysočanský sjezd KSČ (pak kooptován 26. září 1968), XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ.\n\nV lednu 1968 zasedl v pracovní komisi Slovenské národní rady, která se z ekonomického úhlu pohledu zabývala státoprávním postavením Slovenska, a podílel se na debatách okolo federalizace Československa.\n\nV letech 1969 - 1971 byl ministrem zahraničních věcí ČSSR v druhé vládě Oldřicha Černíka, třetí vládě Oldřicha Černíka a první vládě Lubomíra Štrougala. Roku 1970 a znovu roku 1980 obdržel Řád republiky.\n\nDlouhodobě zasedal v nejvyšším zákonodárném sboru. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Křeslo ve FS získal i ve volbách roku 1971 (volební obvod Středoslovenský kraj), kdy ale přešel do Sněmovny lidu. Opětovně byl zvolen ve volbách roku 1976 (obvod Ružomberok). Ve volbách roku 1981 se vrátil do Sněmovny národů a mandát v ní získal i ve volbách roku 1986. V parlamentu setrval až do ledna 1990, kdy v rámci procesu kooptace do Federálního shromáždění po sametové revoluci ztratil poslanecký mandát.\n\n"}
{"id": "786695", "url": "https://cs.wikipedia.org/wiki?curid=786695", "title": "Evropská silnice E50", "text": "Evropská silnice E50\n\nEvropská silnice E50 je třetí nejdelší evropská silnice 1. třídy, dlouhá kolem 6000 kilometrů. Spojuje námořní přístav Brest ve Francii u Atlantiku s ruskou Machačkalou na pobřeží Kaspického moře. V Česku tvoří hlavní západovýchodní silniční osu (dálnice D5, většina dálnice D1).\n\nZápadní část trasy je od blízkosti Rennes až za Brno vedena bez přerušení výhradně po dálnicích. Východní část trasy zatím většinou vede jen po obyčejných silnicích, ale i zde se postupně budují dálnice. V blízké budoucnosti by měla E50 vést bez přerušení po dálnicích až do Užhorodu na Ukrajině.\n\nPo své cestě přes Evropu protíná řadu páteřních severojižních evropských silnic jako:\nV Praze se kříží se silnicemi E55 a E65, s tou pokračuje v peáži až do Brna.\n\nDále se dotýká i dvou paralelních páteřních západovýchodních evropských silnic:\n\n\n\n\n\n\n\nNa české území vstupuje E50 přes Rozvadov z dálnice A6 z Německa. Po dálnici D5 pokračuje do Prahy, kterou obchází na jihu po Pražském okruhu D0. Z Prahy vede E50 po dálnici D1 až za Brno, kde u Slavkova (exit Holubice) odbočuje na silnici I/50 (náhodná shoda číslování), po které pokračuje přes Uherské Hradiště až ke slovenským hranicím u Starého Hrozenkova. Na Slovensku pokračuje po silnici I/9 (do 1. srpna 2015, kdy došlo k přečíslování silnic I. třídy na Slovensku, silnice I/50) do Trenčína, odkud opět pokračuje úsekem po dálnici. V budoucnu se počítá s tím, že bude E50 svedena z D1 až u Hulína a převedena na dálnici D49 a na ní navazující slovenskou R6, aby bylo maximálně využito dálničních úseků v dané trase.\n\n"}
{"id": "786696", "url": "https://cs.wikipedia.org/wiki?curid=786696", "title": "Įpiltis", "text": "Įpiltis\n\nĮpiltis je říčka 1. řádu na západě Litvy v okrese Kretinga, levý přítok řeky Šventoji, do které se vlévá 1 km východně od obce Senoji Įpiltis, 29,8 km od jejího ústí do Baltského moře na hranici s Lotyšskem. Pramení 0,5 km východně od obce Peldžiai, na jihovýchodním okraji lesíku Pilybiškės miškas, který celý obtéká kolem dokola po jeho okraji a dále teče směrem západním pod názvem Juodupis až do soutoku s Pievupisem v obci Naujoji Įpiltis, za kterým se již jmenuje Įpiltis (dříve Impiltis), začíná silně meandrovat, pokračuje dále směrem západním, protéká obcí Senoji Įpiltis, míjí hradiště Senosios Įpilties piliakalnis (na obrázku), za kterým se stáčí k jihozápadu, protéká rybníkem Senosios Įpilties tvenkinys, u kterého býval (vyhořel) vodní kolový mlýn, za kterým po více než 1 km ústí do Šventoji. Prvních 5,7 km horního toku je regulováno, dále přirozeně meandruje širokým údolím. Na pravém břehu je starý hřbitov vsi Plokščiai, dále u obce Naujoji Įpiltis mytologický kámen \"Daubos kūlis\" a u téže obce kultovní kopec (baltský, pohanský) \"Alkos kalnas\", starý hřbitov, hradiště \"Senosios Įpilties II piliakalnis\" jinak nazývané také Karių kalnas nebo Karo kalnas, dále další pohanský obětní kámen \"Senosios Įpilties Aukuro akmuo\", dále další, již zmíněné hradiště Senosios Įpilties piliakalnis, několik starých i novější hřbitov.\n\n\nĮpiltis je v litevštině (na rozdíl od češtiny) rodu ženského, číslo jednotné (na rozdíl od jiných slov nebo názvů, zakončených na -is, která jsou rodu mužského). Obecné slovo įpilti v litevštině znamená vlít, nalít.\n\n\n"}
{"id": "786704", "url": "https://cs.wikipedia.org/wiki?curid=786704", "title": "Michael Myers", "text": "Michael Myers\n\nMichael Audrey Myers (* 19. října 1957) je fiktivní filmová postava z americké filmové hororové série \"Halloween\". Poprvé se objevil v hororovém filmu Johna Carpentera jménem \"Halloween\" z roku 1978 jako chlapec, který zprvu zavraždil svou starší sestru Judith a po 15 letech – již jako dospělý, jenž utekl z psychiatrického ústavu – si přišel zpět do svého rodného města Haddonfield pro svou mladší sestru Laurie Strodeovou, kterou ztvárnila Jamie Lee Curtis.\n\nPostava se kromě filmů také vyskytuje i v několika komiksech a románech, především v románu Curtise Richardse z roku 1979, který nepojednává o filmu, nýbrž se zabývá postavou Michaela Myerse samotného. Tvůrci postavy jsou John Carpenter a Debra Hillová.\n\nPro postavu bezcitného psychopatického sériového vraha Michaela Myerse je typická jeho bílá maska, původně maska kapitána Kirka ze seriálu Star Trek. Jeho vedlejší oděv je většinou tmavá kombinéza a jako primární zbraň používá kuchyňský nůž. Jeho další charakteristikou je málomluvnost (mluvení by pro něj bylo obtížné, tím spíše v masce) a pomalá chůze – svou oběť pronásleduje, ale nikdy za ní nespěchá.\n\nTvůrci filmu měli původně v plánu použít pro vraha obyčejnou masku klauna, ale kvůli nízkému rozpočtu byla sehnána nejlevnější maska, kterou v místní prodejně našli – maska kapitána Kirka. Byla nasprejována na bílo a byly pouze pozměněny vlasy a odstřihnuta oční víčka.\n\nMichael se narodil 19. října 1957 v západní části Haddonfieldu ve státě Illinois do rodiny Petera a Edith Myersových. Ti měli i sedmnáctiletou dceru Judith a čtyřletou Laurie. O šest let později, o Halloweenu roku 1963, Michael brutálně zavraždil kuchyňským nožem svou starší sestru Judith. Následně byl převezen do ústavu ve Smith's Grove, kde strávil 15 let, během nichž ani jednou nepromluvil. V roce 1978 se mu podařilo utéct při převozu do jiné léčebny a vydal se zpět do Haddonfieldu zabít svou mladší sestru, nyní již 17letou Laurie (přejmenovanou Strodeovou), což se mu nepovedlo kvůli zásahu jeho psychiatra dr. Samuela Loomise, který se jej od jeho útěku snažil celou dobu zastavit. Michael ale nic nevzdal a Laurie se pokusil zabít znovu. Vše se mu ale vymklo z rukou, když na poslední chvíli zasáhl dr. Loomis, který Michaela i sebe vyhodil s nemocnicí do povětří.\n\nPo explozi byl Michael deset let v kómatu, výbuch a popáleniny však přežil. Výbuch přežil i dr. Loomis. Při převozu v sanitce do jiné střežené nemocnice se však Michael probral a zabil posádku sanitky. Předtím se ale stačil dozvědět o své neteři Jamie Lloydové. Vydal se tedy do Haddonfieldu, aby zabil zbylé členy své rodiny a dokončil tak to, co začal. V práci mu ale bránila Rachel, starší nevlastní sestra Jamie, která ho porazila autem a policie jej zlikvidovala. To si ovšem jen mysleli. Od té chvíle byla totiž Jamie s Michaelem telekineticky poutána, díky čemuž byl dr. Loomis přesvědčen, že Michael stále žije, a že má v plánu znovu zaútočit. Když se ovšem policii podařilo Michaela opět dostat, někdo jej vysvobodil a unesl jeho i Jamie. Za jejich únosem stál tajný druidský kult, který Michaela uctíval a poskytoval mu ochranu. Po šesti letech, 30. října, porodila Jamie dítě, které bylo předurčeno k tomu, aby se stalo Michaelovou obětí. Jamie se ovšem podařilo utéct i s dítětem, ale Michael, který byl s Jamie skrýván, ji vypátral a zabil. Dítě však Jamie před Michaelem stihla schovat, díky čemuž přežilo. Michael ale chtěl dítě získat a zabít. V tom mu však zabránil Tommy Doyle, který se s Michaelem setkal jako dítě na Halloween před 17 lety. Jamiino dítě bylo díky tomu zachráněno.\n\nMichaelova sestra Laurie Strodeová si mezitím změnila jméno na Keri Tateovou, aby ji bratr podle něj nedokázal vystopovat. Každý den se za to ale modlila. Byla ředitelkou soukromé školy a měla syna Johna. 31. října na Halloween ji nakonec bratr po dvaceti letech skutečně vypátral. Laurie se mu odvážila postavit a povedlo se jí ho i zabít setnutím hlavy. Po incidentu se ovšem zjistilo, že se nejednalo o Michaela. Předtím, než Laurie setnula osobě v masce Michaela hlavu, zabil ten pravý Michael Myers jednoho ze záchranářů a namaskoval jeho mrtvolu. Poté z místa masakru utekl a po čtyřech letech si pro svou ztraumatizovanou sestru znovu přišel, ovšem do psychiatrické léčebny, kde se mu povedlo ji zabít. Následně se vrátil do svého rodného domu a zjistil, že se v něm pořádá show v přímém přenosu, jejíž účastníci museli v domě přetrvat celou noc. Michael pozabíjel téměř všechny její účastníky a po krvavém střetu s jedním z nich dům i s Michaelem shořel.\n\nDo role Michaela Myerse bylo za celou sérii filmů \"Halloween\" obsazeno dohromady dvanáct herců, z nichž pouze dva, George P. Wilbur a Tyler Mane, ztvárnili Michaela Myerse ve více než jednom filmu. Ve snímku \"Halloween\" z roku 1978 lze na pár sekund spatřit Michaelovu tvář, kterou mu propůjčil herec Tony Moran. Níže je uvedeno osm herců, kteří ztvárnili Michaela v dospělosti:\n\n\nZa celou filmovou sérii byli do role mladého Michaela Myerse obsazeni celkem čtyři herci. Poprvé byl v roce 1978 do role 6letého chlapce obsazen Will Sandin, který se díky úspěchu filmu zúčastnil několika dokumentů o filmu \"Halloween\". Následně mladého Michaela ztvárnil Adam Gunn ve filmu \"Halloween 2\" z roku 1981. Objevil se ve scéně, kdy má Laurie sen o jejím setkání s Michaelem v ústavu uvnitř jeho pokoje. Opětovně se postava dítěte objevila až v remaku z roku 2007, kde ji ztvárnil Daeg Faerch, tentokrát však již v roli 10letého chlapce. Ve filmu \"Halloween II\" z roku 2009 došlo k výměně herců. Důvodem bylo, že během dvou uplynulých let Daeg výrazně vyrostl, a tak již nemohl hrát stejně starého chlapce. Herce nahradili Chasem Wrightem Vanekem, který by se měl nadále objevil v \"Halloweenu III\" v roce 2014.\n\nMichael Myers je jedna z hlavních rolí, které se objevily ve všech filmech kromě \"Halloweenu 3\", jehož děj nemá s jeho postavou nic společného. Menšími výjimkami jsou také filmy \"Halloween 4\", \"Halloween 5\" a \"Halloween 6\", které o střetech Michaela a Laurie nepojednávají. V těchto filmech se Michael orientuje na svou malou neteř Jamie Lloydovou, která se neustále děsí přítomnosti Michaela, k čemuž nakonec dojde. Jamie Lloydovou ztvárnila Danielle Harris a později také J. C. Brandy.\n\n31. října roku 1963 ubodal šestiletý chlapec Michael Myers svou starší sestru kuchyňským nožem v jejím pokoji. Byl umístěn do ústavu, ale o 15 let později se mu podařilo utéct. Následně se snažil zabít svou mladší sestru Laurie Strodeovou a jeho jedinou překážkou byl psychiatr dr. Samuel Loomis, který jej jako jediný mohl zastavit.\n\nV předchozím filmu byl Michael několikrát postřelen. To jej ale nezabilo a podařilo se mu uprchnout. Ve snímku \"Halloween 2\" byla jeho sestra odvezena do nemocnice se zraněními, které ji Michael způsobil. Všemu ale zdaleka nebyl konec. Michael se Laurie pokusil znovu zabít a nic jej kromě dr. Loomise nemohlo zastavit. Chtěl dokončit, co začal.\n\nPřed 10 lety se Michael Myers snažil zabít svou mladší sestru Laurie Strodeovou. To se mu však nepovedlo, neboť skončil v plamenech, a to díky dr. Loomisovi, který po něm pátral od chvíle, co Michael utekl z ústavu. Nyní byl Michael v kómatu, a to ještě nevěděl, že má kromě Laurie i malou neteř Jamie Lloydovou. Jednoho dne byl převážen sanitkou do nemocnice se zvýšenou ostrahou. Během cesty se zdravotník v sanitce zmínil o Michaelově neteři. V tu chvíli se Michael probral z kómatu, zabil posádku celé sanitky, přičemž se vozidlo vybouralo a Michael utekl. Poté se vydal do Haddonfieldu za svou neteří Jamie. Jeho snahu mu ale znepříjemňovala její nevlastní sestra Rachel a Michaelův psychiatr dr. Samuel Loomis, který si byl jist, že se Michael pokusí Jamie zabít. Nezbývalo tak nic jiného, než vzít Jamie pod ochranu policie a zabránit tak dalším krvavým vraždám.\n\nPoté, co policie masového vraha Michaela Myerse zlikvidovala, se zdálo, že bude vše v pořádku. Jeho neteř Jamie však oněměla, a to nebylo zdaleka vše. Ke svému zabijáckému strýcovi byla telekineticky poutána a cítila, že Michael stále žije. A skutečně. Ten se pořád nevzdával a šel za jasným cílem. Jedinou překážkou byl jeho věčný nepřítel dr. Samuel Loomis, který věděl, že je Jamie nadále v nebezpečí. Rozhodl se proto čekat na Michaela v jeho domě obklíčeném policií.\n\nUplynulo šest let od chvíle, kdy masového vraha Michaela Myerse někdo unesl z vězení a následovně jej 6 let skrýval. Taktéž i jeho neteř Jamie Lloydovou. Za jejich únosem stojí tajný druidský kult, který Michaela uctíval a zároveň mu poskytoval ochranu. Když ovšem jednoho dne Jamie porodila a novorozeně se mělo stát Michaelovou obětí, podařilo se Jamie společně s dítětem utéct. Michael jí však byl v patách a snažil se dítě získat. Jamie ale své dítě schovala a nechala Michaela, ať zabije ji, což taky udělal. Dítě nicméně bylo v nebezpečí. Mladý Tommy Doyle, který před 17 lety masakr přežil, jej naštěstí našel.\nTommy věřil, že existuje jenom jediný člověk, který může vše zastavit a dítě před Michaelem uchránit, a to dr. Samuel Loomis. Do toho všeho se Michael vrátil do svého rodného domu, kde žije rodina, kterou musel dr. Loomis okamžitě varovat.\n\nPříběh navazuje na první dva díly série a odehrává se přesně po dvaceti letech od Michaelova popálení. O postavách z předchozích třech dílů, kromě dr. Loomise, se však nikdo ve filmu nezmiňuje. Laurie Strodeová žila stále ve stresu a nejistotě, zda si pro ni její bratr po letech přijde. Teď byla ředitelkou soukromé školy, měla 17letého syna a žila pod změněným jménem jako Keri Tateová. 31. října 1998 jeli žáci její školy do Yosemitského národního parku. Laurie ale nevěděla, že její syn John, kterému výlet jako matka dovolila, zůstal na škole s ostatními třemi kamarády. Její předtucha o Michaelovi se nakonec vyplnila a v okolí se začaly množit případy vražd. Laurie byla připravena se s Michaelem střetnou a zastavit jej nadobro.\n\nLaurie Strodeová v předchozím filmu sťala Michaelovi hlavu a předpokládala, že je tak již konec. Jak se ale ukázalo, tak ten komu usekla hlavu, nebyl Michael. Od té doby trávila svůj život v psychiatrické léčebně a čekala. Věděla, že Michael jen tak nic nevzdá a ona také ne. Toho dne si Michael pro Laurie opět přišel. Byl chycen do pasti, kterou nastražila Laurie, která byla odhodlaná jej definitivně zničit. Stále si ovšem nebyla jistá, zdali jde skutečně o Michaela nebo někoho jiného, jako v předchozím filmu a chtěla mu sundat masku. Michael ji ale zabil. Den na to pořádal tým s názvem \"Dangertainment\" v přímém přenosu show z Michaelova domu, jejíž uchazeči museli přetrvat celou noc v jeho domě. Michael se ale rozhodl účastníky jednoho po druhém zabít.\n\nV roce 2007 natočil Rob Zombie remake prvního snímku ze série (\"Halloween 1\"). O dva roky později také \"Halloween II\". Pro oba filmy, \"Halloween\" a \"Halloween II\", byly natočeny alternativní konce. Ve filmu z roku 2007 původně dr. Loomis přežil a policie Michaela zastřelila před jeho domem.\n\nVe snímku \"Halloween\" se 31. října městečko Haddonfield probudilo do krásného halloweenového dne. Taktéž jedenáctiletý chlapec jménem Michael Myers, který onoho dne vyvraždil téměř celou svou rodinu. Následně pobýval v psychiatrické léčebně a jak se zdálo, jeho jediným koníčkem bylo vytváření strašidelných masek. Po patnácti letech se mu ale podařilo utéct, když byl ostrahou převážen do věznice. Následně měl namířeno zpět do svého rodného Haddonfieldu. O svém zabijáckém bratrovi ještě nevěděla jeho sestra Laurie Strodeová. Věděl o něm ale jeho bývalý psychiatr dr. Samuel Loomis, který si byl jistý tím, že se Michael pokusí Laurie zabít. Nikdo jej nebral vážně až do chvíle, kdy Michael začal po večerech v ulicích a domech řádit s jediným cílem – Laurie najít a zabít.\n\nPoté, co Laurie Strodeová, mladší sestra psychopatického masového vraha Michaela Myerse, unikla před smrtí díky zastřelení Michaela, neustále zažívala noční můry, při nichž měla vize o střetnutí s Michaelem. Byla si jistá, že je Michael mrtvý. Rodiče jí již rovněž zemřeli a žila se svou nejlepší kamarádkou Annie a jejím otcem šerifem Brackettem. Blížil se nechtěný 31. říjen a město Haddonfield si připomínalo řádění Michaela, který byl od minulého roku po masakru nezvěstný kvůli neschopné policii. Nikdo tedy nevěděl, jestli se jeho krvavé řádění ve městě nebude opakovat. Dr. Samuel Loomis, který Laurie tenkrát zachránil, vydal knihu, kde se o Michaelovi a jeho příbuzných zmiňuje. S tím ovšem nebyli šerif Brackett a Laurie spokojeni. Až po opětovných krvavých vraždách byla Laurie unesena Michaelem, který chtěl dokončit to, co začal. Laurie byla uvězněna Michaelem v malé chatrči obklíčenou policií. Její život byl ve velkém nebezpečí. Na místo taky přijel, svou knihou neúspěšný a šerifem Brackettem nechtěný, dr. Loomis, který chtěl Laurie ihned vysvobodit. Otázkou však bylo, zdali i přes krvavou historii dokáže Loomis Michaela psychicky přemoct a dostat Laurie z nebezpečí.\n\nThorn je runickým znakem, jehož počátky se v souvislosti s Michaelem projevují ve filmu \"Halloween 5\", kde lze tuto značku spatřit na jeho zápěstí. Plného významu nabývá znak až ve filmu \"Halloween 6\". Tato značka se objeví hned na několika místech, poblíž kterých Michael vraždil. Thorn zaručuje Michaelovi nesmrtelnost. Narodil se s prokletím Thornu, pro které se vžil známější název „Thornova kletba“, která jej navedla k vraždění ke dni 31. října roku 1963.\n\n\n"}
{"id": "786710", "url": "https://cs.wikipedia.org/wiki?curid=786710", "title": "Ján Marták", "text": "Ján Marták\n\nJán Marták (10. srpna 1903 Dolné Srnie – 24. října 1982 Bratislava) byl slovenský a československý literární historik, kritik, publicista, překladatel, organizátor divadelních spolků, teatrolog a politik Komunistické strany Slovenska, poslanec Slovenské národní rady a Sněmovny národů Federálního shromáždění na přelomu 60. a 70. let. Dlouholetý funkcionář Matice slovenské.\n\nNarodil se do chudé rodiny. V letech 1909–1915 navštěvoval evangelickou školu v rodné obci a měl pak jít do učení na řemeslníka. V roce 1917 ovšem nastoupil do maďarskojazyčné reálné školy v Novém Mestě nad Váhom. Po vzniku ČSR následujícího roku tato škola byla zrušena a v letech 1918–1921 proto studoval na československém reálném gymnáziu v Trenčíně a v letech 1921–1925 středoškolská studia završil na reformním reálném gymnáziu v Novém Mestě nad Váhom. Zde získal důkladné jazykové vzdělání a průpravu z humanistických oborů. Už koncem gymnazijních studií se angažoval v literárních studentských kroužcích a uveřejnil svá první díla. Stal se rovněž členem místního odboru Matice slovenské.\nV letech 1925–1931 studoval filozofii, slovenštinu a francouzštinu na Filozofické fakultě Univerzity Komenského v Bratislavě. V dizertační práci se zabýval osobností básníka Jána Botta. Jeho manželkou byla Mária Rázusová, dcera slovenského politika Martina Rázuse. V letech 1933–1959 (s přestávkou v letech 1944–1945) pracoval v centrále Matice slovenské v Turčianském Svätém Martinu, nejprve jako referent literárně-historického a pedagogického odboru, později i jako referent a zástupce tajemníka pro personální a administrativní záležitosti. Redigoval knižní edice Matice slovenské jako \"Čítanie študujúcej mládeže\", \"Čítanie pre meštianske školy\", \"Prekladová a Pokroková knižnica\", \"Pedagogický zborník\", \"Spisy Pedagogického odboru Matice slovenskej\", \"Spisy Martina Rázusa\" a časopisy \"Slniečko\" a \"Slovensko\". Připravil vydání výboru z díla Jozefa Škultétyho, Jaroslava Vlčka a Janka Jesenského. Kromě toho sám publikoval studie a články na kulturní témata. V roce 1938 vydal knihu \"Útok na spisovnú slovenčinu 1847–1848 a jeho cieľ\".\n\nV práci na vedoucích postech v Matici slovenské pokračoval i za Slovenského státu. Jako člen místopředseda její správní rady vstoupil do HSĽS. V roce 1944 se ovšem zapojil do Slovenského národního povstání, po porážce povstání ustoupil do hor a přešel do osvobozených Košic, kde pracoval pro pověřenectví školství. V dubnu 1945 převzal z pověření Slovenské národní rady správu Matice slovenské a v srpnu 1945 byl zvolen řádným správcem této instituce. Na tomto postu setrval až do roku 1959, zároveň působil jako předseda Slovenské národní knihovny v Martině. Angažoval se i v dalších organizacích. V letech 1946–1949 byl členem československého Slovanského výboru a v téže době i členem Československého výboru obránců míru. Během únorového převratu v roce 1948 byl členem Akčního výboru Národní fronty v Matici slovenské, který přebíral moc do rukou komunistického režimu. Působil pak v Matici v době, kdy její postavení bylo kvůli centralistickým tendencím československé vlády omezeno na ryze knihovnické a ediční počiny. V roce 1959 byl donucen odejít z Matice pro obvinění z buržoazního nacionalismu. Roku 1961 přesídlil do Bratislavy. Pracoval pak v Ústavu slovenské literatury při Slovenské akademii věd coby vedoucí divadelního odboru, později odboru starší slovenské literatury.\n\nBěhem 60. let se postupně vracel do veřejných funkcí. V letech 1960-1961 byl šéfredaktorem listu \"Slovenské divadlo\", roku 1961 byl jmenován předsedou Státní zkušební komise na Vysoké škole múzických umění v Bratislavě. Po smrti manželky se oženil s Lýdií Manicovou. V roce 1964 získal pamětní medaili k výročí SNP, roku 1968 získal Řád práce. Za pražského jara roku 1968 byl opět jmenován správcem Matice slovenské, kterou se snažil znovu proměnit na kulturní a politickou organizaci celonárodního významu. Tyto plány byly po nástupu normalizace ovšem utlumeny. Na postu správce Matice setrval do března 1972, pak odešel do penze.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve FS setrval do konce funkčního období, tedy do voleb roku 1971.\n\n"}
{"id": "786727", "url": "https://cs.wikipedia.org/wiki?curid=786727", "title": "Ten Years Are Gone", "text": "Ten Years Are Gone\n\nTen Years Are Gone je sólové studiové dvojalbum Johna Mayalla. Nahrávání alba probíhalo ve studiích Sunset Sound v kalifornském Los Angeles a vyšlo v roce 1973 pod značkou Polydor Records.\n\n"}
{"id": "786733", "url": "https://cs.wikipedia.org/wiki?curid=786733", "title": "The Blues Alone", "text": "The Blues Alone\n\nThe Blues Alone je první sólové (bez Bluesbreakers) studiové album Johna Mayalla. Album vyšlo v roce 1967 u Ace of Clubs Records (dceřiná společnost Decca Records) a v roce 2006 vyšla jeho remasterována verze s několika bonusy pod značkou Decca Records.\n\nAutorem všech skladeb je John Mayall.\n"}
{"id": "786742", "url": "https://cs.wikipedia.org/wiki?curid=786742", "title": "Tar (Maďarsko)", "text": "Tar (Maďarsko)\n\nTar je obec v Maďarsku v župě Nógrád.\n\nRozkládá se na ploše 27,34 km² a v roce 2015 zde žilo 1 839 obyvatel.\n\n"}
{"id": "786747", "url": "https://cs.wikipedia.org/wiki?curid=786747", "title": "Ligue Magnus 2011/2012", "text": "Ligue Magnus 2011/2012\n\nSezóna 2011/2012 byla 90. sezónou Ligue Magnus. Vítězem ročníku se stal tým Dragons de Rouen, který tak obhájil titul. Do Divize 1 sestoupil tým Bisons de Neuilly-sur-Marne, který byl v minulém ročníku postupujícím.\n\n\n\n\n\n\n\n\n Oficiální stránky ligy\n"}
{"id": "786754", "url": "https://cs.wikipedia.org/wiki?curid=786754", "title": "Hans Ulrich Klintzsche", "text": "Hans Ulrich Klintzsche\n\nHans Ulrich Klintzsche (4. listopadu 1898, Lübbenau/Spreewald - 15. září 1940, Boulogne) byl důstojník německého námořnictva, člen Freikorps a druhý velitel SA v letech 1921-1923.\n\nPo první světové válce vstoupil do řad Marine-Brigade Ehrhardt, poté vstoupil do Organisation Consul a nakonec do Bung Wiking. V srpnu 1921 převzal spolu s Hermannem Ehrhardtem velení nad tělocvičným a sportovním oddělením NSDAP, kde probíhal první utajený vojenský výcvik Hitlerových úderníků. V září 1921 byl zatčen pro podezření, že se podílel na zavraždění Matthiase Erzbergera, člena SPD, který v listopadu 1918 podepsal německou kapitulaci (atentát spáchala Organizace Consul).\n\n5. října 1921 opět převzal výcvik a zároveň se stal Oberste SA-Führer, kterým byl až do 11. května 1923, kdy velení organizace převzal Hermann Göring. Od roku 1924 byl v civilu, ale posléze se vrátil zpět k armádě. V roce 1936 vstoupil do Luftwaffe v hodnosti majora a velitele letecké školy, poté byl převelen k letecké záchranné službě a povýšen na plukovníka. Zemřel roku 1940, když jeho Heinkel He 59 havaroval kvůli poruše motoru při startu v Boulogne.\n"}
{"id": "786755", "url": "https://cs.wikipedia.org/wiki?curid=786755", "title": "Evropská silnice E65", "text": "Evropská silnice E65\n\nEvropská silnice E65 je evropskou silnicí 1. třídy. Začíná v Malmö na jihu Švédska a končí v Chanii v Řecku, na ostrově Kréta. Celá trasa měří zhruba 3 713 kilometrů, včetně obou trajektů pak cca 4 171 km. Přesnou délku trasy E65 je kvůli nejednoznačnému vedení po jednotlivých silnicích těžké změřit. Trasa se také každoročně mírně mění díky výstavbě nových přeložek a dálnic.\n\nNa české území E65 vstupuje v Harrachově po silnici č. 3 z Polska. Od hranic pak E65 vede po horské silnici I/10 přes Tanvald a Železný Brod do Turnova, kde začíná dálnice D10 vedoucí do Prahy. Prahou zatím musí trasa prokličkovat po Pražském okruhu, Městském okruhu a Spořilovské spojce, než se konečně napojí na dálnici D1. Z Prahy pak E65 pokračuje po dálnici D1 až do Brna, kde odbočuje na dálnici D2 a po ní vede až na hranice se Slovenskem u Lanžhotu. Na hranicích navazuje slovenská dálnice D2. Délka trasy E65 přes Českou republiku je celkem 390 kilometrů, z toho jen 52 km nevede po dálnicích nebo silnicích dálničního typu. Po dostavbě východní části Pražského okruhu se trasa E65 přes české území zhruba o 10 kilometrů zkrátí. Do budoucna se připravuje přeložení silnice I/10 přes Jablonec nad Nisou, kudy je naplánována stavba nové, částečně čtyřpruhové silnice. E65 by potom vedla už jen zhruba 29 kilometrů po běžné silnici, protože k hranicím se s výstavbou čtyřpruhové silnice nepočítá. Uvažuje se též o přeložení celé trasy E65 na budoucí dálnici D11 z Prahy do Královce, na kterou naváže polská rychlostní silnice S3. Tím pádem by vedla celá česká část E65 výhradně po dálnicích, stejně jako již nyní ta slovenská.\n\nTrasa E65 musela být v době svého vzniku přizpůsobena politickému rozdělení Evropy. V úseku na linii Praha-Videň-Štýrský Hradec-Záhřeb by E65 překonávala a to hned dvakrát tzv. železnou oponu, což bylo pro motoristy východního bloku nepřípustné. Proto byla trasa odkloněna z Prahy přes socialistické Slovensko a Maďarsko. Po pádu komunismu byl záměr trasu E65 narovnat, ale zatím k tomu nedošlo. Stejně tak na úseku E65 mezi Černou Horou a Řeckem, kde se trasa obrovskou oklikou přes Srbsko, Kosovo a Severní Makedonii vyhýbá Albánii, kterou tenkrát žádný tranzit projíždět nesměl. Přes Albánii dokonce žádná evropská silnice nevedla. Namísto narovnané trasy E65 asi o 250 km však přes Albánii vznikly po roce 2000 pouhé spojky E762 a E852.\n\n"}
{"id": "786760", "url": "https://cs.wikipedia.org/wiki?curid=786760", "title": "Big Bend (Texas)", "text": "Big Bend (Texas)\n\nBig Bend ( \"Velký ohyb\") je geografický region v Texasu, je to hovorové jméno regionu na západě Texasu podél hranice s Mexikem, někdy je oblast volně definována jako část Texasu jižně od dálnice U. S. Highway 90 a západně od řeky Pecos.\nOblast je řídce zalidněna, suchá a skalnatá a zahrnuje pohoří Chisos a Davis Mountain. Oblast zahrnuje kolem 4000 km² veřejných ploch, včetně národního parku Big Bend National Park a Big Bend Ranch State Park podél severního břehu řeky Rio Grande.\nNejvětšími městy jsou Alpine, Presidio, Marfa, Sanderson a Marathon.\n\n"}
{"id": "786761", "url": "https://cs.wikipedia.org/wiki?curid=786761", "title": "Erik Calonius", "text": "Erik Calonius\n\nErik Calonius je americký fotograf.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "786762", "url": "https://cs.wikipedia.org/wiki?curid=786762", "title": "RK-55 Granat", "text": "RK-55 Granat\n\nRK-55 Granat (: РК-55 Гранат, kód NATO: SSC-X-4 Slingshot, index GRAU: 3K10) byla sovětská ze země odpalovaná střela s plochou dráhou letu, zavedená do služby roku 1984 a vyřazená na základě odzbrojovacích smluv.\n\nNámořní verze systému, opatřená konvenční hlavicí a odpalovaná z ponorek, nese označení S-10 Granat (kód NATO: SS-N-21 Sampson, index GRAU: 3M10). Pozemní verze systému byla odpalována z osmikolového transportéru MAZ 543, z ponorek byla vypouštěna z jejich 533mm torpédometů. Letecká verze střely nese označení Ch-55; jsou jí vybaveny stroje typu Tu-95MS-16 či Tu-160.\n\nStřelu vyvinula v 70. a 80. letech konstrukční kancelář MKB Raduga jako doplněk balistických raket středního doletu, vhodný proti vzdáleným strategickým cílům u kterých jsou předem známy souřadnice. Na konci 80. let byly střelami Granat vybaveny jaderné ponorky tříd Projekt 671RTM, Projekt 971, Projekt 945 a Projekt 667. Po rozpadu Sovětského svazu byly vyřazeny střely s jadernou hlavicí, jinak je systém stále v provozu.\n\nStřela má délku 6,4 metru, průměr 0,51 metru, rozpětí ploch 3,1 metru a startovní hmotnost 1700 kg. Startuje pomocí raketového motoru a poté se pohybuje pomocí dvouproudového motoru TVD-50. Střela může nést konvenční hlavicí o hmotnosti 400 kg či jadernou hlavici o ekvivalentu 200 kilotun TNT. Dolet střely je 3000 km. Nejvyšší rychlost je 0,9 M.\n"}
{"id": "786763", "url": "https://cs.wikipedia.org/wiki?curid=786763", "title": "Llano Estacado", "text": "Llano Estacado\n\nLlano Estacado (výslovnost [ˈʝano estaˈkaðo], terasovité roviny), v angličtině také nazývané \"Staked Plains\", je tabulová plošina a region na východě Nového Mexika a severozápadě Texasu, ve Spojených státech amerických. Oblast zaujímá plochu 97 000 km a leží v nadmořské výšce 1 500 (severozápad) až 900 m (jihovýchod). Llano Estacado je součástí Velkých planin. Jedná se o suchou, bezlesou krajinu. Ekonomicky je významný chov hovězího dobytka a těžba ropy a zemního plynu.\n\nLlano Estacado má extrémně nízkou hustotu zalidnění. Většina populace je lokalizována v městech Amarillo, Lubbock, Midland a Odessa a jejích aglomeracích. Většina oblasti je venkovská, pokrytá velkým ranči a zavlažovanými farmami. Je tu několik dalších středně velkých měst, například Andrews, Hereford, Plainview, Levelland a Lamesa v Texasu, a Clovis, Portales a Hobbs v Novém Mexiku.\n\nLlano Estacado je rozlohou větší než Nová Anglie, kromě Maine. Region představuje jižní rozšíření Velkých planin, s délkou přibližně 250 mil ze severu na jih a šířkou 200 mil z východu na západ. Silnice jsou rovné a střetávají se většinou v pravých uhlech. Bavlna je základní pěstovanou zemědělskou plodinou na zavlažovaných územích, v posledních letech její pěstování stagnuje z důvodu klesajících cen na světových trzích. Llano Estacado je někdy humorně nazýváno \"85 procent obloha a 15 procent prérie\".\nÚzemí má velké množství kostelů na počet obyvatel. Prohibice, která byla uzákoněna v roce 1933 je dodnes dodržována ve více než čtyřiceti texaských okresech, většina z nich je v oblasti Llano Estacado.\n\nZ důvodu nadměrného využívání podzemní vody od sedmdesátých let minulého století se farmáři vracejí k pěstování plodin méně náročných na vlhko.\nOblast Llano Estacado je jedním z největších producentů bavlny ve Spojených státech.\n\n"}
{"id": "786765", "url": "https://cs.wikipedia.org/wiki?curid=786765", "title": "Sammamišské jezero", "text": "Sammamišské jezero\n\nSammamišské jezero je sladkovodní nádrž 13 kilometrů na východ od města Seattle v americkém státě Washington. Dosahuje délky 12 kilometrů, šířky přes 2 kilometry, hloubky 32 metrů a jeho rozloha činí 21 km². Nedaleko na západ se nachází Washingtonovo jezero, na východě jej ohraničuje Sammamišská plošina. Mezi velká města na březích jezera patří Redmond na severu a Issaquah jihu. Jezero je napájeno potokem Issaquah Creek, vodu z něj do Washingtonova jezera odvádí z Redmondu řeka Sammamish.\n\nPovodí jezera má rozlohu 250 km² a kromě Redmondu a Issaquah do něj patří také města Bellevue, Preston a Hobart. Povodí tvoří především malé potoky, jejichž cesta končí právě v jezeře. Největším z těchto potoků je Issaquah Creek, tvořící až 70 procent vody proudící do jezera.\n\nBřehy jezera jsou touto dobou nejrychleji rostoucími předměstími v metropolitní oblasti okolo města Seattle. Značným rozvojem si na přelomu tisíciletí prošla města Redmond, Issaquah, Bellevue, Snoqualmie a Fall City. V roce 1999 bylo kvůli expanzi předměstí začleněno město Sammamish.\n\nV minulosti byla voda při vysokém úhrnu srážek, který zde často bývá v porovnání se Seattlem dvojnásobný, pohlcena okolními lesy. Kypré, houbovité lesní půdy prakticky eliminovaly přetok vody při zimních bouřích a dodávaly tak zdroje podzemní vody, která se při suchých letních měsících proměňovala ve sladkovodní potůčky. Kvůli urbanizaci byla lesní půda nahrazena nepropustnými povrchy, jako jsou silnice, parkoviště nebo střechy, a při srážkách se tak zvýšilo zaplavení. Voda ze srážek obsahuje usazeniny a toxické látky, které se dostaly do potoků a tím pádem i do jezera, což má negativní vliv na ryby a další živočichy v jezeře a také to ovlivnilo průhlednost jeho vody.\n\nV květnu 2010 pořádala federální vláda město Sammamish, aby zakázalo výstavbu v pásmu 76 metrů od pobřeží jezera, čímž má být poskytnuta ochrana zdejším populacím lososů a pstruhů amerických. V této žádosti nebyl zahrnut losos nerka, přestože environmentalisté a vědci tvrdí, že i tento druh je v jezeře a jeho přítocích na pokraji vyhynutí. Přestože město Sammamish zatím těmto konzervačním snahám odolává, sousední město Issaquah svolilo k zákazu výstavby v pásmu 61 metrů od jezera a od potoka Issaquah Creek. Celkem se odhaduje, že se v jezeře nachází už méně než sto jedinců lososu nerka.\n\nNedávný návrat bobra kanadského na břehy jezera vrhl představitele města Issaquah a státního parku Lake Sammamish, že svou činností zde bobři způsobí záplavy a že si budou dělat nory pod silnicemi. Doporučují tedy přemístění této bobří populace. V červnu 2010 požádalo město Issaquah Ministerstvo ryb a zvěře státu Washington o zbourání bobří přehrady na potoku Tibbetts Creek ve státním parku Lake Sammamish, jelikož přehrada může způsobit záplavy a zamezuje migraci lososů.\n\nNa druhou stranu výzkumy na severu Spojených států a v Kanadě ukazují, že bobři poskytují ekologické výhody vytvářením vodních nádrží, které navyšují hojnost a rozmanitost ryb a ptáků. Výzkum v povodí řeky Stillaguamish, asi 80 kilometrů severně od jezera, ukázal, že po zmizení bobřích přehrad klesla letní produkce lososa kisuče o 89 procent.\n\nNa severu jezera se nachází Marymoor Park, na jihu státní park Lake Sammamish a stezka East Lake Sammamish Trail. Mezi zdejší nejpopulárnější aktivity patří veslování, vodní lyžování, wakeboarding a wakesurfing. Na severním konci jezera se nachází veřejná slalomová dráha pro vodní lyžování.\n\n"}
{"id": "786766", "url": "https://cs.wikipedia.org/wiki?curid=786766", "title": "Tereza Chlebovská", "text": "Tereza Chlebovská\n\nTereza Kadeřábková, narozená jako Tereza Chlebovská (* 10. prosince 1990 Krnov), je česká reportérka a modelka, která se stala veřejně známou osobou díky vítězství v soutěži Česká Miss pro rok 2012.\n\nPochází z Krnova. V letech 2006–2010 studovala na gymnáziu v Krnově. Od roku 2010 studovala na Pedagogické fakultě Ostravské univerzity.\n\nJejí otec je zámečník a fotbalový rozhodčí, matka a babička jsou učitelky. Starší sestra Johana Chlebovská vystudovala veterinární lékařství na Veterinární a farmaceutické univerzitě v Brně.\n\nV roce 2014 se jejím partnerem stal fotbalový reprezentant Pavel Kadeřábek, který ji během těhotenství v roce 2016 požádal o ruku a 2. září téhož roku porodila dceru Emu.\n\nSvatební obřad proběhl 17. června 2017. Manželé žijí v Německu, kde Pavel Kadeřábek momentálně hraje za fotbalový klub Hoffenheim, kam přestoupil z pražské Sparty.\n\nZúčastnila se několika soutěží krásy:\n\nV roce 2012 se zúčastnila České Miss, na níž se probojovala do finálového galavečera, jež se konal 31. března 2012 v Hudebním divadle Karlín. Soutěž vyhrála. Kromě titulu Česká Miss 2012 získala i další ceny, a to bezplatný roční pronájem zařízeného bytu 2+kk v 10. patře bytového domu Rezidence Prague Towers v Praze a balení pramenité vody Aquila. Vítězství jí zajistilo účast na celosvětové Miss Universe 2012 v Las Vegas, kde skončila bez postupu. Garderóbu jí na tuto událost připravil módní návrhář Lukáš Lindner.\n\nV lednu 2013 odletěla na pět pracovních týdnů do Turecka. V Istanbulu nafotila katalogy, kampaň na spodní prádlo a kampaň na čokoládu.\n\nOd října 2013 pracuje jako reportérka na televizi Prima Cool a informuje o dění v Lize mistrů\n\n\n"}
{"id": "786767", "url": "https://cs.wikipedia.org/wiki?curid=786767", "title": "Václav Soukup", "text": "Václav Soukup\n\nVáclav Soukup (* 1957) je český antropolog a kulturolog působící na Filozofické fakultě Univerzity Karlovy v Praze. Ve své výzkumné, publikační a pedagogické činnosti se zaměřuje na kulturní antropologii, paleoantropologii a kulturní ekologii. Vydal řadu odborných studií a monografií, které jsou věnovány teorii kultury a dějinám antropologického myšlení.\n\nMezi další oblasti jeho odborného zájmu patří pravěká archeologie, konkrétně problematika evoluce člověka a lidské kultury. K jeho významným vědeckým monografiím patří Dějiny sociální a kulturní antropologie (1996), Přehled antropologických teorií kultury (2000), Dějiny antropologie (2004), Antropologie: teorie člověka a kultury (2011) a Prehistorie rodu Homo (2015). Společně s českou antropoložkou a historičkou umění Barborou Půtovou realizoval mezinárodní výzkumný projekt věnovaný hledání kořenů lidské kreativity a geneze umělecké imaginace. Výsledky tohoto projektu byly publikovány společně se studiemi předních světových paleoantropologů a archeologů v knize The Genesis of Creativity and the Origin of the Human Mind (2015). Ve vědecké monografii Umění a kultura království Benin (2016, spoluautoři Joseph Nevadomsky a Barbora Půtová) se zaměřil na analýzu a interpretaci dějin, umění a kultury stejnojmenného afrického království.\n\nZa knižní publikace věnované rozvoji antropologie obdržel Cenu Vojtěcha Suka na Masarykově univerzitě v Brně a Cenu rektora Univerzity Karlovy v Praze. V roce 2016 byl zvolen rektorem Vysoké školy mezinárodních a veřejných vztahů Praha, o.p.s., kterou profiluje jako moderní vysokoškolské a vědecko-výzkumné pracoviště vychovávající odborníky v oblasti diplomacie, antropologie, veřejné správy a public relations.\n"}
{"id": "786768", "url": "https://cs.wikipedia.org/wiki?curid=786768", "title": "Synagoga v Širokých Třebčicích", "text": "Synagoga v Širokých Třebčicích\n\nSynagoga v Širokých Třebčicích se nachází severně od návsi ve vesnici Široké Třebčice, uprostřed bývalého židovského ghetta na parcele parc. č. 313. Postavena byla v roce 1848 v místech starší synagogy. K bohoslužebným účelům byla využívána zhruba do roku 1929. V roce 1935 byla zbořena horní část budovy, včetně střechy a stropu. Zůstaly pouze obvodové zdi, přičemž vchody v západním průčelí byly zazděny. Vnitřní části budovy jsou využívány jako dvorek.\n\n"}
{"id": "786769", "url": "https://cs.wikipedia.org/wiki?curid=786769", "title": "Keith Kissack", "text": "Keith Kissack\n\nKeith Edward Kissack (18. listopadu 1913 – 31. března 2010) byl britský učitel a historik. Zabýval se zejména dějinami Monmouthu a Monmouthshiru. Od roku 1976 byl nositelem Řádu britského impéria v hodnosti člena (\"MBE\").\n\nNarodil se v Clunu ve Shropshiru a chodil do Durhamské školy, kde byl v letech 1931 a 1932 členem školního kriketového týmu. Později studoval na St Mark and St John's College v londýnském Chelsea, aby se stal učitelem. Po druhé světové válce, kde byl zraněn, pracoval jako učitel v Monmouthu, kde se také později stal ředitelem. Také byl aktivní v komunální politice v Monmouthu a také byl kurátorem Monmouthského muzea.\n\nVýběr publikací:\n"}
{"id": "786771", "url": "https://cs.wikipedia.org/wiki?curid=786771", "title": "Židovský hřbitov v Širokých Třebčicích", "text": "Židovský hřbitov v Širokých Třebčicích\n\nŽidovský hřbitov v Širokých Třebčicích se nachází asi kilometr východně od vesnice Široké Třebčice, uprostřed polí, severně od Třebčického potoka. Založen byl údajně v 15. století, doložen je však až od 18. století. Areál hřbitova je dosti členitý a jeho rozloha čítá 2195 m. Dochovalo se na 100 náhrobních kamenů, z nichž řada je barokních a klasicistních (moderní byly odvezeny nacisty). Pohřby se zde konaly až do druhé světové války, během níž byl hřbitov poničen. Obdobný osud jej potkal i za minulého režimu.\n\n"}
{"id": "786772", "url": "https://cs.wikipedia.org/wiki?curid=786772", "title": "Denisa Domanská", "text": "Denisa Domanská\n\nMDDr. Denisa Studená, rozená jako Denisa Domanská (* 24. března 1992 Kyjov) je česká modelka a česká účastnice Miss World 2011.\n\nDenisa Domanská pochází z Koryčan.\n\nVystudovala Klvaňovo gymnázium v Kyjově (maturovala v roce 2011). V současnosti studuje obor Zubní lékařství na 1. lékařské fakultě Univerzity Karlovy. Umí hrát na klavír.\n\n\nV roce 2011 se zúčastnila soutěže Česká Miss. Na galavečeru, který se konal dne 19. března 2011 získala titul \"Česká Miss World 2011\" (vybrala ji porota). Poté reprezentovala na mezinárodní soutěži krásy Miss World v Londýně, kde ale neuspěla. Nafotila kampaň pro firmu \"Global Energy\". V současnosti je velmi žádaná v zahraničí.\n\nV září 2013 odletěla na soutěž krásy Miss Tourism Queen International do čínské Šanghaje.\n\n"}
{"id": "786773", "url": "https://cs.wikipedia.org/wiki?curid=786773", "title": "Monmouth Troy", "text": "Monmouth Troy\n\nMonmouth Troy byla jedna ze dvou železničních stanic v Monmouthu, městě ve Spojeném království ležícím na jihovýchodě Walesu v Monmouthshiru. Byla původně postavena v roce 1857 v rámci železniční tratě Monmouth - Pontypool označované jako \"Coleford, Monmouth, Usk and Pontypool Railway\" a později byla používaná i jinými tratěmi. Nakonec byla v roce 1964 uzavřena, když skončil provoz na dvou posledních tratích do ní vedoucích, totiž trati Monmouth - Chepstow (\"Wye Valley Railway\") a trati Monmouth – Ross-on-Wye (\"Ross and Monmouth Railway\").\n\nStanice byla otevřena 12. října 1857 a ze dvou monmouthských stanic (druhá byla Monmouth Mayhill) byla tou větší. Nejprve do ní vedla jen trať Monmouth - Pontypool, v roce 1874 sem byla přivedena trať Monmouth – Ross-on-Wye, v roce 1876 trať Monmouth - Chepstow a v roce 1883 trať Monmouth – Coleford.\n\nPoslední zmiňovaná byla také první uzavřena: už v roce 1917. Na trati Monmouth - Pontypool byla ukončena přeprava cestujících v roce 1955 a pak i přeprava nákladů 12. října 1957. Zbylé dvě železnice přežily až do roku 1959, kdy byly obě zavřeny pro osobní provoz, zatímco nákladní pokračoval až do roku 1964. Oficiálně pak byla stanice Monmouth Troy uzavřena 5. ledna 1964. Kdyby byl býval Monmouth zůstal hlavním městem hrabství, jednalo by se v rámci Británie o první hlavní město hrabství, které přišlo o všechna svá železniční spojení.\n\nStaniční budově hrozila demolice, ale byla zakoupena nadšeneckou muzejní železnicí Gloucestershire Warwickshire Railway, rozebrána na kameny a znovu sestavena ve Winchcombe, kde dnes opět slouží jako nádražní budova.\n"}
{"id": "786774", "url": "https://cs.wikipedia.org/wiki?curid=786774", "title": "Šárka Cojocarová", "text": "Šárka Cojocarová\n\nŠárka Cojocarová, provdaná Klemensová (* 16. ledna 1989 Bruntál) je česká modelka, Miss Brno Open 2009 a Česká Miss Earth 2011.\n\nPochází ze slezských Svobodných Heřmanic. Její dědeček Cojocar pocházel z Rumunska.\n\nV dubnu 2013 oznámila, že je těhotná a bude se v červnu 2013 vdávat za svého partnera, závodníka Karla Klemense , se kterým tehdy rok žila.. V úterý 22. října 2013 se jim narodil první společný potomek, holčička Sára v porodnici v Opavě (měřila 52 cm a vážila 4260 gramů) a ve čtvrtek 9. července 2015 v 14:55 porodila syna Karla v porodnici v Opavě (vážil 4625 gramů a měřil 53 centimetrů).\n\nJejí bratrancem je Václav Cojocaru, žhář, který se podílel na rasově motivovaném útoku ve Vítkově a soud mu za to udělil výjimečný dvacetiletý trest. S jeho rodinou se však již rodina modelky několik let nestýkají.\n\nV letech 2004–2008 studovala na Jazykovém gymnáziu Pavla Tigrida v Ostravě-Poruba. Poté studovala bakalářské obory \"Anglický jazyk a literatura\" a \"Francouzský jazyk a literatura\" ve studijním programu \"Filologie\" na Filozofické fakultě Ostravské univerzity, které absolvovala v roce 2011. Nyní pokračuje ve studiu navazujících magisterských oborů \"Učitelství anglického jazyka a literatury pro SŠ\" a \"Učitelství francouzského jazyka a literatury pro SŠ\" ve studijním programu \"Učitelství pro střední školy\" na téže fakultě, které by měla absolvovat v roce 2013. Ovládá angličtinu, francouzštinu, španělštinu a ruštinu.\n\nZúčastnila několika soutěží krásy. Na většině z nich se umístila na předních pozicích, například na:\n\nV roce 2011 se zúčastnila s finálním číslem 4 soutěže Česká Miss (její spolužačka z vysoké školy Blanka Štramberská soutěžila s číslem 3). Na galavečeru, který se konal dne 19. března 2011, získala titul \"Česká Miss Earth 2011\". Poté nás reprezentovala na celosvětové ekologické soutěži krásy Miss Earth, která se konala ve filipínské Manile a získala titul \"Nejkrásnější tělo v plavkách\" (\"Best in Swimsuit\").\n\nV roce 2012 reprezentovala naši zemi také na méně známé mezinárodní soutěži krásy Miss Exclusive of the World, jejíž finále se konalo 7. července 2012 v Turecku a kde se umístila na 3. místě.\n"}
{"id": "786775", "url": "https://cs.wikipedia.org/wiki?curid=786775", "title": "Custos armorum", "text": "Custos armorum\n\nCustos armorum byla hodnost v římských legiích. Vojáci v této pozici se starali o opravu a údržbu výstroje a zbraní. Někdy tuto hodnost získávali legionáři, kteří před vstupem do armády pracovali jako kováři. Jindy se jimi stávali nádeníci nebo dobrovolníci z místa, kde legie působila.\nV hierarchii armády byli \"custos armorum\" velmi vážení, protože se vojáci museli v bitvě spoléhat na jejich dokonalou práci. Vydělali si také jeden a půlkrát více peněz, než obyčejný voják. Provoz kovárny a palivo si totiž museli platit sám. \n\nPodle nálezů ve velkých kovárnách v náborových městech římské říše(hlavně v dnešní Itálii), byli odpovědní především za opravu výstroje, či sériovou výrobu zbraní a zbroje.\n"}
{"id": "786776", "url": "https://cs.wikipedia.org/wiki?curid=786776", "title": "Paenula", "text": "Paenula\n\nPaenula byl kožený nebo vlněný plášť nošený starými Římany. Původně nošený otroky, vojáky a lidmi nižšího postavení. Ve třetím století jej začali používat módní lidé pro pohodlnou jízdu i jako cestovní plášť. Podle zákonu proti přepychu z roku 382 (Codex Theodosianus), měli plášť pro každodenní nošení používat římští senátoři. A to, místo, do té doby používaného, vojenského pláště zvaného chlamys. Togy byly vyhrazeny pro státní příležitosti.\n"}
{"id": "786777", "url": "https://cs.wikipedia.org/wiki?curid=786777", "title": "Linda Bartošová", "text": "Linda Bartošová\n\nLinda Bartošová (* 4. května 1993 Vysoké Mýto) je reportérka a moderátorka České televize, finalistka České Miss a česká vyslankyně na Miss World. Od roku 2014 působí v zahraniční redakci ČT. \n\nNarodila se Vysokém Mýtě. Vyrůstala v obci Vraclav. Nyní žije v Praze. \n\nZákladní školu vychodila ve Vysokém Mýtě. Od roku 2008 pokračovala ve studiu na Anglickém gymnáziu v Pardubicích, které v roce 2012 zakončila maturitní zkouškou. Ještě v období studia na gymnáziu byla na stáži v Pardubickém deníku. Následně vystudovala obor Žurnalistika na Fakultě sociálních věd Univerzity Karlovy v Praze. Ovládá velmi dobře anglický jazyk. Umí také francouzsky. V roce 2013 začala pracovat v České televizi, kde nyní působí jako reportérka zahraniční redakce a moderátorka zpravodajství ČT24.\n\n"}
{"id": "786779", "url": "https://cs.wikipedia.org/wiki?curid=786779", "title": "Tereza Fajksová", "text": "Tereza Fajksová\n\nTereza Fajksová (* 17. května 1989 Ivančice) je česká modelka, Blesk Česká Miss Earth 2012 a Miss Earth 2012.\n\nTereza Fajksová pochází z jihomoravských Ivančic. Její otec se jmenuje Pavel Fajks a má jednoho bratra. Navštěvovala Základní školu T. G. Masaryka v Ivančicích, následně Sportovní gymnázium Ludvíka Daňka v Brně. V letech 2008-2012 studovala na soukromé Veřejně správní akademii v Brně obor \"Personální řízení\". Od roku 2014 studuje na Fakultě regionálního rozvoje a mezinárodních studií Mendelovy univerzity v Brně obor \"Mezinárodní teritoriální studia\".\n\nV současnosti žije v Brně a chodí se svým přítelem basketbalistou Lubošem Gregorem z Brna už přes šest let (2013).\n\nNejprve začala hrát volejbal v Ivančicích, poté hrála a dokonce byla kapitánkou v extraligovém volejbalovém týmu Královopolská Brno. Je trojnásobnou juniorskou mistryní ČR ve volejbale. V 19 letech skončila s volejbalovou kariérou ze zdravotních důvodů.\n\nV roce 2009 se přihlásila do soutěže krásy Miss České republiky, probojovala se až do finále pod číslem 11, ale neumístila se.\n\nV roce 2010 se zúčastnila mezinárodní soutěže krásy Miss Tourism Queen of the Year International 2010 v čínském Shandongu (Qingzhou). Byla úspěšná a umístila se jako II. Vicemiss z 85 dívek a ještě získal podtitul \"Miss body beautiful\".\n\nV roce 2011 se zúčastnila mezinárodní soutěže krásy Miss Bikini International 2011, kde se probojovala do Top 24.\n\nNa podzim roku 2011 se přihlásila do soutěže krásy Česká Miss a získala titul \"Blesk Česká Miss Earth 2012\", tedy se umístila na 3. místě v této soutěži. Poté reprezentovala na mezinárodní soutěži krásy Miss Earth 2012, které se konalo 24. listopadu 2012 ve Versailles Palace v Alabang, Muntinlupa City na Filipínách, kde se stala historicky první českou Miss Earth ze 79 dívek z celého světa.\n\nGarderobu, která se skládala z pěti večerních a čtyř koktejlových šatů, jí navrhovala česká návrhářka Miriam Janásová. Všechny šaty doplňovaly šperky z kolekce šperků jablonecké firmy Šenýr Bijoux. Byla úspěšná i v jednotlivých soutěžních kategoriích: druhá v \"Resorts Wear\" a \"Evening gown\" (večerní róba), získala zvláštní cenu \"Miss Kaolin Sea\" a cenu za nejkrásnější pleť ze všech dívek.\n\nOsobní život \n\n5.3.2019 se ji narodila krásná holčička, kterou pojmenovali Lilien. Momentálně je Tereza na mateřské dovolené, kterou spojuje se svoji prací. \n\n"}
{"id": "786780", "url": "https://cs.wikipedia.org/wiki?curid=786780", "title": "Hana Věrná", "text": "Hana Věrná\n\nHana Věrná (* 10. května 1989, Uherské Hradiště) je česká produkční, příležitostná modelka, II. vicemiss České republiky 2009 a Miss Nej hlas 2009 a I. vicemiss z světové soutěže krásy Miss Supranational.\n\nHana Věrná pochází z Kudlovic, kde bydlela se svými rodiče a starším bratrem Tomášem v rodinném domě. Dnes žije se svým přítelem Radimem v Praze-Holešovicích, kde si v roce 2010 koupila byt .\n\nVystudovala sportovní školu se zaměřením na atletiku. V letech 2004–2008 studovala na Obchodní akademie v Uherském Hradišti. Poté studovala na Univerzitu Jana Amose Komenského v Praze obor Management cestovního ruchu, který absolvovala v roce 2011 a získala titul Bakalář.\n\nHana Věrná se účastnila několika soutěží krásy. Na většině z nich se umístila na předních pozicích, například na:\n\nV roce 2009 se přihlásila do Miss České republiky a stala se \"II. Vicemiss České republiky\" a ještě získala titul \"Miss Nej hlas\". Hana Věrná získala titul Miss Wieliczka (nejlepší kroj) a umístila se na krásném 2. místě na mezinárodní soutěži krásy Miss Supranational v polském Płocku dne 28. srpna 2010.\n"}
{"id": "786781", "url": "https://cs.wikipedia.org/wiki?curid=786781", "title": "Polsko na Letních olympijských hrách 1956", "text": "Polsko na Letních olympijských hrách 1956\n\nPolsko na Letních olympijských hrách 1956 v Melbourne reprezentovalo 64 sportovců, z toho 49 mužů a 15 žen. Nejmladší účastnik byla Natalia Kot (18 let, 158 dní), nejstarší pak Zygmunt Kiszkurno (35 let, 328 dnů). Reprezentanti vybojovali 9 medailí, z toho 1 zlatou, 4 stříbrné a 4 bronzové.\n\n"}
{"id": "786782", "url": "https://cs.wikipedia.org/wiki?curid=786782", "title": "Polsko na Letních olympijských hrách 1952", "text": "Polsko na Letních olympijských hrách 1952\n\nPolsko na Letních olympijských hrách 1952 v Helsinkách reprezentovalo 125 sportovců, z toho 103 mužů a 22 žen. Nejmladší účastnik byl Aleksandra Mrož (17 let, 34 dní), nejstarší pak Józef Kiszkurno (57 let, 174 dnů). Reprezentanti vybojovali 4 medailí, z toho 1 zlatou, 2 stříbrné a 1 bronzovou.\n"}
{"id": "786784", "url": "https://cs.wikipedia.org/wiki?curid=786784", "title": "Seznam vítězů turnajů Masters (2002–2021)", "text": "Seznam vítězů turnajů Masters (2002–2021)\n\nSeznam vítězů turnajů Masters představuje chronologický přehled finálových zápasů ve dvouhře a čtyřhře mužských tenisových profesionálních turnajů kategorie ATP Tour Masters 1000 v podobě odehraných sezón od roku 2002.\n"}
{"id": "786786", "url": "https://cs.wikipedia.org/wiki?curid=786786", "title": "Polsko na Letních olympijských hrách 1948", "text": "Polsko na Letních olympijských hrách 1948\n\nPolsko na Letních olympijských hrách 1948 v Londýně reprezentovalo 37 sportovců, z toho 30 mužů a 7 žen. Nejmladší účastnik byl Janusz Kasperczak (20 let, 314 dní), nejstarší pak Teodor Zaczyk (48 let, 115 dnů). Reprezentanti vybojovali 2 medaile, z toho 1 zlatou a 1 bronzovou.\n\n"}
{"id": "786787", "url": "https://cs.wikipedia.org/wiki?curid=786787", "title": "Kuba na letních olympijských hrách", "text": "Kuba na letních olympijských hrách\n\nKuba na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "786790", "url": "https://cs.wikipedia.org/wiki?curid=786790", "title": "Vilém Koleš", "text": "Vilém Koleš\n\nVilém Koleš (28. května 1869, Třebechovice pod Orebem - 2. srpna 1944, tamtéž) byl třebechovický řemeslník, měšťan, publicista, spisovatel a historik. Byl rovněž zakladatelem městského muzea v Třebechovicích.\n\nByl synem městského strážníka. Vyučil se v Praze pánským krejčím. Později zde několik let pracoval. Byl činný v Jednotě katolických tovaryšů, publikoval články a brožury v duchu křesťanského socialismu. některé z nich uveřejnil pod pseudonymy Šelog a V. Orlovský.\n\nPřispíval do novin a časopisů: \"České kopřivy\", \"Večerní noviny\", \"Dělnické noviny\", \"Lidové listy\", \"Nové Právo\", \"Obrana práce\" (Brno), \"Mír\" (Olomouc), \"Štít\" (Hradec Králové) a dalších.\n\n\n\n"}
{"id": "786791", "url": "https://cs.wikipedia.org/wiki?curid=786791", "title": "Studentská cena míru", "text": "Studentská cena míru\n\nStudentská cena míru (anglicky Student Peace Prize) se uděluje každý druhý rok studentu nebo studentské organizaci, která významně přispěla k budování míru a k propagaci lidských prav. Cena se uděluje jménem všech norských studentů a její administraci provádí Sekretariát Studentské mírové ceny v městě Trondheim, který ustanovuje národní radu pro nominaci s reprezentanty z univerzit v Norsku a též nezávislou Radu mírové ceny, které cenu udělují. Ceremonie udělování probíhá na Mezinárodním studentském festivalu v Trondheim (ISFiT).\n\nNominační komise akceptuje nominace od všech zainteresovaných stran. Nominovaný může být pouze student nebo studentská organizace. Nominační komise je složena z různých norských univerzit a fakult.\n\n\n"}
{"id": "786795", "url": "https://cs.wikipedia.org/wiki?curid=786795", "title": "Iontoforéza", "text": "Iontoforéza\n\nIontoforéza je fyzikální metoda používaná v lékařství pro dopravu elektricky nabitých částic (iontů) do tkání (iontophoresis z řečtiny ionto=iont phorē= nést). Tato metoda se využívá pro dopravu léčiv, při diagnostice nebo při terapii hyperhidrózy (nadměrného pocení).\n\nJde o klinickými studiemi ověřenou metodu (1,2,3) kdy na postižené místo (např. hlava, záda, hrudník, ruce, nohy, podpaždí, apod.) jsou přes vodou napuštěnou látku přiloženy elektrody a aplikován elektrický proud o malé intenzitě. Končetiny je možné též ponořit do vaniček s vodou, ve které jsou umístěny elektrody. Ve většině případů dostačuje použití kohoutkové vody (v angličtině se tato celá metoda označuje tap-water iontophoresis), která má dostatek iontů pro vedení elektrického proudu. Prostřednictvím elektrod je ze zdroje konstantního proudu do kůže zaveden slabý kontrolovaný elektrický proud. V případě podpaží a dalších částí těla jsou k aplikaci určeny speciální elektrody a adaptéry.\n\nVýsledky terapie se dostaví již po 1 až 3 týdnech používání (může ale být individuální) a efekt přetrvává i několik týdnů nebo měsíců. Poté stačí terapii zopakovat, což její účinky opět prodlouží.\n\nIontoforézou se lze bez problémů zbavit zpocených a studených dlaní rukou, chodidel, podpaží, pocení hlavy, zad i hrudníku. V podstatě se dá říci, že s vhodnými \"adaptéry\" se dá iontoforéza použít k odstranění nadměrného pocení kdekoliv na těle.\n\n"}
{"id": "786803", "url": "https://cs.wikipedia.org/wiki?curid=786803", "title": "Respirační epitel", "text": "Respirační epitel\n\nRespirační epitel vystýlá pouze plicní alveoly kde dochází přímo k výměně dýchacích plynů. Tento epitel je jednovrstvený dlaždicový. Často zaměňován s víceřadým cylindrickým který pokrývá zbylou, vetší část dýchacích cest. Ten pak slouží především na očištění, zvlhčení a ohřívaní vzduchu před tím, než se dostane do plicních sklípků, kde probíhá vlastní výměna plynů mezi vdechovaným vzduchem a krví - zde právě pak respirační epitel.\n\nPři pohledu pod elektronovým mikroskopem lze v respiračním epitelu rozeznat 5 základních typů buněk: buňky řasinkové, pohárkové, kartáčové, bazální a malé granulární. V různých částech dýchacích cest se však struktura tohoto epitelu mění.\n\nŘasinkové buňky jsou vysoké, cylindrické, apikálně mají vyvinutý ciliární aparát. V respiračním epitelu jsou právě tyto buňky nejpočetnější. Jedna řasinková buňka nese obvykle okolo 250 až 300 řasinek. Na laterálních stěnách buněk nacházíme nejen apikální spojovací komplexy, ale i četné nexy. Buňky jsou typické velkým světlým oválným jádrem uloženým dlouhou osou paralelně s dlouhou osou buňky. Nad jádrem řasinkové buňky se nachází poměrně malý Golgiho komplex, málo vyvinuté granulární a agranulární endoplazmatické retikulum a ojedinělé lysozomy. Pod řasinkami buněk můžeme nalézt kromě bazálních tělísek i četné mitochondrie. V pokusných studiích bylo prokázáno, že pro pohyb řasinek buňky je nezbytný adenosintrifosfát (ATP).\nPohárkové buňky jsou druhé nejrozšířenější buňky v respiračním epitelu. U člověka představují sekreční elementy v epitelu dýchacích cest až po počáteční úseky bronchiolů. Jsou to typické hlen secernující buňky. Ve fázi, kdy jsou naplněny sekretem, mají jádro uložené bazálně. V okolí jádra se vyskytují četné cisterny granulárního endoplazmatického retikula a malý počet lysozomů. V oblasti nad jádrem nacházíme rozsáhlý Gologiho komplex a četná, velká, světlá, hlenová granula s jemnou fibrogranulární strukturou. Granula vykazují velkou tendenci ke splývaní. V apikální oblasti hlenem naplněných buněk splývající granula vytvářejí rozsáhlé hlenové masy. Granula jsou bohaté především na mukopolysacharidy.\nPočet pohárkových buněk je výrazně ovlivněn předcházejícími záněty dýchacích cest a také koncentrací škodlivých a dráždivých látek ve vnějším prostředí. Bylo zjištěno, že u zvířat porozených a chovaných za sterilních podmínek, se v dýchacích cestách vyskytují sekreční buňky serózního typu, které obsahují typická sekreční granula. Teprve po styku s různými škodlivinami, zejména infekcemi, se tyto buňky mění v elementy mucinózní.\n\nKartáčové buňky jsou méně četné cylindrické buňky, na jejichž povrchu můžeme najít množství mikroklků. Tyto buňky mají aferentní nervová zakončení na svém bazálním povrchu, jsou proto považovány za senzorické receptory.\n\nBazální buňky jsou malé okrouhlé elementy, které leží na bazální membráně a nedosahují luminálního povrchu epitelu. Tyto buňky jsou považovány za zárodečné buňky mitoticky se dělící, z nichž se diferencují ostatní typy, čili buňky řasinkové, nebo pohárkové. Vzhledem k tomu, že u zdravých jedinců, je ve víceřadém cylindrickém epitelu výměna buněk poměrně pomalá, nacházíme tu jen malý počet diferencujících buněčných elementů. Diferenciaci sekrečních elementů signalizuje vývoj granulárního Golgiho komplexu a výskyt jednotlivých drobných sekrečních granul. Známkou počínající diferenciace směrem k řasinkovým buňkám je výskyt prekurzorů bazálních tělísek v různé fázi vývoje. Bazální buňky obsahují velká světlá jádra, která jsou uložená dlouhou osou paralelně s bazální laminou. Jejich cytoplazma je chudá na buněčné organely s výjimkou ribozomů.\n\nMalé granulární buňky jsou buňky, které připomínají bazální, s tím rozdílem, že obsahují četná granula o průměru 100 – 300 nm, s temnou dření. Histochemické studie ukázaly, že jde o populaci buněk, difuzního neuroedndokrinního systému. Mohou fungovat jako integrátory mucinózních a serózních sekrečních procesů.\n\nTato schopnost epitelu je ovlivněna množstvím a charakterem sekretu v dýchacích cestách. Řasinky mají schopnost pohybovat se jenom v řídkém prostředí. Mohou transportovat vrstvu hlenu, která se nejvýše rovná jejich délce (7–10 μm). Když se naruší tok hlenu v dýchacích cestách, pak vlivem neustále probíhající resorpce (vstřebávání) a vypařování dojde k zahuštění vrstvy sekretu mezi řasinkami. Různé částice (včetně bakterií), které jsou zachyceny ve vrstvě hlenu, mohou pak proniknout hluboko mezi řasinky k vlastním buňkám epitelu. To usnadňuje vznik zánětů dýchacích orgánů a také se prodlužuje styk buněk s látkami dráždivými a karcinognními.\n\nSyndrom nepohyblivých řasinek čili Kartagenerův syndrom je chorobný stav, který se projevuje chronickou respirační infekcí. Je způsoben nepohyblivostí řasinek a bičíků. Nepohyblivost způsobuje dynein – protein, umožňující klouzání mikrotubulů, které je nezbytné pro kmitání řasinek.\n\nSyndrom nepohyblivých řasinek je proto také jednou z příčin mužské neplodnosti, protože současně způsobuje nepohyblivost bičíků spermií.\n"}
{"id": "786805", "url": "https://cs.wikipedia.org/wiki?curid=786805", "title": "Falko Daim", "text": "Falko Daim\n\nFalko Daim (* 28. února 1953, Vídeň) je rakouský archeolog se specializácí na středověk.\n\nPo studiu dějin v letech 1971 až 1976 ve Vídni promoval s prací „Die Awaren in Niederösterreich“. Poté působil jako asistent a od roku 2000 jako profesor na vídeňské univerzitě. Od roku 2003, jako nástupce Konrada Weidemanna, je generálním ředitelem Římskoněmeckého centrálního muzea (RGZM) v Mohuči.\n\nJádrem jeho výzkumu je archeologie raného středověku, především problematika Avarů a změny klimatu z pohledu humanitních věd.\n\nDaim je řádným členem Německého archeologického institutu a korespondenčním členem Rakouské akademie věd.\n\nV roce 2010 byl kurátorem výstavy \"Byzanz - Pracht und Alltag\" v Bundeskunsthalle v Bonnu.\n\n\n"}
{"id": "786806", "url": "https://cs.wikipedia.org/wiki?curid=786806", "title": "California Blues", "text": "California Blues\n\nCalifornia Blues je poslední studiové album skupiny Spirit. Album vyšlo u vydavatelství Werc Crew v prosinci 1996. Frontman skupiny Randy California zemřel měsíc po vydání alba a jeho smrtí se skupina rozpadla.\n\n"}
{"id": "786807", "url": "https://cs.wikipedia.org/wiki?curid=786807", "title": "John Locke (hudebník)", "text": "John Locke (hudebník)\n\nJohn Tilden Locke (25. září 1943 − 4. srpna 2006) byl americký rockový klávesista. Byl členem klasické sestavy skupiny Spirit a v letech 1980–1982 hrál ve skupině Nazareth.\n"}
{"id": "786811", "url": "https://cs.wikipedia.org/wiki?curid=786811", "title": "Loud 'n' Proud", "text": "Loud 'n' Proud\n\nLoud 'n' Proud je čtvrté studiové album skotské rockové skupiny Nazareth. Album vyšlo v listopadu 1973 pod značkou Mooncrest Records (ve Spojeném království), A&M Records (v USA). Jedná se o jejich druhé album, vydané v tomto roce (první bylo \"Razamanaz\"). Producentem alba byl Roger Glover ze skupiny Deep Purple.\n\n"}
{"id": "786812", "url": "https://cs.wikipedia.org/wiki?curid=786812", "title": "Charles Hitchcock Adams", "text": "Charles Hitchcock Adams\n\nCharles Hitchcock Adams (25. května 1868, Belmont – 8. srpna 1951, San Francisco) byl americký amatérský astronom.\n\nNarodil se v Kalifornském Belmontu jako poslední z pěti dětí Williama a Cassandry Adamsových. V roce 1886 započal na Kalifornské univerzitě studium chemie. Ve druhém roce studia postihl podnik jeho otce v důsledku přírodní katastrofy krach a úpadek. Charles Hitchcock Adams byl nucen opustit univerzitu, aby pomohl při obnově otcovy firmy.\n\nNásledující roky se nechal zaměstnat jako pojišťovací agent a pomáhal své rodině. Byl rovněž zaměstnán jako úředník v Merchants' Exchange Association. V roce 1917 se stal výkonným sekretářem této organizace a na tomto místě působil až do roku 1940.\n\nPo získání třípalcového astronomického dalekohledu se začal věnovat astronomii a stal se členem Pacifické astronomické společnosti. V roce 1925 se stal jejím pokladníkem a zůstal jím až do odchodu do důchodu v roce 1950. Na jeho počest je pojmenován měsíční kráter Adams, který v roce 1970 pojmenovala Mezinárodní astronomická unie po něm, astronomovi W. S. Adamsovi a anglickém matematikovi J. C. Adamsovi.\n\nJeho manželkou se stala Olive Brayová, se kterou měl syna Ansela Eastona, jenž se stal uměleckým fotografem.\n"}
{"id": "786814", "url": "https://cs.wikipedia.org/wiki?curid=786814", "title": "Ladislav Martinák", "text": "Ladislav Martinák\n\nLadislav Martinák (13. července 1923 [\"uváděno též 13. června 1923\"] Parkan - 3. listopadu 1986 Bratislava) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění a primátor Bratislavy za normalizace.\n\nČlenem komunistické strany byl od roku 1945. Vystudoval inženýrství a navštěvoval stranickou politickou školu v letech 1955-1956. Profesně působil v letech 1947-1950 jako vedoucí pracovního kolektivu v průmyslovém podniku. V období let 1955-1958 zastával post vedoucího tajemníka KSS v jedné z čtvrtí Bratislavy. V letech 1959-1985 se uvádí jako účastník zasedání Ústředního výboru Komunistické strany Slovenska. Zastával i posty v celostátní komunistické straně. XIV. sjezd KSČ ho zvolil za člena Ústředního výboru Komunistické strany Československa. Ve funkci člena ÚV KSČ ho pak potvrdil XV. sjezd KSČ a XVI. sjezd KSČ.\n\nV letech 1969-1986 zastával post primátora Bratislavy.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada. ve FS setrval do konce funkčního období, tedy do voleb roku 1971. V Slovenské národní radě se jako poslanec připomíná i ve volebním období 1981-1986.\n\n"}
{"id": "786821", "url": "https://cs.wikipedia.org/wiki?curid=786821", "title": "Miloš Matějka", "text": "Miloš Matějka\n\nMiloš Matějka (17. prosince 1925 – ???) byl český a československý politik Československé strany socialistické, poslanec České národní rady a Sněmovny národů Federálního shromáždění na počátku normalizace.\n\nK roku 1969 se uvádí jako úředník, bytem Rychnov nad Kněžnou. Absolvoval Právnickou fakultu Univerzity Karlovy. Pracoval jako vedoucí zásobování v n. p. \"Automobilové závody\" Kvasiny. Byl členem pracovněprávní komise OOR v Rychnově nad Kněžnou a místopředsedou \"TJ Spartak\" Rychnov nad Kněžnou.\n\nPo provedení federalizace Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Ve federálním parlamentu zasedal do prosince 1969, kdy rezignoval na post poslance ČNR a ztratil i mandát ve FS.\n\n"}
{"id": "786823", "url": "https://cs.wikipedia.org/wiki?curid=786823", "title": "Georg Danek", "text": "Georg Danek\n\nGeorg Danek (* 1957, Vídeň) je rakouský klasický filolog. Zabývá se komparatistkou (Homér a jihoslovanské epické básně) a starořeckou hudbou.\n\nV letech 1976 až 1982 studoval klasickou filologii na vídeňské univerzitě. V období 1984 až 1997 zde působil jako asistent na institutu klasické filologie. V roce 1996 habilitoval, v roce 1997 byl jmenován profesorem.\n\nV rcoe 2002 mu byla udělena Ausonius-Preis univerzity v Trieru. Od roku 2004 BYL korespondenčním členem Rakouské akadmie věd, od roku 2008 zvolen předsedou \"Kommission für Antike Literatur und Lateinische Rezeption\" a v roce 2009 se stal řádným členem Akademie.\n\n"}
{"id": "786824", "url": "https://cs.wikipedia.org/wiki?curid=786824", "title": "Feuer frei!", "text": "Feuer frei!\n\n„Feuer frei!“ je singl německé industrial metalové skupiny Rammstein z alba Mutter. Překlad je nejednoznačný, uvádí se např. \"Střílejte dle libosti!\" nebo \"Střílejte!\" či prostě \"Pal!\"\n\n\"Feuer Frei!\" bylo poprvé hrán v dubnu 2000 pod názvem \"Punk\". Po oficiálním vydání je tato skladba v repertoáru téměř každého koncertu skupiny.\n\nSkladba je jednou z nejznámějších písní skupiny. Z neznámých důvodů však nefiguruje na kompilačním albu Made in Germany 1995-2011. Píseň je také počátečním songem ve filmu xXx, také se objevila v Kriminálce Las Vegas v epizodě \"Otroci Las Vegas\".\n\nVideoklip obsahuje záběry z filmu xXx v Praze, kde si skupina také zahrála. Klip z kostela se natáčel v kostele svatého Václava ve Výsluní na Chomutovsku. \"„Kostel tenkrát dostal hodně zabrat. Kapela v něm měla 500 komparzistů a k oltářišti umístila chrliče ohně. Plameny šlehaly do výšky a olizovaly stěny. Protože to bylo v zimě, filmaři ještě kostel roztopili. Z toho žáru padala omítka! Navíc teplotní nárazy a kamerové vozíky poškodily dlažbu za půl milionu,“\" uvedla členka nadace, která se o kostel stará, Eva Levá. \n\nBěhem živého vystoupení mají členové kapely masky s připojenými plamenomety, které střílí plameny několik metrů do vzduchu. Ve Völkerballu při sólu, kde začne hrát klávesista Flake zničehonic mimo rytmus, k němu přichází Till a bouchne ho do hlavy až \"omdlí\". Další sloku při výkřiku \"BANG BANG!!\" ukazuje na Flakea ležícího na zemi.\n\nNěmecká verze\n\nBritská verze 1\n\nBritská verze 2\n\nBritská verze 3\n\n"}
{"id": "786828", "url": "https://cs.wikipedia.org/wiki?curid=786828", "title": "Anna Matějková", "text": "Anna Matějková\n\nAnna Matějková (15. října 1920 - ???) byla česká a československá politička Československé strany socialistické, poslankyně České národní rady a Sněmovny národů Federálního shromáždění za normalizace.\n\nK roku 1969 se uvádí jako lékárenská laborantka, bytem Čáslav. Absolvovala Přírodovědeckou fakultu Univerzity Karlovy. Pracovala jako okresní lékárnice v OÚNZ Kutná Hora. Byla poslankyní ONV, předsedkyní zdravotní komise ONV, členkou Ústředního výboru Československého svazu žen, Krajského výboru obránců míru a předsednictva Ústředního výboru ČSS.\n\nPo provedení federalizace Československa usedla v lednu 1969 do Sněmovny národů Federálního shromáždění. Nominovala ji Česká národní rada, v níž rovněž zasedala. Ve federálním parlamentu zasedala do konce funkčního období, tedy do voleb roku 1971.\n\n"}
{"id": "786833", "url": "https://cs.wikipedia.org/wiki?curid=786833", "title": "Fosforečnan sodný", "text": "Fosforečnan sodný\n\nFosforečnan sodný (přesněji, ale řidčeji používané fosforečnan trisodný nebo ortofosforečnan sodný) je bílá, anorganická, krystalická látka, používaná jako přídatná látka s označením E339 (společně s hydrogenfosforečnanem sodným a dihydrogenfosforečnanem sodným). Z vodných roztoků krystalizuje jako dodekahydrát.\n\nPrůmyslově se vyrábí reakcí hydroxidu sodného s kyselinou fosforečnou:<br>\n3NaOH + HPO → 3HO + NaPO<br>\nLze použít některé sodné soli, zejména uhličitan sodný.\n\nTato látka se využívá v analytické chemii, protože reaguje s různými solemi za vzniku různě barevných sloučenin, například s železnatými ionty tvoří oranžovou sraženinu, s kobaltnatými fialovou, s nikelnatými ionty zelenou a podobně, viz metody kvalitativní analýzy.\n"}
{"id": "786834", "url": "https://cs.wikipedia.org/wiki?curid=786834", "title": "Vince Lovegrove", "text": "Vince Lovegrove\n\nVince Lovegrove (19. března 1947 – 24. března 2012) byl australský hudebník, filmový producent, hudební novinář a hudební manažer. V šedesátých letech byl členem skupiny The Valentines. Zemřel při dopravní nehodě ve věku 65 let. Dělal manažera například skupině Divinyls.\n"}
{"id": "786835", "url": "https://cs.wikipedia.org/wiki?curid=786835", "title": "Karel Cihlář", "text": "Karel Cihlář\n\nKarel rytíř Cihlář, německy Karl von Czyhlarz, (17. srpna 1833 Lovosice – 21. července 1914 Vídeň) byl česko-rakouský právník a politik.\n\nCihlář studoval práva na Karlově univerzitě (promoce 1856, habilitace 1858). Zde také vyučoval římské právo v letech 1863–1892 a na Vídeňské univerzitě v letech 1892–1904.\n\nByl členem českého sněmu, kde zasedal od roku 1867. V lednu 1887 byl prohlášen za vystouplého. Šlo o projev politiky pasivní rezistence, kdy němečtí poslanci na protest proti nevyslyšení německých národnostních a jazykových požadavků zahájili faktický bojkot sněmu. V doplňovacích volbách v září 1887 zde místo něj byl zvolen Emil Müller. Od roku 1895 byl členem Panské sněmovny, horní komory Říšské rady. Získal řád železné koruny 3. třídy v roce 1878, a byl povýšen do rytířského stavu.\n\nByl členem pražského univerzitního pěveckého spolku „Barden“ (později v Mnichově).\n\n\n\n"}
{"id": "786836", "url": "https://cs.wikipedia.org/wiki?curid=786836", "title": "Buford (Wyoming)", "text": "Buford (Wyoming)\n\nBuford je osada v Albany County ve státě Wyoming. Leží na silnici Interstate 80 mezi městy Laramie and Cheyenne. Svůj název osada dostala podle Johna Buforda. K roku 2012 zde žil pouze jeden obyvatel.\n"}
{"id": "786837", "url": "https://cs.wikipedia.org/wiki?curid=786837", "title": "Smrtonoš (rod)", "text": "Smrtonoš (rod)\n\nSmrtonoš (\"Acanthophis\") je rod jedovatých hadů patřící do čeledi korálovcovitých. Smrtonoši žijí v Austrálii, na Nové Guineji a na některých přilehlých ostrovech. Zástupci tohoto rodu patří mezi nejjedovatější hady světa. Mezinárodní pojmenování \"Acanthophis\" je odvozeno ze starořečtiny a znamená trnový had, podle výrůstku na jeho ocasu.\nSmrtonoši jsou poměrně robustní hadi, kteří se v mnohém podobají zmijím. Mají zavalité, kratší tělo, trojúhelníkovou hlavu a podoční šupiny. Jejich cca 6 mm dlouhé jedové zuby jsou delší než je obvyklé u jiných korálovcovitých hadů, nicméně v průměru stále kratší, než mají pravé zmije (i více než 50 mm). Podobnost se zmijovitými je dána konvergenční evolucí. Ačkoli se jedná o korálovcovité hady, kupříkladu jejich název v angličtině (\"death adders = „\"smrtící zmije“) o nich hovoří jako o zmijích.\n\nSamice jsou poněkud větší než samci. Délka se pohybuje od 50 cm do 90 cm, výjimečně až 1 m. Smrtonoši se dají dobře rozeznat podle ocasu. Na jeho konci je výběžek, který má připomínat červa a smrtonoši jím lákají potenciální kořist. Jednotlivé druhy smrtonošů se barevně a kresbou odlišují. Barvy se mohou pohybovat od černé, přes šedou, šedozelenou, hnědou, oranžovou, okrovou a žlutou. Obvyklou kresbu tvoří prstence.\n\nZástupci smrtonošů žijí v Austrálii a to prakticky po celém kontinentu, na Nové Guineji a některých ostrovech Indonésie či australských ostrovech. Vyskytují se od pouštních oblastí (\"A. pyrrhus\" - smrtonoš pouštní) až po tropické deštné lesy. Areály jednotlivých druhů smrtonošů se mohou překrývat.\n\nSmrtonoši mají výborné ochranné zbarvení, které jim pomáhá splynout s okolním prostředím. Jsou typickými ze zálohy útočícími hady, čímž se podobají zmijím. Když číhají na kořist, zahrabou se do písku, listí, klestí či hlíny. Ven čouhá jen hlava a ocas. Ocasem smrtonoši vrtí a napodobují tak pohyb červů resp. členovců jako jsou mnohonožky. Pohyb \"červa\" naláká ptáka, ještěrku, scinka, agamu či drobného savce, který si jde pro \"snadnou\" kořist. Místo toho však musí čelit útoku smrtonoše. Had vymrští bleskurychle hlavu a uštkne. Jde o nejrychlejší hadí útok na světě, celý trvá jen 0,15 sekundy. Oběť, která je za okamžik paralyzována, obvykle podrží chvíli v tlamě a pak jí zkonzumuje. Některým smrtonošům chybí konec ocasu, což ukazuje na to, že jim ho jejich kořist, předtím než byla usmrcena, stačila ukousnout. Smrtonoši jsou aktivnější v noci. Nejsou příliš agresivní a člověku hrozí nebezpečí hlavně v případě, že na hada šlápne nebo ho silně vydráždí.\n\nSamice rodí živá mláďata, kterých může být v jednom vrhu až několik desítek (zaznamenané maximum u smrtonoše zmijího je 33). Pohlavní dospělosti dosahují po 2 (samci) až 3,5 letech (samice) od narození.\n\nSmrtonoši vstřikují na jedno kousnutí průměrně 40-100 mg vysoce toxického jedu. Ten patří mezi velmi silné hadí jedy. LD 50 dosahuje asi 0,3 až 0,4 mg/kg. Je mírně toxičtější než jed kobry indické a je převážně neurotoxický. Kousnutí může způsobit celkovou paralýzu organismu člověka během 6 hodin. Účinky jedu se nicméně projevují pomaleji, než je obvyklé u jiných hadů a může trvat 24-48 hodin, než dosáhnou vrcholu. Pro odvrácení účinků existuje antisérum získávané z hadího jedu. Další možností je podání acetylcholinesterázy. Před zavedením antiséra bylo asi 50 % všech smrtonoších kousnutí smrtících. Pokud dojde k podání protijedu, dochází k úmrtí spíše zřídka.\nNení úplně jasné, kolik druhů smrtonošů přesně existuje. Původně vědci rozlišovali jen tři druhy: \"A. antarcticus\" (smrtonoš zmijí), \"A. praelongus\" (smrtonoš severní) a \"A. pyrrhus\" (smrtonoš pouštní). Všechny žijí v Austrálii. Poté k nim přistoupily následující: \"A. laevis\", \"A. rugosus\" a \"A. hawkei\". V roce 1998 bylo popsáno dalších pět druhů: \"A. barnetti\", \"A. crotalusei\", \"A. cummingi\", \"A. wellsei\" a \"A. woolfi\". V roce 2002 následovaly další tři: \"A. groenveldi\", \"A. macgregori\" a \"A. yuwoni\". Všechny druhy z posledních let popsal australský herpetolog Raymond Hoser. Část vědců je však skeptická a mnohé z nich za skutečné druhy nepovažuje.\n\n (Upraveno)\n\n"}
