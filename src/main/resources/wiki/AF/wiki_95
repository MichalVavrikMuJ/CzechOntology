{"id": "958444", "url": "https://cs.wikipedia.org/wiki?curid=958444", "title": "Viva la Vida", "text": "Viva la Vida\n\n„Viva la Vida“ je píseň anglické rockové skupiny Coldplay. Napsali ji všichni členové skupiny pro čtvrté studiové album \"Viva la Vida or Death and All His Friends\" (2008). Skladba byla vydána jako druhý singl z alba. Na albu předchází skladba „Viva la Vida“ přímo do další skladby „Violet Hill“. „Viva la Vida“ má ve španělštině dva významy, buď „dlouho žít život“ nebo „žít život“.\n\nText písně obsahuje historické a křesťanské odkazy, přičemž píseň je složená kolem opakující se smyčcových sekce v souzvuku s digitálně zpracovaným klavírním zvukem a v pozadí se zvukem tympánů.\n\nSkupina Coldplay získala za skladbu cenu Grammy v kategorii Píseň roku. Také se stala šestou, která dosáhla čtyř milionů digitálních stažení v USA. Celkově se prodalo více než 7,1 miliónu kusů singlu po celém světě a více než šest miliónů jen v USA.\n"}
{"id": "958446", "url": "https://cs.wikipedia.org/wiki?curid=958446", "title": "Spálené stodoly", "text": "Spálené stodoly\n\nSpálené stodoly (originální francouzský název \"Les Granges brûlées\") je francouzské kriminální filmové drama režiséra Jeana Chapota z roku 1973 s Alainem Delonem a Simone Signoretovou v hlavních rolích.\n\n"}
{"id": "958450", "url": "https://cs.wikipedia.org/wiki?curid=958450", "title": "Swiss Music Awards", "text": "Swiss Music Awards\n\nSwiss Music Awards jsou švýcarská hudební ocenění, udělovaná každoročně od roku 2008 nejúspěšnějším národním i zahraničním umělcům na švýcarské hudební scéně. \n\nPravidla soutěže vytvořila společnost Media Control ve spolupráci se švýcarskou IFPI a rovněž zodpovídá za vyhodnocování finálních výsledků během ceremoniálu. Počty kategorií a jejich názvy se v jednotlivých ročnících lišily, v roce 2013 bylo 12 kategorií. Do každé kategorie jsou nominováni vždy tři umělci, singly či alba, jimž se v minulém roce nejlépe dařilo v prodeji. Z těchto tří kandidátů je pak vybrán vítěz na základě hlasování diváků, poroty a s přihlédnutím k údajům o prodejnosti.\n\n\n"}
{"id": "958452", "url": "https://cs.wikipedia.org/wiki?curid=958452", "title": "Ranunculus traunfellneri", "text": "Ranunculus traunfellneri\n\nRanunculus traunfellneri je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 5–10 cm s krátkým oddenkem. Lodyha je přímá, zpravidla lysá, rýhovaná, na vrcholu pouze s jedním až třemi květy. Listy jsou střídavé, přízemní jsou krátce řapíkaté, lodyžní jsou s kratšími řapíky až přisedlé. Čepele přízemních listů jsou nejčastěji trojsečné, postranní úkrojky jsou vroubkovaně zubaté. Prostřední úkrojek je na bázi většinou užší než 2 mm a báze čepele je většinou klínovitá. Lodyžní listy jsou v počtu 0–3, nejvyšší pak celokrajný a čárkovitý, všechny listy jsou lysé a matné. Květy jsou bílé, asi 20–25 mm v průměru, květní lůžko je elipsoidní. Kališních lístků je 5, vně jsou lysé. Korunní lístky jsou bílé, je jich 5, někdy více (korunní lístky zmnožené), obsrdčitého tvaru. Kvete v květnu až v srpnu. Plodem je nažka, která je asi 2 mm dlouhá, lysá, na vrcholu se zahnutým zobánkem. Nažky jsou uspořádány do souplodí.\n\nRanunculus traunfellneri je endemitem JV části Alp, roste především v Korutanech a v Julských Alpách ve Slovinsku. Je blízce příbuzný a podobný druhu pryskyřník alpínský (\"Ranunculus alpinus\"), někteří autoři ho udávali jen jako jeho poddruh. V České republice neroste.\n"}
{"id": "958465", "url": "https://cs.wikipedia.org/wiki?curid=958465", "title": "Joey Maramba", "text": "Joey Maramba\n\nJoey Maramba (* 8. března 1974 Manila) je filipínský baskytarista. Pochází z hudební rodiny; jeho matkou je klavíristka Vilma Posadas a strýcem klavírista Romy Posadas. Narodil se na Filipínách, ale v roce 1982 se s rodiči přestěhoval do USA. Svou první baskytaru dostal v roce 1986. Dostal jí k Vánocům. Mezi své největší vzory řadil například Charlese Minguse. V devadesátých letech působil ve skupině HiddeN, kterou založil spolu se svým spolužákem z Arroyo High School ve městě El Monte v Kalifornii Santinou Giordanem. Ke skupině se v roce 2000 přidal ještě bubeník Frank Luis. Maramba se skupinou vydal několik alb.\n\nJe členem instrumentálního dua Ninja Academy, ve kterém hraje na baskytaru (vystupuje pod jménem Indo Ninja) a je doprovázen bubeníkem Robertem Shafferem (ten vystupuje pod jménem Outdo Ninja). Se skupinou vydal alba \"Enter the Ninja\" (2004) a \"Bra'ka dOm\" (2005). Byl rovněž členem doprovodné skupiny zpěvačky a kytaristky Rickie Lee Jones; hrál na jejím studiovém albu \"The Sermon on Exposition Boulevard\" z roku 2007 a vystupoval na jejím koncertním DVD \"Live in Stockholm\" z roku 2010. Od roku 2011 je členem doprovodné skupiny velšského hudebníka Johna Calea, se kterým nahrál album \"Shifty Adventures in Nookie Wood\" (2012). Rovněž se věnoval pedagogické činnosti.\n\n\n"}
{"id": "958466", "url": "https://cs.wikipedia.org/wiki?curid=958466", "title": "Afzélie", "text": "Afzélie\n\nAfzélie (\"Afzelia\") je rod rostlin z čeledi bobovité. Zahrnuje 11 až 12 druhů, rozšířených v tropické Africe a Asii. Jsou to stromy se zpeřenými listy a nápadnými květy s jediným korunním lístkem. Africké druhy náležejí mezi vyhledávané stromy pro těžbu dřeva.\n\nAfzélie jsou tropické stromy dorůstající výšky až přes 40 metrů. Listy jsou sudozpeřené, složené z několika párů kožovitých lístků. Palisty jsou drobné a opadavé. Květy jsou velké, dekorativní a vonné, často růžovočervené, oboupohlavné, stopkaté, ve vrcholových nebo úžlabních hroznech často skládajících laty nebo svazečky. Květy mají na bázi miskovitou češuli. Kalich je trubkovitý, zakončený 4 kožovitými laloky. Koruna je tvořena jediným okrouhlým až ledvinitým, dlouze nehetnatým lístkem, ostatní korunní lístky jsou zakrnělé nebo zcela chybějí. Tyčinek je 7 nebo 8, jsou poněkud kratší než koruna, na bázi srostlé nebo volné. Mimo plodných tyčinek jsou v květech přítomna 2 drobná sterilní staminodia. Semeník je stopkatý, s několika až mnoha vajíčky a dlouhou nitkovitou čnělkou zakončenou drobnou bliznou. Plody jsou velké, podlouhlé, lehce zploštělé, tlusté, dřevnaté, pukající 2 tlustými chlopněmi. Obsahují hladká, vejcovitá až podlouhlá semena oddělená v plodu přehrádkami a obklopená tenkou dužninou. Na bázi semen je tvrdý, jasně zbarvený (žlutý, oranžový nebo červený) míšek.\n\nRod afzélie zahrnuje 11 nebo 12 druhů. Je rozšířen v tropické Africe a Asii. Nejvíce druhů se vyskytuje v rovníkové Africe. Stromy nejčastěji rostou v sekundárních a spíše poloopadavých než stálezelených lesích, často v zaplavovaných oblastech.\n\nNěkolik druhů, dříve řazených do rodu \"Afzelia\", je v současné taxonomii řazeno do rodu \"Intsia\".\n\nSemena afzélií mají velký míšek a jsou vyhledávána zoborožci. Na zemi semena sbírají a rozšiřují hlodavci.\n\nNěkteré africké druhy, zejména \"Afzelia africana\", \"A. bella\", \"A. bipindensis\", \"A. bracteata\", \"A. pachyloba\" a \"A. quanzensis\", jsou zdrojem ceněného dřeva, obchodovaného pod jménem \"doussie\". Je tvrdé, pevné, odolné vůči rozkladu a termitům a je používáno na dlabané kánoe, nábytek, obklady a podobně. Ceněno je i dřevo asijských druhů, zejména \"Afzelia rhomboidea\". Semena afzelií jsou používána na výrobu náhrdelníků a jiných ozdobných předmětů. Kůra je zdrojem tříslovin. Barvivem ze semen \"A. quanzensis\" se barví rohože a přírodní látky. Plody \"Afzelia africana\" slouží domorodcům v nouzi jako potrava. Druh \"Afzelia xylocarpa\", pocházející z Indočíny, je v Asii používán při léčení očních chorob a bolestí zubů. Dřevo je velmi ceněno v tesařství a nadměrnou těžbou došlo až k ohrožení tohoto druhu.\n\n"}
{"id": "958467", "url": "https://cs.wikipedia.org/wiki?curid=958467", "title": "Kamila Bezpalcová", "text": "Kamila Bezpalcová\n\nKamila Bezpalcová je česká modelka, fotomodelka, hosteska, komparzistka, personalistka a finalistka České Miss 2014.\n\nPochází z Prahy. V letech 1997–2006 navštěvovala základní školu s rozšířenou výukou jazyků na Sídliště Lužiny. V letech 2006–2010 studovala na Českoslovanské akademii obchodní Dr. Edvarda Beneše na Praze 2 obor \"Ekonomické lyceum\". Poté v letech 2010–2013 studovala na Univerzitě Jana Amose Komenského v Praze kombinovanou formu oboru \"Manažerská studia – řízení lidských zdrojů\" a získala titul Bc.\n\nV roce 2014 se probojovala do finále České Miss 2014.\n\n"}
{"id": "958477", "url": "https://cs.wikipedia.org/wiki?curid=958477", "title": "Ranunculus crenatus", "text": "Ranunculus crenatus\n\nRanunculus crenatus je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 4–10 cm s krátkým oddenkem. Lodyha je přímá, zpravidla lysá, na vrcholu pouze s jedním, zřídka více květy. Listy jsou střídavé, přízemní jsou krátce řapíkaté, lodyžní jsou s kratšími řapíky až přisedlé. Čepele přízemních listů nedělené, na okraji vroubkované. Lodyžní listy jsou v počtu 1–2, nejvyšší pak celokrajný a čárkovitý, všechny listy jsou lysé. Květy jsou bílé, asi 20–25 mm v průměru. Kališních lístků je 5, vně jsou lysé. Korunní lístky jsou bílé, je jich zpravidla 5. Kvete v červnu až v červenci. Plodem je nažka na vrcholu zakončená zobánkem. Nažky jsou uspořádány do souplodí.\n\n\"Ranunculus crenatus\" roste v horách střední až jihovýchodní Evropy a to ve východních Alpách, Apeninách ve východních a jižních Karpatech a v horách Balkánu. V České republice neroste, na Slovensko také nezasahuje.\n"}
{"id": "958481", "url": "https://cs.wikipedia.org/wiki?curid=958481", "title": ".týždeň", "text": ".týždeň\n\n.týždeň je politicko-společenský týdeník, vycházející od prosince 2004, který se kriticky zabývá politickou situací na Slovensku a v zahraničí, kromě toho se věnuje i kultuře. .týždeň je konzervativně orientované periodikum.\n\nŠéfredaktorem týdeníku je Štefan Hríb, který je zároveň i jeho zakladatelem. .týždeň vydává společnost W PRESS a. s., jejímž je Hríb místopředsedou. Redakci tvoří většina redaktorů z bývalé redakce týdeníku Domino fórum, jako například Eva Čobejová, Martin Hanus nebo František Šebej.\n\nHlavními akcionáři W PRESS-u, který vydává .týždeň, byli od jeho vzniku Vladimír Čečetka a Ladislav Rehák. V dozorčí radě byl kromě jiných i Fedor Gál, který však nebyl akcionářem. Koncem roku 2007 do vydavatelství vstoupili i Štefan Meszlény z komárňanských tiskáren a Rudolf Zajac, Ladislav Rehák svůj podíl prodal. V roce 2011 koupil podíl Rudolfa Zajace advokát Roman Kvasnica.\n\nČasopis se věnuje i investigativní žurnalistice − stavu soudnictví a prokuratury, z dlouhodobých kauz například případu Hedvigy Malinové, vraždě Ludmily Cervanové či vyšetřování kauzy Gorila.\n\nV roce 2015 odešla část konzervativnějších redaktorů do vydavatelství Postoy (později POSTOJ MEDIA), které spustilo vydávání nového konzervativního deníku \"Postoj\". Redakci opustil také dlouholetý investigativní redaktor Marek Vagovič.\n\n"}
{"id": "958484", "url": "https://cs.wikipedia.org/wiki?curid=958484", "title": "Barbara Cartland", "text": "Barbara Cartland\n\nDame Mary Barbara Hamilton Cartland, DBE, CStJ (9. červenec 1901, Birmingham, Spojené království – 21. květen 2000, Hatfield) byla anglická spisovatelka.\n\nPatří k nejplodnějším a komerčně nejúspěšnějším spisovatelům 20. století, napsala více než 700 knih, kterých se prodalo 750 milionů výtisků. Některé zdroje odhadují počet prodaných výtisků na jednu miliardu.\n"}
{"id": "958487", "url": "https://cs.wikipedia.org/wiki?curid=958487", "title": "Bastian Baker", "text": "Bastian Baker\n\nBastien Kaltenbacher (* ), známý jako Bastian Baker, je švýcarský zpěvák, písničkář a umělec.\n\nBastien Kaltenbacher se narodil v květnu 1991 do rodiny profesionálního hokejisty Bruna Kaltenbachera a učitelky Magali. V dětství si Bastien přál hrát profesionálně hokej stejně jako jeho otec a hrál dokonce ve Švýcarské juniorské lize za tým Lausanne 4 Clubs. Zároveň se ale zajímal i o hudbu, a tak vstoupil do školního sboru ve Villeneuve. Během svého působení v souboru dostával sólové role. Díky otci svého kamaráda, který ho viděl zpívat na společenském večeru, získal možnost nahrát vlastní písně.\n\nJako první vydal singl s názvem „Lucky“ v březnu 2011, jejž produkoval Richard Meyer, a píseň se umístila v žebříčku Swiss Singles Chart. O měsíc později vystoupil na Caprices Festivalu a 16. července 2011 na Montreux Jazz Festivalu. První studiové album s názvem \"Tommorow May Not Be Better\" bylo vydáno 9. září 2011. Díky albu, které kulminovalo na 3. příčce žebříčku Swiss Albums Chart a obsadilo první pozici Romandie Charts, získal i cenu Swiss Music Awards v kategorii \"Best Breaking Act\" (česky volně přeloženo: \"Objev roku\"). Díky tomuto úspěchu byl pozván do francouzské televize Taratata a jeho debutové album bylo následně 27. dubna 2012 vydáno i ve Francii. Album získalo ve Švýcarsku ocenění platinové desky.\n\nNa podzim roku 2012 se zúčastnil třetí série \"Danse avec les stars\" (francouzská verze show \"StarDance ...když hvězdy tančí\") po boku profesionální tanečnice Katriny Patchettové, kde skončil na sedmém místě z deseti soutěžících párů. Během listopadu 2013 vyrazil na turné se švýcarskou kapelou 77 Bombay Street po Francii a Belgii.\n\n\n\n"}
{"id": "958494", "url": "https://cs.wikipedia.org/wiki?curid=958494", "title": "The Unauthorized Breakfast Item", "text": "The Unauthorized Breakfast Item\n\nThe Unauthorized Breakfast Item je dvanácté studiové album britské rockové skupiny Caravan, vydané v srpnu 2003 u vydavatelství Eclectic Discs. Album produkoval Julian Gordon Hastings. Jde o první album této skupiny od roku 1995, kdy vyšlo \"The Battle of Hastings\".\n\n\n"}
{"id": "958500", "url": "https://cs.wikipedia.org/wiki?curid=958500", "title": "Jan Schelhaas", "text": "Jan Schelhaas\n\nJan Russell Schelhaas (* 11. března 1948 Liverpool) je britský klávesista. V roce 1970 se stal členem skupiny National Head Band, která o rok později vydala album \"Albert One\", ale žádný větší úspěch nezaznamenala. V roce 1973 nahrál album \"Grinding Stone\" s kytaristou Garym Moorem. V roce 1975 odešel ze skupiny Caravan klávesista Dave Sinclair Schelhaas jako náhrada za nej přišel právě Jan Schelhaas. Se skupinou nahrál alba \"Blind Dog at St. Dunstans\" (1976), \"Better by Far\" (1977) a dále pak ještě \"Cool Water\" (rovněž nahráno v roce 1977), které však vyšlo až v roce 1994. Později byla skupina obnovena a Schelhaas s ní nahrál album \"The Unauthorized Breakfast Item\" (2003). V roce 1978, po rozpadu Caravan, začal Schelhaas hrát se skupinou Camel, ze které odešel v roce 1981.\n"}
{"id": "958510", "url": "https://cs.wikipedia.org/wiki?curid=958510", "title": "Ranunculus seguieri", "text": "Ranunculus seguieri\n\nRanunculus segueri je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 8–15 (zřídka až 25) cm s krátkým oddenkem, přízemní listy vyráží z podzemí. Lodyha je přímá, zpravidla bíle chlupatá, později olysává, na vrcholu pouze s jedním až třemi květy. Listy jsou střídavé, přízemní jsou krátce řapíkaté, lodyžní jsou s kratšími řapíky až přisedlé. Čepele přízemních listů jsou nejčastěji trojsečné, postranní úkrojky jsou dále členěné, prostřední úkrojek je krátce řapíkatý. Čepele jsou bíle huňaté, později olysávají. Květy jsou bílé, asi 20–25 mm v průměru. Kališních lístků je 5. Korunní lístky jsou bílé, je jich 5, někdy více (korunní lístky zmnožené). Kvete v červnu až v červenci. Plodem je nažka, která je asi 3–5 mm dlouhá, na vrcholu zakončená zobánkem. Nažky jsou uspořádány do souplodí. Počet chromozómů je 2n=16.\n\n\"Ranunculus segueiri\" roste v horách jižní až střední Evropy. Roste v Kantaberském pohoří, Alpách, Apeninách a v horách JZ bývalé Jugoslávie. Většinou obsazuje bazické substráty. V České republice ani na Slovensku neroste.\n"}
{"id": "958516", "url": "https://cs.wikipedia.org/wiki?curid=958516", "title": "The Battle of Hastings", "text": "The Battle of Hastings\n\nThe Battle of Hastings je jedenácté studiové album britské rockové skupiny Caravan, vydané v září 1995 u vydavatelství Castle Records. Nahrávání alba probíhalo od dubna do května 1995 a jeho producentem byl Julian Gordon Hastings. Jde o první album skupiny od roku 1982, kdy vyšlo \"Back to Front\" a poslední do roku 2003, kdy vyšlo \"The Unauthorized Breakfast Item\".\n\n"}
{"id": "958521", "url": "https://cs.wikipedia.org/wiki?curid=958521", "title": "Jan Onder", "text": "Jan Onder\n\nJan Onder (*4. srpna 1985 Loket) je český tanečník a pedagog. Na stanici veřejnoprávní České televize uvádí pořad \"Taneční hrátky s Honzou Onderem\".\n\nVystudoval Pedagogickou fakultu Univerzity Jana Evangelisty Purkyně v Ústí nad Labem. Je vedoucím sokolovského klubu sportovního tance a ve městě vede též kurzy pro začínající mládež a dospělé. \n\nPartnerský vztah udržoval s profesionální tanečnicí Lucií Hunčárovou, s níž vystupoval na oficiálních soutěžích. Oba se v roce 2013 zúčastnili 6. řady \"StarDance …když hvězdy tančí\", soutěže České televize. Jeho taneční partnerkou se stala modelka Taťána Kuchařová. Hunčárová vytvořila taneční pár s hercem Pavlem Řezníčkem. Onder se stal dvojnásobným vítězem \"StarDance\", poprvé v roce 2008, kdy byla jeho partnerkou herečka Dana Batulková a podruhé o dva roky později ve dvojici s bývalou atletkou Kateřinou Baďurovou. V roce 2013 skončil druhý, když jej ve finále pokořila dvojice Anna Polívková a Michal Kurtiš. \n"}
{"id": "958522", "url": "https://cs.wikipedia.org/wiki?curid=958522", "title": "Martina Hlavničková", "text": "Martina Hlavničková\n\nMartina Hlavničková (* 16. července 1993 Ostrava) je česká modelka.\n\nMartina Hlavničková pochází z Čeladné, kde navštěvovala do svých patnácti let místní základní školu. Poté se rozhodla studovat na gymnáziu v Frenštátě pod Radhoštěm, kde odmaturovala z vyznamenáním. Od září 2013 studuje obor \"Řízení environmentálních rizik\" na Fakultě logistiky a krizového řízení Univerzity Tomáše Bati ve Zlíně v Uherském Hradišti. Pro tuto vysokou školu se rozhodla z důvodu, jelikož se zajímá o ekologii. Její velkou vášní je zpěv a herectví.\n\n\n"}
{"id": "958526", "url": "https://cs.wikipedia.org/wiki?curid=958526", "title": "Kaple svaté Máří Magdaleny (Chomouty)", "text": "Kaple svaté Máří Magdaleny (Chomouty)\n\nKaple svaté Máří Magdaleny je barokní kaple nedaleko Nového Boru, postavená v roce 1774, nyní památkově chráněná. \n\nKaple je uvedená od roku 1958 v seznamu památek pod číslem 23206/5-2869 s adresou obce Bukovany, nicméně se nalézá u silnice a na předělu Dolního Pihelu (část obce Pihel) a rekreační osady Chomouty. Chomouty administrativně patří pod samostatnou obec Sloup v Čechách a pozemek pod Bukovany. Pihel i Bukovany jsou místními částmi města Nový Bor.\n\nZ hlediska církve obce Pihel, Bukovany, Chomouty, a tak i tato kaple náleží pod Římskokatolickou farnost v Sloupu v Čechách. V katalogu litoměřického biskupství je uvedena jako kaple v Chomoutech.\n\nKapli zasvěcenou Máří Magdaleně nechala u Chomout postavit v roce 1774 Anna Regina Ostritzová. Opravy byly provedeny v letech 1898 a 1993.\n\nV kapli je zachován rokokový oltář z roku 1774\n\n\n"}
{"id": "958530", "url": "https://cs.wikipedia.org/wiki?curid=958530", "title": "Udatný král", "text": "Udatný král\n\nUdatný král (ve slovenském originále ) je jediná opera (op. 60)) významného slovenského skladatele Alexandra Moyzese. Původně vznikla v roce 1935 jako rozhlasová opera či scénická kantáta Svätopluk (op. 25), v letech 1965–1966 se k ní skladatel vrátil a přepracoval do skutečné dramatické podoby. V této podobě měla premiéru ve Slovenském národním divadle v Bratislavě dne 5. listopadu 1967.\n\nAlexander Moyzes se v 30. letech 20. století prosadil jako významný slovenský skladatel (vedle Eugena Suchoně) a v roce 1935 vytvořil své první hudebně-dramatické dílo. Vzniklo seskupením fragmentů z eposu Jána Hollého \"Svatopluk\" z roku 1833, které vybrali a dramaturgicky upravili společně skladatel a Ľudo Zúbek. Tato skladba se dělí na předehru a osm obrazů spojených orchestrálními mezihrami a trvá asi 50 minut. Povahou jde spíše než o operu o oratorium nebo kantátu se silnou symfonickou složkou. Dílo bylo pod názvem \"Svätopluk\" provedeno nejprve v bratislavském studiu Československého rozhlasu a následně i na jevišti Slovenského národního divadla dne 27. října 1935. Tato oratorní koncepce byla zřejmě ovlivněna Stravinským (\"Oidipus rex\", \"Žalmová symfonie\").\n\nMuzikolog Ladislav Burlas ve své moyzesovské monografii z roku 1956 zhodnotil první verzi opery takto: „Moyzes dokázal v tomto díle suverénně spojit děj opery a z něho vyplývající zpěvní partie z požadavky logické formální výstavby symfonického díla.“\n\nV polovině šedesátých let 20. století se Moyzes rozhodl ke svému dílu vrátit a přetvořit je na skutečnou operu. O úpravě napsal: „Libreto a scénické uspořádání jsem napsal znovu, tentokrát sám. Některé výrazy jsem sice přiblížil dnešní řeči, ale ponechal jsem v podstatě archaické znění. Jen slovosled jsem občas změnil kvůli zpěvnosti v opeře. Základní hudební strukturu, jakož i tematický materiál jsem ponechal. Hudební řeč opery se však rozvíjela podle nové dramaturgie libreta.“\n\nMezi hlavní dramaturgické zásahy patří připsání nové postavy, Ženy, jež komentuje děj, a rovněž vložení dvou baletních intermezz. Protože mezitím napsal operu \"Svätopluk\" Eugen Suchoň (premiéra 1960), změnil Moyzes název svého díla na \"Udatný král\". Nové zpracování operu celkově výrazně neprodloužilo, nadále trvá celkově jen něco přes hodinu. Tato verze se stala základem nové inscenace Slovenského národního divadla, která měla premiéru 4. listopadu 1967. Současně pořídila Československá televize Bratislava její záznam a roku 1981 pro ni natočil režisér Branislav Kriška televizní adaptaci \"Udatného krále\".\n\nUž původní verze se vyznačovala převážně symfonickým založením, hudební řeč byla typicky moyzesovskou kombinací neoklasicismu ve formě a rytmu a impresionismu a expresionismu v melodice, harmonii a instrumentaci. I v konečné podobě je základem díla nepřetržitý symfonický hudební tok. Árie jako takové se nevyskytují, zpívané slovo má podobu recitativu, případně ariosa různé podoby, od majestátně klidných po napjatě vzrušené. Forma se vyznačuje soustředěnou tematickou výstavbou, objevují se příznačné motivy (motiv hradu Děvína, motiv Svatoplukova královského majestátu, motiv modlitby). Hudba se pohybuje v rámci rozšířené tonality, někdy i polytonality.\n\nOpera však vykazuje značné slabiny, zejména v dramaturgické oblasti. Skladatelova úprava libreta se příliš nezdařila – nový text není dostatečně srozumitelný ani poetický a přitom ztratil kouzlo původního Hollého jazyka. Scény zůstaly v přepracování venkoncem statické (s výjimkou pátého obrazu), navíc nastal zásadní nepoměr mezi první (1.–3. obraz) a druhou (4.–6. obraz) polovinou díla. Dramatické vyvrcholení nastává již ve 3. obraze (zvolení Svatopluka králem). Poslední obrazy jsou příliš zkratkovité a nesrozumitelné, mimo jiné proto, že mizí i Žena jako komentátorka.\n\nDobová kritika (v časopise \"Slovenská hudba\") vyslovila obecné mínění, že se jedná o umělecký náročné a pozoruhodné dílo významného skladatele, ale zejména pro své dramaturgické slabosti zůstane zřejmě jen pozoruhodným pokusem než živou součástí repertoáru.\n\n\n(1. obraz) Nitranský kníže Svatopluk je uvězněn na dvoře východofranského krále Karlomana; v žaláři prosí Boha o propuštění z vězení a návrat ke svým Slovákům, kteří mezitím vzdorují Frankům pod vedením jeho příbuzného Slavomíra. Karlomanovi se zjeví ve snu Boží posel a vyzve ho, aby Svatopluka propustil.\n\n(2. obraz) Karloman svolal sněm franských předáků, oznamuje svůj sen a úmysl Svatopluka propustit a učinit opět knížetem, avšak poplatným Franské říši. Předáky žádá o radu, co dále. Wilfríd radí králi proti Svatoplukovi, Britwald však radí přidat Svatoplukovi i království Rastislavovo, které se Rastislavovým zajetím a oslepením Franky uvolnilo, a na druhé straně Svatopluka připoutat i tím, že mu dá Karloman za manželku svou dceru. Tuto radu Karloman a sněm přijímají. Karloman Svatopluka propouští, ustanovuje králem Moravy a vyhlašuje společnou výpravu proti Slavomírovi vedenou Britwaldem a Svatoplukem.\n\n(3. obraz) Svatopluk se spolu se svou družinou v předstihu dostal na Děvín, kde vyjednává se slovenským vojskem vedeným Slavomírem. Ti jsou všichni ochotni uznat Svatopluka za nového krále Moravy, ne však poddanost Franské říši. Svatopluk se rozhoduje přejít na jejich stranu a zprostit se svých závazků vůči Frankům. Je tedy prohlášen králem.\n\n(4. obraz) Britwaldovi se zdá sen, ve kterém jeho vojsko i jej samého roztrhá svými spáry mocný orel. Když procitne, předstoupí před něho Svatoplukův posel Zvěstoň, který jej Svatoplukovým jménem vyzývá, aby odtáhly zpět. Rozzlobený Britwald vyhlašuje Svatoplukovi a Slovákům boj.\n\n(5. obraz) Slováci bojují s Franky o hrad Děvín. S boží pomocí a na přímluvu svatého Cyrila vítězí.\n\n(6. obraz) Britwald vidí, že množství jeho bojovníků padlo: velí zastavit boj a vyzývá Svatopluka na osobní souboj. V tom Svatopluk po tuhém boji zvítězí.\n"}
{"id": "958532", "url": "https://cs.wikipedia.org/wiki?curid=958532", "title": "Nahoprutka", "text": "Nahoprutka\n\nNahoprutka (\"Teesdalia\") je malý, jen dvěma druhy tvořený rod drobných, nejvýše do 15 až 20 cm dorůstajících, bíle kvetoucích rostlin. Vyskytuje se téměř v celé Evropě, na Středním východě a severozápadě Afriky. Byl rozšířen do Severní a Jižní Ameriky a také do Austrálie. V České republice ojediněle vyrůstá pouze jeden druh nahoprutka písečná (\"Teesdalia nudicaulis\"). Druhý druh \"Teesdalia coronopifolia\" se vyskytuje převážně na jihu Evropy.\n\nJednoletá až dvouletá rostlina s přímými nebo vystoupavými, v trsu vyrůstajícími lodyhami (řídce jen s jednou) které jsou lysé nebo porostlé jednoduchými chlupy. Obvykle větvené lodyhy jsou bezlisté nebo pouze s jedním až třemi drobnými přisedlými lístky. Listy rostliny jsou soustředěny do přízemní růžice jejíž řapíkaté listy v obryse kopinaté jsou jen zřídka celokrajné, obvykle bývají různě členěné.\n\nNa koncích větví vyrůstají v jednoduchých hroznovitých květenstvích drobné, čtyřčetné květy na stopkách které rozkvétají odspodu. Volné vejčité kališní lístky jsou asi 1 mm dlouhé. Bílé podlouhlé nebo obvejčité korunní lístky jsou větší než kališní a jejich vnitřní pár bývá delší než vnější. Tyčinek nesoucích vejčité prašníky bývá šest nebo jsou z nich dvě vnitřní redukované, vedle vnějších jsou nektaria. Semeník (obvykle se čtyřmi vajíčky) má krátkou čnělku s hlavičkovou bliznou. Květy jsou opylovány hmyzem nebo jsou samosprašné. Základní chromozómové číslo je x = 6.\n\nPlody jsou zploštělé okrouhlé nebo obsrdčité dvoupouzdré pukavé šešulky vyrůstající na odstálých stopkách. Obsahují široce vejčitá, hladká semena která slizovatí. Nahoprutka se rozmnožuje semeny šířenými hlavně větrem.\n\n \n"}
{"id": "958535", "url": "https://cs.wikipedia.org/wiki?curid=958535", "title": "Zlatý míč 1964", "text": "Zlatý míč 1964\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1964 získal skotský fotbalista Denis Law. Šlo o devátý ročník ankety, organizoval ho časopis \"France Football\" a výsledky určili sportovní publicisté z 21 zemí Evropy.\n\n"}
{"id": "958541", "url": "https://cs.wikipedia.org/wiki?curid=958541", "title": "Ranunculus parnassifolius", "text": "Ranunculus parnassifolius\n\nRanunculus parnassifolius je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 4–10 (zřídka až 20) cm s krátkým oddenkem. Lodyha je vystoupavá, zpravidla bíle chlupatá, později olysává, na vrcholu většinou s několika málo květy. Listy jsou střídavé, přízemní jsou řapíkaté, lodyžní až přisedlé. Čepele přízemních listů je nedělená, široce vejčitá až vejčitě kopinatá se srdčitou bází, celokrajná, se souběžnými žilkami. Čepele jsou zvláště na okraji bíle huňaté, později olysávají. Květy jsou bílé, asi 20–25 mm v průměru. Kališních lístků je 5, vně jsou bíle huňaté. Korunní lístky jsou bílé, někdy později s červeným nádechem, je jich zpravidla 5. Kvete v červnu až v srpnu. Plodem je nažka, která je na vrcholu zakončená zobánkem. Nažky jsou uspořádány do souplodí. Počet chromozómů je 2n=16 nebo 32.\n\n\"Ranunculus parnassifolius\" roste v horách jižní až střední Evropy. Vyskytuje se v horách severozápadního Španělska, především v Kantaberském pohoří, Pyrenejích a Alpách. Většinou obsazuje bazické substráty. V České republice ani na Slovensku neroste.\n\nJedná se o variabilní druh, bylo popsáno více poddruhů:\n"}
{"id": "958560", "url": "https://cs.wikipedia.org/wiki?curid=958560", "title": "Alexandra Pachmutovová", "text": "Alexandra Pachmutovová\n\nAlexandra Nikolajevna Pachmutovová (: , * 9. listopadu 1929, Beketovka u Stalingradu) je ruská a sovětská hudební skladatelka, zejména populárních písní tzv. sovětské estrády.\n\nNarodila se v obci Beketovka u tehdejšího Stalingradu (nyní je součástí Volgogradu). Její otec byl zaměstnán v lesním závodě a byl hudebník-amatér. Už ve třech letech začala hrát na klavír a ve čtyřech letech komponovat. Hudební vzdělání jí přerušila druhá světová válka; její stalingradskou učitelku hudby Marii Troickou zabila bomba v listopadu 1941, malou Alju nedlouho poté ze Stalingradu evakuovali. Studia dokončila na Moskevské státní hudební konzervatoři, kde ji vyučoval Vissarion Šebalin. Absolvovala ji v roce 1953 jako diplomovaná skladatelka a následující postgraduální studium ukončila s disertací věnovanou hudbě Michaila Glinky v roce 1956. Začala se věnovat profesionálně povolání skladatelky.\n\nV roce 1956 se seznámila s budoucím manželem, básníkem Nikolajem Dobronravovem. Ke 40 letům od založení Komsomolu byl v roce 1958 natočen film \"Po tu storonu \"(\": \"), do něhož napsala píseň \"Píseň o neklidném mládí\" (: \"\"), která ji nasměrovala k její budoucí hlavní sféře umělecké tvorby.\" \"Definitivně se proslavila od 60. let, její písně se staly klíčovou součástí sovětské oficiální populární hudební kultury, stala se jedním z „advokátů“ komunistického režimu, např. na různých cestách po budovatelských stavbách na Sibiři a jinde, kde vystupování umělců napravovalo nedostatky v sociálním zajištění tamních pracujících. Písně intepretovali je přední zpěváci, zpěvačky a hudební skupiny, ale třeba také sbor Alexandrovci a další. Sama nikdy nebyla členkou komunistické strany a některé její písně (paradoxně včetně \"Písně o Leninovi\") byly zakázány.\n\nV letech 1968 až 1991 byla tajemnicí Svazu skladatelů SSSR, do roku 1995 tajemnicí Svazu skladatelů Ruska. V letech 1980 až 1990 byla poslankyní Nejvyššího sovětu RSFSR.\n\nNapsala několik písní pro Letní olympijské hry 1980 v Moskvě, píseň \"Na shledanou, Moskvo!\" (: '), která zazněla poprvé na slavnostním zakončení a doprovázela odlet maskota olympiády medvěda Mišky, ji proslavila na celém světě. Byla též autorkou hudby k oficiálnímu dokumentárnímu filmu o olympijských hrách \"O sport, ty \"–\" mir! \"(: '), za kterou dostala svou druhou Státní cenu. Po nástupu perestrojky a po rozpadu Sovětského svazu se její tvorba začala vytrácet z rozhlasu a televize, a přestože se pouštěla i do nových žánrů taneční hudby nebo rapu, zůstala i v této oblasti věrná svým zásadám nezklouzávat k lehkomyslnosti.\n\nByla přezdívána \"člověk-píseň\" a označována za žijící legendu.\n\nV mládí s manželem často cestovali, v posledních letech žijí v Moskvě.\n\nJejí dílo zahrnuje skladby různých žánrů. Věnovala se i klasické hudbě (tři desítky symfonických děl, např. \"Ruská suita\", \"Koncert pro trubku a orchestr\", kantáta \"Vasilij Ťorkin\", „pionýrské“ kantáty pro dětský sbor, balet \"Osvícení\"), napsala hudbu k dlouhé řadě filmů, základ její tvorby ale tvoří písňová tvorba.\n\nZhudebňovala texty nejrůznějších autorů, úzce spolupracovala s básníkem Nikolajem Dobronravovem, který se stal jejím manželem.\n\nZákladem jejích písní je originální, lyrická a citlivá, ale prostá zpěvnost, souznějící s ruskou lidovou tradicí, kvůli které jsou mnohé její písně považované za lidové.\n\nPsala zejména lyrické písně, ale zejména v mládí se věnovala též písním hrdinským a budovatelským, celou řadu písní napsala o prvním kosmonautovi Juriji Gagarinovi a později o sportu, zejména v období kolem roku 1980.\n\nCelkem napsala více než 400 písní, z nichž mezi nejoblíbenější patří: \nVydala několik sborníků písní a alb, ať už jde o soundtracky s její hudbou k filmům, nebo o autorská alba populárních písní. Album \"Písně Alexandry Pachmutovové\" získalo Zlatou desku vydavatelství Melodija.\n\nV roce 1967 byla oceněna Cenou Leninského Komsomolu. V roce 1984 byla jmenována národní umělkyní Sovětského svazu. V roce 1990 získala titul Hrdina socialistické práce. Dvakrát obdržela Leninův řád (1979 a 1990). Dvakrát dostala Státní cenu SSSR.\n\nV roce 2000 ji ruský prezident Vladimir Putin vyznamenal řádem Za zásluhy o vlast druhého stupně a v roce 2009 jeho nástupce Dmitrij Medveděv řádem Za zásluhy o vlast prvního stupně. V dubnu 2010 obdržela cenu Společenství nezávislých států Hvězda Vítězství.\n\nJe čestnou občankou Volgogradu, Bratsku a Moskvy.\n\nAstronomka Ljudmila Černychová po ní v roce 1976 pojmenovala asteroid 1889 Pakhmutova.\n\n"}
{"id": "958566", "url": "https://cs.wikipedia.org/wiki?curid=958566", "title": "Conch Republic", "text": "Conch Republic\n\nConch Republic je jednostranně vyhlášený, mezinárodním společenstvím neuznávaný stát na ostrovech Florida Keys na jihu USA. Obyvatelé souostroví se tradičně zabývali pašeráctvím a převáděním ilegálních přistěhovalců, jak popisuje např. Ernest Hemingway v románu \"Mít a nemít\". Reaganova vláda se tomu rozhodla učinit přítrž a v dubnu 1982 United States Border Patrol zavedla kontroly na silnici spojující ostrovy s pevninou, což zkomplikovalo život místním obyvatelům a poškodilo turistický ruch. Dennis Wardlow, starosta města Key West, na to reagoval prohlášením, že když federální vláda jedná s ostrovany jako s cizinci, tak mají právo vyhlásit nezávislost. Byla proto 23. 4. 1982 vyhlášena samostatná Conch Republic (Lasturová republika) a vytvořeny státní symboly. Státním heslem se stala věta „We seceded where other has failed.“ („Oddělili jsme se, kde jiní selhali“, slovní hříčka na obvyklé „We succeeded where other has failed“, „Uspěli jsme, kde jiní selhali“) Nový stát sice symbolicky vyhlásil válku Spojeným státům, ve skutečnosti však nikdy neusiloval o mezinárodněprávní subjektivitu a jeho vyhlášení mělo spíše znaky mystifikace. Po několika dnech došlo k urovnání sporu, Conch Republic však neoficiálně existuje i nadále jako žertovná turistická atrakce a je uváděna jako jeden z nejznámějších příkladů mikronároda.\n\n"}
{"id": "958569", "url": "https://cs.wikipedia.org/wiki?curid=958569", "title": "Hossein Rezazadeh", "text": "Hossein Rezazadeh\n\nHossein Rezazadeh ( , * 12. května 1978 Ardabíl) je íránský vzpěrač ázerbájdžánského původu, olympijský vítěz v supertěžké váze v letech 2000 a 2004. Na začátku kariéry vážil 133 kg, na konci 163 kg. V jeho rodném Ardabílu je po něm pojmenovaná sportovní hala. V červnu 2013 byl zvolen do zastupitelstva Teheránu.\n\n\n"}
{"id": "958570", "url": "https://cs.wikipedia.org/wiki?curid=958570", "title": "Černá listina (film, 1984)", "text": "Černá listina (film, 1984)\n\nČerná listina (originální francouzský název \"Liste noire\") je francouzské kriminální filmové drama režiséra Alaina Bonnota z roku 1984 o ženě, která chce pomstít nespravedlivou smrt svojí dcery, v hlavní roli s Annie Girardotovou.\n\n"}
{"id": "958582", "url": "https://cs.wikipedia.org/wiki?curid=958582", "title": "Alysicarpus", "text": "Alysicarpus\n\nAlysicarpus je rod rostlin z čeledi bobovité. Zahrnuje 34 druhů bylin s jednoduchými listy a motýlovitými květy, rozšířených v tropické Asii a Africe a druhotně i v jiných částech tropů. Některé druhy mají využití jako krmivo, jiné jsou používány v místní medicíně.\n\nZástupci rodu \"Alysicarpus\" jsou jednoleté, dvouleté nebo vytrvalé byliny, někdy i poněkud dřevnatějící. Listy jsou jednolisté nebo zcela výjimečně trojčetné, úzce kopinaté. Palisty jsou vytrvalé, suché, umístěné naproti bázi listových řapíků, volné nebo srostlé. Květy jsou drobné, krátce stopkaté, uspořádané v úzkých vrcholových nebo výjimečně v úžlabních hroznech. Kalich je zvonkovitý, s krátkou kališní trubkou, hluboce dělený, horní dva laloky často až téměř k vrcholu srůstají. Koruna je nejčastěji purpurová nebo oranžová, kratší nebo jen o něco delší než kalich. Pavéza je okrouhlá nebo obvejčitá, přisedlá nebo na bázi zúžená v nehet. Křídla jsou podlouhlá, připojená ke slabě prohnutému tupému člunku. Tyčinek je 10 a jsou dvoubratré. Semeník je přisedlý nebo krátce stopkatý, s několika až mnoha vajíčky a nitkovitou čnělkou nesoucí hlavatou bliznu. Plody jsou poněkud zploštělé, nepukavé, mezi semeny zaškrcované a rozpadavé v jednosemenné díly. Semena jsou okrouhlá až kulovitá.\n\nRod \"Alysicarpus\" zahrnuje asi 34 druhů. Je rozšířen v tropické Africe a Asii až po jižní Japonsko (ostrovy Rjúkjú), Oceánii a severní Austrálii. Druhotně se rozšířil i do tropické Ameriky. Rostliny rostou nejčastěji na travnatých savanách, výslunných pustých místech a podél cest.\n\nDruhy \"Alysicarpus vaginalis\" a \"A. glumaceus\" jsou v tropech používány jako krmivo a sušeny na seno. V Malajsii je druh \"A. vaginalis\" používán jako krycí rostlina zabraňující erozi na kaučukových plantážích na jílovitých půdách. Některé druhy jsou používány v místní medicíně. \"Alysicarpus rugosus\" slouží při léčení kašle a horečky, \"A. zeyheri\" při léčbě impotence a v některých oblastech Afriky také při ošetřování hadího uštknutí. Druh \"A. vaginalis\" je v Číně používán při léčbě zlomenin a sečných ran.\n\n"}
{"id": "958588", "url": "https://cs.wikipedia.org/wiki?curid=958588", "title": "Roller derby", "text": "Roller derby\n\nRoller derby je kontaktní sport na trekových kolečkových bruslích, který vznikl ve Spojených státech ve 30. letech 20. století. Původně se jednalo o exhibiční soupeření (show) dvou ženských týmů, prakticky bez omezení pravidly. V současnosti je roller derby plnohodnotný sport, který rychle získává oblibu po celém světě. Ženské týmy výrazně dominují, vzniká však i mnoho mužských, smíšených a juniorských lig.\n\nNa plochém oválu proti sobě hrají dva týmy po pěti hráčkách – 4 blockerky a hvězdou na helmě označená jammerka. Cílem hry je sesbírat co nejvíce bodů, které získává právě jammerka. Ta o jedno kolo předjede hráčky ze soupeřícího týmu a při druhém průjezdu jejich formací dostane za každou překonanou soupeřku jeden bod. Úkolem blockerek je povolenými zásahy (zakázán je například kontakt hlavou, lokty nebo koleny, stejně údery nebo kopy) nebo vytlačením z trati odstavit protihráčky a zároveň pomoci vlastní jammerce v průjezdu balíkem (packem) bruslařek. Hodinu trvající zápas (bout) je rozdělen na 2 poločasy, a následně do jednotlivých (maximálně) dvouminutových úseků, tzv. jamů.\n\nRoller derby je velmi populární mezi ženami ve Spojených státech. V Evropě patří k nejlepším hráčky Spojeného království. V Česku od roku 2012 existuje klub Prague City Roller Derby, který hraje s týmy z mnoha evropských zemí (Německo, Rakousko, Švýcarsko, Finsko), v září 2014 vznikl druhý klub Hard Breaking Dolls. Třetím tuzemským klubem je Roller Derby Brno Freakshow, který se na české derby scéně pohybuje od roku 2016.\n\nK rozšíření tohoto sportu mimo americké území přispívá, podobně jako u amerického fotbalu, kinematografie - roller derby je věnovaný film \"Whip It\" (2009) a také několik dílů amerických kriminálních nebo animovaných seriálů.\n\nV roce 2004 byla založena Světová asociace ženského roller derby WFTDA. První mistrovství světa proběhlo v roce 2011 v Torontu pod záštitou časopisu Blood & Thunder. Další šampionáty se konaly v roce 2014 v Texasu a v roce 2018 v Manchesteru .\n\n\n"}
{"id": "958590", "url": "https://cs.wikipedia.org/wiki?curid=958590", "title": "Kaple svatého Josefa (Mikulášovičky)", "text": "Kaple svatého Josefa (Mikulášovičky)\n\nKaple svatého Josefa () byla novorománská sakrální stavba v Mikulášovičkách (místní část města Mikulášovice). Byla postavena roku 1890 při vedlejší cestě poblíž rybníka, zanikla v období po druhé světové válce.\n\nSvé vlastní kapličky se Mikulášovičky dočkaly až v roce 1890, kdy ji postavil mikulášovický stavitel Franz Teichmann. Do dnešních dnů se zachovalo jen velmi málo informací. Kaple stála přibližně na čtvercovém půdorysu a měla věžičku se zvonem, který vážil 37 kg. V bočních stěnách kaple byla umístěna okna zakončená obloukem. Interiér tvořil oltář a obraz svatého Josefa, který daroval litoměřický biskup Emanuel Jan Křtitel Schöbel (1824–1909). Po druhé světové válce nebyla udržovaná, postupně chátrala a na počátku 80. let 20. století zcela zanikla. Stavební parcela s hromádkou suti je v majetku města Mikulášovice. Kaple nebyla před svým zánikem památkově chráněná.\n\n\n"}
{"id": "958592", "url": "https://cs.wikipedia.org/wiki?curid=958592", "title": "Ranunculus kuepferi", "text": "Ranunculus kuepferi\n\nRanunculus kuepferi je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–15 (zřídka až 20) cm s krátkým oddenkem. Lodyha je přímá, na vrcholu zpravidla jen s jedním květem. Listy jsou střídavé, přízemní jsou krátce řapíkaté, lodyžní až přisedlé. Čepele přízemních listů je nedělená, široce úzce kopinatá, celokrajná, se souběžnými žilkami, lysá. Květy jsou bílé, asi 20–30 mm v průměru. Kališních lístků je 5, vně lysé. Korunní lístky jsou bílé, je jich zpravidla 5, ale někdy i více (korunní lístky zmnožené) nebo jsou částečně zakrnělé. Kvete v květnu až v červenci. Plodem je nažka, která je na vrcholu zakončená zobánkem. Nažky jsou uspořádány do souplodí. Počet chromozomů je 2n=16 nebo 32.\n\n\"Ranunculus kuepferi\" roste v horách jižní až střední Evropy. Vyskytuje se především v jižních částech Alp a v horách Korsiky. V Pyrenejích a jiných horách Španělska roste příbuzný \"Ranunculus pyrenaeus\", někteří autoři dříve tento druh řadili jako subspecii pod druh R. pyrenaeus. V České republice ani na Slovensku neroste.\n"}
{"id": "958596", "url": "https://cs.wikipedia.org/wiki?curid=958596", "title": "Jiná dimenze", "text": "Jiná dimenze\n\nJiná dimenze (v originále \"Dimension Jump\") je pátá epizoda čtvrté série (a celkově dvacátá třetí) britského sci-fi sitcomu \"Červený trpaslík\". Poprvé byla odvysílána 14. března 1991 na kanálu BBC2.\n\nV této epizodě se poprvé objevuje populární alter ego Arnolda Rimmera, Eso Rimmer. Kromě této se s ním setkáme ještě v epizodách Polymorf II - Emocuc a Nachystejte květináče.\n\nVe skleníku visí hlavou dolů malý Arnold Rimmer, když k němu přijde jeho matka. Tato divná pozice je následkem \"hraní si\" si jeho bratry, jenže to jeho matku nezajímá, protože ta s ním chce probrat jeho špatné známky ve škole. Arnoldovi hrozí propadnutí a jeho matka mu připomíná, že toto rozhodnutí by mohlo změnit celý jeho život. O dvacet let později přistává na základnu na Mimasu zkušební pilot vesmírného sboru Arnold \"Eso\" Rimmer. Jde totiž o paralelní realitu, a v této je Arnold sebevědomý, světácký a charismatický pilot, který je všemi oblíben. Nejprve se potká se Šroubem (svým mechanikem, alter ego David Listera), knězem (alter ego Kocoura) a Mellie (Holly), sekretářkou Arnoldova nadřízeného Bonga (Kryton). Bongo mu nabídne nový úkol: má být dopraven do alternativní reality, ve které se oproti té jejich něco stalo jinak a jeho druhé já žije pravděpodobně úplně jiný život. I když se nejde vrátit, Eso bez zaváhání přímá. Když odlétá, pronese svoji slavnou repliku: \"\"Nachystejte mi uzenáče. Na snídani jsem zpátky.\"\"\n\nZpátky v původní realitě na Červeném trpaslíku se Lister snaží v noci potichu opustit kajutu, ve které bydlí s Rimmerem, aby se s Kocourem a Krytonem vydal rybařit na planetární oceán, který minulý týden zahlédli. Rimmer se ovšem vzbudí, a veškeré Listerovy a Kocourovy (ten za chvíli dorazí oblečený v rybářském) výmluvy nepomůžou. Rimmer si stěžuje, že není oblíbený i když se ze všech sil snaží, takže je Lister nakonec nucen ho vzít s sebou. Při cestě v Kosmiku Rimmer neustále komanduje Krytona při řízení, a když ho to omrzí, začne otravovat Listera s Kocourem. V tu chvíli se ovšem z nečekaně objevené neznámé poruchy vynoří cizí těleso (alternativní Arnold Rimmer ve své lodi) a narazí do Kosmika, který se následně zřítí na planetu, kde měli rybařit. Loď je na skalisku, ale pokud někdo neopraví motor, tak se začne potápět. Lister o motorech nic neví a navíc má Kocour zlomenou nohu. Eso sleduje jejich situaci a rozhoduje jim pomoci, protože ztroskotání Kosmika je i jeho vina. Přistát nemá kde, a tak se katapultuje.\n\nSituace uvnitř Kosmiku je zoufalá, když v tom dovnitř suverénně napochoduje Eso Rimmer: se všemi se srdečně pozdraví a hned začne organizovat záchranné práce. Kryton poukáže na to, že si Eso při dopadu zlomil ruku. Eso zase na fakt, že Kryton není vodotěsný, a když se android nenechá odradit, prostě ho ranou pěstí vyřadí z provozu. Když chce zapojit taky Rimmera, poměrně rychle zjistí, že jeho alternativní já je velký zbabělec a začne si z něj lehce utahovat. Eso s Listerem ve vichřici spravují motor, zatímco uvnitř Rimmer pomlouvá Esa jak může a Krytona pečuje o zraněného Kocoura. Oprava se podaří a Kosmik se vrací na Červeného trpaslíka.\n\nEso úspěšně operuje Kocoura a zachrání mu nohu. Všichni jsou z něj unešení, až na Rimmera, který ho už zcela nepokrytě nenávidí. Když se Lister Esa zeptá, co bude teď dělat, Eso odpoví, že zkusí v dalších alternativních realitách najít ještě většího pitomce než tady, ale moc tomu nevěří. Pak mu vysvětlí, že zásadní rozdíl mezi oběma Rimmery nastal v sedmé třídě: on propadl a tuto hanbu se snažil odčinit, začal bojovat a už nepřestal. Zatímco \"zdejší\" Rimmer nepropadl a neměl žádnou motivaci, aby na sobě začal pracovat. Eso na rozloučenou k Listerovi pronese: \"\"Nachystej mi uzenáče. Na snídani jsem zpátky.\"\" Také Rimmer chystá \"rozloučení\" s Esem; nad dveře připevní síť s uzenáči, kterou mu má jeden z robíků shodit na hlavu. Celá past pochopitelně selže.\n\nEsova loď odlétá a za ní se na obrazovce objeví dodatek: \"\"V následujících desítiletích procestoval Eso Rimmer nespočet realit a setkal se s tisíci různých Arnoldů Rimmerů. Nikdy však nepotkal tak neskutečně ubohého a zbytečného Arnolda Rimmera, jako toho, s nímž se setkal na Červeném trpaslíku. Jeho marné pátrání pokračuje…\"\"\nV epizodě zazní názvy děl:\n\n\n"}
{"id": "958598", "url": "https://cs.wikipedia.org/wiki?curid=958598", "title": "Tomas Espedal", "text": "Tomas Espedal\n\nTomas Espedal (* 12. listopadu 1961, Bergen, Norsko) je norský spisovatel, píšící kratší literární útvary i romány.\n\nJeho prvním dílem byla kniha \"En vill flukt av parfymer\". Mezi jeho další díla patří románová trilogie s autobiografickými prvky \"Biografi\" (Životopis, 1999), \"Dagbok\" (Deník, 2003) a \"Brev\" (Dopis, 2005). V češtině byly zatím vydány jeho dvě prózy \"Jít\" (2010) a \"Proti umění\" (2013), za kterou obdržel v roce 2009 cenu norských kritiků za literaturu.\n\n\n"}
{"id": "958604", "url": "https://cs.wikipedia.org/wiki?curid=958604", "title": "Hodinář od sv. Pavla", "text": "Hodinář od sv. Pavla\n\nHodinář od sv. Pavla (originální francouzský název \"L'Horloger de Saint-Paul\") je francouzské filmové drama režiséra Bertranda Taverniera z roku 1974 s Philippem Noiretem a Jeanem Rochefortem v hlavních rolích.\n\n"}
{"id": "958610", "url": "https://cs.wikipedia.org/wiki?curid=958610", "title": "Kostel svatého Jiří (Chlum)", "text": "Kostel svatého Jiří (Chlum)\n\nKostel svatého Jiří je filiální barokní kostel uprostřed návsi na výšině v obci Chlum poblíž města Doksy na Českolipsku. Od roku 1965 je chráněný jako kulturní památka.\n\nPředchozí kostel je zmiňován v Chlumu v roce 1293. Tento „první“ kostel byl filiální k faře v Bezdězu. Poté co král Václav II. daroval Chlum svému vazalovi Hynku Berkovi z Dubé, vyňal roku 1293 biskup Tobiáš z Bechyně chlumský kostel z bezdězské farnosti a dosadil do něj faráře. Když byla později samostatná plebánie zrušena a kostel byl jako filiální spravován z fary v Pavlovicích. V pobělohorské době patřil kostel nějaký čas do farnosti Doksy, a kolem roku 1650 do farnosti Česká Lípa. Roku 1670 se vrátil do farnosti Pavlovice, kam patří i ve 21. století. Samostatnou matriku vedl Chlum od roku 1673. Nový, stávající kostel nechal postavit v letech 1739-1740 \"Jan hrabě Kounic\", z české větve Kouniců. V roce 1863 byla ke kostelu přistavěna z pískovcových kvádrů nová věž se zvonicí, která nahradila původní zchátralou dřevěnou. Kostel náleží pod duchovní správu Římskokatolické farnosti Pavlovice. V katalogu litoměřického biskupství je uveden jako filiální kostel sv. Jiří v Chlumu. Od počátku 20. století zde byly bohoslužby slouženy kaplany z Pavlovic, střídavě v Chlumu a Drchlavě. Od konce druhé světové války až do konce 20. století kostel chátral. Většina zařízení byla postupně zničena nebo rozkradena a kostel byl uzavřen. Kostel začal být postupně obnovován až na počátku 3. tisíciletí.\n\nKostel zasvěcený svatému Jiří je jednolodní, obdélný se segmentově uzavřeným presbytářem a hranolovou věží před západním průčelím. Stěny jsou zevně členěny lizénovými rámci a okny uzavřenými segmentem, uvniř pilastry, v lodi zcela plochými, v presbytáři mohutnými trojbokými. Presbytář má v klenbě českou placku s konchou. Loď je zřejmě sklenuta valeně. Kruchta spočívá na třech arkádách, které nesou dva pilíře.\n\nJeště na počátku 60. let 20. století zde bylo vnitřní vybavení. Zpráva o vybavení z tohoto období uvádí: \"oltář je raně barokní z doby kolem roku 1670. Je portálový s obrazem sv. Jiří, zřejmě od \"V. Richtera\" z Doks, který jej namaloval kolem roku 1740. V nástavci oltáře se nachází obraz Nejsvětější Trojice. Po stranách oltáře nad brankami je socha sv. Václava (dílo ve stylu německé renesance) a socha sv. Floriána. Obě sochy jsou z období kolem roku 1700. Levý boční oltář sv. Prokopa zdobí rozvilina s páskou z období kolem roku 1710. Je na něm obraz z téhož období. Pravý oltář Immaculaty je rokokový z obodí kolem roku 1740 s o obrazem z téhož období. Kazatelna je barokní z období kolem roku 1700. Ve výklenku presbytáře je gotická, nově polychromovaná řezba Madony z období po roce 1400,\" která se dochovala jako torzo a byla přesunuta do depozitáře litoměřické diecéze. V 90. letech 20. století bylo vnitřní vybavení vypleněno a po roce 2000 je kostel téměř bez vnitřního zařízení. V roce 2003 byl uklizen, byl do něj instalován provizorní oltář a byly zde obnoveny bohoslužby, které se konají příležitostně 1x měsíčně v letním období.\n\n\n"}
{"id": "958615", "url": "https://cs.wikipedia.org/wiki?curid=958615", "title": "Zlatý míč 1965", "text": "Zlatý míč 1965\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1965 získal portugalský fotbalista Eusébio. Šlo o desátý ročník ankety, organizoval ho časopis \"France Football\" a výsledky určili sportovní publicisté z 21 zemí Evropy.\n\n"}
{"id": "958618", "url": "https://cs.wikipedia.org/wiki?curid=958618", "title": "Zlatý míč 1966", "text": "Zlatý míč 1966\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1966 získal anglický fotbalista Bobby Charlton. Šlo o jedenáctý ročník ankety a Charlton zvítězil dosud nejtěsnějším rozdílem v její historii, jediný bod ho předsunul před Portugalce Eusébia. Anketu již tradičně organizoval časopis \"France Football\" a výsledky určili sportovní publicisté z 22 zemí Evropy.\n\n"}
{"id": "958624", "url": "https://cs.wikipedia.org/wiki?curid=958624", "title": "Back to Front (album, Caravan)", "text": "Back to Front (album, Caravan)\n\nBack to Front je desáté studiové album britské rockové skupiny Caravan, vydané v červenci 1982 u vydavatelství Kingdom Records. Nahrávání alba probíhalo od listopadu 1981 do ledna 1982. Album \"Back to Front\" je posledním albem skupiny Caravan až do roku 1995, kdy vyšlo \"The Battle of Hastings\". V roli hosta se na albu představil saxofonista Mel Collins.\n\n"}
{"id": "958627", "url": "https://cs.wikipedia.org/wiki?curid=958627", "title": "Morangles", "text": "Morangles\n\nMorangles je francouzská obec v departementu Oise v regionu Hauts-de-France. V roce 2010 zde žilo 393 obyvatel.\n\n\"Počet obyvatel\" \n\n"}
{"id": "958631", "url": "https://cs.wikipedia.org/wiki?curid=958631", "title": "Boran-sur-Oise", "text": "Boran-sur-Oise\n\nBoran-sur-Oise je francouzská obec v departementu Oise v regionu Hauts-de-France. V roce 2011 zde žilo 2 122 obyvatel.\n\nAsnières-sur-Oise (Val-d'Oise), Bruyères-sur-Oise (Val-d'Oise), Crouy-en-Thelle, Gouvieux, Lamorlaye, Morangles, Précy-sur-Oise\n\n\"Počet obyvatel\" \n\n"}
{"id": "958636", "url": "https://cs.wikipedia.org/wiki?curid=958636", "title": "Zlatý míč 1967", "text": "Zlatý míč 1967\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1967 získal maďarský fotbalista Flórián Albert. Šlo o dvanáctý ročník ankety, organizoval ho časopis \"France Football\" a výsledky určili sportovní publicisté z 24 zemí Evropy.\n\n"}
{"id": "958638", "url": "https://cs.wikipedia.org/wiki?curid=958638", "title": "Radobica", "text": "Radobica\n\nRadobica je obec na Slovensku, v okrese Prievidza v Trenčínském kraji.\n\nV roce 2015 zde žilo 546 obyvatel.\n\n"}
{"id": "958641", "url": "https://cs.wikipedia.org/wiki?curid=958641", "title": "Resident Evil (filmová série)", "text": "Resident Evil (filmová série)\n\nFilmová série Resident Evil je natočena podle herní předlohy Resident Evil. Režisér Paul W. S. Anderson natočil první, čtvrtý a pátý díl série. Druhý a třetí díl režírovali Alexander Witt a Russell Mulcahy. Poslední dva díly této série byly vytvořeny ve formátu 3D.\n\nPrvní díl byl natočen v roce 2001 a v kinech se objevil v roce 2002, který měl prvky z Resident Evil a Resident Evil 2, herní předlohy od Capcom. Na něj navazuje dalších 5 dílů Resident Evil: Apokalypsa, Resident Evil: Zánik, Resident Evil: Afterlife, Resident Evil: Odveta a \"\". Ve filmu je hlavní prvek společnost Umbrella, kolem které se točí celá série.\n\nVšech 6 filmů vydělalo celosvětově přibližně $1,228,177,290 (29,12 miliard českých korun).\n\nPrvní trilogie:\nDruhá trilogie:\n\nKromě hrané série je tu i animovaná série, která je vázaná na původní příběh podle her.\n\n\n\n\n\nPo premiéře filmu Resident Evil: Afterlife režisér Paul W. S. Anderson v diskuzi se Screen Gems řekl, že se chystá natáčet pátý a šestý díl série, ale později se Anderson soustředil jen na \"Resident Evil:\" \"Odveta\". Paul se vrátil jako režisér a scenárista, Glen McPherson jako kameraman, Kevin Phipps jako výtvarník pro film \"Resident Evil: Odveta\".\n\nŠestý díl režíruje Paul W. S. Anderson, který oznámil datum premiéry 12. září 2014, ale v rozhovoru o filmu Pompeje oznámil, že šestý Resident Evil má zpoždění. Na plátnech kin se měl promítat od září 2014, toto vyvrátila Milla Jovovich na svém Twitteru a oznámila odložení premiéry filmu na začátek roku 2015. V srpnu 2014 oznámila Milla Jovovich své těhotenství a také odložení natáčení na červen 2015. V prosinci se Jovovich ozvala s další zprávou o šestém Resident Evil ve které oznámila, že datum premiéry byl posunut na rok 2016. V lednu 2015 Jovovich prozradila další posunutí data natáčení na září 2015.\n\nV srpnu 2014 zveřejnila Flora Moody na svém instagramu fotku se scénářem s názvem \"Resident Evil: The Last Days\", který vyvolal dojem, že poslední Resident Evil je rozdělen na dvě části (nebylo vyvráceno). V srpnu 2015 potvrdil Johann Urb, že se neúčastní natáčení tohoto filmu.\n\nV květnu 2005 se výrobci zmínili, že po Zániku by mohlo být pokračování s názvem Afterlife. V prosinci 2008 začal Anderson pracovat na scénáři a v roce 2009 bylo oznámeno, že Sony povolil natočit Afterlife.\n\nAlice a Ada se navzájem setkali, když poprvé vytvořil scénu krátkého boje z Resident Evil 4.\n\nVe filmu \"Resident Evil: Odveta\" se objevil prvek ze hry Resident Evil 4 s názvem Las Plagas, který umožňuje mrtvým jezdit na motorce, střílet a mnoho dalších možností. Scéna simulace Moskvy, kde jezdili nemrtvý v autě byla inspirována ze hry Resident Evil 5, kde nemrtvý jezdili na motorkách, autě a Chris s Shevou proti nim. Anderson použil pro film Rolls Royce Phantom.\n\nNejvětší problémy nastaly tehdy, když se natáčela bitevní scéna s Alice, Jill, Lutherem, Leonem a Rainovou. V této části bylo velice obtížné udělat 3D, protože v tomto formátu poznáte falešně falešné údery (vzdálenost mezi obličejem a pěstí). Producenti a režisér se dívali na Asijské filmy ve kterých se inspirovali bojem. Tento druh thajského boje má navázat kontakt mnohem silnější.\n\nSoustům fanouškům této série dělá problém vyrovnat se s tím, že Paul W. S. Anderson zabije na konci šestého filmu všechny postavy. Po premiéře Odvety se zmínil, že má námět na další pokračování, ale rozhodl se udělat velký krok, krok který si zvolí fanoušci. Resident Evil: Afterlife vydělal 296 milionů dolarů, avšak pátý díl 240 milionů. Jelikož tržby posledního dílu byly menší než očekával řekl \"Jestli tržby šestého pokračování budou menší než pátého, nemá cenu natáčet další díl\". V květnu 2014 Anderson oznámil, že šestý díl je zároveň posledním dílem série.\n\n\nDíl co díl je horší hodnocení a mnoho lidí mluví o tom že za to může režisér. Paul W. S. Anderson natočil nejlepší díl série a to ten první, ale čtvrtý a pátý se mu moc nepovedli. Jak se říká do třetice všeho nejlepšího, ale bude ten šestý díl o něčem nebo o ničem? Spousta recenzí na internetu více mluví o tom, že nejhorší díl této série nebyl pátý, ale ten čtvrtý.\nCharlie Clouser vytvořil hudbu pro třetí díl série s názvem . Hudební skupina Tomandandy, která pracovala na hudbě pro , se vrátila pro .\n\nPro složil hudbu Paul Haslinger, který složil hudbu pro Tři mušketýři (2011), sérii Underworld a Rallye smrti.\n\nRežisér Paul W.S. Anderson uvedl v rozhovoru, že původní záměr těchto filmů bylo vytvořit Odvetu a šestý díl, ale později se rozhodl zaměřit se jen na pátý film nejúspěšnější série filmů podle herní předlohy. Ve stejném rozhovoru, Anderson řekl, že pokud Odveta vydělá hodně financí, pak by měl být natočen i šestý film. Milla Jovovich v létě 2013 napsala na svém Twitter profilu, že se chystá hrát v šestém díle.\n\nŠestý film byl potvrzen hlavou distribucí Sony, Rory Bruerem. V rozhovoru pro Forbes, producent Samuel Hadida uvedl, že šestý díl je naplánovaný a následný restart série je možný. Sony Pictures oficiálně naplánovalo premiéru šestého dílu na 12. září 2014. Režisérem šestého dílu bude Paul W. S. Anderson a také řekl, že by to měl být poslední díl série. Milla Jovovich si myslí, že film tento rok ještě nebude a tak by měl být až v roce 2015. Anderson odhalil v rozhovoru, že začne natáčení filmu na podzim 2013, ale natáčení začalo až na podzim roku 2015. Ali Larter v rozhovoru pro IGN oznámila, že \"The Final Chapter\" je poslední Resident Evil film.\n"}
{"id": "958646", "url": "https://cs.wikipedia.org/wiki?curid=958646", "title": "Barclays", "text": "Barclays\n\nBarclays PLC [\"bárklíz\"] je britská mezinárodní bankovní a finanční společnost se sídlem v Londýně. Je to univerzální banka poskytující celé portfolio bankovních služeb jak v oblasti retailu, tak investovanání. Operuje ve více jak 50 zemích světa. V roce 2012 to byla sedmá největší banka světa.\n\nV roce 1967 Barclays představila celosvětově první bankomat. Barclays se obchoduje na Londýnské burze a je součástí indexu FTSE 100.\n"}
{"id": "958648", "url": "https://cs.wikipedia.org/wiki?curid=958648", "title": "Friedrich von Hügel", "text": "Friedrich von Hügel\n\nFriedrich von Hügel (5. května 1852, Florencie, Itálie – 27. ledna 1925), známý také jako \"Baron von Hügel\", byl modernistický teolog, náboženský myslitel a spisovatel rakousko-skotského původu.\n\nOtcem Friedricha byl baron Charles von Hügel, který pracoval jako rakouský velvyslanec v Toskánském velkovévodství, a matkou Skotka Elizabeth Farquharson, která konvertovala k římskému katolicismu. Friedrich byl vyučován soukromě, v roce 1867 se jeho rodina odstěhovala do Anglie. \n\nRoku 1873 se oženil s Lady Mary Catherine Herbert (1849–1935), dcerou státníka Sidneyho Herberta. Mary, stejně jako Hügelova i její matka, baronka Elizabeth Herbert, konvertovala ke katolické víře. Narodily se jim tři dcery, přičemž nejmladší Thekla se stala karmelitánskou jeptiškou.\n\nAž do roku 1914, kdy vypukla první světová válka, zůstal Friedrich von Hügel rakouským občanem. Když se však v důsledku válečného konfliktu stal v Británii „nepřátelským cizincem“ (\"hostile alien\"), požádal o naturalizaci, jíž dosáhl v prosinci téhož roku. \n\nFriedrich von Hügel se věnoval studiu Bible i mnoha dalších témat. Kromě němčiny a angličtiny plynule ovládal francouzštinu a italštinu. Ač neměl univerzitní titul a nikdy nezastával žádnou akademickou funkci nebo úřad v katolické církvi, je vedle Johna H. Newmana často zmiňován jako jeden z nejvlivnějších katolických myslitelů své doby. \n\nBaron von Hügel vedl teologické diskuse s dalšími modernisty – zabýval se vztahem křesťanství k historii, ekumenismu, mysticismu nebo filosofii náboženství. Vykonal mnoho pro to, aby přes nepřátelství ke všemu německému způsobenému válkou přiblížil anglicky mluvícímu světu díla německých myslitelů Ernsta Troeltscha a Rudolfa Ch. Euckena. \n\nUdržoval korespondenci s předními náboženskými mysliteli a filozofy, mezi něž patřili např. Alfred Loisy, Maurice Blondel, George Tyrrell, Evelyn Underhill nebo Maude Petre. \n\n\nPosmrtně vyšlo:\n\n\"V tomto článku byly použity informace z článku na anglické Wikipedii\".\n"}
{"id": "958653", "url": "https://cs.wikipedia.org/wiki?curid=958653", "title": "The Walking Dead (počítačová hra)", "text": "The Walking Dead (počítačová hra)\n\nThe Walking Dead (také známá pod názvem The Walking Dead: The Game a The Walking Dead: Season One) je epizodická adventura založená na komiksové sérii \"The Walking Dead\" (u nás Živí mrtví) Roberta Kirkmana. Hra byla vyvinuta společností Telltale Games a její vydání bylo původně naplánováno na závěrečné měsíce roku 2011, ale byla odložena na rok 2012 kvůli dodatečnému vývoji. Hra se skládá z pěti epizod, Vydané během dubna až listopadu 2012. Momentálně je hra dostupná pro Xbox 360, PlayStation 3, Microsoft Windows, iOS, OS X a PlayStation Vita a verze pro Ouyu se plánuje na začátek roku 2014.\n\nHra se odehrává ve stejném fiktivním světě jako její komiksová předloha, a sleduje události krátce po propuknutí zombie apokalypsy ve městě Georgia, avšak většina postav je ve hře originální a v komiksu se neobjevuje. Hlavní postavou je za vraždu obviněný univerzitní profesor Lee Everett, který se snaží ochránit a pečovat o mladou dívku Clementine.\n\nKirkman na vývoj příběhu dohlížel, aby se ujistil, že bude v souladu s původním tónem komiksu, ale dal Telltale patřičnou volnost.\n\nZ komiksové předlohy se ve hře objeví tři postavy: Hershel Green, Shawn Green a Glenn Rhee.\n\nPrvní epizoda příběhu se jmenuje Nový den. Začíná převozem Leeho do věznice, když však dojde k autonehodě, a strážník se změní v chodce (walker). Zraněný Lee utíká a dostane se do malé rezidence, obývanou Dívkou jménem Klementýnka (Clementine). Spolu s ní začne Lee shánět pomoc, až najdou Shawna Greena a Cheta, kteří jim nabídnou odvoz k sobě domů. Tam se seznamují s Hershelem Greenem, Kennym, Katjou a Kennem mladším (přezdívaného Duck). Den poté však dojde k nehodě, kvůli které chodci zabijí Shawna a rozrušený Hershel vyžene hosty pryč. Spolu s Kennyho rodinou se vyberou do Leeho rodného městečka Maconu. V ulicích až je pozdě zjistí že město je plné chodců. Duck upadá na zem a je téměř pokousán. Naštěstí se z drogerie patřící Leeho rodičům vyřítí krásná novinářka Carley a chodce střílí pistolí. Pomůže naší skupince a vezme je dovnitř. Tu se setkávají s Dougem, Lily jejím otcem Larrym a Glennem (komiksová verze, těsně před tým než se vydal do Atlanty). Larry se chová arogantně a jakmile zpozoruje Ducka zpanikaří a chce ho zabít prý, že je pokousán. Katia a Kenny ho ujišťují že není. Larry však na jejich slova nedbá a trvá na svém. Zde se může hráč rozhodnout jak se k situaci postaví. Buď podpoří Laryho nebo bude stát za Kennym.\n"}
{"id": "958659", "url": "https://cs.wikipedia.org/wiki?curid=958659", "title": "Hans Sperber", "text": "Hans Sperber\n\nHans Sperber (25. března 1885 Vídeň – 10. prosince 1963 Columbus, Ohio) byl švédský lingvista. V prvním ročníku časopisu \"Imago\" (sešit 5) publikoval pozoruhodnou studii s názvem \"O vlivu sexuálních momentů na vznik a vývoj řeči\". Sperber se domnívá, že je-li každé lidské slovo složeninou zvuku (\"Laut\") a významu (\"Sinn\"), pak se v něm nutně střetávají od prvopočátku dvě mocnosti: Erós a Logos. Freudovský badatel Ernest Jones píše, že tento psychoanalytický exkurs znamenal pro Sperbera konec jeho lingvistické kariéry.\n\n\n"}
{"id": "958661", "url": "https://cs.wikipedia.org/wiki?curid=958661", "title": "Autokamera", "text": "Autokamera\n\nAutokamera je zařízení, které je ve většině případů umístěno na čelním skle automobilu a zaznamenává události před automobilem. Záznam je poté ukládán na paměťovou kartu pro další použití. Tato zařízení jsou velice populární v Rusku, kde soudy dávají přednost záznamu z kamery před lidským svědectvím, ale například v Rakousku jsou v soukromých autech zcela zakázány.\n\nAutokamery se dělí podle oblastí, které zaznamenávají.\n\nKaždá autokamera může být vybavena rozdílnými vlastnostmi.\n\nZákon o ochraně osobních údajů se nevztahuje na případy, kdy záznamy provádí fyzická osoba výhradně pro své účely. Souhlas nahrávané osoby s pořizováním záznamu je nutný pouze v situacích, kdy je nahrávaná osoba na záznamu rozeznatelná. Pokud bychom poskytli záznamy z kamer jiným osobám (zde patří také sdílení na internet) nebo osoby na záznamu by byly rozpoznatelné, taky bychom porušovali zákon. Nutno však podotknout, že na základě předloženého záznamu policii může být stíhán samotný autor nahrávky, pokud je na nahrávce prokazatelé, že porušuje zákon či silniční předpisy (například překročení rychlosti).\n\nPokud se stane nehoda, za důkaz slouží vše, co může vést k prokázání tvrzených skutečností a bylo získáno v souladu se zákonem. O připuštění jednotlivých důkazů však rozhoduje soudce. \n\nZ legislativně-technického hlediska řeší umístění navigačních systémů ustanovení § 34 odst. 3 vyhlášky MDS č. 341/2002 Sb., v posledním znění, tj. textem „… v zorném poli řidiče nesmí být umístěny žádné předměty, které by omezovaly výhled řidiče všemi směry...“.\n\nObecné určení míst, kde je možné umístit navigační systém připevněný přísavkou na čelní sklo není možné, protože zorné pole řidiče, tj. pole výhledu řidiče, je nutno posuzovat pro každý typ vozidla individuálně, protože plocha čelního skla není u všech silničních vozidel totožná se zorným polem řidiče. V důsledku konkrétních konstrukcí čelních skel a předních částí vozidla dochází v některých případech například k tomu, že řidič čelním sklem vidí na části karoserie a ne na vozovku a okolí vozidla (např. výhled je i na kryt motoru) a tato plocha čelního skla tedy není zorným polem řidiče. Další plocha čelního skla, která není zornou plochou řidiče, je horní část plochy čelního skla se sníženou propustností (horní ztemňovací pás). Tyto plochy čelního skla jsou uvedeny jako příklady, kdy celá plocha čelního skla není zorným polem řidiče, neznamená to však, že jde o schválení možnosti montovat předmětná zařízení do těchto míst, bez kontroly plnění všech požadavků v konkrétním případě. Při silniční kontrole může policie např. ověřit, zda navigační systém je v konkrétním případě umístěn tak, že nezakrývá výhled řidiče. \n"}
{"id": "958676", "url": "https://cs.wikipedia.org/wiki?curid=958676", "title": "The Album (album, Caravan)", "text": "The Album (album, Caravan)\n\nThe Album je deváté studiové album britské rockové skupiny Caravan, vydané v říjnu 1980 u vydavatelství Kingdom Records. Album bylo nahráno v červenci 1980. Jde o první studiové album skupiny vydané po jejím obnovení v roce 1980.\n\n"}
{"id": "958681", "url": "https://cs.wikipedia.org/wiki?curid=958681", "title": "Zlatý míč 1968", "text": "Zlatý míč 1968\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1968 získal severoirský fotbalista George Best. Šlo o třináctý ročník ankety, organizoval ho časopis \"France Football\" a výsledky určili sportovní publicisté z 25 zemí Evropy.\n\n"}
{"id": "958682", "url": "https://cs.wikipedia.org/wiki?curid=958682", "title": "Horná Ves (okres Prievidza)", "text": "Horná Ves (okres Prievidza)\n\nHorná Ves je obec na Slovensku, v okrese Prievidza v Trenčínském kraji.\n\nŽije zde  obyvatel. V obci je klasicistní římskokatolický kostel Obrácení svatého Pavla z roku 1837.\n\n"}
{"id": "958684", "url": "https://cs.wikipedia.org/wiki?curid=958684", "title": "Yorktown (Texas)", "text": "Yorktown (Texas)\n\nYorktown je město v okrese DeWitt County ve státě Texas ve Spojených státech amerických. V roce 2000 zde žilo 2 271 obyvatel. S celkovou rozlohou 4,5 km² byla hustota zalidnění 508,9 obyvatel na km².\n"}
{"id": "958688", "url": "https://cs.wikipedia.org/wiki?curid=958688", "title": "China (Texas)", "text": "China (Texas)\n\nChina je město v okrese Jefferson County ve státě Texas ve Spojených státech amerických. V roce 2010 zde žilo 1 160 obyvatel. S celkovou rozlohou 3,4 km² byla hustota zalidnění 333,1 obyvatel na km².\n"}
{"id": "958693", "url": "https://cs.wikipedia.org/wiki?curid=958693", "title": "Kolowrat-Krakowští-Liebsteinští", "text": "Kolowrat-Krakowští-Liebsteinští\n\nKolowrat-Krakowští-Liebsteinští (též Kolowrat-Krakowští-Libštejnští) jsou jednou ze dvou větví rodu Kolowrat-Krakowských. Posledním společným předkem obou současných větví rodu byl František Xaver I. Krakowský z Kolowrat (1783–1855), jehož synové – Leopold (1804–1863) a Theodor (1806–1875) jsou prvními představiteli rozdělených linií Kolowrat Krakowských. Potomci Leopolda jsou starší týneckou linií, která v současnosti vlastní pozemky na Tachovsku a několik paláců v Praze spravované akciovou společností Kolowratovy domy. Mladší Theodorovu linii přestavují právě Kolowrat-Krakowští-Liebsteinští sídlící na Rychnovsku.\n\nKdyž v roce 1861 zemřel bývalý předseda ministerské rady František Antonín II. z Libštejnský z Kolowrat – poslední představitel větve Libštejnských z Kolowrat, který neměl potomky, převzal po něm správu zámků v Rychnově nad Kněžnou a Černíkovicích i s okolními pozemky Jan Nepomuk Karel Krakowský z Kolowrat. Když ten zemřel roku 1872, zdědil majetek Theodor Kolowrat-Krakowský, který byl správcem až do své smrti o 3 roky později - roku 1875. Jeho dědicem byl jeho syn Zdenko Kolowrat Krakowský, jehož potomci již používají přízvisko \"„Libštejnský (Liebsteinský)“\".\n\nZámek, velkostatek, zámecký park a přilehlá pole, louky, pastviny, lesy a rybníky v Rychnově nad Kněžnou a Černíkovicích obhospodařovali Kolowraté do 2. světové války, za níž byla na velkostatek, tak jako na většinu statků české šlechty, uvalena německá nucená správa. Po válce přebíral od státu majetek Otmar Kolowrat. Po únoru 1948 byl veškerý majetek, ať už movitý či nemovitý, zestátněn. V roce 1992 byl vrácen zámek v Rychnově nad Kněžnou včetně sbírek (přístupný veřejnosti), zámek v Černíkovicích a pozemky, tj. lesy a zemědělská půda, Kryštofu Jaroslavu Kolowratu Krakowskému, který zde hospodařil do roku 1999, a od tohoto data vlastní velkostatek jeho syn Jan Egon Kolowrat-Krakowský-Liebsteinský. \n\nNásledující rodokmen zahrnuje potomky Theodora Kolowrat Krakowského. Tučným písmem jsou zvýrazněni hlavní představitelé rodu.\n\nZdeněk starší (1836–1892) byl známý historik a autor několika divadelních her. Jeho syn Zdeněk mladší (1881–1941) byl jedním z účastníků první Deklarace české šlechty v září 1938, a stejně jako jeho bratři Hanuš (1879–1955), Egon (1889–1971) a Otmar (1891–1966) byl také signatářem Národnostního prohlášení českých šlechtických rodů v září 1939, kterým se tyto rody postavily za Československo a přihlásily se ke svému češství.\n\nBěhem německé okupace byla na majetek Kolowrat-Krakowských-Liebsteinských uvalena nucená správa. Po druhé světové válce přešel majetek zpět do vlastnictví rodu, ale v roce 1948 byl zestátněn. Po Sametové revoluci byly Kryštofu Jaroslavu v roce 1992 navráceny zámky v Rychnově nad Kněžnou a Černíkovicích společně s přibližně 5000 ha lesních pozemků v Orlických horách. Současným správcem je Jan Egon.\n\n\n\n"}
{"id": "958700", "url": "https://cs.wikipedia.org/wiki?curid=958700", "title": "Blaha", "text": "Blaha\n\nExistuje více nositelů příjmení Blaha:\n\n\n"}
{"id": "958702", "url": "https://cs.wikipedia.org/wiki?curid=958702", "title": "Kameničky (Ralská pahorkatina)", "text": "Kameničky (Ralská pahorkatina)\n\nKameničky (317 m n. m.) je vrch v okrese Česká Lípa Libereckého kraje. Leží asi 1 km jižně od obce Bohatice na jejím katastrálním území.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Brnišťská vrchovina a Bohatické části.\n\nAutomobilem se dá nejblíže přijet do Bohatic severně od vrchu. Odtud se dá po polní cestě dojít k vrcholu z východní strany. Na vrchol nevede žádná cesta, ale výstupu nic nebrání. V jihovýchodním sousedství vede červená turistická značka.\n"}
{"id": "958704", "url": "https://cs.wikipedia.org/wiki?curid=958704", "title": "Keren Ann", "text": "Keren Ann\n\nKeren Ann (: , \"Keren An\", celým jménem , \"Keren An Zejdel\"; * 10. března 1974, Caesarea) je izraelská zpěvačka, textařka, skladatelka a hudební producentka, žijící v Paříži.\n\nNarodila se v izraelské Caesareji rodičům rusko-židovského a nizozemsko-javánského původu, a v jedenácti letech se s nimi přestěhovala do Paříže. Plynně hovoří hebrejsky, anglicky a francouzsky. K roku 2012 vydala šest sólových alb: \"101\" (2011), \"Keren Ann\" (2007), \"Nolita\" (2005), \"Not Going Anywhere\" (2003), \"La Disparition\" (2002) a \"La Biographie De Luka Philipsen\" (2000). Řadu jejích písní mají v repertoáru hudební umělci, jako například Henri Salvador, Jane Birkin, Francoise Hardy, Rosa Passos, Jacky Terasson, Emmanuelle Seigner a Benjamin Biolay. Její hudba se též objevila v televizních seriálech \"Chirurgové\", \"Odpočívej v pokoji\", \"Velká láska\" a \"Deux Jours à Tuer\".\n\n\n"}
{"id": "958706", "url": "https://cs.wikipedia.org/wiki?curid=958706", "title": "Caged/Uncaged", "text": "Caged/Uncaged\n\nCaged/Uncaged (s podtitulem \"A Rock/Experimental Homage to John Cage\") je kompilační album různých umělců, vydané v roce 1993 vydavatelstvím Cramps Records. Jde o poctu americkému hudebnímu skladateli Johnu Cageovi, který v srpnu 1992 zemřel. Přispěli na ni různí hudebníci, mezi které patří David Byrne, Debbie Harry, Arto Lindsay, John Zorn nebo John Cale, který s Cagem počátkem šedesátých let dvacátého století spolupracoval. Album produkoval John Cale a autorem jeho obalu je výtvarník Jasper Johns.\n"}
{"id": "958709", "url": "https://cs.wikipedia.org/wiki?curid=958709", "title": "Dětská hra 3", "text": "Dětská hra 3\n\nDětská hra 3 je americký horor z roku 1991. Jedná se o pokračování filmu Dětská hra 2 a je třetí pokračování ve sérii Dětská hra s Bradem Dourifem, který se vrací jako hlas Chuckyho.\n"}
{"id": "958710", "url": "https://cs.wikipedia.org/wiki?curid=958710", "title": "Responsible disclosure", "text": "Responsible disclosure\n\nResponsible disclosure (\"zodpovědně odhalení\") je termín v počítačové bezpečnosti popisující způsob zatajení detailů při zveřejnění informací o nalezené zranitelnosti v software. Podobá se to full disclosure (\"plné zveřejnění\") s tím, že všechny zúčastněné strany souhlasí, že plné zveřejnění bude po nějaký čas pozdrženo, aby mohla být provedena nejprve aktualizace software. Vývojáři hardwaru a softwaru často požadují dostatečný čas na to, aby mohli opravit nalezené chyby. Hackeři a vědci zabývající se počítačovou bezpečností mají názor, že je jejich sociální zodpovědností uvědomit veřejnost o chybách v zabezpečení a jejich následcích. Skrývání těchto problémů může mít za následek falešný pocit bezpečí. Abychom se tomuto vyhnuli, spojují zainteresované strany své síly a souhlasí s tím, aby plné zveřejnění bylo odloženo a byl tak získán čas pro opravu zranitelnosti a předešlo se tak nebezpečným následkům (viz Zero day útok). V závislosti na potenciálním dopadu se onen čas pohybuje mezi několika týdny až měsíci. Jako distribuční kanál se pro aktualizace využívá Internet.\n\nResponsible disclosure však nedokáže uspokojit výzkumníky zabývající se bezpečností, kteří očekávají finanční kompenzaci, přestože by braní peněz za nahlášení zranitelnosti mohlo být vnímáno jako vydírání. Přestože byl trh pro zranitelnost vytvořen, je komercializace stále velmi diskutované téma, vázané na koncepci zveřejnění zranitelnosti. Dnes jsou dva hlavní hráči na trhu: iDefense, kteří začali svůj \"Vulnerability contributor program\" (VCP) v roce 2003 a TippingPoint, který přišel se svým \"Zero-day initiative\" (ZDI) v roce 2005. Tyto organizace se u nakoupených materiálů řídí podle responsible disclosure. Mezi březnem 2003 a prosincem 2007 bylo v průměru 7,5 % zranitelností, které postihly Microsoft a Apple zpracováváno buď pomocí VCP nebo ZDI. \n\nMezi nezávislé firmy, které finančně podporují responsible disclosure patří Facebook, Google, Mozilla a Barracuda Networks.\n\nVybrané zranitelnosti vyřešené použitím responsible disclosure:\n"}
{"id": "958711", "url": "https://cs.wikipedia.org/wiki?curid=958711", "title": "Eduard Prchal", "text": "Eduard Prchal\n\nEduard Maxmilián Prchal (1. ledna 1911 Dolní Břežany – 12. prosince 1984, St. Helena, Kalifornie) byl československý pilot. Ve druhé světové válce sloužil jako stíhač ve francouzském a britském letectvu. Později se stal pilotem vojenské dopravní letky pro přepravu významných osobností. Jako jediný přežil havárii jím pilotovaného letounu Liberator, při které zahynul mimo jiné polský generál Władysław Sikorski. V roce 1950 se mu spolu s osmi dalšími lidmi podařilo uletět dopravním letadlem ČSA do Velké Británie. Roku 1952 emigroval do USA, kde prožil zbytek života.\n\nEduard Prchal se narodil v Dolních Břežanech do rodiny truhlářského mistra a majitele pohřebního ústavu. Studoval na reálce v Praze, studium však nedokončil. Poté pracoval jako obchodní zástupce. Roku 1930 nastoupil k prezenční vojenské službě u Leteckého pluku 4 v Praze-Kbelích. Projevil velké pilotní nadání a absolvoval poddůstojnickou školu. Během své služby nalétal přes tisíc letových hodin a postupně prodělal školení a kurzy, které mu umožnily létat na všech typech letounů. Po odchodu do zálohy roku 1937 nastoupil jako obchodní pilot u firmy Baťa, kde nalétal dalších 1200 hodin.\n\nPo okupaci Československa odešel Prchal v červnu 1939 do Polska a poté lodí do Francie, aby zde vstoupil do řad francouzského letectva. Tam byl přijat až 2. října 1939, po vypuknutí války. Po ukončení operačního výcviku byl v hodnosti rotného koncem prosince 1939 odeslán na frontu. Ve Francii nalétal 60 bojových hodin a dosáhl tří sestřelů. Po porážce Francie se mu 22. června 1940 podařilo odplout do Anglie.\n\nPo svém příjezdu do Velké Británie byl ihned přijat do RAF a přidělen k 310. československé stíhací peruti. Během bitvy o Británii dosáhl dalších tří sestřelů. Na jaře 1941 nastoupil jako instruktor k výcvikové jednotce. Až do června 1942 také létal u několika nočních stíhacích perutí, včetně 68. peruti. Poté nastoupil jako pilot k vojenské letecké dopravě. Létal s nákladními letadly během nočního leteckého zásobování obležené Malty. Následně byl přiřazen k nově zformované 511. dopravní peruti, která měla sloužit pro přepravu důležitých osobností. \n\nNa konci června 1943 dostal Prchal rozkaz dopravit polského generála Sikorského z inspekční cesty po Středním východě do Velké Británie. Dne 3. července přepravil Prchal generála a jeho doprovod z Káhiry do Gibraltaru. V noci 4. července, ve 23:07 odstartoval Prchalem řízený Consolidated B-24 Liberator, sériového čísla AL523 z gibraltarského letiště. Šestnáct sekund po startu se letoun zřítil do moře. Ze 17 osob na palubě jich 16 zahynulo, včetně generála Sikorského. Přežil jedině první pilot Prchal, který byl po nárazu v bezvědomí vymrštěn z kabiny a posléze vytažen z moře záchranným člunem. V nemocnici strávil dva měsíce. Vyšetřování uvedlo jako příčinu nehody zablokování výškového kormidla. \n\nPo vyléčení se vrátil ke službě u 511. perutě. Dne 3. září 1943 se oženil s Dolores Šperkovou, zpravodajskou důstojnicí WAAF.\n\nPo skončení války se Prchal s rodinou vrátil do vlasti a po odchodu do zálohy nastoupil na počátku roku 1946 k Československým aeroliniím. Zde vykonával funkce šéfpilota, zkušebního pilota a instruktora. Po převratu v únoru 1948 začal uvažovat o emigraci. Spolu se svými kolegy a bývalými spolubojovníky z 310. perutě Josefem Řechkou a Janem Kauckým naplánoval útěk letadlem. Vhodná příležitost nastala 30. září 1950. Zkušební komisař Kaucký obešel bezpečnostní předpisy a odstartoval sám k plánovanému zkušebnímu letu s dopravním letounem ČSA Douglas DC-3 imatrikulace OK-WAA. Přistál na polním letišti u Mělníka, kde rychle nastoupili tam již čekající Prchal a Řechka s rodinami, celkem 8 lidí. Prchal poté přebral řízení letounu a podařilo se mu přeletět přes hranice a východní Německo až do Anglie.\n\nVe Velké Británii se Prchalovi nesplnily plány na pokračování kariéry vojenského nebo dopravního pilota. Roku 1952 proto odešel s rodinou do USA. Ani zde se k létání již nedostal. Usadil se v Kalifornii a od roku 1956 vyučoval češtinu na vojenské jazykové škole v Monterey. Poté pracoval v univerzitní knihovně v San José až do roku 1978, kdy odešel do důchodu. Zemřel roku 1984. Dne 23. května 2015 byla v Dolních Břežanech slavnostně odhalena jeho pamětní deska.\n\n\n"}
{"id": "958721", "url": "https://cs.wikipedia.org/wiki?curid=958721", "title": "Amburana", "text": "Amburana\n\nAmburana je rod rostlin z čeledi bobovité (\"Fabaceae\"). Zahrnuje 2 druhy stromů se zpeřenými listy a drobnými květy, vyskytující se v Jižní Americe od Brazílie po Argentinu. Oba druhy poskytují ceněné dřevo. Ze semen \"Amburana acreana\" se získává vonný prchavý olej. Sirup z \"A. cearensis\" slouží při léčení respiračních chorob.\n\nZástupci rodu \"Amburana\" jsou 10 až 30 metrů vysoké stromy. Listy jsou lichozpeřené, složené z 5 až 12 párů střídavých oválných lístků. Květy jsou drobné, nažloutle bílé, vonné, v dlouhých úžlabních hroznech. Kalich je trubkovitý, na vrcholu s 5 krátkými zuby. Koruna je tvořena jediným, okrouhle srdčitým, krátce nehetnatým korunním lístkem. Tyčinek je 10 a jsou volné. Semeník je dlouze stopkatý se stopkou povětšině přirostlou ke kališní trubce, se 2 vajíčky a krátkou zahnutou čnělkou zakončenou drobnou bliznou. Plody jsou podlouhlé, úzké, ploché suché a kožovité, za zralosti na konci pukající 2 chlopněmi. Obsahují 1 nebo 2 semena s hrubým povrchem, opatřená papírovitým křídlem.\n\nRod \"Amburana\" zahrnuje 2 druhy. Jsou rozšířeny v Jižní Americe v Brazílii, Bolívii, Peru a severovýchodní Argentině. Jsou hojné ve vysokých lesích a na nezaplavovaných územích podél řek. V Brazílii je \"A. cearensis\" složkou tzv. \"caatinga\", rostlinných společenstev v polosuchých oblastech.\n\nMladé rostliny \"Amburana cearensis\" vytvářejí podzemní dřevnatý orgán mrkvovitého tvaru se zásobou vody a živin, což je považováno za přizpůsobení se suchým stanovištím.\n\nDřevo obou druhů rodu \"Amburana\" je dosti ceněné, dobře opracovatelné a dekorativní. Je používáno zejména v tesařství, truhlářství a bednářství. Při opracovávání voní po kumarinu. Dřevo druhu \"A. cearensis\" je obvykle obchodováno pod jménem \"cerejeira\", dřevo mohutnějšího druhu \"A. acreana\" jako \"ishpingo\". V severovýchodní Brazílii má \"Amburana cearensis\" velký ekonomický význam.\nZe semen \"Amburana\" se získává prchavý olej vonící po vanilce a s podobným použitím jako olej ze silovoně (\"Dipteryx\"). Slouží zejména na ovonění mýdla a tabáku, a také jako insekticid. Prach ze dřeva \"A. cearensis\" se přidává do sudů s pálenkou z cukrové třtiny, aby se urychlilo její zrání.\nSyrup ze semen a kůry \"A. cearensis\" mají využití v medicíně při léčení respiračních onemocnění jako je chřipka, zánět průdušek a astma a je vyráběn i průmyslově.\n\n\n"}
{"id": "958724", "url": "https://cs.wikipedia.org/wiki?curid=958724", "title": "Simeon (arcibiskup)", "text": "Simeon (arcibiskup)\n\nArcibiskup Simeon, vlastním jménem Radivoj Jakovlevič (* 12. února 1926, Praha) je český pravoslavný duchovní.\n\nTeologii studoval v Praze, Bělehradě a Leningradě. Vyučoval na teologických fakultách, věnoval se zejména Starému zákonu. Roku 1958 byl vysvěcen na diákon a kněze; roku 1998 přijal biskupské svěcení. V roce 2000 stal biskupem olomoucko-brněnským; titul arcibiskupa mu byl udělen v roce 2006.\n\nV roce 2013 se stal metropolitním správcem Pravoslavné církve v českých zemích a na Slovensku (PCČZS). Funkcí metropolitního správce byl coby nejstarší z biskupů církve dočasně pověřen poté, co v dubnu 2013 na svou funkci rezignoval metropolita Kryštof. Následkem vnitrocírkevního konfliktu se jeho postavení stalo sporným.\n\nZ titulu metropolitního správce se pokoušel zasahovat do záležitostí pražské eparchie, ačkoli nebyl nikdy pověřen její správou. Eparchiální rada spolu se správcem eparchie o. Markem (Krupicou) se proti tomu opakovaně ohrazovala. Počátkem října 2013 chtěl arcibiskup Simeon dokonce zbavit kněžství správce pražské eparchie Marka Krupicu, čímž by mu zároveň odňal funkci správce. I to ale eparchiální rada jednoznačně odmítla jako nekanonický postup a nedovolené zasahování do cizí eparchie. Rovněž posvátný synod místní pravoslavné církve 17. října 2013 označil Krupicovu suspenzi za od začátku neplatnou, a funkci správce eparchie mu ponechal.\n\nTýmž Posvátným synodem byl arcibiskup Simeon 9. prosince odvolán z funkce Metropolitního správce pražské eparchie \"\"... na základě skutečnosti, že Jeho Vysokopřeosvícenost arcibiskup Simeon předtím již dlouho odmítal svolat Posvátný synod, a to i po opakovaných urgencích ostatních biskupů, členů Posvátného synodu.\"\" a pro \"\"... autoritativní prosazování jeho vlastní vůle bez ohledu na názory ostatních členů Posvátného synodu.\"\" Metropolitním správcem byl následně zvolen prešovský arcibiskup Rastislav. Vzhledem k tomu, že arcibiskup Simeon ihned po svém odvolání zasedání synodu opustil, někteří pravoslavní věřící odmítli uznat rozhodnutí synodu za platné. Následně arcibiskup Simeon vydal prohlášení, v němž vyzval věřící, aby ostatní členy synodu přestali považovat za právoplatné, a aby považovali za jediného právoplatného arcibiskupa jen jej samotného.\n\nVzhledem k nerespektování Posvátného synodu a nevzpomínání řádně zvoleného a kanonicky ustanoveného metropolity Pravoslavné církve v českých zemích a na Slovensku, jímž je metropolita Rastislav, byl arcibiskup Simeon Posvátným synodem zbaven úřadu olomoucko-brněnského arcibiskupa (odkaz zde https://web.archive.org/web/20140903102655/http://pravoslavnacirkev.cz/Novinky/bbbb/). V současné době arcibiskup Simeon toté své sesazení neuznává.\n\nArcibiskup Simeon nadále vykonává svou funkci v olomoucko-brněnské eparchii. Takto naň nahlíží i ministerstvo kultury, které neuznalo opozicí dosazeného správce eparchie kněze Ing. Petra Klokočku a Simeona nadále považuje za zákonného církevního představitele. Stejný je i postoj pravoslavných církví ve světě, reprezentovaný stanoviskem konstantinopolského patriarchy.\n"}
{"id": "958729", "url": "https://cs.wikipedia.org/wiki?curid=958729", "title": "Kaple svatého Prokopa (Pertoltice pod Ralskem)", "text": "Kaple svatého Prokopa (Pertoltice pod Ralskem)\n\nKaple svatého Prokopa je velká novogotická kaple v obci Pertoltice pod Ralskem na Českolipsku.\n\nKostelíček byl v obci postaven v letech 1907 až 1908 v novogotickém slohu podle návrhu Maxe Wiedena z nedaleké Mimoně. Vysvěcen byl 12. října 1908 okrskovým vikářem J. Tschörchem a s ohledem na převažující zemědělce v obci byl zasvěcen svatému Prokopu, patronu zemědělců.\n\nPo roce 1948 byla kaple uzavřena a začalo dlouhé období chátrání. K opravám došlo až po roce 1990.\n\nV kapli – kostelíku se koná každoročně bohoslužba o svátku svatého Prokopa 4. července.\n\nKaple, občas nazývaná v turistických průvodcích kostel, náleží pod Římskokatolickou farnost Mimoň. V katalogu litoměřického biskupství je uvedena jako kaple sv. Prokopa.\n\n"}
{"id": "958733", "url": "https://cs.wikipedia.org/wiki?curid=958733", "title": "Glass Harp (album)", "text": "Glass Harp (album)\n\nGlass Harp je první studiové album americké rockové skupiny Glass Harp, vydané v roce 1970 u vydavatelství Decca Records. Jeho nahrávání probíhalo v newyorském studiu Electric Lady Studios, o produkci se staral Lewis Merenstein a zvukovým inženýrem byl Ron Johnsen. V roce 1993 vyšlo album v reedici na CD pouze v Německu u vydavatelství Lineca; v roce 2005 pak v USA u vydavatelství Music Mill doplněné o bonusovou píseň „Voice of God Cry Out“.\n\nNa původní LP desce vyšlo prvních pět písní na její první straně a zbylé na druhé.\n"}
{"id": "958739", "url": "https://cs.wikipedia.org/wiki?curid=958739", "title": "Leyland Kirby", "text": "Leyland Kirby\n\nLeyland Kirby (* 9. května 1974 Stockport) je britský hudebník hrající elektronickou hudbu. Během své kariéry vystupoval pod několika pseudonymy, jako například The Caretaker nebo V/Vm. V roce 2013 vydal album \"Watching Dead Empires in Decay\" pod jménem The Stranger. V roce 2012 přispěl skladbou „Watching and Waiting for You to Begin“ na album \"Extra Playful: Transition\".\n"}
{"id": "958750", "url": "https://cs.wikipedia.org/wiki?curid=958750", "title": "Zlatý míč 1969", "text": "Zlatý míč 1969\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1969 získal italský fotbalista Gianni Rivera. Šlo o čtrnáctý ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "958753", "url": "https://cs.wikipedia.org/wiki?curid=958753", "title": "Domain Master Browser", "text": "Domain Master Browser\n\nDomain Master Browser je v informatice název služby pro protokol SMB, který je potřeba v routované síti, tj. když se Doména Windows rozprostírá ve více než jedné TCP/IP síti. Pokud je Doména Windows provozována ve více podsítích, každá z těchto podsítí má nezávislý prohlížeč (browser) nazývaný Master Browser. Master Browser je zodpovědný za správu seznamu jmen počítačů v rámci své příslušné podsítě a části domény v jeho podsíti. Domain Master Browser se používá ke sbírání informací z každého Master Browseru přes volání NetServerEnum API. Takto získaný seznam je sloučen se seznamem Domain Master Browseru pro svou vlastní podsíť. Tento spojený seznam tvoří celkový seznam pro doménu. Seznam je pak rozeslán do Master Browserů v každé podsíti, takže může být přístupný pro počítače žádající v síti o sdílený prostředek.\n\nDomain Master Browser je součást operačního systému Microsoft Windows Serveru. Je používán k poskytování informací o ostatních počítačích v rámci stejné Domény Windows nebo TCP/IP sítě. Domain Master Browser koordinuje seznamy ze všech místních browserů ve skupině, bez ohledu na to, jaké jsou jejich síťové segmenty. Sebrané informace (tzv. Browse list) je udržován v browseru a primárně sestává z názvů počítačů a služeb, které každý počítač nabízí. Existuje několik rolí browseru: Backup Browser, Master Browser a Domain Master Browser. \n\n"}
{"id": "958755", "url": "https://cs.wikipedia.org/wiki?curid=958755", "title": "AC+", "text": "AC+\n\nAC+ je slovenská rocková skupina z Malacek. Založena byla v roce 1982. Skupina byla známá hlavně na přelomu 80. až 90. let.\n\nPůvodní základ skupiny AC+ vznikl ještě v roce 1982. V kapele, která měla název Termix hráli Juraj Trebuľa (zpěv, klávesy), Vlado Novák (kytara), Ľubomír Vicen (baskytara) a Milan Ocharovich (bicí). V roce 1984 si tato sestava změnila název na AC+. První úspěchy skupina dosáhla na Hudebním festivalu mladých v Bojnicích, po kterém byla vyrobena první studiová nahrávka s názvem \"Slnečné okuliare\".\n\nV roce 1986 se skupina umístila třikrát na prvním místě televizní hitparády 5×P se skladbou \"Klára\". V poloprofesionálních podmínkách kapela nahrála dvě alba: \"Šok\" (1984) a \"Úschovňa batožin\" (1986).\n\nMezi lety 1987–1989 skupina AC+ absolvovala množství koncertů. V tomto období kapele vyšlo několik známých hitů: \"Nemusíš sa tieňov báť\", \"Slnko letí\", \"Stále mi uniká\", „Na lásku nám stačí mono“, „Noc bez teba“, „Peniaze“, či „Po nociach sa túlam“, skupina v roce 1988 nahrála v Opusu své debutové album s názvem \"Sólo pre nezvestných\".\n\nBěhem její historie ve skupině došlo k několika personálním změnám, po Sametové revoluci kapela vydala druhé album \"Nemusíš sa tieňov báť\" (z originální vinylové edice se prodalo téměř 13000 kusů), v roce 1997 \"11 vecí\". V roce 2007 se skupina AC+ pokusila o návrat na Slovensku hudební scénu, v roce 2008 vydala album \"Charašoandverygood\".\n\n\n\n\n\n\n"}
{"id": "958757", "url": "https://cs.wikipedia.org/wiki?curid=958757", "title": "Sedm sluncí na sněhu", "text": "Sedm sluncí na sněhu\n\nSedm sluncí na sněhu (1954, Sept soleils sur la neige) je dobrodružný román pro mládež s detektivním motivem z prostředí kanadského severu od francouzského spisovatele Roberta Teldy Naima. Za toto dílo obdržel spisovatel roku 1954 cenu za nejlepší dětskou knihu \"Prix Jeunesse\". Název románu je odvozen od optického úkazu v Arktidě, který vzniká lomem slunečních paprsků v krystalech zmrzlé vody v atmosféře a který se projevuje tím, že je při něm na nebi vidět více (v tomto případě sedm) sluncí, které se pak odráží na bílém sněhu tak silně, že hrozí sněžná slepota. \n\nHlavním hrdinou románu je patnáctiletý chlapec Lucien Brévanne. Je z chudé rodiny, která se marně snažila najít po skončení druhé světové války lepší obživu v Kanadě. Zejména starší Luicenův bratr Thierry, povoláním důlní inženýr, se marně snažil najít povolání odpovídající jeho vzdělání. Byl proto nadšen, když se mu podařilo podepsat smlouvu s bohatým francouzským Kanaďanem Patrikem Verchèresem, který hodlal prozkoumat kraj v okolí Velkého Medvědího jezera, zda se tam nevyskytují ložiska uranové rudy. Dalším události poté, když se jim skutečně podařilo najít ložisko smolince, jsou však skryty tajemstvím. Podle Verchèresova vyjádření se jej Thierry pokusil při plavbě přes jezero zavraždit a v domnění, že jej utopil, odjel do Port Radia, aby tam ložisko zaregistroval na své jméno. To však bylo poslední místo, kde byl spatřen. Jeden Eskymák pak potvrdil, že Verchèrese našel polomrtvého na břehu jezera.\n\nThierry je v nepřítomností odsouzen v Edmontonu k dvaceti letům nucených prací a ložisko smolince, přihlášené na jeho jméno, se stane majetkem Verchèrese. Lucien však nevěří, že je jeho bratr vinen, a rozhodne se svým starším přítelem lovcem Bobem Farleymem Thierryho najít a prokázat jeho nevinu. Lucien se s Bobem spřátelil, když při práci v restauraci, kam Bob chodil, odhalil plán, kterým chtěl Verchères Boba znemožnit a přebrat mu snoubenku, která dala Bobovi přednost před ním. \n\nPři hledání Thierryho musí oba přátelé překonat mnohá nebezpečí (bouře na Velkém Medvědím jezeře, sněhová vichřice), ale nakonec jej najdou mezi Eskymáky. Je však přestálým utrpením k nepoznání změněný a také postižený ztrátou paměti. Jde o tzv. bílé šílenství vyvolané hladem, zimou a dalším strádáním, ze kterého se člověk uzdraví jen zcela výjimečně. Eskymáci Thierryho našli zasypaného sněhem a na pokraji smrti u jezera Kikerk.\n\nLucien s Bobem se rozhodnou odvést Thierryho zpět do civilizace a prokázat jeho nevinu. Dostanou se na stanici Společnosti Hudsonova zálivu odkud se letecky přepraví do Port Radia. Zde se zjistí, že Thierryho ve městě nikdo neviděl a že podpis na žádosti o registraci pozemků je falešný. Dále se zjistí, že Eskymák, který svědčil u soudu v neprospěch Tierryho, podal na žádost Verchèrese falešné svědectví. V Edmontonu je pak uspořádáno setkání Thierryho s Verchèresem, při kterém se Verchères v šoku nad tím, že vidí člověka, o němž byl přesvědčen, že je mrtvý, přizná k jeho vraždě (chtěl, aby ložisko smolince patřilo pouze jemu). Thierry při pohledu na svého vraha utrpí také šok, který způsobí, že se psychicky vzpamatuje a postupně se uzdraví. Vlastnictví ložiska smolince je přiznáno jemu a rodina se tak definitivě dostane z bídy.\n\n"}
{"id": "958758", "url": "https://cs.wikipedia.org/wiki?curid=958758", "title": "Manabu Horii", "text": "Manabu Horii\n\nManabu Horii ( , \"Horii Manabu\"; * 19. února 1972 Muroran) je bývalý japonský rychlobruslař.\n\nNa mezinárodní scéně se poprvé objevil v roce 1993, kdy startoval v závodech Světového poháru. Zúčastnil se také Mistrovství světa ve sprintu, kde se umístil na 11. místě. Na Zimních olympijských hrách 1994 získal v závodě na 500 m bronzovou medaili. Dalších úspěchů dosáhl v sezóně 1995/1996, kdy zvítězil v celkovém pořadí Světového poháru v závodech na 500 m a kdy vybojoval bronz na sprinterském světovém šampionátu. V dalším ročníku Světového poháru celkově triumfoval na tratích 1000 m, tento rok si také dobruslil pro zlatou medaili na Mistrovství světa na jednotlivých tratích na distanci 500 m. Startoval na zimní olympiádě 1998 (500 m – 13. místo, 1000 m – 17. místo), v dalších letech byla jeho nejlepším výsledkem čtvrtá příčka ze závodu na 500 m na světovém šampionátu na jednotlivých tratích 2001. Ve své poslední závodní sezóně se zúčastnil ZOH 2002, kde skončil nejlépe čtrnáctý (500 m); kromě toho se umístil na 22. místě na dvojnásobné distanci.\n"}
{"id": "958762", "url": "https://cs.wikipedia.org/wiki?curid=958762", "title": "Kaple Panny Marie (Tomášov)", "text": "Kaple Panny Marie (Tomášov)\n\nKaple Panny Marie se nachází na Tomášově (místní část města Mikulášovice) při hlavní cestě ve směru k pěšímu hraničnímu přechodu do Hertigswalde (místní část města Sebnitz). Novoklasicistní sakrální stavba byla postavena v letech 1925–1926.\n\nTomášov byl vždy velmi malou vískou, proto se dočkal kaple až poměrně pozdě, a to v době svého největšího stavebního rozmachu. Základní kámen kaple byl položen roku 1925, dokončenou stavbu požehnal na jaře 1926 lipovský děkan Heinrich Fleck (1857–1926). Kaple měla ve věži zvon, na který se třikrát denně zvonilo. Jako jediná z deseti kaplí v katastru Mikulášovic nebyla po druhé světové válce poničena a zachovala se tak do současnosti v téměř původním stavu, především zásluhou péče místních obyvatel. Kaple přečkala demolice v 50. a 60. letech 20. století, rekonstrukcí prošla na přelomu 70. a 80. let 20. století při výstavbě rekreačního areálu (oprava omítek a výměna střešní krytiny). Omítky byly opraveny ještě v 90. letech 20. století (v této době byly zároveň odcizeny měděné okapy). Celkové rekonstrukce omítek a nového nátěru se stavba dočkala v září 2015.\n\nKaple nebyla nikdy využívána k pravidelným bohoslužbám; kromě zvonění klekání se v ní konaly pobožnosti při významných církevních svátcích. Stavba je ve vlastnictví města Mikulášovice a není památkově chráněná. Udržována je obyvateli Tomášova a farníky. Využívána je zpravidla jednou v roce během novény k Duchu svatému.\n\nKaple má neoklasicisní prvky, stojí na obdélném půdorysu s trojbokým zakončením. Střecha je opatřena šestibokou věžičkou (sanktusníkem), ve které byl dříve zvon. Jako krytina byl při rekonstrukci zvolen měděný plech (původně byla střecha krytá vláknocementovými šablonami). Podezdívka je kamenná, jinak je kaple postavena z pálených cihel a na starších fotografiích z poloviny 20. let 20. století ji ještě můžeme vidět neomítnutou. Průčelí zdobí pilastry a jednoduchý portál zakončený římsou. Trojúhelníkový štít je prostý, bez okna či niky. Fasáda je po poslední rekonstrukci tónovaná do dvou odstínů hnědé barvy. Dveře jsou dvoukřídlé, zakončené jednoduchým obloukem. V bočních stěnách kaple jsou umístěna zdvojená okna zakončená jednoduchým obloukem, nároží překrývají lizény. V původní podobě se zachoval interiér kaple: oltář s obrazem Madony (originál je od října 2015 umístěn v kostele svatého Mikuláše v Mikulášovicích), několik menších obrazů a šest dřevěných lavic celkem pro dvanáct věřících. Podlaha kaple je betonová, stěny jsou čistě bílé (původně kombinace modré a červené).\n\n\n"}
{"id": "958763", "url": "https://cs.wikipedia.org/wiki?curid=958763", "title": "Sergej Klevčenja", "text": "Sergej Klevčenja\n\nSergej Konstantinovič Klevčenja ( ; * 21. ledna 1971 Barnaul, Ruská SFSR) je bývalý sovětský a ruský rychlobruslař.\n\nVelkého mezinárodního závodu se poprvé zúčastnil v roce 1992, na Zimních olympijských hrách 1992 skončil na trati 500 m na 21. místě. Od podzimu 1992 pravidelně nastupoval do závodů Světového poháru, v roce 1993 debutoval na Mistrovství světa ve sprintu (10. místo). První cenné kovy získal v následující sezóně. Nejprve si přivezl ze světového sprinterského šampionátu stříbro a posléze na zimní olympiádě 1994 vybojoval stříbro na trati 500 m a bronz na dvojnásobné distanci. Mistrovství světa ve sprintu vyhrál v roce 1996, tentýž rok rovněž získal zlatou medaili v závodě na 1000 m a stříbrnou medaili v závodě na 500 m na premiérovém Mistrovství světa na jednotlivých tratích. V roce 1997 obhájil titul světového sprinterského šampiona. Na ZOH 1998 se umístil nejlépe čtrnáctý (500 m), na dvojnásobné distanci skončil na 33. místě. Posledního velkého úspěchu dosáhl v roce 2001, kdy získal bronz v závodě na 1000 m na Mistrovství světa na jednotlivých tratích. Zúčastnil se Zimních olympijských her 2002 (500 m – 9. místo, 1000 m – 13. místo), poslední závod absolvoval na konci roku 2002.\n\n"}
{"id": "958767", "url": "https://cs.wikipedia.org/wiki?curid=958767", "title": "Alexandr Golubev", "text": "Alexandr Golubev\n\nAlexandr Vjačeslavovič Golubev ( ; * 19. května 1972 Kostroma, Ruská SFSR) je bývalý sovětský a ruský rychlobruslař.\n\nV závodech Světového poháru poprvé startoval na podzim 1990. Zúčastnil se Zimních olympijských her 1992, kde se umístil v závodě na 500 m na sedmém místě. O rok později skončil na Mistrovství světa ve sprintu čtvrtý. Největšího úspěchu své kariéry dosáhl na zimní olympiádě 1994, kde vyhrál sprint na 500 m (na dvojnásobné trati byl sedmnáctý). V roce 1996 startoval na premiérovém ročníku Mistrovství světa na jednotlivých tratích (500 m – 21. místo). Zúčastnil se také ZOH 1998, kde v závodě na 500 m dobruslil na 19. místě. Po sezóně 1997/1998 ukončil aktivní sportovní kariéru.\n"}
{"id": "958769", "url": "https://cs.wikipedia.org/wiki?curid=958769", "title": "Dek Messecar", "text": "Dek Messecar\n\nDek Messecar (* 3. března 1946) je britský baskytarista. Narodil se v Kanadě, ale dětství strávil v USA a když mu bylo sedmnáct let, přestěhoval se do Anglie. Svou kariéru zahájil jako člen dua Dek & Jerry, ve kterém hrál ještě Jerry Donahue. V letech 1972 až 1974 působil ve skupině Darryl Way's Wolf. V únoru roku 1977 začal vystupovat se skupinou Caravan; hrál na jejím albu \"Better by Far\" (1977). Nedlouho po vydání alba se skupina rozpadla, ale v roce 1980 byla opět obnovena a s Messecarem v sestavě vydala album \"The Album\". Dek Messecar skupinu Caravan opustil v roce 1981.\n"}
{"id": "958770", "url": "https://cs.wikipedia.org/wiki?curid=958770", "title": "Dawes (kráter na Měsíci)", "text": "Dawes (kráter na Měsíci)\n\nDawes je kráter o průměru 18 km nacházející se na rozhraní Mare Serenitatis (Moře jasu) na severu a Mare Tranquillitatis (Moře klidu) na jihu na přivrácené straně Měsíce. Jedná se o pravidelný kruhovitý impaktní kráter s ostrým terasovitým okrajovým valem. Je pojmenován podle anglického astronoma a lékaře Williama Ruttera Dawese.\n\nZápadně se táhne soustava brázd Rimae Plinius pojmenovaná podle kráteru Plinius, který se nachází jihozápadně od Dawese. Severovýchodně lze nalézt horský masiv Mons Argaeus s blízkým lávou zatopeným kráterem Abetti.\n\n\n"}
{"id": "958771", "url": "https://cs.wikipedia.org/wiki?curid=958771", "title": "Pryskyřník ledvinitý", "text": "Pryskyřník ledvinitý\n\nPryskyřník ledvinitý (\"Ranunculus thora\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 5–30 (zřídka až 40) cm s krátkým oddenkem. Lodyha je přímá, lysá, zpravidla nevětvená, na vrcholu většinou jen s jedním květem, řidčeji několika květy, na bázi jsou hnědé šupiny. Listy jsou střídavé, přízemní jsou řapíkaté, lodyžní přisedlé. Přízemní lity brzy odumírají. Spodní lodyžní list je zhruba v půlce lodyhy, je přisedlý, jeho čepel je nedělená, okrouhle ledvinitého tvaru, na okraji zubatá až vroubkovaná. Vyšší lodyžní list je taky přisedlý, kopinatý, někdy až trojlaločný. Květy jsou žluté, asi 15–20 mm v průměru.Kališních lístků je 5, lysé. Korunní lístky jsou žluté, je jich zpravidla 5. Kvete v květnu až v červenci. Plodem je nažka, asi 3–4 mm dlouhá, která je na vrcholu zakončená háčkovitým až svinutým zobánkem. Nažky jsou uspořádány do souplodí. Počet chromozomů je 2n=16.\n\nPryskyřník ledvinitý roste v horách jižní až střední Evropy. Vyskytuje se v horách SZ Španělska, Pyrenejích, v některých částech Alp, v Dinaridech a v části Karpat. Obsazuje zpravidla bazické substráty. V České republice neroste. Na Slovensku je znám především z Belianských Tater, a z Červených vrchů v Západních Tatrách. Ve Vysokých Tatrách je díky převážně kyselým substrátům vzácný.\n\n \n"}
{"id": "958773", "url": "https://cs.wikipedia.org/wiki?curid=958773", "title": "Římskokatolická farnost Hostim", "text": "Římskokatolická farnost Hostim\n\nŘímskokatolická farnost Hostim je územní společenství římských katolíků s farním kostelem svatého Františka Serafinského v děkanátu Vranov.\nPrvní písemná zmínka o hostimské farnosti je z roku 1322, kdy byla zapsána do majetku kanonie premonstrátek v Perneggu v Dolním Rakousku. Pod tento řád spadala až do roku 1481. Od tohoto roku pak byla pod vrchnostenskou ochranou. Kostel se v Hostimě připomíná již v roce 1394. Pod vlivem husitství převažovala v obci víra husitská a protestantská. Největším zastáncem nekatolíků byl Jiří Valecký z Mírova, majitel panství od roku 1560. Ten nechal právě pro nekatolíky vystavět roku 1569 na místě starého nový kostel. Katolická fara v Hostimě upadala a po roce 1620 zanikla úplně a byla spravována z Biskupic a v dalších letech také z jiných okolních farností. Od 25. 8. 1716 byla farnost znovu obnovena a spadaly do ní také obce Blanné, Boskovštejn, Jiřice, Prokopov a Zvěrkovice. Teprve v květnu 1731 byla fara obsazena prvým skutečným farářem Václavem Ignácem Zdražilem, který přišel z Liptálu.\nJména kněží působících v Hostimi jsou známa od 18. století. Od roku 1978 byla farnost spravována z Pavlic excurrendo.Od 1. září 2011 se stal administrátorem excurrendo R. D. Mgr. Robert Prodělal.Od 1. srpna 2016 zde působí jako administrátor excurrendo R. D. ICLic. Mgr. Jiří Ochman Ten se stal od října 2019 farářem v Jevišovicích.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. červen. Adorační den připadá na 4. března.\n\nVe farnosti se koná tříkrálová sbírka. V roce 2017 činil její výtěžek v Hostimi 8 985 korun.\n\n"}
{"id": "958774", "url": "https://cs.wikipedia.org/wiki?curid=958774", "title": "Hipparion", "text": "Hipparion\n\nHipparion byl blízký příbuzný dnešního koně, který žil v miocénu a pliocénu. Ze své pravlasti v Severní Americe se rozšířil přes Beringii do Asie, Evropy a Afriky. Dosahoval výšky v kohoutku 140 cm a vážil až 120 kg. Hipparion žil ve velkých stádech v otevřených stepích. Měl tři prsty, ale došlapoval pouze na prostřední, zakončený kopytem. Charakteristickým znakem byla klabonosá hlava. Vyhynul zhruba před 800 000 lety.\n\n\n"}
{"id": "958775", "url": "https://cs.wikipedia.org/wiki?curid=958775", "title": "Amherstie sličná", "text": "Amherstie sličná\n\nAmherstie sličná (\"Amherstia nobilis\") je druh rostliny z čeledi bobovité a jediný druh rodu amherstie. Je to stálezelený strom pocházející z Barmy a význačný velkými květenstvími orchidejovitých květů, pro které je také nazýván orchidejový strom. Je považován za nejkrásnější kvetoucí strom světa.\n\n\"Amherstia nobilis\" je stálezelený strom dorůstající výšky přes 15 metrů. Listy jsou sudozpeřené, tence kožovité, lesklé, sytě zelené, složené ze 4 až 7 párů lístků. Rozvíjející se listy mají načervenale bronzovou barvu. Palisty jsou kopinaté, opadavé. Květy jsou orchidejovitého vzhledu, rumělkově červené, nevonné, uspořádané v až 1 metr dlouhých převislých hroznech obsahujících asi 20 až 30 květů. Listeny jsou opadavé, listence podepírající jednotlivé květy jsou vytrvalé, červené. Kalich má prodlouženou úzkou kališní trubku a 4 velké, červené, nestejné laloky připomínající korunní lístky. Koruna je složena z 5 korunních lístků, horní z nich je největší, široký, žlutě zdobený a na bázi bílý, postranní dva jsou obvejčitě kopinaté, spodní 2 jsou redukované. Tyčinek je 10 a mají červené nitky i prašníky, horní tyčinka je volná, ostatní srostlé. Semeník je stopkatý se stopkou přirostlou ke kališní trubce, se 4 až 6 vajíčky a tenkou čnělkou. Zralé lusky jsou hladké, hnědé, podlouhlé, ploché, srpovitě prohnuté, dřevnaté, pukající 2 chlopněmi. Obsahují 1 až 6 plochých a často neplodných semen.\n\nJméno má po Sarah Amherst, manželce indického generálního guvernéra lorda Amhersta, která se amatérsky věnovala botanice.\n\nTento strom roste jako endemit výhradně v Barmě, kde se vzácně vyskytuje v teakových monzunových deštných lesích v nadmořských výškách do 500 metrů. Vyžaduje vlhké klima a dobře propustnou živnou půdu.\n\nAmherstie, známá také jako orchidejový strom, je považována za nejkrásnější kvetoucí strom světa. Je to vzácná dřevina, jejíž pěstování není jednoduché a je omezeno na tropy a nečetné tropické skleníky botanických zahrad. Je pěstována zejména na Havaji, v jihovýchodní Asii, v Indii, na Srí Lance a v Karibiku. Je možné ji pěstovat i v teplejších oblastech subtropů, např. na Floridě, při teplotách pod 20 °C však nenasazuje květy. Kvetení je v přírodě navozeno krátkých obdobím sucha, které v Barmě připadá na zimní měsíce. Rostliny jsou cizosprašné a na osamělých stromech se netvoří semena. Druh není uváděn z žádné české botanické zahrady.\n"}
{"id": "958779", "url": "https://cs.wikipedia.org/wiki?curid=958779", "title": "Max Abegglen", "text": "Max Abegglen\n\nMax Abegglen (11. dubna 1902, Neuchâtel – 25. srpna 1970, Zermatt) byl švýcarský fotbalový útočník a reprezentant.\n\nS týmem Grasshopper Club vybojoval šest titulů mistra Švýcarska. Získal stříbrnou medaili na Letních olympijských hrách 1924 v Paříži, kde byl s šesti brankami nejlepším střelcem svého týmu, v utkání s Litvou zaznamenal hattrick. Jeho 34 reprezentačních branek bylo dlouho švýcarským rekordem, který překonal až Alexander Frei. V reprezentaci hráli i jeho mladší bratři André Abegglen a Jean Abegglen. Klub Neuchâtel Xamax se pojmenoval podle jeho přezdívky Xam a křestního jména Max.\n\n"}
{"id": "958780", "url": "https://cs.wikipedia.org/wiki?curid=958780", "title": "Laura (lyžařské středisko)", "text": "Laura (lyžařské středisko)\n\nLaura, oficiálním názvem Centrum biatlonu a běžeckého lyžování Laura, (rusky \"\" – \"Kompleks dlja sorevnovanij po lyžnym gonkam i biatlonu „Laura”\") je lyžařské středisko v Rusku. Nachází se na svazích pohoří Psechako severovýchodně od Krasnoj Poljany v Krasnodarském kraji. Jedná se o lyžařské středisko vybudované pro pořádání Zimních olympijských her 2014 a Zimních paralympijských her 2014. Probíhaly zde závody v běhu na lyžích, biatlonu a běžecká část závodů v severské kombinaci. Středisko disponuje dvěma oddělenými běžeckými tratěmi pro lyžaře a pro biatlonisty, pro biatlonové závody je dále vybaveno střelnicí. K dispozici je zde divácká tribuna pro 7500 návštěvníků. Středisko Laura bylo do provozu uvedeno v roce 2013 a proběhly zde závody Světového poháru v běhu na lyžích a Světového poháru v biatlonu.\n\n\n"}
{"id": "958782", "url": "https://cs.wikipedia.org/wiki?curid=958782", "title": "Kaple Nejsvětější Trojice (Častolovice)", "text": "Kaple Nejsvětější Trojice (Častolovice)\n\nKaple Nejsvětější Trojice je barokní kaple v obci Častolovice na Českolipsku.\nObec Častolovice se stala od roku 2005 místní částí města Česká Lípa.\n\nBarokní kaple byla v Častolovicích postavena v roce 1797.\n\nNáleží pod Římskokatolickou farnost v České Lípě. V katalogu litoměřického biskupství je uvedena jako kaple N. Trojice\n\nNedaleko od kaple se nachází kamenná obdélná stéla s reliéfním křížem a v obci jsou také sloupková barokní Boží muka z 18. století.\n\n"}
{"id": "958783", "url": "https://cs.wikipedia.org/wiki?curid=958783", "title": "Atlas (kráter)", "text": "Atlas (kráter)\n\nAtlas je výrazný impaktní kráter nacházející se západně od Lacus Temporis (Jezero času) a jihovýchodně od Mare Frigoris (Moře chladu) na přivrácené straně Měsíce. Má průměr 87 km, pojmenován je podle Titána Atláse z řecké mytologie. Okrajový val je terasovitý a tyčí se do maximální výšky 2 km. Na nerovném dně kráteru se nachází soustava brázd Rimae Atlas.\n\nZápadně leží o něco menší, přesto stále výrazný kráter Hercules, východo-jihovýchodně lávou zatopený Chevallier a jihovýchodně pak rovněž lávou zaplavený Oersted. Severně lze nalézt kráter Keldysh. Severovýchodně se nachází rozlehlý kráter Endymion s tmavým dnem.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "958785", "url": "https://cs.wikipedia.org/wiki?curid=958785", "title": "Zlatý míč 1970", "text": "Zlatý míč 1970\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1970 získal německý fotbalový útočník Gerd Müller. Šlo o patnáctý ročník ankety, organizoval ho časopis \"France Football\" a výsledky určili sportovní publicisté z 27 zemí Evropy.\n\n"}
{"id": "958787", "url": "https://cs.wikipedia.org/wiki?curid=958787", "title": "Ředkev", "text": "Ředkev\n\nŘedkev (\"Raphanus\") je rod rostlin z čeledi brukvovitých, který pochází z Číny a Přední Asie. Patří mezi nejstarší užitkové rostliny, je zobrazována již na egyptských nástěnných malbách z dob výstavby pyramid. Ředkev prošla celou řadou šlechtění, do Evropy se dostala počátkem našeho letopočtu prostřednictvím Římanů.\n\nRostliny náležející do rodu ředkev jsou jednoleté až dvouleté, 0,5 až 1 m vysoké, zelené či sivozelené byliny se vzpřímenými lodyhami, které bývají jednoduché nebo jsou v dolní části slabě rozvětvené a jsou holé nebo štětinatě chlupaté. Listy, téměř vždy řapíkaté a podlouhlé, jsou bazální a lodyžní. Bazální a spodní lodyžní jsou lyrovitě peřenodílné, výše postavené pak nedělené a zubaté.\n\nČtyřčetné, oboupohlavné květy vyrůstají v jednoduchých hroznech nebo v bohatě rozvětvených květenstvích, která se s narůstajícími plody značně zvětšují. Úzce podlouhlé kališné lístky ve dvou přeslenech jsou vztyčené, vnější jsou mírně vyduté. Výrazně větší korunní lístky bývají bílé, krémové, žluté, růžové neb fialové, široce vejčité, s nehtíkem a tupým vrcholem. Šest čtyřmocných tyčinek má podlouhlé prašníky a u báze jsou čtyři nektarové žlázy. Semeník vytvořený ze dvou plodolistů může obsahovat ve dvou oddílech až 20 vajíček, má štíhlou čnělku s hlavičkovitou bliznou. Květy jsou opylovány hmyzem.\n\nPlody jsou dvoudílné suché šešule dvojího typu. Buď to jsou růžencovitě zaškrcované struky, které po dozrání nepukají podélně, ale lámou se v zúžených místech na jednosemenná pouzdra (ředkev ohnice). Nebo to jsou téměř přisedlé šešule naplněné bílou dření, ve které jsou uložená semena a po dozrání se nerozpadají na díly (ředkev setá). Semena jsou červenohnědá, mírně podlouhlá, hladká, asi 2,5 mm velká a po navlhčení neslizovatí.\n\nV evropské přírodě rostou tyto dva druhy:\n\nŘedkev ohnice se vyskytuje na polích jako plevelná rostlina, kterou lze jen stěží vyhubit.\nŘedkev setá se naopak pěstuje pro své kořeny jako užitková rostlina, např. ředkvička, letní ředkev, zimní ředkev, daikon.\n\n\n \n"}
{"id": "958788", "url": "https://cs.wikipedia.org/wiki?curid=958788", "title": "Barbeta", "text": "Barbeta\n\nBarbeta je pevná ochrana dělové lafetace na válečných lodích a v pozemních fortifikacích. Výraz je odvozený z francouzského termínu pro umístění děla takzvaně , kdy je kanón a obsluha částečně krytý za náspem a střílí přes jeho horní okraj (tj. přes parapet – na rozdíl od střelby skrz střílnu). Na lodích měla většinou podobu pancéřového (nebo pancéřovaného) prstence. Ten původně (ve druhé polovině 19. století) kryl pouze otočnou plošinu s lafetací, ale postupně se (během 90. let 19. století) vyvinul v ochranný a nosný prvek dělové kupole, se kterou (spolu s dalšími částmi) utvořil dělovou věž. Barbeta, spolu s čelní stěnou dělové kupole, zpravidla tvořily nejsilněji pancéřovanou část obrněnce.\n\nVálečné lodě, jejichž hlavní výzbroj byla umístěna v barbetách, se nazývaly barbetovými obrněnci nebo barbetovými pancéřníky.\n\nPrvní dělové věže (typů Ericsson a Coles – ve skutečnosti pouze dělové kupole), které se na lodích objevily počátkem 60. let 19. století na obou březích Atlantiku (poprvé na USS \"Monitor\" a experimentálně na HMS \"Royal Sovereign\") sice poskytovaly ochranu dělům i obsluze, ale byly příliš těžké. Barbety umožňovaly umístit těžké dělo tak, že mělo (teoreticky) kruhový odměr jako u dělových kupolí, ale pevný pancíř chránil pouze otočnou plošinu s lafetací, takže celek byl lehčí než celá dělová kupole a nebylo třeba řešit odvětrávání spalin po výstřelu. Nevýhodou bylo vystavení samotného děla a obsluhy nepřízni počasí i palbě nepřítele.\n\nZatímco Royal Navy upřednostňovala dělové kupole, průkopníkem v použití barbet na moři se stali Francouzi. Ti ve druhé polovině 60. let poprvé umístili děla do barbet na pancéřových korvetách třídy \"Alma\" (dvě barbety pancéřované svářkovou ocelí s teakovým podkladem) a následně na pancéřových fregatách třídy \"Océan\" (čtyři barbety, po dvou na levo- a pravoboku). Na následujících francouzských obrněncích \"Redoutable\" (dokončen 1878) a \"Amiral Duperré\" (dokončen 1883) se již objevila děla v barbetě s prvními kryty: v prvním případě šlo o čelní štít a ve druhém případě se jednalo o dopředu otevřené štíty kryjící boky, vrch a zadní část kanónů.\n\nBritové postavili svůj první pancéřník HMS \"Temeraire\" s částí děl hlavní baterie v barbetách v letech 1873 až 1877. Pětadvacetitunové jedenáctipalcové (~ 280 mm) drážkované předovky na \"Temeraire\" po výstřelu zajížděly do barbety (tzv. ), ale tento pokus o vyřešení zranitelnosti obsluhy se příliš neosvědčil a Royal Navy se na dalších deset let vrátila k dělovým kupolím. Návrat k barbetám představovala až třída \"Admiral\", jejíž barbety byly opatřeny barbetovým stropem, který měl řešit problém ochrany obsluhy. Děla se po výstřelu zvedala, takže závěr kanónu sjel pod barbetový strop (prostor pod barbetovým stropem byl znám jako ) a po nabití se opět vrátila do palebné polohy. Následující třída \"Royal Sovereign\" (HMS \"Royal Sovereign\" dokončena v květnu 1892) poprvé (u Royal Navy) protáhla barbetu dolů až na pancéřovou palubu a tak poskytla ochranu muničním výtahům, které skrz barbetu dopravovaly munici ze skladů pod pancéřovou palubou. Barbeta protažená až na pancéřovou palubu se též někdy nazývá barbetový tubus nebo barbetová tuba.\n\nPočátkem 90. let 19. století se objevily první případy děl v uzavřených pancéřovaných otočných krytech – dělových kupolích – umístěných na barbetovém tubusu. Tak se zrodila první dělová věž: ve Francii bitevní loď \"Brennus\" (dokončena 1893) a v Británii třída \"Majestic\". Část barbetového tubusu, který vyčuhuje nad palubu a nese dělovou kupoli se někdy nazývá barbetový límec.\n\n\n"}
{"id": "958794", "url": "https://cs.wikipedia.org/wiki?curid=958794", "title": "Fragmenthea", "text": "Fragmenthea\n\nFragmenthea je první studiové album instrumentální metalové skupiny Abstract, vydané v roce 2005. Základ alba byl nahraný ve studiu Studio Exponent (Hlohovec) v roce 2000 v pětičlenné sestavě Peter \"Lego\" Lengsfeld (doprovodní kytara), Pavol Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy) a Peter Gáblik (bicí). Deska byla vydána skupinou tentýž rok jako demo.\n\nNa podzim roku 2004 podepsala skupina smlouvy s vydavatelstvím Dawnart Records a následně došlo k oficiálnímu vydání alba \"Fragmenthea\" v nové grafické úpravě a doplněného o bonusovou skladbu \"Sorseria\", která byla nahrána ve studiu MF POPRAD u Martina Barly. Skupina Abstract také k tomuto albu připravila i svůj první videoklip ke skladbě Man of Knowledge, který vytvořila Kristína Macíková a Jerguš Horecký (Christina Video Production) podle scénáře Petra \"Lega\" Lengsfelda.\n\nAlbum bylo oficiálně vydáno 19. 6. 2005 na jednom CD nosiči a obsahovalo celkem 11 skladeb a 1 videoklip ke skladbě Man of Knowledge. Grafický návrh obalu a jeho koneční úpravu udělal Marian \"Dino\" Dieneš.\n\nNavzdory tomu, že mělo album \"Fragmenthea\" dobrý ohlas u veřejnosti, jako i u recenzentů v médiích, a s jeho propagací pomáhal skupině i Jarda Bezruč z In Deed Hell, nepodařilo se pro něj zabezpečit vydavatele . K samotnému studiovému vydání alba došlo až za pět let po ponuce od vydavatelství Dawnart records. Podmínkou vydání alba bylo natočení videoklipu a bonusové skladby. Skupině Abstract se ji podařilo splnit a v roce 2005 došlo k oficiálnímu znovuvydání tohohle alba doplněného o bonusy pod záštitou tohoto vydavatelství.Na albu se tak popři původních 10 skladbách nachází také i nová instrumentální skladba \"Sorseria\" a bonusový videoklip ke skladbě \"Men Of Knowledge“, který byl natočen v lednu 2005 v Banské Bystrici podle scénáře Petra \"Lega\" Lengsfelda v režii Christina Video Production.\n\n\n"}
{"id": "958795", "url": "https://cs.wikipedia.org/wiki?curid=958795", "title": "Ewald Osers", "text": "Ewald Osers\n\nEwald Osers (13. května 1917 Praha – 10. října 2011 Reading) byl básník a překladatel do angličtiny a němčiny především ze slovanských jazyků.\n\nAbsolvoval Německé státní reálné gymnázium v Praze. Následně se rozhodl pro studium chemie, kterou studoval na pražské Německé univerzitě. Posléze pro svůj židovský původ utekl před nacismem do Británie, kde se posléze usadil natrvalo, oženil se a založil rodinu.\n\nV letech 1937–1938 publikoval v pražských německých novinách Prager Presse a již v sedmnácti letech v listu Prager Tagblatt.\n\nPoezii překládal do němčiny také pod pseudonymem Walter Hart. Jeho překlady českých básníků např. Františka Halase, Josefa Hory, Vítězslava Nezvala, Jaroslava Seiferta ad. do angličtiny výrazně zpřístupnily jejich tvorbu pro anglickojazyčné čtenáře. Za života přeložil více jak 50 básnických sbírek a dalších 100 knih. Překládal z češtiny, slovenštiny, němčiny, makedonštiny, ruštiny, bulharštiny.\n\n\n"}
{"id": "958797", "url": "https://cs.wikipedia.org/wiki?curid=958797", "title": "Hercules (kráter)", "text": "Hercules (kráter)\n\nHercules je výrazný kráter nacházející se východně od Lacus Mortis (Jezero smrti) a jihovýchodně od Mare Frigoris (Moře chladu) na přivrácené straně Měsíce. Má průměr 69 km, pojmenován je podle Hérakla z řecké mytologie. Okrajový val je terasovitý. Dno kráteru bylo v minulosti zaplaveno lávou a má tedy nízké albedo (je tmavší).\n\nVýchodně leží o něco větší a také nápadný kráter Atlas, oba krátery tvoří společně dominantu této oblasti.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "958798", "url": "https://cs.wikipedia.org/wiki?curid=958798", "title": "The Pantomime In Neosolium", "text": "The Pantomime In Neosolium\n\nThe Pantomime In Neosolium je druhým studiovým albem instrumentální metalové skupiny Abstract, vydaným v roce 2008. Album bylo nahráno během září 2006 až jara 2007 v popradském nahrávacím studiu (MF Studio) již v tradiční pětičlenné sestavě: Peter \"Lego\" Lengsfeld (doprovodní kytara), Palo Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy), Peter Gáblik (bicí). Album byl oficiálně vydán až v roce 2008 po podpise smlouvy s vydavatelstvím Elysion music na CD nosiči a celkem obsahuje 7 instrumentálně-metalových skladeb a bonusový materiál v podobě hudebního videoklipu ke skladbě „Niarain“. Videoklip režíroval Rastislav Škrinár podle scénáře Petra \"Lega\" Lengsfelda.Autorem grafického řešení obalu je Viktor \"WICKY\" Makovický podle návrhu Petra \"Lega\" Lengsfelda. Námětem obalu je stylizovaná hlava mima, která vystihuje spojitost s pantomimou. Mim nevypustí ze svých úst v průběhu celého svého představení ani slovo a stejně mluví a vyjadřuje se. Podobně stejně se na pódiu vyjadřuje i skupina ABSTRACT, která se přimlouvá posluchačům svojí hudbou beze slov. \n\nInstrumentální skladba \"Sorseria\" se již objevuje jako bonusový materiál na albu \"Fragmenthea\" v roce 2005 a pro tohle album byla opětovně nahraná. K albu byl před vydáním doplněný videoklip ke skladbě „Niarain“, natočený koncem roku 2007 pod režií Rasťo Škrinára a podle scénáře Petra \"Lega\" Lengsfelda.\n\n\n"}
{"id": "958810", "url": "https://cs.wikipedia.org/wiki?curid=958810", "title": "Pětilístek", "text": "Pětilístek\n\nPětilístek je výuková metoda, při níž žáci k určitému heslu (nejčastěji téma vyučovací hodiny) tvoří pojmy dle zadání. Metodu je vhodné zařadit buď na začátku v evokační části hodiny, pokud budeme hovořit o tématu, o kterém už žáci něco vědí, nebo naopak na závěr hodiny při zpětné reflexi. V tomto případě slouží pětilístek převážně ke shrnutí informací o probraném tématu.\n\n1. řádek – jedno slovo, zpravidla podstatné jméno (téma hodiny, stěžejní pojem)\n\n2. řádek – dvě slova, zpravidla přídavná jména (měla by popisovat vlastnosti podstatného jména, tedy pojmu z prvního řádku)\n\n3. řádek – tři slova, zpravidla slovesa (měla by vyjádřit to, co dělá podstatné jméno, tedy pojem z prvního řádku)\n\n4. řádek – čtyři slova, věta nebo sousloví vztahující se k podstatnému jménu, tedy pojmu z prvního řádku\n\n5. řádek – jedno slovo, lze použít různé varianty, např. synonymum podstatného jména, nebo slovo vyjadřující vztah pisatele k podstatnému jménu\n"}
{"id": "958811", "url": "https://cs.wikipedia.org/wiki?curid=958811", "title": "Kevin Overland", "text": "Kevin Overland\n\nKevin Overland (* 8. června 1974 Kitchener, Ontario), vlastním jménem Kevin Clifford James Crockett, je bývalý kanadský rychlobruslař.\n\nNa jaře 1992 se poprvé zúčastnil závodu Světového poháru, o rok později debutoval na Mistrovství světa juniorů (16. místo). Ve Světovém poháru začal pravidelně závodit v roce 1994, roku 1996 premiérově startoval na seniorských šampionátech: byl šestnáctý na Mistrovství světa ve sprintu a devatenáctý v závodě na 1000 m na Mistrovství světa na jednotlivých tratích. O rok později již byl šestý ve sprintu a sedmý na kilometrové distanci. Na Zimních olympijských hrách 1998 dosáhl největšího úspěchu své kariéry, když získal bronzovou medaili na trati 500 m, kromě toho byl devátý na kilometru a dvacátý v závodě na 1500 m. Na sprinterském šampionátu skončil toho roku pátý. V dalších letech již na mezinárodní scéně větší úspěchy neměl, poslední závod absolvoval na podzim 2001.\n\nJe bratrem bývalé rychlobruslařky Cindy Overlandové a bývalé shorttrackařky Amandy Overlandové.\n"}
{"id": "958817", "url": "https://cs.wikipedia.org/wiki?curid=958817", "title": "Řepinka latnatá", "text": "Řepinka latnatá\n\nŘepinka latnatá (\"Neslia paniculata\") je štíhlá, středně vysoká, žlutě kvetoucí plevelná bylina která je jediným druhem globálně rozšířeného rodu řepinka z čeledě brukvovitých.\n\nJe původem euroasijská stepní rostlina, její areál výskytu se rozprostírá od Atlantiku přes celou Evropu směrem na východ po Kavkaz, Himálaj, Střední Asii, střední Sibiř a do Mandžuska na východě Asie, směrem na jih po sever Afriky. Zavlečena byla i do Severní a Jižní Ameriky.\n\nV České republice tento archeofyt vyrůstá téměř po celém území. Vyžaduje těžké, vápnité, slínité a na živiny bohaté půdy, roste na polích, úhorech, u cest i na rumištích a skládkách. Ojediněle se objevuje také v kulturních rostlinách, v obilovinách a okopaninách. Přes svůj stepní původ není náročná na teplo a v podhůří vystupuje tak vysoko jak roste obilí.\n\nJednoletá nebo ozimá rostlina porostlá drsnými chlupy, hvězdicovitými hustě a jednoduchými řídce. Z tenkého vřetenovitého kořen vyrůstá přímá, v horní části rozvětvená (méně často je jednoduchá) lodyha vysoká 20 až 80 cm a u báze hrubá 2 až 3 cm. Listy přízemní jsou krátce řapíkaté a brzy usychají. Lodyžní listy vyrůstají střídavě, jsou přisedlé nebo objímavé se špičatými oušky asi 5 mm dlouhými. Jejich podlouhlé až kopinaté čepele, dlouhé 3 až 7 cm a 1 cm široké, jsou na koncích špičaté a po obvodě celokrajné nebo jemně zubaté, směrem vzhůru se zkracují a zužují a oboustranně jsou porostlé hvězdicovitými chlupy.\n\nNa koncích lodyh vyrůstají pravidelné, čtyřčetné, oboupohlavné stopkaté květy tvořící mohutné květenství koncový hrozen s 50 až 90 květy, v době dozrávání plodůse výrazně prodlužuje. Vztyčené trvalé kališní lístky, až 2 mm dlouhé, jsou podlouhle kopinaté a tupě zakončené, mají zelenožlutou barvu a po obvodě tenký blanitý lem. Korunní lístky, až 3 mm dlouhé, jsou podlouhle obvejčité a mají světložlutou barvu. V květu je šest mírně dvoumocných tyčinek ve dvou kruzích, po obou stranách venkovních jsou čtyři půlměsíčkové nektaria, prašníky jsou vejčité. Čnělka nesoucí hlavičkovitou bliznu je u báze ztenčená a při dozrávání odpadne. Rostlina kvete nejčastěji od května do července, je hmyzosprašná nebo samosprašná. Základní chromozómové číslo je x = 7.\n\nV původně dvoupouzdrém semeníku se čtyřmi vajíčky jedno pouzdro a tři vajíčka obvykle zanikají, semeník se stává jednopouzdrým s jediným vajíčkem a jednosemenné, nepukající, hrubostěnné plody jsou považovány za nažky. Vyrůstají na šikmo odstálých až vodorovných chlupatých plodních stopkách dlouhých okolo 1 cm, jsou kulovitého tvaru a velikosti asi 2,4 mm a jejich drsný povrch je zbarven zeleně, hnědě nebo nafialověle, po vyschnutí jsou svrasklé. Každá obsahuje světle hnědé semeno asi 1,2 mm velké, oválného až kulovitého tvaru, které je na povrchu jemně síťované, po navlhčení neslizovatí.\n\nŘepinka se rozmnožuje výhradně semeny, ta klíčí celoročně a nepravidelně, v půdě si podržují několikaletou klíčivost. Ozimé formy, ze semen vyklíčených z podzimu, na jaře rychle rostou a brzy kvetou, jejich semena tak dozrávají obvykle před sklizní obilí. Část těchto semen vypadne na půdu a zbytek se obvykle sklidí se zrním. Jarní formy kvetou později a jednotlivě, mnohde až do podzimu. S osivem byla pravděpodobně také zavlečena do Nového světa. Protože neobrůstá po posečení nemůže růst a úspěšně se množit ve víceletých pícninách.\n\nTento druh byl nejen v ČR považován za nepříjemný plevel, v příhodných obdobích klíčil na podzim v takovém množství, že utlačoval plodiny, např. ozimé a jarní obiloviny, řepku, len a okopaniny. Zvláště na počátku jara, kdy řepinka latnatá vytváří široké listové růžice a lodyhy které potřebují hodně živin, vláhy a světla ke svému růstu se na vyseté plodiny nedostává.\n\nV krajinách kde se osivo obilovin pravidelně čistí je škodlivost tohoto druhu nepatrná a považuje se za málo významný plevelný druh. V současnosti se na polích v Česku vyskytuje jen velmi omezeně.\n\nNěkdy je uznáváno dělení řepinky latnaté do dvou poddruhů:\nPoddruhy se od sebe odlišují špičatým nebo zakulaceným zakončením plodů. V České republice roste pouze nominátní poddruh.\n\n\n \n"}
{"id": "958821", "url": "https://cs.wikipedia.org/wiki?curid=958821", "title": "Amphicarpaea", "text": "Amphicarpaea\n\nAmphicarpaea je rod rostlin z čeledi bobovité. Jsou to popínavé byliny s trojčetnými listy a drobnými motýlovitými květy, vyskytující se ve 4 druzích v Africe, Asii a Severní Americe. Druh \"Amphicarpaea bracteata\" tvořil významnou součást potravy některých kmenů severoamerických indiánů.\n\nZástupci rodu \"Amphicarpaea\" jsou jednoleté nebo vytrvalé popínavé byliny s trojčetnými listy složenými z oválně vejčitých řapíčkatých lístků. Palisty jsou kopinaté, vytrvalé. Rostliny mají 2 druhy květů: vedle normálně vyvinutých mají ještě redukované kleistogamní květy. Normálně vyvinuté květy jsou motýlovité, bílé, modré, fialové nebo červené, v dlouhých a dlouze stopkatých úžlabních hroznech. Kalich je zvonkovitý až válcovitý, zakončený 5 laloky z nichž horní dva jsou kratší a téměř nebo zcela srostlé. Koruna je drobná, delší než kalich. Pavéza je oválná, vzpřímená, nehetnatá, křídla jsou obvejčitá, srpovitá, člunek je podlouhlý, prohnutý, o něco kratší než křídla. Tyčinek je 10 a jsou dvoubratré (9+1). Semeník je téměř přisedlý, s mnoha vajíčky a nitkovitou čnělkou nesoucí drobnou kulovitou bliznu. Lusky vyvíjející se z těchto květů jsou dlouhé a úzké, tenkostěnné, zploštělé, pukající 2 svinujícími se chlopněmi. Lusky obsahují několik až mnoho okrouhlých, zploštělých semen. Na nižších větvích se vyvíjejí kleistogamické květy se šupinovitou, zakrnělou nebo zcela chybějící korunou, pouze se 2 až 5 tyčinkami, které se později zanořují pod povrch půdy podobně jako tomu je u podzemnice. Podzemní plody jsou oválné, dužnaté, nepukavé a obvykle jednosemenné.\n\nRod \"Amphicarpaea\" zahrnuje celkem 4 druhy. Je rozšířen v tropické Africe, ve střední a východní Asii a v Severní Americe. Africký druh \"A. africana\" roste v horách tropické Afriky v nadmořské výšce až 2300 metrů, asijské druhy \"A. ferruginea\" a \"A. bracteata\" subsp. \"edgeworthii\" vystupují až do výšky 3000 metrů.\n\nJednotlivé druhy jsou si velmi blízce příbuzné a obtížně rozeznatelné. V minulosti bylo v rámci rodu popsáno velké množství druhů, které byly posléze redukovány na 3, z nichž každý roste na jiném kontinentu: \"A. africana\" v Africe, \"A. edgeworthii\" v Asii a \"A. bracteata\" v Severní Americe. V současné taxonomii je \"A. edgeworthii\" chápána jako poddruh \"A. bracteata\" (\"A. bracteata\" subsp. \"edgeworthii\") a jsou rozlišovány další 2 asijské druhy: \"A. linearis\" a \"A. ferruginea\".\n\nAfrický druh \"Amphicarpaea africana\" je některými taxonomy řazen do rodu \"Suteria\" jako \"Suteria africana\". V takovém pojetí je pak rod \"Amphicarpaea\" omezen výskytem na Asii a Ameriku.\n\nPodzemní plody druhu \"Amphicarpaea bracteata\", známé jako prasečí buráky (\"hog peanuts\"), jsou podobně jako kořeny jedlé a výživné a v minulosti tvořily významnou součást jídelníčku severoamerických indiánů zejména v povodí Missouri. Na podzim a na začátku zimy indiánské ženy vybíraly oříšky ze zásobáren hlodavců, Dakotové jim dokonce do hnízd za ně dávali náhradu, např. kukuřici.\n\nVšechny druhy tohoto rodu mají význam jako krycí rostliny, ke zlepšování půdy (obohacují ji dusíkem) a proti erozi.\n"}
{"id": "958822", "url": "https://cs.wikipedia.org/wiki?curid=958822", "title": "Jeremy Wotherspoon", "text": "Jeremy Wotherspoon\n\nJeremy Lee Wotherspoon (* 26. října 1976 Humboldt, Saskatchewan) je kanadský rychlobruslař.\n\nV roce 1995 se poprvé zúčastnil Mistrovství světa juniorů (16. místo), na jaře 1996 začal pravidelně závodit ve Světovém poháru. Na seniorském šampionátu debutoval v roce 1996, kdy nedokončil závod na 500 m na Mistrovství světa na jednotlivých tratích. Prvních velkých úspěchů dosáhl v sezóně 1997/1998. Vyhrál v celkovém hodnocení Světového poháru na tratích 500 m a 1000 m, získal stříbrnou medaili na světovém sprinterském šampionátu, na Mistrovství světa na jednotlivých tratích si na distanci 500 m dobruslil pro bronz a na dvojnásobné trati pro stříbro. Ze Zimních olympijských her 1998 si odvezl stříbro ze závodu na 500 m, dvojnásobnou trať dokončil jako šestý. Do roku 2005 následovaly obdobné úspěchy: celkem sedmkrát zvítězil v celkovém hodnocení Světového poháru na trati 500 m a pětkrát na 1000 m, čtyřikrát vyhrál světový sprinterský šampionát (+ získal další čtyři stříbrné a bronzové medaile) a na světových šampionátech na jednotlivých tratích získal v závodech na 500 m a 1000 m po třech zlatých, stříbrných a bronzových medailích. Na zimní olympiádě 2002 se umístil na 36. místě na pětistovce a na 13. příčce na kilometru. Na ZOH 2006 skončil nejlépe devátý na 500 m, na 1000 m dobruslil jedenáctý. Sezónu 2006/2007 vynechal a po návratu v sezóně 2007/2008 poosmé triumfoval v celkovém pořadí Světového poháru na 500 m. V tomto ročníku také vybojoval stříbro na sprinterském světovém šampionátu a zlato v závodě na 500 m na Mistrovství světa na jednotlivých tratích (na dvojnásobné distanci byl čtvrtý). Kvůli zranění vynechal téměř celou následující sezónu, v dalším ročníku se připravoval na domácí olympijské hry. Na Zimních olympijských hrách 2010 se umístil na devátém (500 m) a čtrnáctém (1000 m) místě a po sezóně 2009/2010 ukončil sportovní kariéru. K rychlobruslení se vrátil v roce 2013 s cílem startovat na ZOH 2014, kam se nicméně neprobojoval.\n\nV roce 2008 obdržel cenu Oscara Mathisena.\n\nJe bratrem rychlobruslařky Danielle Wotherspoonové-Greggové. Jeho žena Kim Wegerová je bývalá rychlobruslařka.\n\n"}
{"id": "958825", "url": "https://cs.wikipedia.org/wiki?curid=958825", "title": "František Steiner (novinář)", "text": "František Steiner (novinář)\n\nFrantišek Steiner (20. března 1925, Praha – 14. prosince 2013, Praha) byl český sportovní novinář a publicista.\n\nByl řadu let lídrem fotbalové sekce Klubu sportovních novinářů (KSN). Celou svou novinářskou kariéru spojil s deníkem Lidová demokracie. Patřil mezi odborně připravené a výborně informované novináře (jak to zachytil i Ota Pavel v knize Plná bedna šampaňského. Do redakce Lidové demokracie. nastoupil v roce 1945 a opustil ji až v roce 1992. Poté se stal tiskovým mluvčím Českomoravského fotbalového svazu (předchůdce Fotbalové asociace České republiky) a národního týmu. V této roli pracoval i během EURA´96, které probíhalo v Anglii.\n\nMnoho let byl externím spolupracovníkem prestižního německého odborného magazínu Kicker. Do roku 2013 byl přispěvatelem publikací Fotbalové asociace České republiky.\n\nPřestože byl fotbalovým publicistou, tak sám hrál fotbal pouze amatérsky či rekreačně, ovšem byl špičkovým hráčem vodního póla za Spartu Praha a ČH Bratislava. Byl také trenérem československé reprezentace vodních pólistů.\n\nByl spoluautorem publikace \"Život bez nedělí\" a samostatným autorem knih \"Co jsem \"zapomněl\" napsat\", \"Dělník a umělec Jiří Němec\" a publikace \"Fotbal pod žlutou hvězdou\" (2009), jejíž obsah pojednává o fotbalových aktivitách vězňů v nacistickém koncentračním táboře Terezín. \n"}
{"id": "958827", "url": "https://cs.wikipedia.org/wiki?curid=958827", "title": "Hymna Burkiny Faso", "text": "Hymna Burkiny Faso\n\nHymna Burkiny Faso je píseň Une Seule nuit () nebo také Ditanye (). Byla přijata v roce 1984, kdy byl také změněn název státu, vlajka i znak. Autorem hudby i textu je tehdejší prezident Thomas Sankara.\n\n<poem>I. Contre la férule humiliante il y a déjà mille ans,\nLa rapacité venue de loin les asservir il y a cent ans.\nContre la cynique malice métamorphosée\nEn néocolonialisme et ses petits servants locaux\nBeaucoup flanchèrent et certains résistèrent.\nMais les échecs, les succès, la sueur, le sang\nOnt fortifié notre peuple courageux et fertilisé sa lutte héroïque.\n\nII. Nourris à la source vive de la Révolution.\nLes engagés volontaires de la liberté et de la paix\nDans l'énergie nocturne et salutaire du 4 août\nN'avaient pas que les armes à la main, mais aussi et surtout\nLa flamme au cœur pour légitimement libérer\nLe Faso à jamais des fers de tous ceux qui,\nÇà et là, en polluaient l'âme sacrée de l'indépendance, de la souveraineté.\n\nIII. Et céans désormais en sa dignité recouvrée\nL'amour et l'honneur en partage avec l'humanité,\nLe peuple du Burkina chante un hymne à la victoire,\nÀ la gloire du travail libérateur, émancipateur.\nA bas l'exploitation de l'homme par l'homme !\nHé en avant pour le bonheur de tout homme,\nPar tous les hommes aujourd'hui et demain, par tous les hommes ici et pour toujours !\n\nIV. Révolution populaire notre sève nourricière.\nMaternité immortelle du progrès à visage d'homme.\nFoyer éternel de démocratie consensuelle,\nOù enfin l'identité nationale a droit de cité,\nOù pour toujours l'injustice perd ses quartiers,\nEt où, des mains des bâtisseurs d'un monde radieux\nMûrissent partout les moissons de vœux patriotiques, brillent les soleils infinis de joie.\n\n</poem>\n<poem>I. Proti pokořujícímu ujařmení trvajícímu už tisíc let,\nHrabivost přišla z dálky a utiskovala nás sto let.\nProti cynické zlobě, která se proměnila\nv neokolonialismus a jeho místní služebníčky,\nmnozí se vzdali a někteří ještě vzdorují.\nAle naše porážky, úspěchy, krev a pot\nposilnily náš statečný lid v jeho hrdinském boji.\n\n</poem>\n\n\n"}
{"id": "958828", "url": "https://cs.wikipedia.org/wiki?curid=958828", "title": "Chico (Texas)", "text": "Chico (Texas)\n\nChico je město v okrese Wise County ve státě Texas ve Spojených státech amerických. V roce 2000 zde žilo 947 obyvatel. S celkovou rozlohou 3,3 km² byla hustota zalidnění 291,2 obyvatel na km².\n"}
{"id": "958829", "url": "https://cs.wikipedia.org/wiki?curid=958829", "title": "Hirojasu Šimizu", "text": "Hirojasu Šimizu\n\nHirojasu Šimizu ( , \"Šimizu Hirojasu\"; * 27. února 1974 Obihiro) je bývalý japonský rychlobruslař.\n\nNa jaře 1993 se poprvé představil v závodech Světového poháru, již na Mistrovství světa ve sprintu 1993 získal bronzovou medaili. O rok později byl na světovém sprinterském šampionátu čtvrtý, startoval také na Zimních olympijských hrách 1994 (500 m – 5. místo, 1000 m – 19. místo). V sezóně 1994/1995 poprvé vyhrál celkové hodnocení Světového poháru v závodech na 500 m, z Mistrovství světa ve sprintu 1995 si přivezl stříbrnou medaili, kterou o rok později obhájil. Na premiérovém Mistrovství světa na jednotlivých tratích 1996 vybojoval v závodě na 500 m zlato. Cenné kovy získával i v dalších letech. Na pětistovce si na světových šampionátech do roku 2005 dobruslil celkem pro pět zlatých, dvě stříbrné a jednu bronzovou medaili, ke kterým přidal jedno stříbro a jeden bronz z kilometru. Na sprinterských světových šampionátech získal celkem po třech stříbrných a bronzových. Ve Světovém poháru celkově triumfoval v závodech na 500 m také v sezónách 1996/1997 a 2000/2001. Na zimní olympiádě 1998 vybojoval zlatou (500 m) a bronzovou (1000 m) medaili, ze ZOH 2002 si přivezl stříbro ze závodu na 500 m. Startoval také na Zimních olympijských hrách 2006, kde se na sprinterské pětistovce umístil na 18. místě. V dalších letech již žádného většího mezinárodního úspěchu nedosáhl, svoji sportovní kariéru ukončil na konci roku 2009.\n\nV roce 2001 obdržel cenu Oscara Mathisena.\n\n"}
{"id": "958831", "url": "https://cs.wikipedia.org/wiki?curid=958831", "title": "Kip Carpenter", "text": "Kip Carpenter\n\nKip Carpenter (* 30. dubna 1979 Kalamazoo, Michigan) je bývalý americký rychlobruslař.\n\nPrvních závodů Světového poháru se zúčastnil v roce 1999, o rok později debutoval na Mistrovství světa na jednotlivých tratích (500 m – 13. místo). V roce 2002 byl sedmý na sprinterském světovém šampionátu, největšího úspěchu své kariéry dosáhl na Zimních olympijských hrách 2002, kde vybojoval bronzovou medaili ze závodu na 500 m; kromě toho byl na dvojnásobné distanci čtvrtý. V následujících letech bylo jeho nejlepším umístěním páté místo na Mistrovství světa ve sprintu 2004. Na zimní olympiádě 2006 dosáhl v závodě na 500 m 26. místa. V dalších dvou sezónách se umístil nejlépe sedmý v závodě na 1000 m na Mistrovství světa na jednotlivých tratích 2007. Poslední závody absolvoval na jaře 2008.\n\n"}
{"id": "958833", "url": "https://cs.wikipedia.org/wiki?curid=958833", "title": "Pohár T. G. Masaryka", "text": "Pohár T. G. Masaryka\n\nPohár T. G. Masaryka je putovní pohár pro mistra České republiky v ledním hokeji udělovaný od sezony 2013/14. Pohár získá vítěz play-off Tipsport extraligy a je udělován Českým svazem ledního hokeje. Je pojmenován po 1. československém prezidentovi Tomáši G. Masarykovi.\n\nPohár je 73,8 cm vysoký a váží 15 kg. Je složený ze 116 součástek, tvoří ho pozlacená vnější část, vnitřní lehčený stříbrný plášť a základna z leštěné nerezové oceli.\n"}
{"id": "958836", "url": "https://cs.wikipedia.org/wiki?curid=958836", "title": "Casey FitzRandolph", "text": "Casey FitzRandolph\n\nCasey J. FitzRandolph (* 21. ledna 1975 Madison, Wisconsin) je bývalý americký rychlobruslař.\n\nNa začátku roku 1994 se zúčastnil prvních závodů Světového poháru, následně poprvé startoval na Mistrovství světa juniorů (13. místo). V roce 1995 se premiérově představil na seniorském Mistrovství světa ve sprintu (30. místo), o rok později byl již devátý a v roce 1997 si dobruslil pro bronzovou medaili. Od roku 1996 startoval na světových šampionátech na jednotlivých tratích, kde se v závodech na 500 m a 1000 m umisťoval v první desítce. Na Zimních olympijských hrách 1998 dosáhl nejlépe šestého místa (500 m), dále byl sedmý na kilometru a na patnáctistovce skončil na 31. místě. Další cenný kov, rovněž bronz, získal v závodě na 500 m na Mistrovství světa na jednotlivých tratích 2001. Sezóně 2001/2002 byla jeho nejúspěšnější: nejprve vybojoval stříbrnou medaili na světovém sprinterském šampionátu a následně na zimní olympiádě získal zlato v závodě na 500 m, na olympijském kilometru byl sedmý. V následujících letech bylo jeho nejlepším umístěním páté místo v závodě na 500 m na světovém šampionátu 2004 a rovněž pátá příčka na Mistrovství světa ve sprintu 2006. Startoval na ZOH 2006, kde skončil na distanci 500 m dvanáctý a na dvojnásobné trati devátý. Po sezóně 2005/2006 ukončil sportovní kariéru.\n\n"}
{"id": "958840", "url": "https://cs.wikipedia.org/wiki?curid=958840", "title": "Schodišťová sedačka", "text": "Schodišťová sedačka\n\nSchodišťová sedačka (téže schodišťový či židlový výtah nebo plošina) je zařízení určené osobám se sníženou mobilitou pro překonání schodů či jiných bariér. Z technického hlediska se jedná o transportní prostředek určený k přepravě osob popř. nákladu spadající do kategorie zdvihadel.\n\nSchodišťová sedačka se povětšinou skládá ze sedačky, pohonné jednotky (převážně umístěna pod sedačkou) a vedoucí kolejnice, která se skoro vždy připevňuje na zeď.\n\nJednotlivé schodišťové sedačky se odlišují v konstrukci svých pohonných jednotek či způsobu jejich upevnění ke schodišti. Vždy se pracuje s daným prostorem. Liší se i typ transportu osob. Ty mohou být dopravovány v sedě či ve stoje. Speciální typy plošin zvládnou i transport osoby v invalidním vozíku.\n\nSchodišťové sedačky mohou být instalovány i na točitá schodiště. Za tímto účelem jsou vyráběny speciální vedoucí kolejnice. Sedačka tak může překonat více pater nebo zatáčky pod různými úhly (90 nebo 180 stupňů).\n\nTyto plošiny tvoří speciální skupinu schodišťových sedaček. Imobilní osoba vjede se svým kolečkovým křeslem na rovnou podestu. Pomocí skládacích zábran a bezpečnostních klapek se zabrání jakémukoliv nechtěnému pohybu. Stejně jako u jiných typů schodišťových sedaček může být i tento typ zabudován vně i uvnitř budovy a na rovná či točitá schodiště. Pokud není plošina používána, jednoduše se sklopí ke stěně, aby nebránila průchodu.\n\nTato pomůcka je většinou vybavena sklopnou sedačkou. Některé typy mohou být opatřeny područkami, opěrkami pro nohy a bezpečnostním pásem. Schodišťové sedačky jsou vhodné jak pro rovná tak pro komplikovaná schodiště se zatáčkami. Mohou být instalovány v interiéru i exteriéru.\n\nVšechny schodišťové sedačky by měly být v souladu s následujícími normami:\n\nVýrobci těchto pomůcek se mohou dobrovolně stát členy mezinárodní asociace Lift and Escalator Industry Association (LEIA), která se stará především o dodržování vysokých bezpečnostních standardů.\n\n"}
{"id": "958844", "url": "https://cs.wikipedia.org/wiki?curid=958844", "title": "Kaple Neposkvrněného početí Panny Marie (Česká Lípa)", "text": "Kaple Neposkvrněného početí Panny Marie (Česká Lípa)\n\nKaple Neposkvrněného početí Panny Marie je barokní kaple v České Lípě na Ladech, postavená zde roku 1738. Nyní patří soukromému majiteli, který ji poničenou opravil.\n\nPůvodně samostatná vesnička Lada byla připojena k České Lípě jako její místní část v roce 1960. Kaple na Ladech byla postavena v roce 1738. Ves se v tomto období stala součástí hornolibchavského panství Řádu maltézských rytířů. Hlavní pouť a procesí se zde konávaly 15. srpna na slavnost Nanebevzetí Panny Marie.\n\nV roce 1965 byla kaple zapsána do Ústředního seznamu kulturních památek České republiky s číslem 34462/5-2820.\nPo roce 2000 kapli opravil její soukromý majitel. Byla poničená, s poškozenou střechou a zvoničkou.\n\nNyní náleží pod Římskokatolickou farnost v České Lípě. V katalogu litoměřického biskupství je uvedena jako Lada, kaple s poznámkou Obecní.\n\n"}
{"id": "958849", "url": "https://cs.wikipedia.org/wiki?curid=958849", "title": "Jarek Šimek", "text": "Jarek Šimek\n\nJarek Šimek (* 27. prosince 1973, Vyškov) je český zpěvák, textař, hudební skladatel a producent českých i zahraničních umělců.\n\nSpolupracoval s Dodim Battagliou ze skupiny Pooh, Amedeem Minghim, Helenou Vondráčkovou, Ivetou Bartošovou, Evou Pilarovou a dalšími. Natočil sedm vlastních CD a jeho písně se staly součástí několika kompilačních alb. Zúčastnil se mnoha televizních pořadů a hitparád. Ke svým písním natočil několik videoklipů. Napsal hudbu k muzikálu \"Naháči\". Hrál jednu z hlavních rolí v muzikálu \"Pomáda\" a prince v muzikálu \"Popelka\". Nazpíval titulní píseň k české pohádce \"Kryštof a Kristina\". Nyní se věnuje převážně současné popové hudbě.\n\n\nKompilace\n\n\n\n"}
{"id": "958851", "url": "https://cs.wikipedia.org/wiki?curid=958851", "title": "Horst Szymaniak", "text": "Horst Szymaniak\n\nHorst Szymaniak zvaný Schimmi (29. srpen 1934, Oer-Erkenschwick - 9. říjen 2009, Melle) byl německý fotbalista, který reprezentoval někdejší Západní Německo. Hrával na pozici záložníka.\n\nV dresu západoněmecké reprezentace hrál na dvou světových šampionátech, mistrovství ve Švédsku roku 1958 a mistrovství v Chile roku 1962. Celkem za národní tým odehrál 43 utkání a vstřelil 2 góly.\n\nS Interem Milán vyhrál v sezóně 1963/64 Pohár mistrů evropských zemí.\n\nByl vůbec prvním Němcem, který se začal prosazovat v anketě o nejlepšího fotbalistu Evropy Zlatý míč. Byl do ní nominován pětkrát, roku 1958 byl osmý, roku 1960 devátý, 1959 desátý, 1961 sedmnáctý a v roce 1957 dvacátý.\n"}
{"id": "958852", "url": "https://cs.wikipedia.org/wiki?curid=958852", "title": "Bipolární kódování", "text": "Bipolární kódování\n\nBipolární kódování v telekomunikacích je libovolný linkový kód, který používá dvě nenulové napěťové úrovně s opačnou polaritou. Signál vzniklý bipolárním kódováním se nazývá duobinární signál ( ), a na rozdíl od diferenciálního signálu používá tři napěťové úrovně označované +, - a 0.\n\nBipolární kódování mohou mít následující výhody:\n\n\nNejjednodušší bipolární kód je Alternate Mark Inversion, který kóduje binární \"0\" nulovou úrovní napětí jako v unipolárním kódování a binární \"1\" střídavě kladným a záporným napětím. Název kódování vychází z toho, že v telekomunikacích se binární \"1\" nazývá značka ( ) a binární \"0\" mezera ( ).\n\nZ bipolárních kódů se nejčastěji používají kódy s párovanou disparitou ( ), které používají stejný počet + a -. Použití bipolárního kódu zabrání vytvoření stejnosměrné složky signálu, protože kladné a záporné impulsy se zprůměrují na nulové napětí. Žádná nebo malá stejnosměrná složka je výhodná, protože kabel může být použit na delší vzdálenosti nebo může vést napájení pro vložená zařízení jako jsou linkové opakovače. Stejnosměrnou složku lze před obvody dekodéru snadno odfiltrovat.\n\nDalší výhodou bipolárního kódování proti unipolárnímu je detekce chyb. V případě T-linek je bipolární signál po určité délce vedení regenerován, takže signály zeslabené úsekem vedení nejsou jenom zesíleny, ale dekódovány a znovu odeslány. Pokud je zeslabený signál poškozen šumem, můžou se objevit chyby, kdy je buď nulové napětí interpretováno jako značka nebo nenulové (kladné či záporné) napětí jako mezera. Každá jednobitová chyba se projeví jako porušení bipolárního pravidla. Každé takové porušení bipolárního kódu (BPV) signalizuje chybu přenosu. Ale místo, kde bylo porušení kódu nalezeno, se nemusí shodovat s místem, kde došlo k chybě.\n\nPři přenosu dlouhé posloupnosti nul nebo jedniček pomocí kódování NRZ nedochází ke změnám úrovně signálu, které pomáhají udržovat synchronizaci mezi vysílačem a přijímačem. Pro synchronizaci je nutný nějaký přídavný komunikační kanál nebo je nutné do signálu přidávat posloupnosti pro rámcovou synchronizaci, které nenesou žádná data. Tyto alternativní přístupy vyžadují buď dodatečné přenosové médium pro hodinový signál nebo vedou ke ztrátě výkonu kvůli velké režii. Bipolární kódování může být dobrým kompromisem: v posloupnostech jedniček se signál mění při každém bitu, takže ke ztrátě synchronizace nedojde, ale dlouhé posloupnosti nul stále působí problémy.\n\nKódování bylo široce používáno v první generaci sítí s PCM, a starší multiplexovací zařízení ji často používají i dnes, ale pro úspěšné přenosy je nutné, aby v signálu nebyly dlouhé řady nulových bitů. Pro udržení synchronizace nesmí být nikdy posláno více než 15 nulových bitů. Existují dva oblíbené způsoby, jak zajistit, že vysílaný signál nebude obsahovat více než 15 nul za sebou: signalizace kradením bitů a bit stuffing (vkládání bitů). Signály na T linkách používají signalizaci kradením bitů: nejméně významný bit bytu je změněn Změna nejméně významného bitu způsobí změnu akustického signálu, kterou lidské ucho nezaznamená, ale pro přenos dat je nepoužitelná. Proto datové kanály musí používat jiný způsob vkládání přechodů, například nastavování nejvyššího bitu na jedničku, aby se dosáhlo dostatečné hustoty jedniček. Pokud vstupní data nemají každý osmý bit nastavený na jedničku, kodér používající alternativní mark inversion přidá jedničku po sedmi nulách po sobě pro zachování synchronizace. Na straně dekodéru se tato kodérem přidaná jednička odstraní, takže do přijímače přicházejí správná data. Kvůli tomu jsou data přepravovaná mezi kodér a dekodérem delší než původní data v průměru ne více než o 1%. To samozřejmě snižuje efektivní rychlost na 56 kbit/s na kanál.\n\nAby u datových kanálů nebylo nutné nastavovat nejvyšší bit každého oktetu na 1, jak je popsáno výše, používají se na T1 linkách jiná kódovací schémata (modifikované AMI kódy), která zajistí pravidelné změny úrovně bez ohledu na přenášená data. Tímto způsobem se dosáhne přenosové rychlosti 64 kbit/s na kanál. B8ZS je novější formát pro Severní Ameriku, zatímco HDB3 je původní linkové kódování používané v Evropě a Japonsku.\n\nPoužívá se také kódovací schéma s opačnými logickými úrovněmi obvykle nazývané pseudoternární kódování.\n\n"}
{"id": "958854", "url": "https://cs.wikipedia.org/wiki?curid=958854", "title": "Pirri", "text": "Pirri\n\nPirri, rodným jménem José Martínez Sánchez (* 11. březen 1945, Ceuta) je bývalý španělský fotbalista. Hrával na pozici obránce.\n\nV dresu španělské reprezentace hrál na dvou světových šampionátech, mistrovství v Anglii roku 1966 a mistrovství v Argentině roku 1978. Celkem za národní tým odehrál 41 utkání a vstřelil 16 gólů – ač obránce, vždy jako vynikající exekutor trestných kopů střílel mnoho branek.\n\nS Realem Madrid vyhrál v sezóně 1965/66 Pohár mistrů evropských zemí. Stal se s ním též desetinásobným mistrem Španělska a čtyřnásobným vítězem španělského poháru.\n\nČasto se prosazoval v anketě o nejlepšího fotbalistu Evropy Zlatý míč. Byl do ní nominován pětkrát, roku 1967 byl desátý, roku 1968 opět desátý, 1975 jedenáctý, 1971 patnáctý, 1977 dvacátý.\n"}
{"id": "958859", "url": "https://cs.wikipedia.org/wiki?curid=958859", "title": "Artúr Görgey", "text": "Artúr Görgey\n\nArtúr Görgey (30. ledna 1818, Toporec – 21. května 1916, Budapešť) byl uherský vojevůdce a politik.\n\nStředoškolská studia ukončil na gymnáziu v Kežmarku. V rakouském Tullnu absolvoval vojenskou školu, kde pak dále sloužil jako nižší důstojník, později jako podporučík se stal členem císařské osobní stráže ve Vídni a v roce 1842 byl převelen do Pešti. Po otcově smrti opustil vojenskou službu a v roce 1845 se zapsal na univerzitu v Praze, aby se tam mohl věnovat studiu svého oblíbeného předmětu - chemii. Hlavním výsledkem jeho experimentální práce byl objev nové mastné kyseliny CHCOOH, která se v homologické řadě nachází mezi kyselinou kapronovou a myristovou.\n\nByl nejvyšším generálem maďarské osvobozovací války v letech 1848–49. Po útěku Kossutha do Turecka v roce 1849 se na krátký čas stal i politickým vůdcem Maďarů. Když 13. srpna 1849 maďarská vojska složila zbraně, byl považován za zrádce Maďarů, i když to bylo rozhodnutí maďarského vojenského velení.\n\n"}
{"id": "958861", "url": "https://cs.wikipedia.org/wiki?curid=958861", "title": "Tibor Nyilasi", "text": "Tibor Nyilasi\n\nTibor Nyilasi (* 18. leden 1955, Várpalota) je bývalý maďarský fotbalista. Hrával na pozici útočníka.\n\nV dresu maďarské reprezentace hrál na dvou světových šampionátech, mistrovství v Argentině roku 1978 a mistrovství ve Španělsku roku 1982. Celkem za národní tým odehrál 70 utkání a vstřelil 32 gólů.\n\nS Ferencvárosem Budapešť hrál v sezóně 1974/75 finále Poháru vítězů pohárů. Stal se s ním dvakrát mistrem Maďarska (1975/76, 1980/81) a trojnásobným vítězem maďarského poháru (1973/74, 1975/76, 1977/78). S Austrií Vídeň získal tři tituly rakouské (1983/84, 1984/85, 1985/86) a jednou rakouský pohár (1985/86). V sezóně 1980/81 byl nejlepším střelcem maďarské ligy, v sezóně 1983/84 rakouské ligy. Ve stejné sezóně byl též nejlepším střelcem Poháru UEFA.\n\nČasto se prosazoval v anketě o nejlepšího fotbalistu Evropy Zlatý míč. Byl do ní nominován pětkrát, roku 1977 skončil sedmý, roku 1976 čtrnáctý, 1985 jednadvacátý, 1981 osmadvacátý, 1983 třiatřicátý.\n\nPo skončení hráčské kariéry se stal trenérem, v letech 1990–1994 a 1997–1999 vedl Ferencváros..\n"}
{"id": "958867", "url": "https://cs.wikipedia.org/wiki?curid=958867", "title": "I Kang-sok", "text": "I Kang-sok\n\nI Kang-sok ( , anglický přepis: \"Lee Kang-seok\"; * 28. února 1985 Uidžongbu) je jihokorejský rychlobruslař.\n\nNa mezinárodní scéně se poprvé představil v roce 2004, kdy na Mistrovství světa ve sprintu skončil na 25. místě a kdy také nastoupil do prvních závodů Světového poháru. V roce 2005 získal bronzovou medaili na trati 500 m na Zimní univerziádě, tentýž cenný kov na téže distanci vybojoval na Zimních olympijských hrách 2006 (kromě toho skončil na olympijském kilometru na 22. místě). V sezóně 2005/2006 zvítězil v celkovém hodnocení Světového poháru v závodech na 500 m. Po dvou medailích získal v roce 2007 na Zimní univerziádě a na Asijských zimních hrách, na Mistrovství světa na jednotlivých tratích vyhrál toho roku na trati 500 m. V sezóně 2007/2008 dosáhl celkového vítězství ve Světovém poháru na nejkratší distanci 100 m. Další dva cenné kovy si přivezl ze Zimní univerziády 2009, na světovém šampionátu 2009 podruhé vyhrál závod na 500 m. Stříbrnou medaili získal na Mistrovství světa ve sprintu 2010, na zimní olympiádě 2010 skončil na pětistovce čtvrtý. Jeho posledním mezinárodním úspěchem je druhý celkový triumf ve Světovém poháru na 500 m, kterého dosáhl v sezóně 2010/2011. Zúčastnil se Zimních olympijských her 2014, kde se v závodě na 500 m umístil na 22. místě.\n\n"}
{"id": "958871", "url": "https://cs.wikipedia.org/wiki?curid=958871", "title": "Štěpitelnost", "text": "Štěpitelnost\n\nŠtěpitelnost je vlastnost různých jevů:\n\n\n\n"}
{"id": "958875", "url": "https://cs.wikipedia.org/wiki?curid=958875", "title": "Peter Veselovský", "text": "Peter Veselovský\n\nPeter Veselovský (* 11. listopadu 1964 Liptovský Mikuláš) je bývalý slovenský hokejový útočník hrající na pravém křídle.\n\nZačínal v rodném Liptovském Mikuláši, po vojně ve VTJ Michalovce nastoupil do VSŽ Košice, kde získal v roce 1988 mistrovský titul. Dostal se i do reprezentace, za Československo odehrál 25 zápasů a vstřelil v nich 3 branky, za Slovensko odehrál 16 zápasů a vstřelil 4 branky. Československo reprezentoval na olympiádě 1992 a MS 1992, v obou případech skončil národní tým na třetím místě. V roce 1994 odešel do Plzně, kde se stal prvním cizince v historii klubu. Po návratu do Košic pomohl týmu k zisku slovenského titulu. Kariéru končil ve Francii a Maďarsku. S klubem Dunaferr SE Dunaújváros se stal v roce 2000 mistrem Maďarska a zároveň byl vyhlášen nejlepším cizincem v soutěži. Aktivní kariéru ukončil v roce 2003, od té doby pracuje jako dělník ve firmě U. S. Steel Košice.\n\n"}
{"id": "958877", "url": "https://cs.wikipedia.org/wiki?curid=958877", "title": "Joey Cheek", "text": "Joey Cheek\n\nWilliam Joseph „Joey“ Cheek (* 22. června 1979 Greensboro, Severní Karolína) je bývalý americký rychlobruslař.\n\nV roce 1997 poprvé startoval na Mistrovství světa juniorů (13. místo), na začátku roku 2000 se premiérově představil v závodech Světového poháru. Na seniorských šampionátech debutoval rovněž v roce 2000 – 18. místo ve sprintu a 20. místo na 1000 m. Startoval na Zimních olympijských hrách 2002, kde získal bronzovou medaili na trati 1000 m, na patnáctistovce byl čtvrtý a na distanci 500 m šestý. O rok později se na sprinterském světovém šampionátu umístil na čtvrté příčce, z Mistrovství světa na jednotlivých tratích si toho roku přivezl dva bronzy ze závodů na 1000 m a 1500 m. Další bronzovou medaili získal na Mistrovství světa ve sprintu 2005. Největších úspěchů dosáhl v následující sezóně, kdy zvítězil na světovém sprinterském šampionátu a na zimní olympiádě 2006 vybojoval zlato na trati 500 m a stříbro na trati 1000 m (dále byl devátý v závodě na 1500 m). Po sezóně 2005/2006 ukončil sportovní kariéru.\n\n"}
{"id": "958885", "url": "https://cs.wikipedia.org/wiki?curid=958885", "title": "Mimpi", "text": "Mimpi\n\nMimpi je videohra od českého studia Silicon Jelly. Hra je mixem adventury, plošinovky a logické hry. Hra vyšla 8. října 2013 pro iOS, 12. prosince pro OS X a 19. prosince pro Android. Ještě by měly vyjít verze pro Windows a Linux.\n\nHra byla ve vývoji zhruba od října 2012. Studio ji oznámilo v lednu 2013 a datum vydání bylo stanoveno na březen. Brzy poté Silicon Jelly spustilo crowdfundingovou kampaň na Indiegogo. V ní požadovali 10 000 dolarů, ale vybrali jich jen 112.\n\nNa hře pracoval hlavně její designér Matěj Moravec a programátoři se do vývoje zapojili, až poté, co byly hotové první 4 levely. Soundtrack vypracovala firma Sype Studios. Hra v průběhu vývoje prošla řadou změn. Například délka hry měla být menší, ale obtížnost vyšší.\n\nHra byla dokončena v říjnu 2013. Vydavatelem se stalo Crescent Moon Games. Hra se v současnosti snaží uspět na Steam Greenlight.\n\nMimpi se hraje jako klasická plošinovka, ale zároveň se objevují i adventurní prvky. Ovládáte pejska Mimpiho, s kterým postupujete přes level. Hráč si však musí pomáhat přímou interakcí s terénem - posouvat plošiny, natahovat lano, krmit ryby atd. Cestou také narazíte na řadu logických hádanek. Hra se celkově odehrává v 8 herních světech. Ty se od sebe liší, jak vizuálně, tak i hratelností. Například podvodní svět je nutné absolvovat v bublině, která při sebemenším kontaktu s okolím splaskne. Mezi jednotlivými herními světy musíte absolvovat minihru.\n\nHra sleduje osudy pejska Mimpiho. Tomu, když se probudil po denním šlofíku, se ztratil jeho páníček. Mimpi se jej vydá hledat. Ocitá se tak sám v snovém světě.\n\nTímto světem postupně prochází a později zjišťuje, že když byl s páníčkem na procházce, tak snědl čokoládového králička, který je pro něj toxický. On se tak nachází v toxické psychóze a musí si pomoci. Nakonec Mimpi dojde, až na konec snu a utká se s čokoládovým králíčkem, z kterého udělá alobalovou kuličku. Mimpi se následně uzdraví. \n\nHra byla kladně přijata kritkou a dosáhla poměrně vysokého počtu stažení. Hra byla chválena hlavně pro svoji hratelnost, grafiku, ale i hudební doprovod. Na druhou stranu však bylo kritizováno její ovládání a obtížnost.\n\n"}
{"id": "958887", "url": "https://cs.wikipedia.org/wiki?curid=958887", "title": "Advokátka (film)", "text": "Advokátka (film)\n\nAdvokátka je československý film z roku 1977. Jako předloha posloužila režisérovi Andreji Lettrichovi kniha Jozefa A. Talla, s nímž spolupracoval na scénáři. Jde o psychologické drama z období československé normalizace, příběh mladé obhájkyně, která se ocitla v těžké situaci, když naráží na obtíže ve své počínající profesní dráze i komplikace v soukromém životě. \n\nHlavní roli dr. Anny Javorské ztvárnila Emília Vášáryová-Horská, jejího manžela, výrobního náměstka podniku Pavla Javorského Svatopluk Matyáš slovensky předabovaný Michalem Dočolomanským. Dále zde hráli Hana Packertová s hlasem Idy Rapaičové (Annina sestra Zuzka Štrbíková), Jaroslava Obermaierová (dozorkyně), Viliam Záborský (Annin vedoucí dr. Gaznár), Július Vašek (obviněný Demin), Dana Medřická (Deminova žena), z českých herců se objevil např. i František Filipovský dabovaný Ľudovítem Greššem (Zuzčin pacient a svědek v Deminově případu Michal Dolan), Jiří Adamíra s hlasem Ela Romančíka (předseda soudu v Deminově případu), Jiří Holý (prokurátor v Deminově případu) a další.\n\nZajímavostí je, že jako odborný poradce působil v produkčním štábu tehdejší vyučující na Právnické fakultě Univerzity Komenského v Bratislavě a budoucí slovenský prezident Ivan Gašparovič. Vedoucím výroby byl Karol Bakoš. Snímek vyrobila Slovenská filmová tvorba Bratislava, Filmové laboratoře Bratislava-Koliba v roce 1977 a distribuovala Slovenská půjčovna filmů v Bratislavě, svou premiéru měl v březnu 1978.\n"}
{"id": "958905", "url": "https://cs.wikipedia.org/wiki?curid=958905", "title": "Ivan Kolev (fotbalista)", "text": "Ivan Kolev (fotbalista)\n\nIvan Petkov Kolev, bulharsky Иван Петков Колев (* 1. listopad 1930, Sofie – 1. červenec 2005, Sofie) byl bulharský fotbalista. Hrával na pozici útočníka.\n\nV dresu bulharské reprezentace hrál na dvou světových šampionátech, mistrovství v Chile roku 1962 a mistrovství v Anglii roku 1966. Hrál též na olympijských hrách v Melbourne roku 1956, kde s bulharským olympijským výběrem vybojoval bronzovou medaili. Celkem za národní tým odehrál 75 utkání a vstřelil 25 gólů.\n\n18 sezón (1949-1967) strávil v klubu CSKA Sofia. Získal s ním jedenáct mistrovských titulů a pět bulharských pohárů.\n\nRoku 1962 byl vyhlášen bulharských fotbalistou roku. Byl prvním Bulharem, který se prosadil v anketě o nejlepšího fotbalistu Evropy Zlatý míč. Objevil se v ní čtyřikrát, roku 1956 skončil devátý, roku 1959 třináctý, roku 1960 šestnáctý a v roce 1958 devatenáctý.\n"}
{"id": "958906", "url": "https://cs.wikipedia.org/wiki?curid=958906", "title": "Letiště Basilej-Mylhúzy-Freiburg", "text": "Letiště Basilej-Mylhúzy-Freiburg\n\nLetiště Basilej-Mylhúzy-Freiburg (anglicky \"Basel-Mulhouse-Freiburg Airport\", \"Flughafen Basel-Mülhausen-Freiburg\", \"Aéroport Bâle-Mulhouse-Fribourg\", \"Aeropuerto de Basilea-Mulhouse-Friburgo\") (IATA: BSL, MLH, EAP, ICAO: LFSB), je mezinárodní letiště nedaleko měst Basilej (Švýcarsko), Mylhúzy (Francie) a Freiburg im Breisgau (Německo). Nachází se ve Francii v departmentu Haut-Rhin blízko švýcarských a německých hranic. V roce 2006 přepravilo 4 020 322 cestujících.\n\nBasilej-Mulhouse-Freiburg je jedno z mála letišť na světě, které provozují společně dvě země, Francie a Švýcarsko. Navzdory oblíbené víře se celé letiště nachází na francouzské půdě, ale je provozováno pod dohodou z roku 1946, kdy obě země poskytly přístup k letišti bez jakýchkoli celních nebo jiných hraničních omezení. Správa letiště má 8 členů z každé země.\n\nSamotná budova letiště je rozdělena na dvě oddělené poloviny, ze kterých jedna slouží francouzské straně (dnes považována za schengenskou část) a druhá polovina slouží švýcarské straně; uprostřed terminálu se nachází celní stanoviště, takže lidé mohou \"překročit hranici\" odchodem na druhu stranu letiště.\n\n"}
{"id": "958912", "url": "https://cs.wikipedia.org/wiki?curid=958912", "title": "Miloslav Kopeček", "text": "Miloslav Kopeček\n\nMiloslav Kopeček (* 7. srpna 1963) je bývalý český fotbalista.\n\nV československé lize hrál za Spartak Hradec Králové. V československé lize nastoupil ve 49 utkáních a dal 4 góly.\n\n\n"}
{"id": "958913", "url": "https://cs.wikipedia.org/wiki?curid=958913", "title": "Electro World", "text": "Electro World\n\nElectro World je jedním z největších multikanálových řetězců specializujících se na prodej spotřební elektroniky, výpočetní a telekomunikační techniky, domácích elektrospotřebičů, veškerého příslušenství a doplňků k nim, a to včetně poskytování souvisejících služeb.\n\nFirma pod značkou Electro World vstoupila na český trh v roce 2002, kdy otevřela svou první velkoformátovou prodejnu v pražském nákupním centru Metropole Zličín. V současnosti provozuje 19 kamenných velkoprodejen napříč celou Českou republikou. Od roku 2006 také úspěšně provozuje internetový obchod s ještě širší nabídkou zboží, než lze najít v kamenných prodejnách.\n\nNa začátku hospodářského roku 2014/2015 došlo k převzetí společnosti Electro World novým vlastníkem, kterým se stala skupina NAY a.s., největší obchodní řetězec se spotřební elektronikou a spotřebiči pro domácnost na Slovensku. Tímto spojením vznikl významný regionální subjekt s velkým potenciálem budoucího rozvoje.\n\nGenerálním ředitelem společnosti je Ing. Martin Ohradzanský, který zastává pozici generálního ředitele také v mateřské společnosti NAY a.s. . Jednateli zodpovědnými za řízení veškerých aktivit na českém trhu jsou Ing. Roman Kocourek a Michal Navrátil. \n\nV druhé polovině roku 2015 spustil Electro World vlastní věrnostní program a stal se tak jediným elektro-retailovým prodejcem na českém trhu s vlastní věrnostní kartou. Členství ve věrnostním klubu nabízí zákazníkům řadu benefitů, jejichž nabídka se neustále rozšiřuje. K hlavním benefitům patří například sbírání bodů z každého nákupu. Nastřádané body je možné později využít při přepočtu na koruny jako slevu při některém z dalších nákupů. \n\nDalším benefitem je okamžitá bezstarostná výměna produktu do 1 000 Kč, a to bez uplatnění zákonné třicetidenní lhůty na vyřízení. Členové věrnostního klubu si nemusí dělat starosti ani s archivací účtenek. Součástí benefitů věrnostního klubu je rovněž reklamace velkých spotřebičů z pohodlí domova.\n\nVěrnostní kartu lze zřídit v kterékoliv z prodejen sítě Electro World. Je také možné vlastnit virtuální věrnostní kartu, kterou lze kdykoliv přeměnit na reálnou plastovou kartu. Obě formy věrnostní karty poskytují stejné výhody.\n\nV říjnu 2019 dosáhl počet členů věrnostního klubu hranice 500 000.\n\nV roce 2015 spustil Electro World novou marketingovou komunikaci, jejíž součástí je slogan „Bez starostí“, který je komunikován ve všech propagačních kanálech. Do reklamních kampaní jsou aktivně zapojování zaměstnanci prodejen. Pod svými pravými jmény vystupují v televizních spotech i dalších formátech, jako je tištěná reklama, letáky a další.\n\nSpolečnost Electro World se dlouhodobě těší oblibě zákaznické veřejnosti, což potvrzují opakovaná ocenění. Ať už se jedná o několikrát získaný titul Obchodník roku nebo o titul Superbrands, kterým byla společnost Electro World oceněna v letech 2016-2019. Titul Superbrands je uznáním vynikajícího postavení značky na lokálním trhu.\n\nElectro World průběžně pracuje na rozvoji Věrnostního klubu, rozšiřování a zkvalitňování služeb poskytovaných zákazníkům a klade důraz na tzv. „Omnichannel“ strategii. Neméně důležitou prioritou společnosti je péče o zaměstnance a jejich spokojenost, která se odráží i v pracovních výsledcích. Velký důraz je kladen také na možnost průběžného růstu zaměstnanců po odborné stránce a vytvoření co nejlepších podmínek pro práci. \n\n"}
{"id": "958914", "url": "https://cs.wikipedia.org/wiki?curid=958914", "title": "Soběslav Fiker", "text": "Soběslav Fiker\n\nSoběslav Fiker (7. srpna 1927 Soběslav – 2012 Praha) byl český kosmetolog, zabývající se výzkumem a ochranou pokožky, zejména studiem regenerace poškozené pokožky v důsledku vlivů vnějšího prostředí. Kromě toho se věnoval hodnocení kosmetických výrobků.\n\nDr. Soběslav Fiker se narodil v České republice. Kariéra vynikajícího vědce začala před více než 60 lety, když v roce 1952 ukončil své studie na Karlově univerzitě v Praze. Svůj život zasvětil výzkumu a ochraně pokožky. Své první práce věnoval hlavně škodlivým vlivům vnějšího prostředí na pokožku, které psal pro Státní zdravotní ústav v Praze a Státní referenční laboratoř.\nCílem jeho dlouhodobé práce bylo studium regenerace poškozené pokožky v důsledku vlivů vnějšího prostředí a takto došel i k objevu omlazujícího účinku kmenových buněk. V roce 1972 pokračoval ve své výzkumné práci v laboratořích kožního oddělení v Zürichu, odkud se přesunul dále do Francie. Pracoval tu na výzkumných divizích světových kosmetických firem jako L´Oreal, ROC a Dior.\n\nVýsledkem jeho více než desetileté výzkumné práce je vývoj speciální kombinace účinných látek, které představují revoluční krok v kosmetickém průmyslu. Ve svém výzkumu jedinečně zkombinoval kmenové buňky rostlinného původu s revitalizačním aktivátorem lidských kmenových buněk.\n\nNa toto téma byly zveřejněny četné studie a právě proto odborníky výzkumu už dávno zaměstnávaly omlazující účinky kmenových buněk. Důkazem tohoto zájmu je i Nobelova cena získaná právě pro tento objev.\n\nDr. Fiker se domníval, že když se regenerační účinek tkání v kmenových buňkách úspěšně využívá v léčbě, mohl by se jejich účinek využívat i při obnově tkání v pokožce. Na základě těchto poznatků, vyvinul jedinečné kosmetické přípravky.\n\n\n\n\n\n"}
{"id": "958918", "url": "https://cs.wikipedia.org/wiki?curid=958918", "title": "Environmentální značení", "text": "Environmentální značení\n\nPojem environmentální značení v nejširším pojetí zahrnuje všechny druhy značení (v grafické i písemné formě, tj. značky, loga, obrazce, prohlášení, popisky, firemní letáčky, bulletiny atd.), jež se nějak týkají životního prostředí. Takový rozsah sice dává smysl, už vzhledem k samotnému názvu, ale s přihlédnutím k účelu, pro který se pojem environmentální značení zavedl, je příliš široký a tím i zavádějící. Zahrnuje totiž i taková značení, jež nepoužívají přírodních motivů za účelem předání informací o vztahu označeného objektu k životnímu prostředí, ale z důvodů jiných, např. estetických, historických apod.\n\nV odborné praxi se pod pojem environmentální značení zahrnují jen takové formy značení (grafické i písemné), z nichž vyplývají bližší informace o vztazích mezi označeným subjektem a životním prostředím. Často se pojem environmentální značení zužuje ještě více a rozumí se pouze ty druhy značení, jež definují normy dvacítkové dekády řady ISO 14000. Konkrétně se rozlišují tři typy:\n\n\n\n"}
{"id": "958929", "url": "https://cs.wikipedia.org/wiki?curid=958929", "title": "První brněnská strojírna Velká Bíteš", "text": "První brněnská strojírna Velká Bíteš\n\nPrvní brněnská strojírna Velká Bíteš, a. s. (PBS Velká Bíteš) je česká strojírenská společnost založená v roce 1950. Přímo však navazuje na firmu První brněnská strojírna, jejíž více než 200letá historie sahá až do roku 1814. Společnost sídlí ve Velké Bíteši.\nFirma byla založena v roce 1950 jako výrobní závod Vítkovických železáren Klementa Gottwalda, národního podniku Ostrava. Prvními výrobky byly sbíječka a součásti hornického a hutnického pneumatického nářadí pro Vítkovice. V roce 1951 byla zahájena výroba průmyslových armatur, která se zde udržela až do roku 1960. Od roku 1957 probíhá v závodě výroba turbodmychadel. Ta byla v roce 1997 vyčleněna do společného podniku spolu s firmou MAN B&W Diesel s názvem PBS Turbo. V roce 1967 se započalo s leteckou výrobou. Konkrétně se jednalo o turbostartér k motoru AI-25 W pro cvičný letoun L-39. Postupně se zde vyráběly součásti turbovrtulového motoru M 601, generátory vzduchu, pomocné energetické jednotky, klimatizace letadel, turbínové motory a pozemní zdroje elektrické energie. V roce 2017 společnost získala ocenění Cena hejtmana Kraje Vysočina za společenskou odpovědnost v kategorii soukromý sektor nad 250 zaměstnanců.\n\nLogo První brněnské strojírny pochází z roku 1929. V tehdejším Československu bylo zaregistrováno 9. března 1929. V nezměněné podobě je logo používáno v rámci skupiny firem využívajících název \"První brněnská strojírna\" nebo \"PBS\".\n\nPBS Velká Bíteš je hi-tech výrobce, který ve vlastním provozu zajišťuje vývoj, výrobu a testování letecké techniky. Je také přední evropskou slévárnou přesného lití, dodavatelem galvanických povrchových úprav, vysoce přesného obrábění a zařízení pro separaci kapalin. Nabízí výrobky a služby vysoké technické kvality s vysokou spolehlivostí,} včetně zajištění servisu a generálních oprav. Společnost se pravidelně umísťuje v žebříčcích českých TOP 100 firem, v roce 2012 byla oceněna jako „Firma roku“. Firma má přes 750 zaměstnanců. \n\nLetecký výrobní program je jedním z pilířů produkce PBS Velká Bíteš. Přístroje a zařízení do letadel a vrtulníků firma navrhuje a vyrábí více než 45 let. Díky získaným zkušenostem je dnes vývojový tým ve spolupráci s výrobou schopen zahrnout požadavky zákazníků do modifikací stávajících i zcela nových výrobků.\n\nPomocné energetické jednotky (PEJ/APU) a klimatizační systémy (ECS) našly uplatnění u výrobců letounů a vrtulníků po celém světě. Mezi úspěšné výrobky posledních let patří i řada hlavních pohonných jednotek – turbínové, turbovrtulové a turbohřídelové motory pro malé pilotované i nepilotované letouny a vrtulníky.\n\nSpolečnost poskytuje celou řadu subdodávek směřujících do segmentu letectví, jako např. galvanické povrchové úpravy, přesné odlitky rozváděcích kol a lopatek plynových spalovacích turbín leteckých motorů nebo přesné obrábění.\n\nDůležitou součástí leteckého programu je vlastní zkušebna, kde se testují finální produkty. Výrobní proces se zde řídí systémem jakosti AS 9100, ISO 14 001 či ISO 9001.\n\nSpolečnost je držitelem oprávnění Design Organisation Approval (DOA), Production Organisation Approval  (POA), Maintenance Organisation Approval (MOA) udělovaném od Evropské agentury pro bezpečnost letectví (EASA). Rovněž je certifikována od ruské agentury ARMAK a čínské CAAC. \n\nV současné době převažuje export výrobků do zahraničí, především do Ruska, Číny, Spojených arabských emirátů, Španělska, Indie, Švýcarska, Jižní Koreje a dalších zemí amerického a jihoamerického kontinentu.\n\nHlavní odbornou specializací leteckého výrobního programu je vývoj a výroba malé spalovací turbíny, která je základem pomocných energetických jednotek a pohonných jednotek. Pomocné energetické jednotky vyráběné v PBS Velká Bíteš jsou založeny na malé plynové turbíně s maximálním výkonem do 100 kW. Tyto jednotky nacházejí uplatnění v projektech mnoha letounů a vrtulníků. Jednotlivé typy slouží jako zdroj stlačeného vzduchu pro startovací turbíny hlavního motoru letounu u nejjednodušší varianty až po kombinovanou dodávku stlačeného vzduchu, elektrické energie a hydrauliky u nejsložitějších modelů. Složitější jednotky také mohou částečně suplovat dodávky energií v nouzových případech, například při výpadku chodu hlavního motoru nebo zásobit palubní agregáty elektrickou energií v průběhu předletové přípravy.\n\nPBS Velká Bíteš vyvíjí a vyrábí řadu proudových motorů s výkonovým rozmezím od 210 N do 1300 N. Proudový motor TJ100 je určen především pro bezpilotní prostředky (UAV), je certifikovaný od agentury EASA jako přídavný motor větroňů. Motor TJ80 s maximálním tahem 900 N byl speciálně vyvinut pro pohon bezpilotních prostředků. Proudový motor TJ40 rovněž slouží jako pohonná jednotka bezpilotních prostředků a kluzáků. Nejmenší proudový motor z produkce PBS Velká Bíteš je TJ20 s tahem 210 N.\n\nKlimatizační systémy jsou určeny k udržování tepelné pohody prostředí v pilotní kabině, pasažérské kabině nebo v nákladovém prostoru letadel a vrtulníků v průběhu pozemního provozu a ve všech letových režimech. Zákazníkům jsou navrhovány, vyráběny a testovány klimatizační systémy podle jejich potřeb i zadání. Každý systém je navržen pro konkrétní letoun tak, aby vyhovoval hlavnímu letadlovému motoru, který slouží jako zdroj tlakového vzduchu pro klimatizaci. U vrtulníkové verze se používá jako zdroj vzduchu pomocná energetická jednotka Safír 5 K/G-MI, která je součástí vrtulníku a vyrábí se v PBS Velká Bíteš, nebo její kombinace s hlavním motorem vrtulníku. Všechny jednotky vynikají svou jednoduchostí a spolehlivostí, která je dána použitím pneumatické regulace, která zcela eliminuje složité elektronické ovládání a nároky na spotřebu elektrické energie z palubní sítě.\n\nDivize letecké techniky za účelem neustálého zlepšování kvality a parametrů svých výrobků trvale rozvíjí své výrobní možnosti. V rámci této snahy se v posledních letech podařilo za podpory fondů EU zakoupit a zavést následující výrobní technologie:\nKromě vlastních leteckých turbínových motorů společnost dodává na trh také komponenty motorů pro ostatní výrobce. Jedná se zejména o přesné odlitky oběžných a rozváděcích kol, které pocházejí z vlastní slévárny přesného lití. Dalšími výrobky v této kategorii jsou vzduchové startéry, sloužící pro start hlavních leteckých motorů nebo letecké převodovky. \n\nUživatelům všech výrobků letecké techniky PBS VB společnost zajišťuje po celou dobu provozu servis nejvyšší kvality. Jen odborně a pravidelně prováděný servis provedený pracovníky společnosti pomůže zákazníkům zajistit dlouhodobý a spolehlivý provoz. Společnost garantuje použití originálních dílů nejvyšší kvality přímo z vlastního závodu. Při prováděných opravách jsou používány nejmodernější postupy a technologie, které zohledňují dlouhodobé zkušenosti pracovníků společnosti získané při výrobě, opravách a vývoje nových výrobků a technologií.\n\nBěhem generální opravy jsou prováděny speciální operace, které je možné provádět pouze ve výrobním závodě a tím je zajištěna prvotřídní kvalita prováděných oprav. Před odesláním zákazníkovi jsou po provedené opravě všechny agregáty podrobeny nejpřísnějším přejímacím zkouškám za účelem kontroly provedených prací. Opravy výrobků letecké techniky smí být prováděny pouze v PBS Velká Bíteš.\n\nZ oboru kryogeniky se ve společnosti vyvíjí a vyrábí rotační stroje, pracujících svým pracovním stupněm v nízkých teplotách plynu nebo kapaliny od 4 K až do 150 K. Jedná se o kryogenní kompresory, čerpadla a heliové expanzní turbíny. \n\nK zákazníkům PBS Velká Bíteš patří např. Evropská organizace pro jaderný výzkum CERN, Výzkumné centrum Rossendorf nebo Linde Gas.\n\nPBS Velká Bíteš staví svůj úspěch na neustálém vývoji a inovacích v leteckém průmyslu s nejvyššími nároky na spolehlivost v extrémních podmínkách. Podobně je tomu i v oblasti kryogenických zařízení. Investuje do řešení úkolů vývoje a technického rozvoje se zřetelem k individuálním potřebám zákazníků a pro zajištění budoucího rozvoje.\n\nV kooperační divizi industry společnost věnuje dlouhodobě mimořádnou pozornost obrábění rotačních částí turbodmychadel – od hřídelí přes obrábění turbodmychadlových kol či broušení lopatek turbodmychadel.\n\nDíky bohatému strojnímu vybavení je společnost schopna zajistit velmi širokou paletu obrábění. Stává se tak ideálním partnerem pro kooperační výrobu s možností řešit zakázku na jednom místě s úsporou času a logistických nákladů. Výroba je zajišťována jak na CNC a NC strojích, tak i na klasických strojích. Pro tvorbu NC programů je možno využít Pro/ENGINEER WILDFIRE 4.0 a NXCAM.\n\nJakost používaných materiálů je doložena certifikátem se všemi požadovanými atesty. Přesnost a kvalita obrobení je kontrolována na 3D souřadnicovém měřícím stroji ACCURA a stroji PRISMO. V procesu výroby je plně využíván certifikovaný systém řízení jakosti dle ISO 9001.\n\nSoustružení\nFrézování\nObráběcí centra\nVyvažování\nVyvrtávání\n\nVrtání\nOstření\nBroušení\nSvařování\nVyjiskřování\nPBS Velká Bíteš je předním zakázkovým dodavatelem galvanických povrchových úprav s komplexní nabídkou služeb. V galvanovně je prováděna celá řada povrchových úprav, z nichž výsadní postavení zaujímá eloxování hliníku a jeho slitin (tvrdý elox, tvrdý černý elox, přírodní elox, přírodní černý elox, přírodní elox s utěsněním ve dvojchromanu draselném, elox v kyselině chromové). Dále pak alkalické zinkování (modrý chromát Cr III, žlutý chromát Cr VI), niklování (lesklé), cínování a černění. Provedené povrchové úpravy se vyznačují mimořádně dobrou technickou úrovní a kvalitou dle ČSN EN 2536, MIL-A-8625, ONL 1831, ČSN EN ISO 7599. Systematické úsilí o zvyšování jakosti bylo završeno získáním certifikačního osvědčení systému řízení jakosti podle normy AS 9100, ISO 9001, ISO 14001, NADCAP.\n\nAktivity společnosti jsou také velmi úzce spojeny s energetickým průmyslem. Slévárna přesného lití odlévá rotorové a statorové lopatky pro plynové turbíny, následuje jejich přesné broušení v divizi industry. Zároveň opracovává hřídele, řeší kompletní zalopatkování i následnou montáž parních a expanzních turbín.\n\nSesterská společnost PBS ENERGO se zabývá inženýringem i výrobou parních a expanzních turbín vč. dodávek kompletních investičních celků. \n\nRovněž tak společnost První brněnská strojírna Brno se specializuje na výrobu kotlů pro energetická zařízení na různé druhy paliv. Od návrhu až po komplexní dodávky.\n\nV rámci vlastních provozů zajišťuje celou řadu testování a zkoušení kvality. V procesu výroby je plně využíván certifikovaný systém řízení jakosti dle ISO 9001. \n\nSpolečnost nabízí několik typů dekantačních odstředivek, které jsou určené pro oddělování pevných a suspendovaných částic z kapalin. Jedná se o dekantační odstředivky pro široké spektrum použití: od komunálních a průmyslových kalů v čistírnách odpadních vod, přes potravinářský a chemický průmysl až po zemědělství a chemický průmysl.\n\n\nSuspenze je vpouštěna přívodním potrubím do otáčejícího se vnitřního bubnu, odkud je usměrněna radiálně k plášti vnějšího bubnu. Působením odstředivé síly jsou těžší částice usazovány na povrchu vnějšího bubnu. Zde jsou šnekem kontinuálně posunovány do kuželové části bubnu. Zhuštěný sediment je z kuželové části šnekem vyhrnut do výsypní části odstředivky, odkud sediment vypadává z odstředivky hrdlem výsypky do prostoru pod odstředivkou. Kontinuálně přiváděná suspenze vytlačuje odstředěnou kapalinu, která přepadává přes odpadní otvor víček v čele bubnu. Kapalina se shromažďuje ve sběrači, odkud je odváděna potrubím z odstředivky. Zvláštním vnitřním uspořádáním lze dosáhnout toho, že je možné v dekantační odstředivce oddělovat od sebe dvě kapalné fáze vzájemně nemísitelné (např. voda + olej) a jednu fázi pevnou (pevné částice obsažené v těchto kapalinách)\n\nPBS Velká Bíteš patří k velmi významným evropským dodavatelům komponentů turbodmychadel určených do nákladních vozidel, lokomotiv, lodí a částečně také osobních automobilů. Především se jedná o přesné odlitky kol, lopatek a dalších částí turbodmychadel a jejich následné přesné obrábění. Společnost disponuje nejmodernějším vybavením slévárny přesného lití ve střední Evropě.\n\nMezi odlitky komponentů turbodmychadel se řadí oběžná a rozváděcí kola i lopatky turbodmychadel. Tyto odlitky společnost výrábí ze slitin IN 713C a IN 713LC. Kola, lopatky a komponenty turbodmychadel společnost dodává pro výrobce turbodmychadel v Německu, Švýcarsku, České republice i ve Velké Británii.\n\nRozsah rozměrů vyráběných kol: ø50 ÷ ø400 mm\n\nRozsah hmotností vyráběných kol: 0,15 ÷ 44 kg\n\nPro plynové turbíny společnost odlévá oběžné a rozváděcí lopatky. Jde o odlitky z materiálů IN 738C, IN 713LC, Mar M247, IN 939, B1914, FSX 414. Odlitky lopatek dodává výrobcům turbín a servisním organizacím od Spojených států po Rusko.\n\nRozsah délkových rozměrů vyráběných lopatek: 50 – 400 mm\n\nRozsah hmotností vyráběných lopatek: 0,1 ÷ 6,2 kg\n\nSvým zákazníkům v leteckém průmyslu společnost odlévá oběžná a rozváděcí kola pomocných energetických jednotek, proudových motorů a komponentů klimatizačních systémů. Jedná se o technicky velice náročné odlitky, pracující za teplot až 950 °C. Mezi nejnáročnější odlitky patří přesně lité odlitky oběžných a rozváděcích kol proudového motoru TJ100. Tato kola jsou odlévána z materiálu IN 713LC a IN 792-5A. Jako konstrukční materiál pro oběžná a rozváděcí kola pomocných energetických jednotek je použitý materiál IN 713LC.\n\nPBS Velká Bíteš je dlouhodobě partnerem předních výrobců izolačních materiálů do stavebnictví na bázi skelné vaty. Výrobcům v celé Evropě dodává odlitky rozvlákňovacích hlav. Jedná se o velice náročné odlitky ze superslitin na bázi niklu, označovaných 141I, případně 2.4879 nebo z Co-slitin.\n\nRozsah rozměrů vyráběných hlav: ø300 ÷ ø520 mm\n\nRozsah hmotností vyráběných hlav: 9 ÷ 30 kg\n\nJedná se o odlitky pro zdravotnictví. Vzhledem k účelu použití jsou na tyto odlitky kladeny velké nároky. PBS Velká Bíteš má zvládnutou technologii přesného lití více jak deseti různých typů potřebných odlitků ze superslitin na bázi kobaltu. Technici slévárny se přímo podílejí na vývoji dalších typů komponentů.\n\nVysoce přesné kovové formy pro výrobu voskových modelů odlitků jsou vyráběny v rámci PBS. Pomocí této technologie je společnost schopna dosahovat vysoké přesnosti odlitků, které není možné dosáhnout žádnou jinou technologií odlévání. Formy jsou konstruovány odborníky za pomocí programu Pro/ENGINEER.\n\nPístní kroužky</small>\n\nPBS Velká Bíteš má dlouholeté zkušenosti s přesnými litím pístních kroužků – sedlo sacího výfuku z materiálu Stellit 6 a sedlo výfukového ventilu Stellit 12.\n\nTechnologické a strojní vybavení nabízí formou kooperací společnostem, které nedisponují požadovaným zařízením nebo které chtějí ušetřit náklady na logistiku, skladování, řízení dodavatelského řetězce, či kontrolu kvality. Ve výrobních prostorách PBS, které se rozkládají na ploše 66 000m2, je zajišťováno široké spektrum výrobních operacích. K dispozici je bohatý strojní park i moderní technologická zařízení:\n\n- CNC obráběcí centra s automatickou výměnou technologických palet a nástrojů, práce ve čtyřech osách\n\n- Profilová bruska na ozubení Niles ZE 400 a kontrolní CNC centrum Klingelnberg P26\n\n- Povlakovací pec VVTR – 5016/16\n\n- 9 tryskacích strojů \n\n- 4 plynové karuselové žíhací pece\n\n- 2 žíhací elektrické odporové pece\n\n- 3D souřadnicový měřící stroj ACCURA a PRISMO\n\n- Multifunkční soustružnicko frézovací centrum OKUMA\n\n- Vertikální soustruh Hwacheon\n\n- Frézovací centrum AXA\n\n Společnost provádí následující kooperace specializovaných strojírenských činností.\n\n- Broušení ozubených kol\n\n- Povlakování lopatek turbín\n\n- Tepelné zpracování ve vakuu\n\n- Nedestruktivní zkoušení\n\n- Broušení lopatek\n\n- Obrábění velkých dílců\n\n- Řezárna\n\n- 3D měření\n\n- Tryskání\n\n- Žíhání\n\nV roce 2018 získala společnost Cenu hejtmana Kraje Vysočina za společenskou odpovědnost, 2. místo v kategorii soukromý sektor nad 250 zaměstnanců.\n\nPBS Velká Bíteš je členem v mnoha významných organizacích:\n\nV dosavadním průběhu projektu byl z PBS dodán turbínový motor ve standardním provedení pro zkoušky „předběžného prototypu vrtulníku“. Motor byl letošního července úspěšně zastavěn do draku vrtulníku. Po kontrole instalace a odkonzervováním motoru prvním spuštěním na tomto vrtulníku probíhají od září pozemní testy k prověření připravenosti všech systémů vrtulníku.\n\nStředisko praktického vyučování PBS Velká Bíteš zajišťuje praktickou výuku žáků Střední odborné školy Jana Tiraye Velká Bíteš pro tříletý učební obor Obráběč kovů – universální obrábění a od roku 2010 i výuku žáků čtyřletého studijního oboru Mechanik – seřizovač. Výuka probíhá na obráběcích strojích v prostorách PBS Velká Bíteš. V posledních letech středisko zaznamenává slibný nárůst zájmu o studium. Důvodem je nejen kvalitní a profesionální výuka, ale i skutečnost, že žáci i jejich rodiče vidí v technickém vzdělání perspektivu. Přísná přijímací kritéria, stále inovované učební osnovy i moderní prvky ve výuce se odrážejí ve výborných umístěních žáků v celostátních soutěžích. V roce 2009 se žák z našeho oboru umístil v soutěži „České ručičky“ na 1. místě a byl oceněn jako nejlepší žák v celé ČR. V roce 2012 jsme v téže soutěži obsadili 2. místo.\n\nV rámci realizace projektů z Operačního programu Vzdělávání pro konkurenceschopnost byly učebny nově vybaveny měřidly, soustruhem CNC a dalšími pro výuku potřebnými nástroji. Se všemi žáky/zákonnými zástupci se uzavírají smlouvy o setrvání v pracovním poměru. PBS Velká Bíteš tak umožňuje žákům po vyučení pracovní uplatnění.\n\nV PBS Velká Bíteš funguje vlastní podnikové učiliště již od roku 1964 pro zajištění kvalifikovaných pracovníků v rozvíjející se výrobě a sloužící také pro výchovu učňů. Od 1. 9. 2008 se Středisko praktického vyučování stalo samostatným právním subjektem pod názvem Středisko praktického vyučování PBS Velká Bíteš.\n\n"}
{"id": "958933", "url": "https://cs.wikipedia.org/wiki?curid=958933", "title": "Moderní Popelka: Byla jednou jedna píseň", "text": "Moderní Popelka: Byla jednou jedna píseň\n\nModerní Popelka: Byla jednou jedna píseň je americká rodinná komedie s Lucy Hale a Freddie Stroma v hlavní roli. Film byl natočen roku 2011 v USA a má délku 85min v režii Damon Santostefano. Předchozí díly : A zase jedna Popelka, Moderní popelka. \n\nFilm vypráví o mladé dívce Katie (Lucy Hale), která sní o tom, že se stane zpěvačkou, její touze ale stojí v cestě krutá macecha (Missi Pyle) a nevlastní sestra (Megan Park). Když si její nevlastní sestra přisvojí Katiein úžasný hlas a Luke (Freddie Stroma) se zamiluje do špatné dívky, musí Katie začít bojovat za své sny dřív, než Luke skončí v náručí její podlé nevlastní sestry. \n\nAle Luke všechno zjistí a zajistí, aby Katie o svojí slávu nepřišla. A tak při pěvecké soutěži,kde zazpívala Katie naživo, ale vypadalo to jako když zpívá její sestra, ukradl Luke kameru a natočil ji na Katie, která byla schovaná vzadu, aby ji nikdo neviděl, že to zpívá ona a Katie byla vidět vzadu na plátně a všechno dobře skončilo, protože se Luke zamiloval do Katie a Katie se splnil tajný sen o tom, že bude zpěvačkou. \n\n"}
{"id": "958945", "url": "https://cs.wikipedia.org/wiki?curid=958945", "title": "Oslany", "text": "Oslany\n\nOslany jsou obec na Slovensku, v okrese Prievidza v Trenčínském kraji ležící na úpatí pohoří Vtáčnik. Žije zde  obyvatel.\n\nPrvní písemná zmínka o obci pochází z roku 1254.\n\n"}
{"id": "958950", "url": "https://cs.wikipedia.org/wiki?curid=958950", "title": "Kniha roku Lidových novin 2013", "text": "Kniha roku Lidových novin 2013\n\nKniha roku Lidových novin 2013 je 23. ročník od obnovení ankety \"Lidových novin\" o nejzajímavější knihu roku 2013 (do ankety jsou také započítány hlasy pro knihy vydané koncem roku 2012). V anketě hlasovalo 239 z celkových více než 400 oslovených osobností a se 14 hlasy zvítězila básnická sbírka \"Zimní dvůr\" Bohdana Chlíbce. Hlasování se uzavřelo 2. prosince 2013 a výsledky ankety vyšly ve zvláštní příloze \"Lidových novin\" 14. prosince 2013.\n\nAnketní otázka byla mimořádně k 120. výročí vzniku \"Lidových novin\" rozšířena také o dotaz na knihu vydanou v uplynulých 120 letech, která respondenta nejvíce ovlivnila, či nejsilněji zasáhla.\n"}
{"id": "958958", "url": "https://cs.wikipedia.org/wiki?curid=958958", "title": "Underneath the Tree", "text": "Underneath the Tree\n\nUnderneath the Tree (\"pod stromečkem\") je pilotní singl americké zpěvačky Kelly Clarkson z jejího šestého a zároveň prvního vánočního alba Wrapped in Red. Singl napsal Kelly Clarkson spolu s producentem Gregem Kurstinem, který singl i produkoval jako všechny singly na albu.\n\nKelly poprvé singl představila v The Today Show a to 26. listopadu 2013. Poté ho představila v páté řadě pěvecké soutěže The Voice 3. prosince 2013\n"}
{"id": "958960", "url": "https://cs.wikipedia.org/wiki?curid=958960", "title": "Kaple Panny Marie Pomocné (Újezd)", "text": "Kaple Panny Marie Pomocné (Újezd)\n\nKaple Panny Marie Pomocné je barokní kaple ve vsi Újezd, což je místní část obce Jestřebí na Českolipsku. Je chráněna jako kulturní památka České republiky.\n\nV roce 1958 byla kaple zapsána do Ústředního seznamu kulturních památek České republiky s číslem 27943/5-3203. Nyní náleží pod Římskokatolickou farnost v Jestřebí. V katalogu litoměřického biskupství je uvedena jako Újezd, kaple P. Marie Pomocné.\n\n"}
{"id": "958961", "url": "https://cs.wikipedia.org/wiki?curid=958961", "title": "Vinyla 2013", "text": "Vinyla 2013\n\nVinyla 2013 je třetí ročník hudebních cen Vinyla. Výsledky byly vyhlášeny 26. února 2014 v brněnském klubu Fléda.\n\n\n\n"}
{"id": "958962", "url": "https://cs.wikipedia.org/wiki?curid=958962", "title": "Efektní příze", "text": "Efektní příze\n\nEfektní příze (angl.: \"fancy yarns\", něm.: \"Effektgarne\") jsou délkové textilie se záměrně tvořenými odchylkami od pravidelného a hladkého tvaru nebo barvy. Říká se jim také zdobné příze, protože hlavním účelem jejich použití je zvýšení estetického účinku textilie. \nZačátky výroby efektních přízí nejsou přesněji doloženy. K nejstarším archeologickým nálezům patří zbytky nití z čínského Ürümchi (období kolem roku 1000 př. n. l.) sestávajících z velmi jemného jádra ovinutého přástem (hrubou velmi měkkou nití). Výroba textilií odpovídajících zhruba současné definici zdobných přízí byla známá teprve od 18. století. Bylo to několik druhů přízí skaných ze dvou nití nebo kovových stužek z různých materiálů a z roku 1770 pochází první zmínka o tkané (a stříhané) žinylce. V 19. století se začaly vyrábět \"prstencové\" skací stroje, od druhé poloviny 20.století se uplatnily první stroje s dutým vřetenem a stroje na skaní žinylky.\nPodle hrubých odhadů ze začátku 21. století se ve světě zpracovává asi 1 % textilních vláken na efektní příze (\"Gong/Wright\" str. 144). \n\nMenší část efektních přízí se používá v jednoduché formě k výrobě tkanin a pletenin. Vzorují se \n\nPrstencové skací stroje jsou konstruovány na stejném principu jako dopřádací, jen namísto průtahového ústrojí je na nich instalováno zařízení, které umožňuje podávání 2-4 nití s rozdílnou rychlostí. \nZpůsob výroby je popsán v článku Skaní s dutým vřetenem. \n\nV různých odborných příručkách se popisuje asi 20 druhů efektních přízí, které se dají vyrábět na těchto strojích ve více než 2000 variantách. Jejich názvy nejsou všeobecně platné, některé druhy se proto vzájemně zaměňují, obzvlášť při překladech z cizích jazyků může dojít k nedorozuměním (viz např. článek Pupenová efektní příze). \n\nK často používaným druhům patří (bez záruky za správnost pojmenování) např. příze: \nbuklé , \"knoflíková\" , smyčková, froté, pupenová , \"plamencová\" \nZpůsob výroby je popsán ve stejnojmenném článku. Ke známým variantám žinylky patří např. \n\n\"kulatá\" , \"vlnitá\", \"řídká\", \"střapcová\" (feather), \"nepravá\" (ze dvou nití buklé nebo gimpy)\nV odborné literatuře (\"Gong/Wright\" str. 79-80) se popisuje možnost výroby efektní příze družením příze z několika vývodů při vzduchovém tvarování. \nTématem páskových textilií se podrobně zabývá článek Pásková příze . \n"}
{"id": "958967", "url": "https://cs.wikipedia.org/wiki?curid=958967", "title": "Tie It Up", "text": "Tie It Up\n\nTie It Up (\"Svaž to\") je singl americké zpěvačky Kelly Clarkson. Singl napsali Ashley Arrison, Shane McAnally a Josh Osborne, vyšel 25. června 2013 jako samostatný singl.\n\nV říjnu 2013 Clarkson oznámila, že singl najdeme na její připravované sedmé desce na rok 2014, která bude v country žánru.\n\nHudební video obsahuje fotografie poslané od fanoušků. Ukazuje různé výjevy ze svatby jako je řezání dortu, házení kytice, tanec na svatebním hostinci nebo první polibky novomanželů.\n"}
{"id": "958974", "url": "https://cs.wikipedia.org/wiki?curid=958974", "title": "Billy Wright", "text": "Billy Wright\n\nWilliam Ambrose \"Billy\" Wright (6. únor 1924, Ironbridge – 3. září 1994, Londýn) byl anglický fotbalista, legenda klubu Wolverhampton Wanderers. Byl prvním fotbalistou na světě, který dosáhl mety sto utkání v reprezentačním dresu.\n\nHrával na pozici obránce.\n\nV dresu anglické reprezentace hrál na třech světových šampionátech (1950, 1954, 1958). Celkem za národní tým odehrál 105 utkání (90 jako kapitán), v nichž vstřelil 3 góly. Odehrál za Anglii 70 zápasů v řadě, což je světový rekord.\n\nS klubem Wolverhampton Wanderers, v němž strávil celou svou hráčskou kariéru (1939–1959), se stal třikrát mistrem Anglie (1953/54, 1957/58, 1958/59) a jednou získal FA Cup (1948/49).\n\nRoku 1952 byl v anketě FWA vyhlášen anglickým fotbalistou roku. V anketě Zlatý míč, která hledala nejlepšího fotbalistu Evropy, skončil roku 1957 druhý, roku 1958 šestý a roku 1956 devátý.\n\n"}
{"id": "958980", "url": "https://cs.wikipedia.org/wiki?curid=958980", "title": "Johnny Haynes", "text": "Johnny Haynes\n\nJohn Norman \"Johnny\" Haynes (17. října 1934, Londýn – 18. října 2005, Edinburgh) byl anglický fotbalista, legenda klubu Fulham FC. Hrával na pozici útočníka.\n\nV dresu anglické reprezentace hrál na dvou světových šampionátech (1958, 1962). Byl v nominaci již na světovém šampionátu ve Švýcarsku roku 1954, ale do bojů na závěrečném turnaji nezasáhl. Celkem za národní tým odehrál 56 utkání (22 jako kapitán), v nichž vstřelil 18 gólů.\n\nZa Fulham celkem odehrál 657 utkání (klubový rekord) a vstřelil 157 branek (rovněž dlouho rekord, roku 1989 však překonán Gordonem Daviesem).\n\nV anketě Zlatý míč, která hledala nejlepšího fotbalistu Evropy, skončil roku 1961 třetí, roku 1958 sedmý a roku 1957 sedmnáctý.\n\nZemřel na následky autohavárie.\n\n"}
{"id": "958981", "url": "https://cs.wikipedia.org/wiki?curid=958981", "title": "Džúnágadh", "text": "Džúnágadh\n\nDžúnágadh (také \"Džúnágarh\", anglicky \"Junagadh\", gudžarátsky જુનાગઢ) je okresní město v indickém státě Gudžarát. Leží na poloostrově Kathijavár, 350 km jihozápadně od Ahmadábádu. Město má 320 000 obyvatel. Historickými pamětihodnostmi jsou pevnost, kterou založil král Čandragupta Maurja, Ašókovy edikty, vytesané v nedalekých skalách Girnár a Mohabbat Maqbara, mauzoleum navába Bahaduddinbhaj Hasainbhaje.\n\nDžúnágadh byl hlavním městem stejnojmenného knížectví, které bylo založeno v roce 1748. Od roku 1807 byl britským protektorátem. V roce 1947 měl stát 8643 km² a přes půl milionu obyvatel. Naváb (hlava státu) Mohammad Mahabat Khanji III., který byl muslim, vyhlásil 15. srpna 1947 připojení k Pákistánu (státeček sice neměl s Pákistánem společnou hranici, existovalo ale dobré námořní spojení). S tím však nesouhlasila většina obyvatel, která vyznávala hinduismus. 9. listopadu 1947 obsadila Džúnágadh indická armáda a v únoru 1948 se konalo referendum, v němž hlasovalo 99 % voličů pro to, aby se Džúnágadh stal součástí Indické republiky.\n\nNa území bývalého státu Džúnágadh se nachází Gírský les, poslední místo, kde žije ve volné přírodě lev indický.\n\n\n"}
{"id": "958983", "url": "https://cs.wikipedia.org/wiki?curid=958983", "title": "Jicchak Arad", "text": "Jicchak Arad\n\nJicchak Arad (: יצחק ארד, rodné jméno Jicchak Rudnicki, hebrejsky: יצחק רודניצקי; ‎* 11. listopadu 1926, Święciany) je izraelský historik, penzionovaný brigádní generál Izraelských obranných sil a někdejší sovětský partyzán, který v letech 1972 až 1993 zastával pozici ředitele památníku Jad vašem. Počátkem 21. století bylo odhaleno, že sloužil v sovětské tajné službě NKVD, a od roku 2006 byl vyšetřován v Litvě pro podíl na válečných zločinech a zločinech proti lidskosti. Litevský generální prokurátor nakonec obvinění stáhl s odůvodněním „nebylo možné získat dostatečné důkazy“ poté, co Izrael odmítl v této záležitosti spolupracovat.\n\nNarodil se jako Jicchak Rudnicki v polské obci Święciany (dnes jde o město Švenčionys v Litvě). V mládí byl členem mládežnického sionistického hnutí ha-No'ar ha-cijoni. Během druhé světové války byl, jak sám uvedl v rozhovoru s Harry Cargasem, v letech 1942 až 1944 aktivní v podzemním hnutí v ghettu. V únoru 1943 se přidal k sovětským partyzánům v Markovově brigádě, což byla primárně nežidovská jednotka, v níž se setkal s antisemitismem. S výjimkou průniku do ghetta ve Vilně v dubnu 1943, kde se setkal s partyzánským vůdcem Abou Kovnerem, zůstal až do konce války se sovětskými partyzány, s nimiž bojoval proti německé armádě (podílel se například na podminování železničních tratí a přepadech v oblasti Naroczského lesa). Podle Arada bylo oficiálním postojem sovětského partyzánského hnutí neumožnit samostatnou aktivitu židovských jednotek.\n\nHistorik Mark Paul vysvětlil, že Arad (tehdy osmnáctiletý Rudnicki) náležel k partyzánské skupině, která byla součástí Vorošilovovy brigády u Naroczského lesa, která se účastnila trestných misí vůči jiným partyzánským skupinám, jež považovali za nepřátele. Partyzáni z Vorošilovovy brigády zastupovali sovětské zájmy v této oblasti a poslouchali rozkazy NKVD v řadě odvetných akcí. Partyzán Noah Shneidman odhadl, že součástí brigády bylo nejméně 300 židovských partyzánů, tedy přibližně pětina její velikosti. Polský historik Piotr Zychowicz zmínil, že podle důkazů litevské prokuratury se Arad dal k NKVD koncem roku 1944 a aktivně bojoval s protikomunistickým litevským odbojem. Měl se podílet na akci NKVD, jíž byla zničena Tigrasova brigáda v rámci litevské osvobozenecké armády. Arad trval na tom, že nebyl příslušníkem NKVD a rozporoval tak důkazy, které předložil Rytas Narvydas z litevského Centra pro výzkum genocidy a odboje. Arad měl být z řad NKVD údajně propuštěn pro nedisciplinované chování. Z jednoho z rozhovorů vyšlo najevo, že dokumenty, údajně prokazující Aradovu účast na zmíněných trestných činech během války, jsou tajné a nepřístupné veřejnosti. Řada činů partyzánské jednotky, k níž Arad náležel, které by mohly být považovány za válečné zločiny, jsou popsány v knize \"The Partisan\" z roku 1979, jejímž autorem je sám Arad. Patří mezi ně například zastřelení důstojníka Zemské armády či litevského policisty, kteří byli válečnými zajatci, nebo podpálení domů v rámci odvetné akce proti litevské vesnici, která organizovala sebeobranu proti partyzánům a byla vyzbrojena Němci.\n\nV prosinci 1942 nelegálně imigroval do britské mandátní Palestiny na uprchlické lodi \"Chana Seneš\" (pojmenované po židovské partyzánce a parašutistce téhož jména). Ve své vojenské kariéře v řadách izraelských obranných sil dosáhl hodnosti brigádního generála a byl jmenován do funkce vrchního vzdělávacího důstojníka. Z armády odešel v roce 1972.\n\nBěhem svého akademického působení učil o židovských dějinách na Telavivské univerzitě, a bádal o druhé světové válce a holocaustu, o čemž publikoval řadu knih, převážně v hebrejštině. V pozdější době se zabývá tématem holocaustu v Sovětském svazu. Celkem dvacet jedna let působil ve funkci ředitele památníku holocaustu Jad vašem v Jeruzalémě, a to mezi lety 1972 až 1993. I po odchodu z této pozice s památníkem spolupracuje jako poradce.\n\nV červnu 2007 oslovila Litva Izrael s žádostí o vyslechnutí Jicchaka Arada kvůli podezření ze spáchání válečných zločinů a zločinů proti lidskosti. Litevské vyšetřování mělo prokázat, že Arad sloužil v sovětské NKVD. Vilniuský prapor, v němž Arad sloužil, byl přitom obviněn z vraždění litevských civilistů a příslušníků protisovětského odbojového hnutí v letech 1943 až 1944, a litevský generální prokurátor měl podezření, že se Arad na těchto zločinech podílel. Izrael žádost odmítl a označil ji za „nehoráznost“. Arad obvinění odmítl a tvrdil, že jde o pomstu za seznam, jenž vypracoval, v němž vyjmenovával zvěrstva prováděná litevskými kolaboranty. Litevský prokurátor Rimvydas Valentukevicius následně tiskové agentuře AFP oznámil, že jeho podezření je založeno na Aradových memoárech a dokumentech získaných z litevského Centra pro výzkum genocidy a odboje. Úřad generálního prokurátora nakonec vyšetřování zastavil v září 2008, jelikož dle jeho slov, „nebylo možné získat dostatečné důkazy“.\n\nNíže jsou uvedena díla publikovaná Aradem v angličtině.\n\n"}
{"id": "958987", "url": "https://cs.wikipedia.org/wiki?curid=958987", "title": "Studený bufet", "text": "Studený bufet\n\nStudený bufet (originální francouzský název \"Buffet froid\") je francouzský film, který v roku 1979 natočil režisér Bertrand Blier podle vlastního scénáře. Hlavní role absurdního komediálního dramatu ztvárnila trojice herců Gérard Depardieu, Bernard Blier a Jean Carmet.\n\n\n"}
{"id": "958991", "url": "https://cs.wikipedia.org/wiki?curid=958991", "title": "Betlémské světlo", "text": "Betlémské světlo\n\nBetlémské světlo (německy \"ORF-Friedenslicht aus Bethlehem\", slovensky \"Betlehemské svetlo\", polsky \"Betlejemskie Światło Pokoju\", anglicky \"Peace Light of Bethlehem\" nebo \"Peace Light from Bethlehem\", francouzsky \"Lumière de Bethléem\", italsky \"Luce della Pace da Betlemme\") je plamínek zapalovaný každoročně před Vánoci v betlémské jeskyni, v níž se podle tradice narodil Ježíš Kristus, a rozvážený skauty do řady míst v mnoha evropských a také několika amerických zemích. Zpravidla bývá nejprve letecky dopraven do Vídně, odkud se dále šíří většinou po železnici.\n\nNa přelomu 11. a 12. století okupovaly turecké kmeny Seldžuků část Malé Asie a Svatou zemi, ve které se narodil a zemřel Ježíš Kristus, a znemožnily tak křesťanům navštěvovat tato posvátná místa. Proto rytíři na výzvu papeže Urbana II. zorganizovali křížové výpravy do Palestiny. Nejprve osvobodili Betlém, kde se Ježíš Kristus narodil, a později i Jeruzalém, kde zemřel. Křižáci uskutečnili celkem osm výprav, ale pouze jediná se dostala až do Jeruzaléma. Legenda praví, že jeden mladý rytíř se zapřísahal, že pokud se vrátí domů z křížové výpravy, tak do svého rodného města Florencie přinese plamínek ohně z betlémské baziliky. Věřilo mu však pouze málo lidí, protože z křížových výprav se vrátil jen málokdo. V Palestině kromě bitev hrozilo i nebezpečí nákazy cizími chorobami. Po třech letech, těsně před Vánocemi v roce 1099 dorazili otrhaní mladíci do Florencie, kde v jejich čele stál jeden se zapálenou svící s plamenem. Všichni přísahali, že plamínek pochází z Betléma a zmíněný rytíř jej nesl v dobrých i zlých dobách po poušti i po moři jen pro to, aby splnil svůj slib. Svíci umístil v kostele, odkud si pak plamínek chodili zapalovat i další obyvatelé. Ve středověku to byl první i poslední plamen z rodiště Ježíše Krista.\n\nV rámci akce Světlo ve tmě byl plamínek světla představen rakouskou umělkyní Adou Brandstetterovou jako symbol pro mír. Plamínek světla byl zapálen v předvánoční době v rodné jeskyni Ježíše Krista v Betlémě a následně byl přepraven v nevýbušné lampě letadlem do Vídně. Odtud byl a i nadále je rozesílán do dalších zemí. S myšlenkou Betlémského světla pak přišla rakouská veřejnoprávní televize ORF, která organizovala vánoční sbírku pro postižené děti. Pro ozvláštnění sbírky vymyslela to, že by mohla poslat jedno tělesné postižené dítě letadlem do Betléma, aby zapálilo svíci v betlémské bazilice a letadlem převezlo zpět do Lince.\n\nV roce 1988 přišel s myšlenkou rozsáhlé distribuce betlémského světla skautský vůdce Herbert Grünwald. Byl inspirován myšlenkou mírového světla, se kterou přišla právě Ada Brandstetterová. Od roku 1989 tak Herbert Grünwald každoročně pořádá ve Vídni ekumenický obřad, na kterém je plamen míru předáván delegacím skautů z celého světa.\n\n23.12.1989 Betlémské světlo do ČSSR poprvé přivezl oddíl bratří Revilliodových / 43., který působil jako součást Českého a slovenského exilového skautingu a zároveň jako 43.oddíl Vídeňských skautů a skautek (v rámci této organizace působí také Herbert Grünwald), pod vedením Radka Pavlovce a Ludmily Pavlovcové. Oddíl přivítali skauti z Prahy a Nové Paky. Jedním z organizátorů setkání byl Antonín Sum. Skauti společně Betlémským světlem zapálili svíčku na hrobu Antonína Benjamina Svojsíka, zakladatele českého junáctví.\n\nOd roku 1990 se plamen míru rozšířil do dalších zemí východní Evropy, kde se používá označení \"Betlémské světlo\". Slovenští skauti přebírají světlo ve Vídni a na hraničním přechodu Lysá Poľana je předávají polským skautům. Po bohoslužbě v Bukowině Tatrzańské je Betlémské světlo rozšířeno po Polsku a následně je předáváno do sousedních zemí jako jsou Litva, Bělorusko, Ukrajina a Rusko. Podobně to funguje i s přesunem plamene do dalších zemí.\n\nV roce přijetí Rakouska do Evropské unie (1995) přinesl rakouský poslanec evropského parlamentu Paul Rübig tradici zapáleného světla z Betlému do Evropského parlamentu ve Štrasburku, kde se každý rok rozsvěcí světlo pro občany celé Evropy. Stále častěji hornorakouské děti Světlo míru předávají významným německým nebo světovým politikům. Bylo předáno José Manuelovi Barrosovi nebo Heinzovi Fischerovi. V adventním čase v roce 2001 bylo přítomno i na Ground Zero v New Yorku. Bylo předáváno papeži Benediktu XVI. a později i papeži Františkovi. \n\nBěžně je světlo přinášeno z Betléma, v roce 2001 však z důvodu nebezpečné situace v oblasti Betléma bylo přepraveno z Izraele. V roce 2012 byla kvůli k tehdejšímu blízkovýchodnímu konfliktu bezpečnostní situace natolik nepříznivá, že pouť, která doprovází světlo, musela být zrušena. Světlo bylo tehdy doneseno arabskými dětmi, stejně jako již třikrát v minulosti, přineseno do Tel Avivu, odkud bylo převezeno letadlem do Rakouska.\n\n\nBetlémské světlo rozvážejí v Česku skauti vlakem. Světlo je nejprve z Vídně přepraveno do Brna, odkud se řada menších skupinek rozjíždí do celé země. Ve větších městech světlo distribuují též speciální historické tramvaje. Světlo pak bývá dostupné na různých veřejných místech, například kostelích nebo knihovnách. V roce 2019 šlo o celkem 1 500 míst.\n\nSvětlo míru je převezeno letadlem na letiště v Linci. V předvečer třetí adventní neděle je předáváno ve Vídni skautským delegacím z celé Evropy. V Rakousku je Světlo míru umístěno v všech regionálních studiích ORF, v kostelích, v budovách Červeného kříže, na železničních stanicích, v budovách Samaritánské agentury, v hasičských zbrojnicích a ve skautských klubovnách.\n\n"}
{"id": "958996", "url": "https://cs.wikipedia.org/wiki?curid=958996", "title": "Ostrov Říjnové revoluce", "text": "Ostrov Říjnové revoluce\n\nOstrov Říjnové revoluce (rusky \"\" – \" Ostrov Okťabrskoj Revoljucii\") je největší ostrov souostroví Severní země v Severním ledovém oceánu. Patří k Rusku, kde od 1. ledna 2007 spadá do Tajmyrského rajónu Krasnojarského kraje (předtím byl součástí samostatného Tajmyrského autonomního okruhu).\n\nCelková rozloha ostrova je 14 710 kilometrů čtverečních, nejvyšším bodem je vrchol Karpinského ledovce ve východní části ostrova s výškou zhruba 965 metrů, který je i nejvyšším bodem celého souostroví. Sedm ledovců pokrývá zhruba polovinu ostrova, druhá polovina je porostlá tundrou. Na jihovýchodě je oddělen od Bolševiku 20–38 kilometrů širokým Šokalského průlivem a na severozápadě 3–18 kilometrů širokým průlivem Rudé armády od ostrovů Komsomolec a Pioněr. Východní břeh ostrova omývá moře Laptěvů, západní břeh Karské moře.\n\nOstrov objevila spolu s celou Severní zemí v roce 1913 expedice Borise Andrejeviče Vilkického a nazvala ho původně \"Svatá Alexandra\" (rusky \"\" – \"Svjataja Alexandra\"). Rozsah ostrova ovšem prokázala až expedice Georgije Alexejeviče Ušakova a Nikolaje Nikolajeviče Urvanceva v letech 1930–1932.\n"}
{"id": "959000", "url": "https://cs.wikipedia.org/wiki?curid=959000", "title": "Beyoncé (album)", "text": "Beyoncé (album)\n\nBeyoncé (stylizováno jako BEYONCÉ) je páté studiové album americké zpěvačky Beyoncé. Dne 13. listopadu 2013 bylo nečekaně, bez předchozího oznámení, vydáno na iTunes. V obchodech bylo prodáváno až od 21. prosince 2013. Bylo nahráno u nahrávacích společností Parkwood Entertainment a Columbia Records. Album bylo propagováno i jako vizuální album, ke každé písni z alba byl natočen klip. Spolu s albem se proto prodávalo i DVD s videoklipy.\n\nRoku 2015 Beyoncé obdržela, na 57. předávání cen Grammy, tři ceny, dvě za píseň \"Drunk In Love\" (ft. Jay-Z), (nejlepší R&B píseň a nejlepší R&B počin) a jednu za album s nejlepším prostorovým zvukem (\"Beyoncé\").\n\nZa první tři hodiny si ho koupilo 80 000 lidí, za první tři dny se poté celosvětově prodalo 828 000 kusů, a tím se stalo nejrychleji se prodávaným albem na iTunes. V první týden prodeje se v USA prodalo, pro Beyoncé rekordních, 617 000 kusů a album tím debutovalo na první příčce žebříčku Billboard 200. V druhý týden se prodalo dalších 374 000 kopií a Beyoncé tím získala certifikaci platinová deska od americké asociace RIAA za milion kusů alba v distribuci. Ve třetí týden se prodalo dalších 310 000 kusů. K březnu 2014 se ho v USA prodalo 1 823 000 kusů. V únoru 2015 byl již celkový prodej alba v USA 2,2 milionů kusů. K listopadu 2014 bylo celosvětově prodáno 5 milionů kusů alba.\n\ncz.imusic-shop.eu/beyonce\n"}
{"id": "959003", "url": "https://cs.wikipedia.org/wiki?curid=959003", "title": "Volební výsledky Strany svobodných občanů", "text": "Volební výsledky Strany svobodných občanů\n\nStrana svobodných občanů se účastní pravidelně voleb od roku 2009.\n\nPrvní výraznější úspěch v rámci předvolebních průzkumů zaznamenali Svobodní v březnu 2012, kdy tato strana v hypotetických volbách do Sněmovny v průzkumu agentury Factum Invenio dosáhla 3,6% podpory a přiblížila se tak 5% hranici uzavírací klausule potřebné pro získání mandátů ve Sněmovně.\n"}
{"id": "959004", "url": "https://cs.wikipedia.org/wiki?curid=959004", "title": "Římskokatolická farnost Znojmo-Hradiště", "text": "Římskokatolická farnost Znojmo-Hradiště\n\nŘímskokatolická farnost Znojmo-Hradiště je územní společenství římských katolíků s farním kostelem svatého Hippolyta ve městě Znojmo v děkanátu Znojmo.\nHradiště bylo v 9. a 10. století významným sídelním centrem Velkomoravské říše a právě v místech dnešního kostela sv. Hippolyta vznikla na konci 9. století první církevní stavba ve Znojmě a jedna z nejstarších sakrálních staveb v českých zemích vůbec. Zasvěcení kostela napovídá, že svůj podíl na založení měli patrně benediktýnští mnichové z opatství sv. Hippolyta ve Východní marce (dnešní St. Pölten v Dolním Rakousku). Kostel přečkal zánik velkomoravské státnosti a sloužil ještě prvním přemyslovským držitelům Znojma v 11. století, kdy při kostele vzniklo světské proboštství. Roku 1240 daroval král Václav I. Hradiště křížovníkům s červenou hvězdou, v jejichž držení je kostel s klášterem dodnes. Na konci 13. století postavili křížovníci na velkomoravských základech nový gotický kostel s klášterem. K další přestavbě klášterního areálu došlo po třicetileté válce. Kostel dostal svoji současnou barokně-klasicistní podobu ve druhé polovině 18. století.\nFarnost spravují křižovníci. Administrátorem excurrendo je od 5. února 2002 R. D. Josef Hudec, OCr.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. února. Adorační den připadá na 13. srpen.\n\nVe farnosti se pravidelně koná tříkrálová sbírka. V roce 2017 činil její výtěžek na území Znojma 147 365 korun.\n\n"}
{"id": "959010", "url": "https://cs.wikipedia.org/wiki?curid=959010", "title": "Čchang-e 2", "text": "Čchang-e 2\n\nČchang-e 2 je druhá čínská kosmická sonda určená v roce 2010 k průzkumu Měsíce a zároveň první čínská meziplanetární sonda.\n\nSonda je součástí první fáze čínského kosmického výzkumu Měsíce (všeobecně nazývaného program Čchang-e), který zahrnuje podrobný výzkum Měsíce z jeho oběžné dráhy. Z technologického hlediska je tato sonda podobná své předchůdkyni Čchang-e 1, obsahuje také podobné vědecké vybavení. Na rozdíl od ní má však vícero vylepšení, např. výkonnější CCD kameru na snímkování Měsíce. Celková hmotnost sondy je 2 480 kg.\n\nSonda odstartovala 1. října 2010 v 11:00 UTC z kosmdromu Si-čchang s pomocí nosné rakety Dlouhý pochod. Při tomto startu byla na rozdíl od Čchang-e 1 použitá výkonnější nosná raketa, aby mohlo k přechodu na transluneční dráhu dojít dříve. Počáteční geocentrická parkovací dráha tak dosahovala přibližně parametrů 200 x 380 000 km. Doba přeletu k Měsíci tak byla zkrácena na 5 dní proti 152 dnům své předchůdkyně. Čchang-e 2 tak byla na sluneční dráhu navedena už 6. října 2010. Tři dny poté byla sonda navedena na přibližně kruhovou pracovní dráhu ve výšce 100 km, 26. října bylo perigeum této dráhy sníženo na 15 km a sonda naplno spustila vědecký výzkum Měsíce a přitom pořizovala snímky z povrchu s rozlišením 1 metr/pixel.\n\nDne 9. června 2011 sonda ukončila blízký výzkum Měsíce a po zážehu korekčního motoru se odpoutala z jeho oběžné dráhy a přešla na jinou dráhu zaměřenou do libračního bodu L2. Stala se tak historicky první sondou, která takovýto přímý přechod z selenocentrické dráhy dráhy do libračního bodu L2 uskutečnila. V tomto bodě sonda pokračovala ve výzkumu meziplanetárního prostoru. Po manévru 15. dubna 2012 sonda oblast tohoto bodu opustila a jako první čínská sonda přešla na meziplanetární dráhu, která ji navedla k střetnutí s drahou planetky 4179 Toutatis. Kolem ní přeletěla v těsné blízkosti (méně než 3,2 km) 13. prosince 2012 a pořídila mnoho kvalitních snímků této planetky.\n\n"}
{"id": "959011", "url": "https://cs.wikipedia.org/wiki?curid=959011", "title": "Lovci kožišin", "text": "Lovci kožišin\n\nLovi kožišin (1934) je dobrodružný román pro mládež ze života kanadských traperů a farmářů od českého spisovatele Františka Flose. Vypráví se v něm o dramatických lovech zvěře, o obtížném životě lidí v pralesních pustinách i o obětavém přátelství bílých a rudých lovců.\n\nRomán začíná v době prohibice ve Filadelfii. Skupina mladíků z vážených rodin se z nerozvážnosti rozhodne pomoci podloudníkům při pašování alkoholu a jsou odhaleni policií. Mezi nimi je i hlavní hrdina románu Dan Hautaine, který je při střetnutí s policií zraněn a málem se utopí. Život mu zachrání kapitán Richard, který je sice také podloudníkem, ale využije zmatku a v bezpečí dopraví mladíka na břeh k jeho dědečkovi, u kterého Dan žije. Z Dana a Richarda se stanou velcí přátelé.\n\nPo čase dostane Dan dopis od své matky z Chicaga, že jeho otec, známý bankéř zmizel. Odjede okamžitě v doprovodu Richarda za svou matkou, kde se dozví, že jeho otec v poslední době nervově těžce onemocněl, dostává záchvaty a dokonce při nich ztrácí vědomí. Pak se objeví jeho vzkaz, že odjíždí, aby po něm nepátrali. Brzy se zjistí, že byl spatřen v Seattlu, odkud odjel lodí do kanadského Vancouveru. Dan s Richardem se vydají v jeho stopách. Seznámí se s lovcem Abrahámem Grassem, který jim přislíbí v jejich hledání pomoc.\n\nDan se s Richardem vydávají na sever, kde Grass loví pro kožišiny zvířata. Postupně se zaučují v lovu a seznámí se i s místními Indiány. Když jim lupiči v jejich nepřítomnosti zapálí chatu a ukradnu všechny zásoby, vezmou je Indiáni k sobě do tábora. Na jaře se všichni vydávají na další putování. Dostanou se k rozestavěné železnici a stanou se dělníky.\n\nDanův otec se zatím zotavuje u svého bratra a švagrové poblíž městečka Peace River v Albertě. K jeho uzdravení nejvíce přispívá jeho malá neteř Marie Anna, která si s ním povídá, hraje mu na klavír a přichází za ním, kdy na něj padá malomyslnost a vždy ho nějak rozptýlí. Marie Anna není přitom jeho pokrevní neteř, protože jí jako sirotka jeho bratr se ženou přijali za vlastní.\n\nJednoho dne podnikne Danyho otec se svými příbuznými výlet do hor a jsou svědky, jak dojde k sesuvu, kterýs sebou strhne několik chatrčí dělníků na stavbě železnice. Díky úspěšným záchranným akcím je ze sutin zachráněn Dan, který se tak šťastně setká se svým otcem. \n\nDan se s otcem, Richardem a Grassem vrací zpět domů. Dan a Richard pokračují do Filadelfie k Danovu dědečkovi Grass se zde vydává za svou rodinou. Těsně před odchodem si slíbí, že se budou navštěvovat a vydají se zase někdy na sever, aby si zalovili a opravili chatu. Navíc dědeček sežene Grassovi stálou práci, aby nemusel každý rok jezdit na sever pracně lovit a tím získávat peníze na obživu.\n"}
{"id": "959012", "url": "https://cs.wikipedia.org/wiki?curid=959012", "title": "Andira", "text": "Andira\n\nAndira (\"Andira\") je rod rostlin z čeledi bobovité. Jsou to stromy nebo keře se zpeřenými listy a s plody připomínajícími peckovici, pro bobovité zcela netypickými. Vyskytují se v počtu asi 30 druhů v tropické Americe, jeden druh je rozšířen i v tropické Africe. Mají význam v medicíně, jako zdroj kvalitního dřeva i jako tropické parkové dřeviny. Druh \"Andira laurifolia\" je zajímavý podzemním kmenem a větvemi.\n\nAndiry jsou beztrnné keře a stromy, dosahující výšky až přes 35 metrů. Listy jsou lichozpeřené (řidčeji trojčetné), složené nejčastěji ze 3 až 7 párů většinou vstřícných, podlouhlých lístků. Vrcholový lístek bývá vejčitý, dlouze řapíčkatý. Palisty jsou štětinovité a vytrvalé nebo chybějí. Květy jsou drobné, pohledné, růžové, fialové nebo řidčeji bílé, téměř přisedlé, vonné, většinou nahloučené v hustých vrcholových nebo úžlabních latách. Kalich je miskovitý, zakončený drobnými zuby nebo uťatý. Korunní lístky jsou dlouze nehetnaté. Pavéza je okrouhlá, křídla podlouhlá a téměř přímá, člunek je tvořen 2 nesrostlými korunními lístky podobnými křídlům. Tyčinek je 10 a jsou dvoubratré, s horní tyčinkou volnou a zbývajícími 9 srostlými. Semeník je dlouze stopkatý, se 2 až 8 vajíčky (výjimečně jen s jediným vajíčkem) a s krátkou čnělkou. Plody připomínají peckovici, jsou dlouze stopkaté, kulovité, oválné až obvejčité, nepukavé, s vnější vrstvou (mezokarpem) dužnatou a vnitřní (endokarpem) tvrdou až dřevnatou. Plody většinou obsahují jediné semeno.\n\nRod andira zahrnuje asi 30 druhů. Je rozšířen v tropické Americe od Mexika a Floridy přes Karibské ostrovy a Střední Ameriku až po Argentinu a Paraguay. Pouze druh \"Andira inermis\" se vyskytuje i v tropické západní Africe. Stromy jsou běžné ve vlhkých pobřežních lesích, nejčastěji rostou podél vodních toků, na bažinatých místech a na savanách.\n\nDruh \"Andira inermis\" obsahuje berberin, biochanin-A, genistein, kalykosin aj.\n\nZ jihoamerických savan je znám druh \"Andira laurifolia\" (syn. \"A. humilis\") jako tzv. podzemní strom. Z kmene vyrůstají podzemní větve až do šíře 5 metrů a z nich vyrůstají olistěné větévky, které se teprve objevují nad úrovní terénu.\n\nRůzné druhy \"Andira\" jsou poměrně atraktivní stromy a jsou dosti často vysazovány v tropických zahradách a parcích. Některé druhy jsou také pěstovány jako stínící dřeviny na plantážích kávovníku.\nDřevo nejrozšířenějšího druhu, \"Andira inermis\", má červenohnědou až černou barvu, je tvrdé, pevné a velmi odolné vůči houbám i hmyzu. Je používáno na stavbu lodí, mostů a povozů, na výrobu nábytku i drobnějších předmětů. Na světových trzích se neobjevuje, neboť není dostupné ve větším množství.\n\nPlody \"Andira surinamensis\" používají jihoameričtí indiáni kmene Warao při ošetřování kožních nemocí. Kůra \"A. galeottiana\" a \"A. vermifuga\" je používána domorodci jako narkotikum a emetikum, proti střevním parazitům a jako jed k tradičnímu lovu ryb. Také kůra či semena \"Andira inermis\" jsou domorodci používány zejména proti střevním parazitům, při léčbě malárie a na ekzémy.\n"}
{"id": "959018", "url": "https://cs.wikipedia.org/wiki?curid=959018", "title": "Ptačí vršek (Ralská pahorkatina, 337 m)", "text": "Ptačí vršek (Ralská pahorkatina, 337 m)\n\nPtačí vršek (337 m n. m.) je vrch v okrese Česká Lípa Libereckého kraje. Leží asi 0,6 km severně od obce Bohatice na jejím katastrálním území.\n\nJe to drobný kuželovitý suk tvořený pronikem bazaltu (navíc polzenitová žíla na severozápadním úpatí) vypreparovaným ze svrchnokřídových zpevněných vápnitých sedimentů. Zvedá se na okrajovém svahu k Českolipské kotlině v jižním předpolí Kamenického kopce. Na severním svahu blízko vrcholu je opuštěný kamenolom. Vrchní partie jsou zalesněny smíšeným lesem, níže převažují pole a travinná vegetace s rozptýlenými keři.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Brnišťská vrchovina a Bohatické části.\n\nAutomobilem se dá nejblíže přijet do Bohatic jižně od vrchu. Odtud se dá po polní cestě dojít k vrcholu ze západní strany. Na vrchol nevede žádná oficiální cesta, ale výstupu nic nebrání.\n"}
{"id": "959028", "url": "https://cs.wikipedia.org/wiki?curid=959028", "title": "Jasan u Turyňského rybníka", "text": "Jasan u Turyňského rybníka\n\nJasan u Turyňského rybníka je památný strom v obci Kamenné Žehrovice, která se nalézá 6 km zjz. od okresního města Kladna ve středních Čechách. Jasan ztepilý (\"Fraxinus excelsior\") roste při severovýchodním okraji vesnice, na jižním břehu Turyňského rybníka (jinak též zvaného Velké Záplavy), největší vodní plochy Kladenska, několik desítek metrů západně od přepadu, jímž z rybníka vytéká potok Loděnice (Kačák). \n\nJasan požívá ochrany od roku 1985, kdy byl vyhlášen coby chráněný přírodní výtvor podle zákona 40/1956 Sb. S novým zákonem o ochraně přírody a krajiny 114/1992 Sb. později automaticky přešel do kategorie památný strom. Měřený obvod jeho kmene dosahuje 340 centimetrů (v  čase vyhlášení to bylo 328 cm), výška stromu 14 metrů. Označení jasanu zajišťuje tabule „Památný strom“ s malým státním znakem, osazená na sloupku po jeho východní straně. \n\nPamátný strom je jednoduše dostupný asi 150m odbočením ze „staré karlovarské“ silnice II/606 do ulice \"Na Turyni\"; přímo kolem něho vede široká cesta, lemující břeh rybníka. Poblíž, u výpusti rybníka, je situováno 5. zastavení („Turyňský rybník“) Drvotovy naučné stezky. Z naučné stezky, jež v tomto úseku vede v souběhu s červenou a modrou turistickou trasou, se ke stromu dojde asi po 70m neznačeném odbočení po břehu rybníka. \n\n"}
{"id": "959031", "url": "https://cs.wikipedia.org/wiki?curid=959031", "title": "Římskokatolická farnost Přímětice", "text": "Římskokatolická farnost Přímětice\n\nŘímskokatolická farnost Přímětice je územní společenství římských katolíků s farním kostelem svaté Markéty v děkanátu Znojmo.\nFarní kostel sv. Markéty zde stál již v 1. čtvrtině 13. století. Ze středověké stavby je dochováno gotické kněžiště kostela. Fara zde byla zřízena roku 1220 správcem znojemského hradu Jimramem a duchovní správa svěřena premonstrátskému klášteru ve Znojmě – Louce. Po jeho zrušení 29. 7. 1784 přešel patronát na moravský náboženský fond a pak roku 1789 na hrabata Ugarte, kteří získali přímětický statek, nově vytvořený z částí bývalého majetku kláštera v Louce, kláštera klarisek a Jezuitské koleje ve Znojmě.\nFarní budova byla místem jednání o příměří po porážce Rakouska Napoleonem v bitvě u Znojma 11. 7. 1809.\nPřehled duchovních v Příměticích je znám od roku 1706.Z louckých administrátorů přímětické fary proslul přírodovědec světové pověsti Prokop Diviš, který zde působil v letech 1736 – 1765. Od října 2010 do června 2015 byl farářem R. D. Mgr. Pavel Sobotka. Jde o člena farního týmu FATYM. V rámci změn ve FATYMu byl od 1. července 2015 ustanoven farářem v Příměticích R. D. Mgr. Jindřich Čoupek.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. říjen. Adorační den připadá na 11. srpna.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná Tříkrálová sbírka.V roce 2017 činil její výtěžek v Příměticích 55 105 korun.\n\n"}
{"id": "959040", "url": "https://cs.wikipedia.org/wiki?curid=959040", "title": "Keiičiró Nagašima", "text": "Keiičiró Nagašima\n\nKeiičiró Nagašima ( , \"Nagašima Keiičiró\"; * 20. dubna 1982 Ikeda) je japonský rychlobruslař.\n\nPrvních závodů Světového poháru se zúčastnil na konci roku 2004, na Zimní univerziádě 2005 získal v závodě na 500 m zlatou medaili. V roce 2006 se poprvé představil na Mistrovství světa ve sprintu (22. místo), na Zimních olympijských hrách 2006 se umístil na 13. (500 m) a 32. (1000 m) místě. Stříbrnou medaili získal na světovém sprinterském šampionátu 2009, o rok později vybojoval bronz. Ze zimní olympiády 2010 si přivezl stříbro ze závodu na 500 m, na dvojnásobné distanci dobruslil na 37. místě. Na Mistrovství světa ve sprintu 2013 skončil na 21. místě. Zúčastnil se Zimních olympijských her 2014, kde se v závodě na 500 m umístil na 6. místě.\n\n"}
{"id": "959044", "url": "https://cs.wikipedia.org/wiki?curid=959044", "title": "Římskokatolická farnost České Zlatníky", "text": "Římskokatolická farnost České Zlatníky\n\nŘímskokatolická farnost České Zlatníky (lat. \"Bohemozlatnicium,\" něm. \"Böhmisch Schladnig\") je zaniklé územní společenství římských katolíků v Českých Zlatníkách a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFara, která byla v místě zřízena roku 1376, zanikla kolem roku 1623. Od roku 1673 jsou vedeny matriky. Fara byla obnovena v roce 1694 a nově byla kanonicky zřízena roku 1739.\nFarnost existovala do 31. prosince 2012 jako součást farního obvodu farnosti Most - in urbe. Od 1. ledna 2013 zanikla sloučením do farnosti Vtelno u Mostu.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\n\n"}
{"id": "959051", "url": "https://cs.wikipedia.org/wiki?curid=959051", "title": "Děti z Kouřové hory", "text": "Děti z Kouřové hory\n\nDěti z Kouřové hory (v anglickém originále Children of Fire Mountain) je novozélandský televizní seriál. Vyrobila ho v roce 1979 společnost South Pacific Television. Autor scénáře byl Roger Simpson, režíroval Peter Sharp. Seriál získal tři ceny \"Feltex\". Československá televize ho v osmdesátých letech vysílala v rámci pořadu Magion.\n\nPříběh se odehrává na konci 19. století v klidném novozélandském městečku na úpatí sopky. Přijede sem z Anglie na dovolenou Sir Charles Pemberton a dostane nápad využít místní termální prameny k výstavbě luxusních lázní. Místní Maorové však toto místo považují za posvátné a odmítají mu půdu prodat. Dalšími motivy jsou milostný vztah mezi místním chlapcem Tomem a vnučkou Sira Charlese Sarah Jane, detektivní zápletka okolo hokynáře \"Sůvy\" Dwyera, který ilegálně pálí kořalku, a ohlasy právě probíhající búrské války.\n\n\n"}
{"id": "959054", "url": "https://cs.wikipedia.org/wiki?curid=959054", "title": "Kaple svaté Anny (Vítkov)", "text": "Kaple svaté Anny (Vítkov)\n\nKaple svaté Anny je barokní kaple ve vsi Vítkov, což je od 1. ledna 1981 místní část města Česká Lípa.\n\nKaplička svaté Anny byla ve vsi postavena v roce 1853. K přestavbě došlo v letech 1869 až 1870. V roce 1909 do ní uhodil blesk a bylo postavena znovu.\n\nNyní náleží pod Římskokatolickou farnost v Dobranově.Kaple byla prodána a je nyní (rok 2016) v soukromém vlastnictví. V katalogu litoměřického biskupství je uvedena jako Vítkov, kaple sv. Anny.\n\n"}
{"id": "959062", "url": "https://cs.wikipedia.org/wiki?curid=959062", "title": "Starší sestra", "text": "Starší sestra\n\nStarší sestra (: \"La Soeur aînée\", : \"The Elder Sister\") je obraz z roku 1869. Jeho autorem je francouzský umělec William-Adolphe Bouguereau.\n\nObraz byl v roce 1992 předán do Muzea výtvarných umění v Houstonu jako anonymní dar. Podle informací na webových stránkách muzea šlo o dar od neznámé ženy na památku jejího otce. Od té doby se obraz Starší sestra nachází v hlavní expozici v oddělení evropského umění a je jedním z nejznámějších exponátů muzea.\n\nNa pozadí venkovské krajiny je zobrazena dívka (starší sestra), sedící na skále a držící spící dítě (mladšího bratra). Malíři pózovali jeho dcera Henrietta a jeho syn Paul. Dokonalé rysy tváře dívky, její pohled mířící přímo kupředu, umístění nohou a rukou, bilance barev a kompozice, pozornost k detailům — to vše je charakteristické pro akademický styl Bouguereau, který byl považován za jednoho z nejznámějších evropských malířů–realistů své doby.\n\nVelikost obrazu je 130,2×97,2 cm, velikost rámu pak 171,5×139,7×14 cm.\n\n"}
{"id": "959069", "url": "https://cs.wikipedia.org/wiki?curid=959069", "title": "Karlov (Lomnice nad Popelkou)", "text": "Karlov (Lomnice nad Popelkou)\n\nKarlov je část města Lomnice nad Popelkou v okrese Semily, vesnická památková rezervace. Karlov je urbanisticky srostlý s Lomnicí a jeho centrum, Karlovské náměstí, je vzdáleno jen asi 200 metrů jihozápadně od centra Lomnice, Husova náměstí. Karlov nemá samostatné katastrální území ani není veden jako základní sídelní jednotka či oficiální část obce, takže jeho hranice nelze snadno určit. Vymezeno je území vesnické památkové rezervace, avšak i adresy některých novějších domů v některých nepojmenovaných uličkách západně a jihozápadně od ní užívají jména Karlov místo názvu ulice.\n\nCentrem někdejší vsi je obdélníkové Karlovské náměstí, k němuž jsou adresami přiřazeny i nejblíže navazující uličky. Karlovské náměstí je po obvodu je zastavěno přízemními domky, z nichž některé jsou zachovalými roubenými domky s podsíněmi a vyřezávanými štíty – lomenicemi, typickými pro někdejší městskou venkovskou zástavbu tohoto kraje. Karlovské náměstí je považováno za vrchol podkrkonošského dřevěného barokního urbanismu. Nejzřetelnější vlivy barokního slohu jsou na domě čp. 263 na severní straně náměstí.\n\nKarlov byl založen roku 1739 majitelem panství Karlem Morcinem. Z 18. století pocházejí také první zmínky o většině dnešních roubených staveb v rezervaci. V minulosti Karlovské náměstí sloužilo jako dobytčí trh. V roce 1874 postavili Karlovští v dolní části náměstí pískovcovou sochu Panny Marie Karlovské, patronky těhotných a neplodných žen (podle obrazu těhotné Panny Marie z kostela na pražském Karlově). Nachází se zde i malá kašna. V horní části náměstí stojí socha svatého Prokopa. Na ploše náměstí je dnes vzrostlý park, tvořený dvěma řadami stromů podél osy náměstí.\n\nOd šedesátých let dvacátého století se uvažovalo o vyhlášení památkové rezervace, uvažovalo se i o zboření domů v horní části náměstí a jejich nahrazení přenesenými ohroženými cennými domy z okolí. Karlov byl vyhlášen vesnickou památkovou rezervací 25. července 1995. Centrem rezervace je Karlovské náměstí, na východě je ohraničena ulicí Josefa Kábrta, na jihu ulicí Antala Staška, na severu Poděbradovou ulicí, přes kterou místy přesahuje, na východě je hranicí zhruba údolí, které Karlov odděluje od centra Lomnice.\n\nJako kulturní památky jsou chráněny obě sochy na Karlovském náměstí a 12 domů, z toho dva domy ve východní části jižní strany náměstí (čp. 243 a 244), čtyři domy na severní straně náměstí (čp. 265, 263, 262 a 259) a pět domů při příčné uličce u východní strany náměstí a u jejího vyústění do ulice Antala Staška.\n\nV roce 2011 byl z důvodu zániku odepsán dům čp. 248, v roce 2009 byl zbaven ochrany dům čp. 253, v roce 1983 byl zbaven ochrany dům čp. 267 na rohu ulic Poděbradova a Josefa Kábrta. Nedaleký památkově chráněný dům na adrese Josefa Kábrta 678 již leží mimo území památkové rezervace.\n\n\n"}
{"id": "959071", "url": "https://cs.wikipedia.org/wiki?curid=959071", "title": "Starší sestra (rozcestník)", "text": "Starší sestra (rozcestník)\n\nStarší sestra může být:\n"}
{"id": "959076", "url": "https://cs.wikipedia.org/wiki?curid=959076", "title": "Kaple svaté Anny Samotřetí (Naděje)", "text": "Kaple svaté Anny Samotřetí (Naděje)\n\nKaple svaté Anny Samotřetí je barokní kaple v osadě Naděje, místní části města Cvikov v okrese Česká Lípa. Postavena byla v roce 1821, po roce 1990 přešla do soukromého vlastnictví a byla upravena pro rekreaci.\n\nKaplička svaté Anny Samotřetí byla v Naději u Trávníka postavena v letech 1821. Zasvěcena byla matce Panny Marie. V roce 1868 byla opravena a byl do ní instalován nový oltář. V roce 1921 byl do její zvoničky dán vysvěcený zvon a o dva roky později zde byla instalována deska se jmény padlých v první světové válce.\n\nNáleží pod římskokatolickou farnost v Mařenicích. V katalogu litoměřického biskupství je uvedena jako kaple svaté Anny, Naděje.\n\nPo druhé světové válce pozvolna zchátrala, dokud nebyla soukromým majitelem upravena na rekreační objekt.\n\n"}
{"id": "959080", "url": "https://cs.wikipedia.org/wiki?curid=959080", "title": "János Farkas", "text": "János Farkas\n\nJános Farkas (27. březen 1942, Budapešť – 29. září 1989, Budapešť) byl maďarský fotbalista. Hrával na pozici útočníka či záložníka.\nS maďarskou reprezentací získal bronzovou medaili na mistrovství Evropy roku 1964. Má také zlatou medaili z fotbalového turnaje olympijských her v Tokiu roku 1964. Hrál též na mistrovství světa v Anglii roku 1966. Byl nominován již na světový šampionát v Chile roku 1962, ale do bojů na turnaji nezasáhl. Celkem za národní tým odehrál 33 utkání, v nichž vstřelil 19 branek.\n\nS Vasasem Budapešť se stal čtyřikrát mistrem Maďarska (1960/61, 1961/62, 1965, 1966). Roku 1966 byl s 25 brankami v sezóně nejlepším střelcem maďarské ligy.\n\nV anketě hledající nejlepšího fotbalistu Evropy Zlatý míč skončil roku 1966 sedmý a roku 1967 desátý.\n\n"}
{"id": "959081", "url": "https://cs.wikipedia.org/wiki?curid=959081", "title": "Alphonsus (kráter)", "text": "Alphonsus (kráter)\n\nAlphonsus je starý impaktní kráter typu kruhového pohoří, nacházející se blízko nultého poledníku na přivrácené straně Měsíce. Má průměr 118 km. Dno kráteru je nepravidelné, obsahuje soustavu brázd Rimae Alphonsus a mnoho kráterových jamek. Je zde i centrální vrcholek nazvaný Alphonsus alfa (α). Pěti z kráterových jamek v severovýchodní části kráteru přidělila Mezinárodní astronomická unie jméno (viz kapitola Kráterové jamky).\n\nAlphonsus lehce zasahuje na severu do rozlehlé valové roviny Ptolemaeus. Jižně od něj leží menší krátery Alpetragius a Arzachel.\n\nKráter Alphonsus figuruje i mezi měsíčními lokacemi, kde byly zaznamenány tzv. měsíční přechodné jevy. Sovětský astronom Nikolaj Kozyrev v roce 1958 pozoroval výron plynu a pořídil fotografii spektra. Věřil, že tento jev má souvislost se sopečnou činností. Nicméně lunární mise výsledky emisí nikdy nepotvrdily.\n\nNa dno kráteru dopadla 24. března 1965 na selenografických souřadnicích 12,8° J a 2,3° Z americká sonda Ranger 9, která před dopadem pořizovala fotografie.\n\nPojmenován je podle Alfonse X. Kastilského řečeného Moudrý, kastilského krále, který se zabýval mj. i astronomií. Podobně jako mnoho dalších kráterů jej pojmenoval italský astronom Giovanni Battista Riccioli, jehož měsíční nomenklatura z roku 1651 se stala standardem. Riccioli jej původně pojmenoval „Alphonsus Rex“ (král Alfons), ale slovo Rex bylo z názvu později odstraněno. Předchozí astronomové dali kráteru jiné názvy; nizozemský astronom Michael van Langren jej na své mapě z roku 1645 uvádí jako „Ludovici XIV, Reg. Fran.“ po francouzském králi Ludvíku XIV. a Johannes Hevelius jej nazval „Mons Masicytus“.\n\nPěti malým kráterům (tzv. kráterovým jamkám) v severovýchodní části Alphonsa přidělila Mezinárodní astronomická unie vlastní jméno. Jsou to:\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "959084", "url": "https://cs.wikipedia.org/wiki?curid=959084", "title": "János Göröcs", "text": "János Göröcs\n\nJános Göröcs (8. května 1939, Gánt – 23. února 2020) byl maďarský fotbalista. Hrával na pozici záložníka.\nS maďarskou reprezentací získal bronzovou medaili na fotbalovém turnaji olympijských her v Římě roku 1960. Hrál též na mistrovství světa v Chile roku 1962. Celkem za národní tým odehrál 62 utkání, v nichž vstřelil 19 branek.\n\nS klubem Dózsa Újpest se stal pětkrát mistrem Maďarska (1959/60, 1969, 1970, 1970/71, 1971/72). V sezóně 1961/62 byl s osmi brankami nejlepším střelcem Poháru vítězů pohárů.\n\nV anketě hledající nejlepšího fotbalistu Evropy Zlatý míč skončil roku 1962 desátý , roku 1960 devatenáctý a roku 1959 třiadvacátý.\n"}
{"id": "959086", "url": "https://cs.wikipedia.org/wiki?curid=959086", "title": "Selenodézie", "text": "Selenodézie\n\nSelenodézie nebo selénodézie (řecky Σελήνη = Měsíc, δαιζω = dělit) je vědní obor zabývající se zkoumáním tvaru a rozměru Měsíce a také jeho gravitačního pole. Jedná se de facto o obdobu geodézie. Jedním ze základních úkolů selenodézie je určení přesné polohy bodů v trojrozměrné souřadnicové síti, dále lze pomocí jejich metod určit např. absolutní výšku zvolených lunárních objektů, místní směry tíže apod. Selenodetická měření předcházejí mapování, kterým se poté zabývá selenografie.\n\n"}
{"id": "959100", "url": "https://cs.wikipedia.org/wiki?curid=959100", "title": "Ambro Pietor", "text": "Ambro Pietor\n\nAmbro Pietor (pseudonymy: Bobrovecký a A. Petrov; 15. října 1843, Bobrovec, Uhersko – 3. prosince 1906, Martin, Uhersko) byl slovenský novinář a publicista. Je pochován na Národním hřbitově v Martině.\n\nGymnaziální studia absolvoval v Levoči, odkud ho pro národnostní přesvědčení vyhodili, a v Banské Bystrici, kde v roce 1866 odmaturoval. Následně studoval právo v Pešti, ve Vídni a v Praze. Byl to aktivní obhájce slovenských práv. Za údajné pobuřování byl v roce 1868 s dalšími vlastenci pronásledovaný a vězněný v Banské Bystrici. Od roku 1870 působil jako redaktor v Národních novinách v Martině. Později, v letech 1881 až 1906, pracoval jako zodpovědný redaktor a vydavatel časopisu Národný hlásník. Byl také členem výboru Matice slovenské, tajemník a iniciátor založení spolku Živena a spoluzakladatel gymnázia v Kláštoru pod Znievom. V roce 1882 se stal čestným členem spolku Tatran ve Vídni.\n\n"}
{"id": "959102", "url": "https://cs.wikipedia.org/wiki?curid=959102", "title": "Çetin Inanç", "text": "Çetin Inanç\n\nÇetin Inanç je turecký režisér, producent a scenárista. V Turecku je přezdíván \"tryskový režisér\", protože většina jeho filmů byla natočena během deseti dnů.\n\nInanç se narodil roku 1941 v Ankaře. Nejdříve se snažil stát právníkem, poté ale tuto oblast opustil a stal se asistentem známého tureckého režiséra Atıfa Yılmaza. V roce 1967 vydal svůj první film \"Çelik Bilek\" založený na italské komiksové postavě. Následně se zaměřil na vytváření erotických filmů, po vojenském puči v Turecku byl ale od pokračování zrazován kvůli cenzuře vedené proti filmům po dospělé. Přešel tedy k akčním filmům, mezi něž patří i jeho nejznámější dílo \"Dünyayı Kurtaran Adam\", nízkorozpočtová vesmírná sága, označovaná jako \"turecké Hvězdné války.\n\nV posledních letech Çetin İnanç pokračuje v natáčení, spíše ale televizních programů než filmů. Mezi jeho díla tak patří např. Çılgın Bediş a Karaoğlan.\n"}
{"id": "959105", "url": "https://cs.wikipedia.org/wiki?curid=959105", "title": "Bořislavka", "text": "Bořislavka\n\nBořislavka může být více míst či objektů v Praze:\n\n\n\n\n\n"}
{"id": "959106", "url": "https://cs.wikipedia.org/wiki?curid=959106", "title": "Marek Ronec", "text": "Marek Ronec\n\nMarek Ronec (16. února 1965 Sokolov - 9. prosince 2013 Praha) byl český divadelní a televizní herec, který ztvárnil především záporné role.\n\nJako herec začínal ve Slezském divadle v Opavě a poté v Činoherním studiu v Ústí nad Labem. Později hrál v pražském Divadlu Rokoko a v poslední době v Divadlu na okraji. Na Letních shakespearovských slavnostech si v roce 2012 zahrál ve hře Richard III postavu Edwarda. Za klíčové role své divadelní kariéry považoval Yossariana (Hlava XXII), Macduffa (Macbeth) a Geryho Marka Gilmora (Katova píseň).\n\nRonec byl dvakrát ženatý. V prvním manželství se mu narodil syn Marek a ve druhém syn Eduard Prokop a dcera Ester. Zemřel v pražské Nemocnici Na Bulovce.\n\n\n"}
{"id": "959107", "url": "https://cs.wikipedia.org/wiki?curid=959107", "title": "Selenografie", "text": "Selenografie\n\nSelenografie nebo selénografie (řecky Σελήνη [Seléné] = Měsíc, γράφειν [grafein] = psáti) je vědní obor zabývající se mapováním Měsíce. Jedná se o obdobu geografie. Jedním ze základních úkolů selenografie je popis a zobrazení jeho povrchu (určení přesné polohy měsíčních útvarů, relativní výšky hor nad okolím, hloubky kráterů aj.), dále má na starosti také např. měsíční nomenklaturu (soustava názvů lunárních objektů), volbu kartografického zobrazení (často se užívá Lambertova projekce a Mercatorovo zobrazení) atd.\n\nK určování polohy na Měsíci slouží selenografické souřadnice. Základní kružnicí v této soustavě je měsíční rovník, který leží v rovině kolmé na osu rotace. Rotační osa protíná povrch Měsíce na severním (S, anglicky bývá sever značen jako N - North) a jižním pólu (J, anglicky je jih S - South). Od roku 1961 se dle rozhodnutí Mezinárodní astronomické unie (IAU) určuje východ v astronomickém smyslu, čili jako pro pozorovatele na měsíčním povrchu, který vidí vycházet Slunce na východě a zapadat na západě. Do tohoto data se používala tzv. astronomická orientace, kde se měsíční východ a západ shodoval s polohou těchto světových stran na nebeské sféře. Pozorovatel na Zemi tedy v současné době vidí měsíční východ napravo a měsíční západ nalevo měsíčního disku. Kružnice rovnoběžné s rovníkem jsou měsíční rovnoběžky, které mají stejnou selenografickou šířku. Oběma měsíčními póly procházejí poledníky, které jsou kolmé na rovník. Kružnice každého poledníku spojuje body se stejnou selenografickou délkou (resp. polokružnice na každé polokouli). Jako základní (neboli nultý) poledník byl zvolen poledník, jenž při pohledu ze Země prochází přesně středem přivrácené polokoule v momentě, kdy jsou librace v délce i šířce nulové.\n\nBližší informace poskytuje článek selenografické souřadnice.\n\nPro mapování Měsíce a zobrazení jeho kulového povrchu do dvourozměrné mapy se užívají kartografické postupy. Dříve se často využívala tzv. ortografická projekce, která jej vykreslovala tak, jak je vidět na nebeské sféře při nulových libracích. Pro vědecké účely jsou vhodnější tzv. konformní mapy, které zobrazují podobu povrchu s minimálním zkreslením. Povrch může být na mapě znázorněn schematicky (zjednodušeně) nebo detailně. Osvědčila se technika stínované kresby reliéfu vyvinutá v 60. letech 20. století v USA - tzv. Lunar Astronautical Chart (LAC) v měřítku 1:1 000 000.\n\nPro doplnění údajů na mapě je třeba znát i relativní výšky zvolených bodů. Pokud je známá délka stínu a odpovídající výška Slunce nad obzorem, lze spočítat výšku vrcholu. Tato metoda je poměrně spolehlivá a užívá se již od 18. století.\n\nDůležitou roli má názvosloví neboli nomenklatura. S ní začali autoři prvních měsíčních map v polovině 17. století. Zakladatelem dodnes užívaného systému je italský astronom a teolog Giovanni Battista Riccioli, který v roce 1651 vydal mapu Měsíce - \"Almagestum Novum\", který se inspiroval mapami gdaňského astronoma Johannese Hevelia a nizozemského astronoma a kartografa Michaela van Langrena. Tento systém pak významně rozšířili němečtí selenografové Johann Hieronymus Schröter ve své mapě \"Selenotopographische Fragmente\" a Johann Heinrich von Mädler s Wilhelmem Beerem, kteří vydali společně dílo \"Mappa Selenographica\" (1837). Další selenografové pak názvy různě upravovali. V roce 1935 vyšlo na popud Mezinárodní astronomické unie dílo \"Named Lunar Formations\" dvojice Mary Adela Blaggová (anglická astronomka) a Karl Müller (český amatérský astronom), které mělo odstranit všelijaké nepřesnosti v nomenklatuře. Od této doby je Mezinárodní astronomická unie (IAU) jedinou autoritou odpovědnou za rozšiřování měsíčního názvosloví. S rozvojem kosmonautiky přibývaly názvy i na odvrácené straně Měsíce. V roce 1970 bylo na XIV. kongresu IAU v Brightonu schváleno pojmenování 12 kráterů po žijících osobách, šlo o 6 amerických astronautů a 6 sovětských kosmonautů. Jde o výjimku, neboť jinak jsou útvary na povrchu Měsíce naprostou většinou pojmenovávány po významných zesnulých vědcích a objevitelích. V roce 1973 byly některé malé krátery pojmenovány mužskými i ženskými křestními jmény. Vycházelo se z požadavků detailního mapování Měsíce Lunar Topographic Orthophotomaps (zkratkou LTO, měřítko 1:250 000). Nemálo satelitních kráterů (tedy těch, které ležely poblíž hlavního již pojmenovaného kráteru a byly označeny jeho jménem a velkým písmenem abecedy) dostalo svůj vlastní název (např. Ammonius místo Ptolemaeus A). Do roku 1988 mělo svůj název jen na přivrácené straně Měsíce celkem 6 231 kráterů (z nich mělo 801 kráterů vlastní název a 5 430 odvozený název s písmenem podle hlavního kráteru).\n\nMěsíční nomenklatura se neustále vyvíjí a v současnosti představuje jedinečnou sbírku jmen těch, kteří se přičinili o poznávání ať už Země, Měsíce, vesmíru či jinak přispěli do pokladnice lidského vědění.\n\n\n"}
{"id": "959112", "url": "https://cs.wikipedia.org/wiki?curid=959112", "title": "Pou", "text": "Pou\n\nPou je Mobilní aplikace pro Blackberry, iOS a Android. Vytvořil a vydal ji v roce 2012 Paul Salameh. Představuje malého mimozemšťanka trojhranného tvaru, v základní podobě hnědé barvy. Hráč se o něj stará podobným způsobem, jako o Tamagoči. Poua je třeba krmit, mýt a dopřát mu dostatek pohybu a spánku. Hra obsahuje i různé minihry a za získané „mince“ lze zakoupit kostýmy, dekorace, nebo změny prostředí. Pokud je hráč připojen k internetu, je možná interakce mezi Pouy různých hráčů. \n\nV roce 2013 patřil Pou mezi nejstahovanější hry pro tablety a mobilní telefony. Ačkoliv neexistuje alternativa pro PC, lze Pou zprovoznit přes emulátor Bluestacks. Na Windows Phone existuje alternativa s názvem Mou. Pou je pro Android zdarma.\n\nS Pouem je možno hrát minihry např.: \"Find Pou\" (Pou je skrytý pod jedním z kalíšků), \"Jet Pou, Sky Hop, Sky Jump\" (Pou skáče vzhůru po plošinkách), \"Pou Jump, Water Hop, Tumble, Connect, Connect 2, Beach Volley, Goal, Pool, Pou Jump, Pou Sounds, Tic Tac Pou\" (alternativa Tic Tac Toe, tzv. piškvorek), \"Hill Drive\".\n"}
{"id": "959123", "url": "https://cs.wikipedia.org/wiki?curid=959123", "title": "Třetí vláda Angely Merkelové", "text": "Třetí vláda Angely Merkelové\n\nTřetí vláda Angely Merkelové byla koaliční vláda Spolkové republiky Německo, tvořená aliancí Křesťanskodemokratické unie a Křesťansko-sociální unie Bavorska se Sociálně demokratickou stranou Německa pod vedením kancléřky Angely Merkelové, která byla jmenována spolkovým prezidentem Joachimem Gauckem dne 17. prosince 2013. Merkelové se tak podařilo jako teprve třetí osobě v poválečné historii, po Konradu Adenauerovi a Helmutu Kohlovi, stát se kancléřkou potřetí v řadě.\n\nVláda tzv. velké koalice vznikla po federálních volbách 2013 a následovala druhý kabinet Angely Merkelové, který tvořila koalice CDU/CSU a FDP. Ta se ale do Bundestagu nedostala a Merkelová tak musela hledat nového koaličního partnera. Vláda vznikla téměř tři měsíce po volbách po dlouhých vyjednáváních mezi stranami. Koaliční smlouvu schválilo 76 % hlasujících ve vnitrostranickém referendu SPD. Pro Merkelovou jako kancléřku přitom v Bundestagu hlasovalo pouze 462 poslanců, přičemž koalice disponovala 504 z 631 mandátů.\n\nFunkční období kabinetu oficiálně skončilo s ustavením 19. Bundestagu v úterý 24. října 2017. Spolkový prezident Frank-Walter Steinmeier následně pověřil členy vlády dočasným řízením úřadů do jmenování nového kabinetu. Opuštění vládních funkcí tak proběhlo 14. března 2018, kdy byla jmenována čtvrtá vláda Angely Merkelové.\n\nCDU získala post kancléřky a 6 postů spolkových ministrů, CSU 3 posty spolkových ministrů a SPD 6 postů spolkových ministrů.\n"}
{"id": "959125", "url": "https://cs.wikipedia.org/wiki?curid=959125", "title": "Jiří Kopta", "text": "Jiří Kopta\n\nJiří Kopta (30. června 1961 Vejprty – 5. srpen 2013 Vejprty) byl český divadelní herec.\n\nPo absolvování pražské Státní konzervatoře v roce 1980 působil v Západočeském divadle v Chebu (1981–1983). Krátce působil i v Divadle pracujících v Mostě, ale pak se vrátil do Chebu (1991–2002).\nJeho nejslavnější rolí však byla postava obtloustlého kuchaře Honzy v televizním seriálu \"Chlapci a chlapi\".\n\nDivadlo v Chebu opustil, aby se mohl starat o nemocného otce. Po ukončení angažmá v chebském divadle a návratu do rodných Vejprt byl ještě osloven zakladatelkou místního amatérského divadelního spolku Šťastnou, ale Jiří Kopta její prosbu odmítl a s herectvím definitivně skončil. Od roku 2008 působil ve Vejprtech jako terénní pracovník.\n\n\n"}
{"id": "959131", "url": "https://cs.wikipedia.org/wiki?curid=959131", "title": "Seznam měsíčních sond", "text": "Seznam měsíčních sond\n\nSeznam měsíčních sond obsahuje v chronologickém pořadí všechna umělá tělesa, jejichž cílem (nebo jedním z cílů) byl Měsíc. \n\nPoznámky:\nV této době probíhal závod SSSR a USA o kosmická prvenství. Americké pokusy byly neúspěšné. Sovětský svaz dosáhl několika prvenství. Sovětské neúspěchy byly z velké části utajeny, takže jejich úspěchy o to více vynikly.\n\nObě kosmické velmoci v tomto období přes řadu neúspěšných pokusů postupně zdokonalovaly techniku, potřebnou k letu na Měsíc. Američané dořešili spolehlivý let sond k Měsíci (prozatím s tvrdým dopadem), SSSR byl jen krok od měkkého přistání sondy na povrchu.\n\nV tomto období vyvrcholily závody o dobytí Měsíce. Zkušenosti, nabyté v předchozích letech zmenšily počet neúspěšných misí. Sovětský svaz získal ještě několik prvenství v programu automatických sond, ale USA dopravily na Měsíc člověka.\n\nBěhem 1. poloviny 70. let byly postupně měsíční programy obou velmocí ukončeny. Poslední sondou, jejímž hlavním úkolem byl výzkum Měsíce, byla na dlouhou dobu Luna 24 v roce 1976.\n"}
{"id": "959132", "url": "https://cs.wikipedia.org/wiki?curid=959132", "title": "Akademický podvod", "text": "Akademický podvod\n\nAkademická nečestnost nebo akademický podvod je čin spáchán v akademickém prostředí falšováním výsledků vědeckého výzkumu, selektivním výběrem vstupních dat pro vědeckou práci, případně manipulativním zpracováním těchto dat tak, aby výsledek zajistil dotyčnému osobní prospěch, ať už přímý finanční nebo plynoucí z osobního ocenění.\n\nZnaky vědeckého podvodu nese i:\n"}
{"id": "959150", "url": "https://cs.wikipedia.org/wiki?curid=959150", "title": "Albategnius (kráter)", "text": "Albategnius (kráter)\n\nAlbategnius je starý impaktní kráter typu kruhového pohoří, nacházející se blízko nultého poledníku na přivrácené straně Měsíce. Má průměr 136 km. Dno kráteru tvoří valovou rovinu, obsahuje řadu menších kráterů (tzv. kráterových jamek). Je zde i centrální vrcholek nazvaný Albategnius alfa (α). Jeho okrajový val je na jihovýchodě porušen mladším kráterem Klein a po zbývajícím obvodu mnoha dalšími impakty meteoritů, sesuvy a údolími.\n\nZápado-severozápadně leží rozlehlá valová rovina Ptolemaeus, západo-jihozápadně kráter Alphonsus. Severo-severovýchodně lze nalézt menší kráter Halley a ještě dále rozlehlý Hipparchus, jiho-jihovýchodně se nachází Vogel. Jižně s Albategniem sousedí silně rozrušený kráter Parrot.\n\nPojmenován je podle arabského astronoma Muhammada ibn Džábira al-Battáního. Podobně jako mnoho dalších kráterů jej pojmenoval italský astronom Giovanni Battista Riccioli, jehož měsíční nomenklatura z roku 1651 se stala standardem. Předchozí astronomové dali kráteru jiné názvy; nizozemský astronom Michael van Langren jej na své mapě z roku 1645 uvádí jako „Ferdinandi III Imp. Rom.“ po habsburském panovníkovi Ferdinandu III. Habsburském a Johannes Hevelius jej nazval „Didymus Mons“.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "959151", "url": "https://cs.wikipedia.org/wiki?curid=959151", "title": "Jef Jurion", "text": "Jef Jurion\n\nArmand Joseph \"Jef\" Jurion (* 24. únor 1937, Sint-Pieters-Leeuw) je bývalý belgický fotbalista. Hrával na pozici útočníka či záložníka. \nZa belgickou reprezentaci odehrál 64 utkání, v nichž vstřelil 9 branek. \n\nS klubem Anderlecht Brusel se stal devětkrát mistrem Belgie a jednou získal belgický pohár.\n\nDvakrát (1957, 1962) byl vyhlášen belgických fotbalistou roku (Soulier d'or/Gouden Schoen). V anketě hledající nejlepšího fotbalistu Evropy Zlatý míč skončil roku 1962 pátý, roku 1963 sedmnáctý a roku 1964 devatenáctý. \n"}
{"id": "959157", "url": "https://cs.wikipedia.org/wiki?curid=959157", "title": "City Boy", "text": "City Boy\n\nCity Boy byla anglická rocková skupina hrající starou vlnu anglického rocku. Kapela vznikla v roce 1974 a do roku 1981, kdy se rozpadla, stihla nahrát celkem 7 alb. Mezi jejich nejpopulárnější skladby patřily \"5.7.0.5.\" a \"The Day The Earth Caught Fire\" (Den, kdy Země vzplanula).\n\n\n"}
{"id": "959172", "url": "https://cs.wikipedia.org/wiki?curid=959172", "title": "Igor Čislenko", "text": "Igor Čislenko\n\nIgor Leonidovič Čislenko, rusky Игорь Леонидович Численко (4. leden 1939, Moskva — 22. září 1994) byl ruský fotbalista, jenž reprezentoval někdejší Sovětský svaz. Hrával na pozici útočníka.\n\nZa sovětskou reprezentaci odehrál 53 utkání a vstřelil 20 branek. Získal s ní stříbrnou medaili na mistrovství Evropy roku 1964. Zúčastnil se též dvou světových šampionátů, mistrovství v Chile roku 1962 a v Anglii roku 1966 (Sověti zde čtvrtí). Byl v nominaci i na Euru 1968, ale do bojů na závěrečném turnaji nezasáhl.\n\nS Dynamem Moskva získal dva mistrovské tituly (1959, 1963) a jeden sovětský pohár (1966/67).\n\nV anketě Zlatý míč, která hledala nejlepšího fotbalistu Evropy, se umístil dvakrát. Roku 1967 skončil devátý, roku 1966 osmnáctý.\n"}
{"id": "959181", "url": "https://cs.wikipedia.org/wiki?curid=959181", "title": "Ptolemaeus (kráter na Měsíci)", "text": "Ptolemaeus (kráter na Měsíci)\n\nPtolemaeus je rozlehlý kráter typu valové roviny, prochází jím nultý poledník na přivrácené straně Měsíce. Má průměr 153 km. Má polygonální a dosti erodovaný okrajový val. Jeho lávou zalité dno je pouze zdánlivě rovné, obsahuje řadu malých kráterů (tzv. kráterových jamek) a je zvlněno mělkými kruhovitými depresemi, které jsou patrné pouze v blízkosti terminátoru. Není zde centrální vrcholek. Uvnitř Ptolemaia leží malý impaktní kráter Ammonius (v severovýchodním kvadrantu), který dříve nesl název Ptolemaeus A.\n\nJižně leží kráter Alphonsus, který lehce zasahuje do Ptolemaia. Severně lze nalézt dvojici menších kráterů Herschel a Gyldén, východně Müller a ještě dále Halley, východo-jihovýchodně rozlehlý Albategnius.\n\nPojmenován je podle řeckého matematika, geografa a astronoma Klaudia Ptolemaia, autora díla \"Almagest\".\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "959185", "url": "https://cs.wikipedia.org/wiki?curid=959185", "title": "Šumavská hasičská liga", "text": "Šumavská hasičská liga\n\nŠumavská hasičská liga (plným názvem podle sponzora – strakonického pivovaru, respektive jednoho z jeho výrobků – Šumavská hasičská liga – Dudák Cup) je soutěž v požárním útoku. Založena byla roku 2006 a v té době obsahovala sedm (dříve samostatných) soutěží. První soutěž ligy se konala ve Svaté Maří. Další soutěže prvního ročníku proběhly v Budilově, následovaly Přešťovice, Přechovice, Kalenice, Dolany a Bohumilice. Vítězem prvního ročníku se stalo družstvo žernovických hasičů. Roku 2015 si Zdeněk Pomahač pro administrativně snadnější organizaci založil zapsaný spolek jmenující se Šumavská hasičská liga.\n\nSoutěž se postupně rozrůstala, až na devatenáct závodů v roce 2015. Od té doby se naopak počet turnajů snižuje až na zatím třináct v roce 2017. Družstva účastnící se závodů ligy jsou rozdělena do pěti kategorií, a sice na přípravku, mladší a starší žáky, ženy a poslední skupinou jsou muži. O průbězích a výsledcích závodů referují místní periodika (například Deník).\n\nV roce 2013 probíhaly závody v těchto obcích:\n\nNe ovšem na každé z lokalit byly pořádány závody pro všech pět kategorií.\n"}
{"id": "959196", "url": "https://cs.wikipedia.org/wiki?curid=959196", "title": "3D planetárium", "text": "3D planetárium\n\n3D planetárium je zařízení, která na rozdíl od běžného planetária umožňuje trojrozměrné projekce na kulovou plochu (tzv. full dome projections). Tím se odlišuje od klasických 3D projekcí, kdy je obraz promítán na vertikálně umístěné plátno před diváky. Obraz je vysílán zpravidla čtyřmi projektory s vysokým rozlišením, a to ve variantách pro pravé a levé oko. Použitím speciálních 3D brýlí dojde k propojení výsledného obrazu v mozku diváka a k vytvoření iluze trojrozměrnosti promítaných objektů.\n\nPrvní 3D planetárium v České republice bylo otevřeno 4. listopadu 2013 v areálu plzeňského science centra Techmania. Jeho vnější průměr je 17,6 m, projekční plocha má průměr 14 metrů. Promítá se zde technologií Sky-Skan definity.\n\n29. března 2014 se v libereckém science centru iQLANDIA otevřelo druhé 3D planetárium v České republice s kupolí o průměru devíti metrů. \n"}
{"id": "959206", "url": "https://cs.wikipedia.org/wiki?curid=959206", "title": "Richard Teschner", "text": "Richard Teschner\n\nRichard Heinrich Teschner (22. března 1879 Karlovy Vary – 4. července 1948 Vídeň) byl český grafik, malíř, loutkař, řezbář, dekoratér, scénograf, libretista i hudební skladatel.\n\nSvůj výtvarný talent rozvíjel už od dětství v dílně svého otce, který byl typografem. Mezi lety 1895 až 1899 navštěvoval pražskou Akademii, ateliér Václava Brožíka. Po roce 1902 působil již jako nezávislý umělec a sbližoval se s okruhem pražských literátů, Gustavem Meyrinkem, Paulem Leppinem, Maxem Brodem a Oskarem Wienerem, s nimiž sdílel zájem o vše tajemné, záhadné a rozumem nevysvětlitelné.\n\n"}
{"id": "959209", "url": "https://cs.wikipedia.org/wiki?curid=959209", "title": "Čereňany", "text": "Čereňany\n\nČereňany jsou obec na Slovensku, v okrese Prievidza v Trenčínském kraji.\n\nŽije zde  obyvatel.\nV obci se nachází kaštel ze 17. století a gotický kostel svaté Marie Magdalény z 13. století.\n\n"}
{"id": "959210", "url": "https://cs.wikipedia.org/wiki?curid=959210", "title": "Hypospadie", "text": "Hypospadie\n\nHypospadie je vrozený rozštěp močové trubice na spodní straně penisu. Jedná se o vývojovou vadu, která postihuje 0,3 až 0,8 % mužské populace a v současné době bývá diagnostikována k chirurgickému řešení. Název byl vytvořen z řeckých slov \"hypo\" = pod a \"spados\" = rozštěp. Podle místa vyústění močové trubice se rozlišuje hypospadie přední (glandulární), střední (penilní) a zadní (skrotální, šourková) s četností 50, 20, respektive 30 %.\n\n"}
{"id": "959211", "url": "https://cs.wikipedia.org/wiki?curid=959211", "title": "Římskokatolická farnost Valtrovice", "text": "Římskokatolická farnost Valtrovice\n\nŘímskokatolická farnost Valtrovice je územní společenství římských katolíků s farním kostelem svatého Jana Křtitele v děkanátu Znojmo.\nPrvní písemná zmínka o Valtrovicích pochází z roku 1243. Farní kostel zasvěcený sv. Janu Křtiteli byl pravděpodobně postaven koncem 12. nebo počátkem 13. století. Po roce 1560 se přiklonila vesnice i s farářem k luteránskému vyznání. Ještě v roce 1633, kdy byla ves přidělena do jaroslavické farnosti, byli zde téměř jen nekatolíci, kteří pochovávali své nebožtíky sami, bez faráře a stará fara byla opuštěna. Místní kostel byl v roce 1657 zcela opuštěn. Od roku 1620 v něm nebyly slouženy bohoslužby (před tím jen nekatolické) a postrádal veškeré vnitřní zařízení. Po roce 1665 byl kostel obnoven, vysvěcen roku 1682. Bohoslužby sloužil kaplan z Hrádku. Dnešní fara byla založena 4. března 1748 hraběnkou Marií z Althana. Pamětní farní kniha byla založena farářem Ferdinandem Aichingerem roku 1800. Při sčítání lidí 16. února 1921 bylo ve Valtrovicích 557 obyvatel, z toho 550 Němců a 7 Čechů, vesměs římskokatolického vyznání a obec měla 122 domů. Téhož roku byl založen požár na faře a roku 1922 vloupali se neznámí pachatelé do kostela.\n\nOd 1. října 2010 je administrátorem excurrendo R. D. Mgr. Pavel Sobotka. Jde o člena farního týmu FATYM.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 22. prosinec. Adorační den připadá na 12. června.\n\nVe farnosti se pravidelně koná tříkrálová sbírka, v roce 2015 se při ní vybralo 7 012 korun. V roce 2017 činil její výtěžek 8 935 korun.\n\nV roce 2014 se farnost jako vlastník farního kostela stala vítězem soutěže o nejlépe opravenou památku Jihomoravského kraje v roce 2013 v kategorii Velké stavby. V tomto roce byla provedena celková oprava kostela - byly mj. vyměněny vadné části konstrukcí krovu za tvarovou a hmotovou kopii, vyměněno laťování a opravena vrcholová makovice a kříž. Proběhla rovněž oprava fasády, při které bylo zachováno dosavadní členění – novodobé rýsované nároží a lemování šambrán. Došlo tak k výraznému zlepšení stavebního stavu a vzhledu této v jádru středověké sakrální stavby, která tvoří dominantu obce..\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\n"}
{"id": "959225", "url": "https://cs.wikipedia.org/wiki?curid=959225", "title": "Santa Maria Novella", "text": "Santa Maria Novella\n\nSanta Maria Novella je bazilikální kostel ve Florencii v Itálii naproti hlavnímu nádraží, jež se jmenuje podle něho. Je to hlavní městský chrám dominikánského řádu. Slavné je jeho rané renesanční průčelí, obložené mramorovou mozaikou. V kostele, přiléhajícím ambitu a kapitulní síni se nachází řada uměleckých děl a náhrobků. Především se jedná o slavné fresky gotických a raně renesančních umělců.\n\nPřízvisko \"Novella\" (česky nový) dostal kostel proto, že na jeho místě stávala od 9. století starší modlitebna Panny Marie (\"Santa Maria delle Vigne\"). V roce 1221 získali areál dominikáni a představení řádu se rozhodli zde postavit nový kostel. Podobu kostela navrhli dva dominikánští mniši Fra Sisto Fiorentino a Fra Ristoro da Campi. Výstavba začala už kolem roku 1246 a dokončena byla kolem roku 1360 pod dohledem mnicha Iacopo Talentiho dostavěním zvonice a sakristie. V této době však byla dokončená pouze spodní část gotické fasády. K vysvěcení došlo v roce 1420 papežem Martinem V.\n\nV letech 1456 až 1470 vznikala horní část černo-bíle vykládaného mramorového průčelí kostela. Autorem je architekt Leon Battista Alberti.\n\nNa vlysu pod pedimentem se nachází nápis, který zmiňuje patrona výstavby a místního obchodníka s textilem Giovanniho di Paolo Rucellaie. IOHAN(N)ES ORICELLARIUS PAU(LI) F(ILIUS) AN(NO) SAL(UTIS) MCCCCLXX (Giovanni Rucellai syn Paolův v roce spásy 1470\".\n\nObrovský interiér vychází z původních plánů baziliky, navržené do tvaru latinského kříže. Tvoří jej hlavní loď, dvě boční lodě s okny z barevného skla a krátký transept. Hlavní loď je 100 metrů dlouhá a bez nábytku působí vznešeným až strohým dojmem, v kontrastu s bohatou výzdobou kaplí. Boční lodi jsou nezvykle vysoké a od hlavní lodi je oddělují štíhlé pilíře s korintskými hlavicemi.\n\nJedním ze zajímavých prvků je zdejší kazatelna, jejímiž autory je Filippo Brunelleschi a jeho adoptivní syn. Právě z této kazatelny byla kdysi zahájena kampaň proti výrokům Galilea Galilei.\n\na další.\n"}
{"id": "959229", "url": "https://cs.wikipedia.org/wiki?curid=959229", "title": "Zikmund Schul", "text": "Zikmund Schul\n\nZikmund Schul (11. ledna 1916 – 2. června 1944) byl německý židovský skladatel.\n\nNěmecký židovský skladatel Zikmund Schul se narodil 11. ledna 1916, v září 1928 se rodina přestěhovala do Kasselu. Otec se Zikmundem v říjnu 1933 opustili Německo a usadili se v Praze. Zikmund studoval u Paula Hindemitha na berlínské konzervatoři, v roce 1937 se vrátil do Prahy a pokračoval ve studiu skladby u Fidelia Finkeho a dirigování u George Szella na německé hudební akademii.\n\nZemřel 2. června 1944 v koncentračním táboře Terezíně na tuberkulózu.\n\n"}
{"id": "959232", "url": "https://cs.wikipedia.org/wiki?curid=959232", "title": "Ammonius (kráter)", "text": "Ammonius (kráter)\n\nAmmonius je malý impaktní kráter miskovitého tvaru uvnitř valové roviny Ptolemaeus poblíž nultého poledníku na přivrácené straně Měsíce. Má průměr 9 km.\n\nAmmonius leží cca 30 km severovýchodně od středu Ptolemaia. Severně od něj se v těsném sousedství nachází „duchový kráter“, zbytek lávou zatopeného kráteru, který v současnosti nese název Ptolemaeus B.\n\nPojmenován je podle řeckého filosofa Ammónia Hermiae. Než mu v roce 1976 Mezinárodní astronomická unie přidělila současný název, nesl označení Ptolemaeus A.\n\n"}
{"id": "959236", "url": "https://cs.wikipedia.org/wiki?curid=959236", "title": "Dorota Barová", "text": "Dorota Barová\n\nDorota Barová (* 22. srpna 1975 Třinec) je česká violoncellistka a zpěvačka. Je známá především z dua Tara Fuki, hraje také v kapelách Vertigo quintet, Baterky či v duech DoMa Ensemble s Marcelem Bártou a Kuzmich Orchestra s Josefem Ostřanským (zde hraje na basovou kytaru), a hostuje v dalších hudebních projektech.\n\nAbsolvovala hru na violoncello na Ostravské konzervatoři (1989–1995). Působila ve skupinách Lippany, Chorchestr (2000–2002), Asyl Akt (2002–2006). V letech 2004–2007 působila jako hudební dramaturg brněnské kavárny Podobrazy. Koncertovala také s Anetou Langerovou v jejím smyčcovém triu.\n\nSpolupracuje také s divadlem Neslyším, komponovala pro Francouzské divadlo. Složila hudbu k představení \"Dům Hluchého\", za což byla oceněna Thálií. V roce 2006 složila a nahrála také hudbu k filmu \"Marta\" režisérky Marty Novákové.\n\n"}
{"id": "959240", "url": "https://cs.wikipedia.org/wiki?curid=959240", "title": "Dan Jansen", "text": "Dan Jansen\n\nDaniel Erwin „Dan“ Jansen (* 17. června 1965 West Allis, Wisconsin) je bývalý americký rychlobruslař.\n\nV roce 1982 se poprvé představil na Mistrovství světa juniorů (13. místo), o rok později debutoval 12. místem na seniorském sprinterském světovém šampionátu. Startoval na Zimních olympijských hrách 1984, kde v závodě na 500 m skončil na čtvrté příčce a na kilometrové distanci byl šestnáctý. Z Mistrovství světa ve sprintu 1985 si přivezl bronzovou medaili, následující rok získal stříbro. V premiérovém ročníku Světového poháru 1985/1986 celkově triumfoval na tratích 500 m a 1000 m. V roce 1988 poprvé vyhrál světový sprinterský šampionát, na zimní olympiádě nedokončil závody na 500 m a 1000 m. V sezónách 1987/1988, 1991/1992, 1992/1993 a 1993/1994 celkově vyhrál ve Světovém poháru na 500 m, v posledním ročníku zvítězil také v celkovém hodnocení na 1000 m. V letech 1989, 1990 a 1991 skončil na mistrovstvích světa ve sprintu shodně na čtvrté příčce, v roce 1992 vybojoval stříbrnou medaili. Na ZOH 1992 se v závodě na 500 m umístil čtvrtý, dvojnásobnou trať dokončil na 26. místě. Vrcholem jeho kariéry byla jeho závěrečná sezóna 1993/1994, kdy kromě dvojnásobného celkového vítězství ve Světovém poháru vyhrál Mistrovství světa ve sprintu a závod na 1000 m na Zimních olympijských hrách (na pětistovce byl osmý).\n\n"}
{"id": "959243", "url": "https://cs.wikipedia.org/wiki?curid=959243", "title": "Gaia (sonda)", "text": "Gaia (sonda)\n\nGaia je vesmírná astrometrická observatoř Evropské kosmické agentury \"(ESA)\", která byla vynesena do vesmíru 19. prosince 2013 pomocí rakety Sojuz.\n\nPodle původních plánů měla sonda obsahovat interferometr, což se odráželo i v názvu se zkratkou GAIA (\"Global astrometric interferometer for astrophysics\"). Po přehodnocení vybavení bylo označení sondy upraveno, tvoří jej pouze název \"Gaia\".\n\nJejím hlavním posláním je sestavit třírozměrnou mapu nejbližšího okolí v naší galaxii. Měla by zpřesnit polohu přibližně miliardy hvězd (odhadem 1 % hvězd v naší galaxii), u 150 milionů nejjasnějších z nich pak také jejich radiální rychlost. Údaje mají být mnohem přesnější a také rozsáhlejší, než tomu bylo u dřívější sondy Hipparcos.\n\nSoučástí sondy jsou dva teleskopy a kamera s vysokým rozlišením. Cena sondy je 740 milionů eur.\n\nSonda byla vynesena do vesmíru 19. prosince 2013 raketou Sojuz z kosmodromu Kourou. Za měsíc sonda dosáhla cílového umístění v libračnímu bodu L2. Poté nastalo období testování přístrojů, které se kvůli komplikacím prodloužilo ze čtyř na šest měsíců. Poté sonda zahájila plánovaná pozorování v plném rozsahu, předpokládá se přitom její celková životnost 5 let.\n\nV roce 2017 byla na základě měření sondy upřesněna vzdálenost Slunce od galaktického centra na 7,9 kiloparseků (téměř 26 000 světelných roků) a rychlost oběhu Slunce kolem středu naší Galaxie na přibližně 240 km/s.\n\n"}
{"id": "959247", "url": "https://cs.wikipedia.org/wiki?curid=959247", "title": "Pavel Kotrla", "text": "Pavel Kotrla\n\nPavel Kotrla (*  Vsetín) je český básník, literární kritik, nakladatel a redaktor.\nJe šéfredaktorem literárního časopisu \"Texty\" a redaktorem kulturní revue \"Aluze\", provozoval katalog literárních odkazů Potápěč. Publikuje především v časopisech \"Tvar\", \"Host\", \"Týdeník Rozhlas\", dříve \"Alternativa\". Vydal básnické sbírky \"Prstem na sklo rybám\" (2013) a \"Mírný severní\" (2019). Je spoluautorem dvou vydání \"Slovníku osobností kulturního a společenského života Valašska\" a hesly přispěl do \"Literárního slovníku severní Moravy a Slezska\", vydal dvě knihy z historie obce Bystřička a podílel se na několika dalších publikacích.\n\n\n"}
{"id": "959249", "url": "https://cs.wikipedia.org/wiki?curid=959249", "title": "Vanadzor", "text": "Vanadzor\n\nVanadzor (arménskou abecedou Վանաձոր) je třetí největší město Arménie, žije v něm 104 800 obyvatel. Leží 128 km severně od Jerevanu a je hlavním městem provincie Lorri. Do roku 1935 se město jmenovalo \"Karakilise\", což přeloženo z turečtiny znamená „černý kostel“, v letech 1935 až 1993 \"Kirovakan\" (podle S. M. Kirova). V roce 1918 se konala bitva u Karakilisy, v níž vojska nezávislé Arménie odrazila tureckou invazi. V roce 1988 bylo město vážně poničeno při zemětřesení v Arménii 1988. Od třicátých let 20. století je Vanadzor významným centrem chemického průmyslu.\n\n\n"}
{"id": "959253", "url": "https://cs.wikipedia.org/wiki?curid=959253", "title": "José Águas", "text": "José Águas\n\nJosé Pinto de Carvalho Santos Águas (9. listopad 1930, Lobito — 10. prosinec 2000) byl portugalský fotbalista narozený v Angole. Hrával na pozici útočníka.\n\nZa portugalskou reprezentaci odehrál 25 utkání a vstřelil 11 branek.\n\nS Benficou Lisabon vyhrál dvakrát Pohár mistrů evropských zemí (1960/61, 1961/62), pětkrát se s ní stal mistrem Portugalska a sedmkrát vybojoval portugalský pohár.\n\nByl výjimečným kanonýrem. Pětkrát se stal nejlepším střelcem portugalské ligy (1951/52, 1955/56, 1956/57, 1958/59, 1960/61). V sezóně 1960/61 byl nejlepším střelcem Poháru mistrů.\nV anketě Zlatý míč, která hledala nejlepšího fotbalistu Evropy, se umístil dvakrát. Roku 1961 skončil desátý, roku 1962 jedenáctý.\n\n"}
{"id": "959265", "url": "https://cs.wikipedia.org/wiki?curid=959265", "title": "Jan Bos", "text": "Jan Bos\n\nJan Bos (* 29. března 1975 Hierden, Gelderland) je bývalý nizozemský rychlobruslař a cyklista.\n\nPrvního rychlobruslařského mistrovství světa juniorů se zúčastnil v roce 1993 (9. místo), následující rok šampionát vyhrál. Ve Světovém poháru začal závodit na podzim 1995, na seniorském šampionátu debutoval 24. místem na Mistrovství světa ve sprintu 1996. Na Mistrovství světa na jednotlivých tratích 1997 získal v závodě na 1000 m stříbrnou medaili. V roce 1998 vyhrál světový sprinterský šampionát a na Zimních olympijských hrách vybojoval na trati 1000 m stříbrnou medaili (na distanci 1500 m byl čtvrtý a v závodě na 500 m dvanáctý). Na Mistrovství světa na jednotlivých tratích 1999 získal zlatou medaili na trati 1000 m, ze sprinterského mistrovství si přivezl stříbro. Pro další dva cenné kovy si dobruslil na světovém šampionátu 2000, ve sprintu skončil v letech 2000 a 2001 shodně čtvrtý. Na zimní olympiádě 2002 obhájil stříbro na trati 1000 m, dále byl devátý v závodě na 500 m a sedmý na 1500 m. Stříbro z kilometrové distance získal také na Mistrovství světa na jednotlivých tratích 2005, poslední cenný kov, bronz, vybojoval na Mistrovství světa ve sprintu 2006. Startoval na ZOH 2006, byl pátý na kilometru, jedenáctý na pětistovce a dvacátý na patnáctistovce. V dalších letech byla jeho nejlepšími výsledky pátá místa v závodech na 1000 m na MS 2008 a 2009. Na Zimních olympijských hrách 2010 skončil nejlépe dvanáctý (na 1000 m), kromě toho dosáhl 29. místa na 500 m. Zúčastnil se také Mistrovství světa ve sprintu 2011 (12. místo), po sezóně 2011/2012 ukončil sportovní kariéru.\n\nJako cyklista startoval s Teunem Mulderem a se svým bratrem Theem v týmovém sprintu na Letních olympijských hrách 2004, kde se umístili na šesté příčce.\n\n"}
{"id": "959268", "url": "https://cs.wikipedia.org/wiki?curid=959268", "title": "Simona Šimková", "text": "Simona Šimková\n\nSimona Šimková je česká modelka a finalistka České Miss 2014.\n\nPochází z Bílé Třemešné, kam chodila i na základní školu. V letech 2008-2012 studovala na soukromé Střední odbornou školu managementu a služeb na Praze 4 obor \"Cestovní ruch\". Poté navštěvovala roční pomaturitní studium na soukromé Jazykové škole Empire na Praze 5. Ovládá anglický jazyk.\n\nŽije a pracuje v Praze.\n\nV listopadu 2013 se zúčastnila osmého a zároveň poslední castingu do České Miss 2014, který se konal v Centru Černý Most a postoupila do semifinále. Semifinále se konalo 12. prosince 2013 v Praze, kde postoupila dále do finále. Zde se už ale neumístila.\n\n"}
{"id": "959269", "url": "https://cs.wikipedia.org/wiki?curid=959269", "title": "Valerián Bartalský", "text": "Valerián Bartalský\n\nValerián Bartalský (* 1. ledna 1942) je bývalý slovenský fotbalový útočník.\n\nV československé lize hrál za ČH/Slovnaft Bratislava a Baník Ostrava. Nastoupil ve 127 ligových utkáních a dal 26 gólů. V Poháru UEFA nastoupil ve 2 utkáních. Za dorosteneckou reprezentaci nastoupil v 1 utkání, v němž dal 2 góly, za juniorskou reprezentaci ve 3 utkáních a dal 1 gól a za olympijskou reprezentaci nastoupil ve 4 utkáních a dal 1 gól.\n\n"}
{"id": "959271", "url": "https://cs.wikipedia.org/wiki?curid=959271", "title": "Buk Rohanův", "text": "Buk Rohanův\n\nBuk Rohanův (\"Fagus sylvatica\" 'Rohanii') je červenolistý kultivar buku lesního (\"Fagus sylvatica\"). Vyšlechtěn byl turnovským zahradníkem Vojtěchem Maškem a pojmenován po zemřelém knížeti Kamilu Rohanovi. První strom tohoto kultivaru byl vysazen roku 1891 v takzvané Maškově zahradě, kde roste dodnes.\n\nJe to statný strom s hruškovitou, vcelku pravidelnou korunou. Listy jsou chobotnaté, zvlněné, červenozeleně zbarvené. Typické vlastnosti kultivaru vznikly křížením červenolistého kultivaru \"Fagus silvatica\" 'Purpurea' a kultivaru s chobotnatými zelenými listy \"Fagus silvatica \"'Asplenifolia'.\n"}
{"id": "959273", "url": "https://cs.wikipedia.org/wiki?curid=959273", "title": "Klein (kráter)", "text": "Klein (kráter)\n\nKlein je impaktní kráter nacházející se blízko nultého poledníku na přivrácené straně Měsíce. Má průměr 44 km. Narušuje jihozápadní okrajový val rozlehlého kráteru Albategnius a naopak jeho severovýchodní okraj je poznamenán dopadem meteoritu, který vytvořil malý kráter v současnosti pojmenovaný Klein A. Dno je vyplněno zatuhlou lávou a nachází se na něm malý centrální pahorek.\n\nZápado-severozápadně leží rozlehlá valová rovina Ptolemaeus, západo-jihozápadně kráter Alphonsus. Jižně lze nalézt silně rozrušený kráter Parrot.\n\nPojmenován je podle německého astronoma a selenografa Hermanna Josepha Kleina.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "959274", "url": "https://cs.wikipedia.org/wiki?curid=959274", "title": "Magdaléna Platzová", "text": "Magdaléna Platzová\n\nMagdaléna Platzová (*  Praha) je česká spisovatelka, novinářka, autorka knih pro děti a divadelních her.\n\nNarodila se v roce 1972 v Praze v rodině dokumentaristy Josefa Platze a spisovatelky Edy Kriseové. Po maturitě v roce 1990 obdržela stipendium na Georgetown University ve Spojených státech amerických a na anglické Brockwood Park School ve Velké Británii. Poté vystudovala filosofii na Filosofické fakultě Univerzity Karlovy. Jako novinářka působila v letech 2001–2004 v týdeníku \"Literární noviny\". Zde působila i jako zástupkyně šéfredaktora. Od roku 2008 píše pro týdeník \"Respekt\". Publikovala rovněž v časopisech \"Souvislosti\", \"Salon Práva\" a v slovinské revui \"Apokalipsa\".\n\nV roce 1999 byla asistentkou režiséra Petra Lébla v Divadle Na zábradlí. Sama hrála v česko-francouzském divadelním souboru \"Divadlo na voru\".\n\n\n\n\n\n"}
{"id": "959275", "url": "https://cs.wikipedia.org/wiki?curid=959275", "title": "Jehlice rohozobá", "text": "Jehlice rohozobá\n\nJehlice rohozobá je dravá mořská ryba, vyskytující se u pobřeží Evropy a severní Afriky. Má protáhlé válcovité tělo, dorůstá délky 50–80 cm a váží přes jeden kilogram. Na hřbetě je zbarvena modrozeleně, břicho je světle stříbrné. Charakteristickým znakem jehlice je spodní čelist protáhlá do podoby ostrého zobáku. Tlama je posetá dlouhými tenkými zuby. Zdržuje se převážně na mělčině, kde se skrývá v mořských řasách \"Zostera\". Je rychlý a obratný plavec, dokáže se také vymrštit z vody a klouzat po hladině. Kosti jehlice mají zelenou barvu, kterou způsobuje biliverdin. Proto si mnozí strávníci její maso oškliví, i když je chuťově kvalitní.\n\n\n"}
{"id": "959279", "url": "https://cs.wikipedia.org/wiki?curid=959279", "title": "Baranduina", "text": "Baranduina\n\nBaranduina, v nářečí hobitů Brandyvína, je řeka ve fiktivním světě J. R. R. Tolkiena. Pramení v Severních vrších u Soumračného jezera \"(Nenuial)\" u města Annúminas. Teče Eriadorem a tvoří východní hranici Kraje. Na levém břehu leží Starý hvozd odkud se do Baranduiny vlévá začarovaná říčka Opletnice. Baranduinu lze v Kraji překročit pouze dvěma způsoby. Prvním je Rádohrabský přívoz, vedoucí do Rádovska, části Kraje, a druhým Most Kamenných oblouků, po kterém vede Cesta z Šedých přístavů přes Kraj a Hůrku do Roklinky. Pak lze překročit ještě přes Kamenný brod za jižní hranicí Kraje. Poté co Baranduina protekla Krajem, tak protéká neobydleným územím a vlévá se do Moře u mysu Eryn Vorn u nejjižnějších cípů Modrých hor.\nEtymologie názvu Baranduina=Dlouhá zlatohnědá řeka. Sami hobiti poprvé přešli řeku v roce 1601 T.v. a založili Kraj. \n\n"}
{"id": "959281", "url": "https://cs.wikipedia.org/wiki?curid=959281", "title": "Kameničky (rozcestník)", "text": "Kameničky (rozcestník)\n\nKameničky mohou být:\n\n\n"}
{"id": "959282", "url": "https://cs.wikipedia.org/wiki?curid=959282", "title": "Šedivka šedá", "text": "Šedivka šedá\n\nŠedivka šedá (\"Berteroa incana\") je poměrně rozšířená bíle kvetoucí planě rostoucí rostlina, jediný druh rodu šedivka který roste v České republice.\n\nDruh se vyskytuje téměř v celé Evropě a směrem na východ ve Střední Asii, na jihu Sibiře až k jezeru Bajkal a také ve východní Číně. Druhotně byl rozšířen i do Severní Ameriky. V ČR roste hlavně v teplých oblastech nížin a pahorkatin, do hor vystupuje jen vzácně. Nejčastěji se objevuje na suchých, propustných, písčitých nebo štěrkovitých, málo humózních vápnitých půdách. Zhusta vyrůstá na loukách, polích, vinohradech a na ruderálních stanovištích jako jsou svahy cest a železničních tratí, břehy vodních toků a nádrží, opuštěné pískovny a lomy, rumoviště a skládky. Je odolný proti letnímu nedostatku vláhy.\n\nŠedivka šedá je rostlinou jednoletou nebo dvouletou která vyrůstá z dřevnatějícícho kořene. Chlupatou lodyhu dorůstající do výše 25 až 60 cm mívá jednoduchou nebo od spodu bohatě větvenou, přímou nebo slabě vystoupavou, v průřezu oblou, na bázi často dřevnatou, v dolní části nafialovělou a výše šedě zelenou. Přízemní listy s asi 2 cm řapíky jsou obkopinatého tvaru a za kvetení již usychají. Listy lodyžní vyrůstají střídavě a jsou přisedlé. Jejich podlouhlé neb úzce vejčité celokrajné čepele jsou 2 až 5 cm dlouhé, oboustranně chlupaté, sivě až žlutě zelené a na střední žilce často fialové; směrem vzhůru se listy zmenšují.\n\nKvěty s chlupatými 5 mm stopkami vytvářejí hroznovité květenství. Čtyři kopinaté kališní lístky, asi 3 mm dlouhé, jsou nazelenalé a mají blanitý lem, na vnější straně jsou chlupaté. Čtyři bílé, hluboce dvouklané, 5 mm dlouhé korunní lístky jsou holé. Tyčinek je šest, čtyři z nich jsou delší a jsou vedle nich nektaria. Ze semeníku s hvězdicovitými chlupy vyrůstá čnělka s kulovitou bliznou. Kvetou od května do září. Ploidie druhu je 2n = 16.\n\nPlody jsou podlouhlé, elipsovité, na průřezu vejčité či okrouhlé, zobákovité šešulky až 6 mm dlouhé které vyrůstající na přibližně stejně dlouhých vzpřímených stopkách. Obsahují šest až deset, ve dvou řadách uložených okrouhlých, světle hnědých, holých semen velkých 1 až 1,5 mm.\n\nSemena mohou klíčit v době od jara do pozdního podzimu, mladé rostlinky které vyrostou na podzim již téhož roku nevykvetou ale přezimují a vytvoří květy časně příštího roku.\nV České republice jsou u šedivky šedé rozpoznávané dva poddruhy:\nPrvý uvedený poddruh, nominátní, je považován za zdomácnělý archeofyt; druhý poddruh za neofyt, byl zjištěn poprvé na území ČR až v roce 1960.\n\nDospělé rostliny obsahují málo dusíkatých látek a stravitelných sacharidů, na loukách proto snižují kvalitu píce. Při větších dávkách jsou výrazně škodlivé, u koní mohou způsobit laminitidu, intravaskulární hemolýzu a hypovolemický šok.\n\n\n \n"}
{"id": "959284", "url": "https://cs.wikipedia.org/wiki?curid=959284", "title": "Endymion (kráter)", "text": "Endymion (kráter)\n\nEndymion je rozlehlý kráter s tmavým dnem nacházející se blízko severovýchodního okraje na přivrácené straně Měsíce. Má průměr 125 km. Díky své poloze je pro pozorovatele ze Země značně zkreslený. Za ním na samém okraji přivrácené polokoule leží Mare Humboldtianum (Humboldtovo moře).\n\nKráter má mohutný okrajový val a jeho dno má nízké albedo (je tmavší než okolí), neboť bylo vyplněno ztuhlou lávou. I díky tomu je snadno identifikovatelný během pozorování. Je také relativně ploché a neobsahuje ani mnoho malých kráterů (tzv. kráterových jamek). Uskupení tří z nich lze nalézt v řadě za sebou v severozápadním kvadrantu. Severovýchodní okraj je poznamenán dopadem kosmického tělesa, je vyboulený.\n\nEndymion leží severně od Lacus Temporis (Jezero času) a východně od Mare Frigoris (Moře chladu). Jihozápadně leží poněkud menší káter Atlas jihovýchodně pak Mercurius. Severo-severozápadně lze nalézt silně rozrušený kráter De La Rue.\n\nPojmenován je podle pastýře z řecké mytologie Endymióna, do kterého se zahleděla bohyně Seléné.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "959285", "url": "https://cs.wikipedia.org/wiki?curid=959285", "title": "Thomas Szasz", "text": "Thomas Szasz\n\nThomas Szasz (15. dubna 1920, Budapešť, Maďarsko – 8. září 2012, Manlius, New York, USA) byl americký psychiatr maďarského původu. Stal se kritikem morálních i vědeckých základů klasické psychiatrie, jedním z představitelů antipsychiatrie.\n\nSzasz se narodil v Budapešti židovským rodičům Gyulovi a Lily Szászovým. Roku 1938 se přestěhoval do Spojených států, kde studoval medicínu na University of Cincinnati. Dva roky sloužil u amerického námořnictva. Pracoval na Chicago Institute for Psychoanalysis, později na State University of New York.\n\nSzasz velmi ostře kritizoval pojetí „duševní nemoci“, kdy je jako „nemoc“ vnímáno problematické, znepokojivé, šokující či otravné chování. Pro Szasze mohlo být nemocí pouze něco, co lidé „mají\", zatímco chování je něco, co „dělají\". V nemocích se podle něj projevují problémy ve fungování lidského těla nebo jeho jednotlivých orgánů, a žádné chování tak nemocí být nemůže. \n\nNemoc totiž musí být nějakým způsobem měřitelná či vědecky ověřitelná, musí se podle Szasze také projevovat na buněčné nebo molekulární úrovni. Skutečná nemoc je podle něj rovněž prokazatelná nejen u žijících lidí, ale i při pitvě. Psychiatrii, která se jen schovává za roušku vědeckosti, považoval za systém společenské kontroly a za ohrožení svobody a lidské důstojnosti. \n\n\n\n\n\"V tomto článku byly použity informace z článku na anglické Wikipedii\".\n"}
{"id": "959286", "url": "https://cs.wikipedia.org/wiki?curid=959286", "title": "Seznam biskupů a arcibiskupů New Yorku", "text": "Seznam biskupů a arcibiskupů New Yorku\n"}
{"id": "959289", "url": "https://cs.wikipedia.org/wiki?curid=959289", "title": "Strážný (Ralská pahorkatina, 362 m)", "text": "Strážný (Ralská pahorkatina, 362 m)\n\nStrážný (362 m n. m., německy \"Wachberg\") je vrch v okrese Česká Lípa Libereckého kraje. Leží při západním okraji obce Pertoltice pod Ralskem na jejím katastrálním území.\n\nJe to suk ve tvaru nesouměrné kupy tvořený subvulkanickou bazaltoidní brekcií a melilitem v širším obalu zpevněných svrchnokřídových vápnitých sedimentů se sprašovou pokrývkou. Zvedá se na pravém svahu údolí Panenského potoka. Vrch narušuje několik malých opuštěných kamenolomů. Pokrývá ho mozaika listnatých lesíků, polí, luk a rozptýlených keřů.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Brnišťská vrchovina a Bohatické části.\n\nAutomobilem se dá nejblíže přijet do Pertoltic. Od místní železniční zastávky (koncový bod žluté turistické značky) vede polní cesta, po které se dá severní a západní oklikou dojít na vrchol.\n"}
{"id": "959291", "url": "https://cs.wikipedia.org/wiki?curid=959291", "title": "Kaple svatého Jakuba apoštola (Hvězda)", "text": "Kaple svatého Jakuba apoštola (Hvězda)\n\nKaple svatého Jakuba apoštola je kaple ve vesničce Hvězda na Českolipsku. Hvězda je místní částí obce Blíževedly v CHKO Kokořínsko.\n\nKaple byla postavena v obci roku 1821.\n\nNyní náleží pod Římskokatolickou farnost v Stvolínkách. V katalogu litoměřického biskupství je uvedena jako Hvězda, kaple sv. Jakuba ap. V internetovém katalogu biskupství litoměřického je uvedena jako sv. Jakuba apoštola (tento svatý je uváděn často jako Jakub Starší). Bohoslužby se zde pravidelně neslouží.\n\n"}
{"id": "959293", "url": "https://cs.wikipedia.org/wiki?curid=959293", "title": "Ids Postma", "text": "Ids Postma\n\nIds Hylke Postma (* 28. prosince 1973 Deersum, Frísko) je bývalý nizozemský rychlobruslař.\n\nV roce 1993 se zúčastnil Mistrovství světa juniorů, kde vybojoval stříbrnou medaili. Následující rok již startoval na seniorských šampionátech, na evropském skončil čtvrtý a na světovém vícebojařském získal stříbro. V závodech Světového poháru debutoval na začátku roku 1995, v letech 1996–2001 pravidelně vozil ze světových i kontinentálních mistrovství medaile. K jeho největším úspěchům patří tři zlaté medaile z Mistrovství světa na jednotlivých tratích 1996 (5000 m), 1999 a 2000 (obě 1500 m), vítězství na Mistrovství Evropy 1997 a výhry na Mistrovstvích světa ve víceboji 1997 a 1998. V sezóně 1997/1998 celkově triumfoval ve Světovém poháru v závodech na 1500 m, na Zimních olympijských hrách 1998 vybojoval jednu zlatou (1000 m) a jednu stříbrnou (1500 m) medaili; dále se v olympijském závodě na 500 m umístil na 38. místě. V roce 2002 poprvé a naposledy startoval na Mistrovství světa ve sprintu (18. místo), na zimní olympiádě 2002 se umístil nejlépe na páté příčce (1500 m), kromě toho byl sedmnáctý na kilometru a na pětistovce dobruslil na 27. místě. Poslední velkou medaili, bronzovou, vybojoval na Mistrovství světa ve víceboji 2003. Sportovní kariéru ukončil na podzim 2004.\n\nOd roku 2009 je ženatý s bývalou německou rychlobruslařkou Anni Friesingerovou.\n\n"}
{"id": "959299", "url": "https://cs.wikipedia.org/wiki?curid=959299", "title": "Nouvelle Fédération-Board", "text": "Nouvelle Fédération-Board\n\nNouvelle Fédération-Board (\"Rada nových federací\") je nevládní nezisková organizace, sdružující fotbalové reprezentace, které nesplňují některou z podmínek členství ve FIFA. Důvody jsou různé: může jít o státy neuznávané mezinárodním společenstvím, o etnika, která neobývají souvislé území, nebo o státečky, kde není dostatečný počet registrovaných fotbalistů. Organizaci založili roku 2003 v Lutychu Jean-Luc Kit a Luc Misson, aktuálně sídlí v Narbonne. NF-Board pořádá od roku 2006 VIVA World Cup, neoficiální mistrovství světa svých členů.\n\nNF-Board na svých webových stránkách uvádí čtyřicet členů:\n\nŘádní členové: Tibet, Laponsko, Monako, Kurdistán*, Západní Sahara*, Padánie, Severní Kypr*, Somaliland, Provence*, Čečensko, Gozo, Saugeais, Sealand, Čagosané, Romové, Aramejci, Zanzibar*, Velikonoční ostrov, Casamance, Kiribati, Grónsko, Ambazonie, Západní Papua, Masajové, Okcitánie*, Jižní Dolní Sasko, Cilento, Yap, Jižní Moluky, Rijeka, Valonsko, Sardinie\n\nProvizorní členové: Kaskádie, Franky, Kozáci, Raetie*, Dárfúr*, Skåne, Západní Indie, Obojí Sicílie\nU většiny uvedených reprezentací je ovšem sporné, nakolik jsou skutečně aktivní (zpravidla odehrály jeden až dva přátelské zápasy). Jako neoficiální týmy mají potíže s financováním provozu a povoláváním hráčů, což jsou vesměs amatéři. Hvězdičkou jsou proto označeny týmy, které se účastnily zatím posledního VIVA World Cup v roce 2012 (hrál na něm také Tamilský Ílam, který není členem NF-Board).\n\nČlenství v organizaci ukončil v roce 2013 Gibraltar, když byl přijat do UEFA.\n\n"}
{"id": "959301", "url": "https://cs.wikipedia.org/wiki?curid=959301", "title": "Barklya syringifolia", "text": "Barklya syringifolia\n\nBarklya syringifolia je rostlina z čeledi bobovité a jediný druh rodu Barklya. Je to stálezelený strom se sytě zelenými jednoduchými listy a žlutooranžovými květy v bohatých květenstvích. Vyskytuje se při pobřeží východní Austrálie. V některých oblastech světa je pěstován jako okrasná dřevina.\n\n\"Barklya syringifolia\" je stálezelený strom dorůstající výšek 7 až 20 metrů. Listy jsou jednoduché (jednolisté), srdčité, dlouze řapíkaté, tmavě zelené. Na vrcholu řapíku je pulvinus. Palisty jsou drobné, oválné, opadavé. Květy zatuchle voní, jsou drobné, žlutooranžové, krátce stopkaté, uspořádané v hustých vrcholových hroznech skládajících až 20 cm dlouhé laty, řidčeji úžlabní. Kalich je zvonkovitý, zakončený krátkými tupými laloky. Korunní lístky jsou volné, podobného tvaru a velikosti, na bázi dlouze nehetnaté. Pavéza je širší než ostatní korunní lístky. Tyčinek je 10, jsou volné a delší než koruna. Semeník je stopkatý, s několika vajíčky a krátkou čnělkou nesoucí drobnou vrcholovou bliznu. Plody jsou podlouhle kopinaté, stopkaté, ploché lusky, nepukavé nebo jen slabě pukající tenkostěnnými chlopněmi. Obsahují 1 až 2 plochá semena.\n\nTento druh je rozšířen pouze v Austrálii. Vyskytuje se v tropických a subtropických oblastech při východním a severním pobřeží Queenslandu. Roste jako součást suššího deštného lesa, keřovité vegetace a podél řek na pískovcových, grandioritových nebo čedičových podkladech.\n\nRod \"Barklya\" je v současné taxonomii bobovitých řazen do podčeledi \"Cercidoideae\". Nejblíže příbuznými skupinami jsou dle výsledků molekulárních analýz rod \"Schnella\" a některé rody oddělené od rodu \"Bauhinia\" (\"Gigasiphon\", \"Lysiphyllum\", \"Phanera\" a \"Tylosema\").\n\n\"Barklya syringifolia\" je krásně kvetoucí strom, pěstovaný v Austrálii i mimo ni (např. na Floridě či v Kalifornii) jako okrasná dřevina. V kultuře má spíše keřovitý vzrůst a dorůstá do výšek okolo 8 metrů.\n"}
{"id": "959303", "url": "https://cs.wikipedia.org/wiki?curid=959303", "title": "Gerard van Velde", "text": "Gerard van Velde\n\nGerard Pieter Hendrik van Velde (* 30. listopadu 1971 Wapenveld, Gelderland) je bývalý nizozemský rychlobruslař.\n\nV roce 1991 se zúčastnil prvních závodů Světového poháru, téhož roku debutoval také na Mistrovství světa ve sprintu 1991 (15. místo). Na Zimních olympijských hrách 1992 se umístil na čtvrtém (1000 m) a pátém (500 m) místě, na sprinterském šampionátu skončil toho roku šestý. Zúčastnil se zimní olympiády 1994, kde dobruslil nejlépe na deváté příčce na trati 1000 m, na poloviční distanci dosáhl 21. místa. Na Mistrovství světa 1996 byl čtvrtý v závodě na 1000 m, což bylo na několik let jeho nejlepší umístění. Na ZOH 1998 nestartoval, sezónu 1998/1999 vynechal. Největších úspěchů dosáhl v prvních letech 21. století, když na Zimních olympijských hrách 2002 vybojoval na trati 1000 m zlatou medaili, přičemž na pětistovce byl čtvrtý. Z Mistrovství světa ve sprintu 2003 si přivezl stříbrnou medaili, tentýž cenný kov získal na Mistrovství světa na jednotlivých tratích 2003 na kilometrové distanci. V dalších letech bylo jeho nejlepším výsledkem čtvrté místo na sprinterském světovém šampionátu 2004. Na ZOH 2006 nestartoval, po kompletním ročníku 2006/2007 startoval v sezóně 2007/2008 pouze několikrát, poslední závod absolvoval v únoru 2009.\n\n"}
{"id": "959309", "url": "https://cs.wikipedia.org/wiki?curid=959309", "title": "Erben Wennemars", "text": "Erben Wennemars\n\nEgbert Rolf „Erben“ Wennemars (* 1. listopadu 1975 Dalfsen, Overijssel) je nizozemský rychlobruslař.\n\nNa Mistrovství světa juniorů debutoval v roce 1995 24. místem, ve Světovém poháru začal závodit na podzim 1996. Na Mistrovství světa ve sprintu 1998 získal bronzovou medaili, na Zimních olympijských hrách toho roku nedokončil závod na 500 m. V dalších čtyřech letech se na světovém sprinterském šampionátu umístil shodně na 5. místě, cenné kovy si však odvezl z Mistrovství světa na jednotlivých tratích 1999 (stříbro z 500 m) a 2001 (bronz z 1500 m). Startoval na zimní olympiádě 2002, na kilometru dobruslil pátý, na poloviční distanci desátý. Nejúspěšnější období své kariéry prožil v následujících letech, v sezónách 2002/2003, 2003/2004 a 2004/2005 zvítězil v celkovém pořadí Světového poháru na 1000 m, na světových šampionátech v letech 2003, 2004 a 2005 získal šest medailí, včetně čtyř zlatých, a v letech 2004 a 2005 vyhrál mistrovství světa ve sprintu (+ bronz z roku 2003). Na ZOH 2006 vybojoval dvě bronzové medaile: jednu v závodě na 1000 m a druhou jako člen nizozemského týmu ve stíhacím závodě družstev. V dalším olympijských závodech byl pátý (1500 m) a šestnáctý (500 m). V roce 2007 poprvé a naposled startoval na Mistrovství světa ve víceboji (5. místo), na Mistrovství světa na jednotlivých tratích získal stříbro na distanci 1500 m a zlato v závodě družstev, v sezóně 2006/2007 rovněž celkově triumfoval ve Světovém poháru na tratích 1000 m, 1500 m a v závodě družstev. Poslední medaili, zlato ze závodu družstev, získal na MS 2008, rychlobruslařskou kariéru ukončil v lednu 2010. K rychlobruslení se vrátil na podzim 2013, kdy absolvoval závod Holland Cupu a nizozemský šampionát.\n\n"}
{"id": "959310", "url": "https://cs.wikipedia.org/wiki?curid=959310", "title": "Štefan Marko Daxner", "text": "Štefan Marko Daxner\n\nŠtefan Marko Daxner (22. prosince 1822, Tisovec, Malohont, Gemersko-malohontská župa, Uhersko – 11. dubna 1891, Tisovec, Uhersko) byl slovenský šlechtic, politik, právník, ekonom, publicista a národní buditel. Patřil ke štúrovské generaci. Pochován je na Národním hřbitově v Martině.\n\nByl iniciátorem celonárodního shromáždění v Liptovském Svätém Mikuláši, které se uskutečnilo v roce 1848. Také byl spolutvůrcem Žiadosti slovenského národa, iniciátorem Slovenského národního shromáždění v Turčianském svätém Martině v roce 1861, hlavním tvůrcem Memoranda národa slovenského a byl členem slovenského spolku Tatrín.\n\nStudoval na latinské škole v Ožďanech, ve Spišské Nové Vsi, na gymnáziu v Rožňavě a v letech 1840-42 na Evangelickém lyceu v Bratislavě. V následujících dvou letech absolvoval právnické lyceum v Prešově a roku 1846 úspěšně složil advokátskou zkoušku v Pešti.\n\nJako právník a úředník působil ve více župách: advokátní koncipient v Rimavské Sobotě, Tisovci, u A. B. Vrchovského v Pešti. V roce 1846 jako advokát v Tisovci, 1850 zástupce státního komisaře Gemersko-malohontské župy v Rimavské Sobotě. V roce 1859 pracoval jako rádce župního soudu v Nagykálló, o dva roky později působil jako druhý podžupan Gemersko-malohontské župy v Rimavské Sobotě. Roku 1865 se stal přísedícím směnkového soudu v Debrecíně. Od roku 1874 hospodařil na rodinném majetku v Tisovci.\n\nNa náměty slovenského lidového folkloru psal básně i prózu. Sbíral lidové pověsti, zakládal nedělní školy atd.\n"}
{"id": "959314", "url": "https://cs.wikipedia.org/wiki?curid=959314", "title": "Ústav mezinárodních vztahů", "text": "Ústav mezinárodních vztahů\n\nÚstav mezinárodních vztahů, v. v. i. (anglicky: \"Institute of International Relations Prague\"), zkráceně ÚMV (IIR) je veřejná výzkumná instituce, jež provádí základní a aplikovaný vědecký výzkum v oblasti mezinárodních vztahů. Ředitelem ústavu je PhDr. Ondřej Ditrych, MPhil. (Cantab.) Ph.D. Zřizovatelem ústavu je Ministerstvo zahraničních věcí České republiky. Institucionální podpora ÚMV pochází především ze státního rozpočtu na vědu, výzkum a inovace České republiky, z příspěvků MZV, z projektů účelové podpory financovaných tuzemskými i zahraničními subjekty. ÚMV naplňuje nezávislý výzkumný program a neprosazuje žádné konkrétní politické směřování. \n\nPrvní návrh na vytvoření instituce zabývající se výzkumem mezinárodní politiky při Ministerstvu zahraničních věcí Československé republiky se objevil již záhy po druhé světové válce. Plány na zřízení takové instituce však pozastavil komunistický převrat v roce 1948. Předchůdcem ÚMV se tak stal až Ústav pro mezinárodní politiku a ekonomii (ÚMPE), založený MZV v roce 1957. Ústav zpočátku sídlil v jedné z Petschkových vil v pražském Bubenči, brzy ale byl přestěhován do Lobkovického paláce na pražské Malé Straně, kde sídlil až do roku 1970.\n\nÚMPE se za relativně krátkou dobu podařilo prosadit jako významné výzkumné instituci s nemalým mezinárodním renomé. Četné zahraniční kontakty a dobrý přehled o mezinárodní situaci i o tehdejším stavu vědeckého poznání se však mnohým jeho pracovníkům vymstil na konci 60. let. Během pražského jara se někteří pracovníci ústavu aktivně zapojili do reformního procesu, v důsledku čehož byl ÚMPE na začátku období normalizace v roce 1970 zrušen a reformně smýšlející pracovníci byli propuštěni. Někteří před nepřízní normalizačního režimu unikli odchodem do zahraničí. \n\nJako náhradu za ÚMPE zřídilo československé ministerstvo zahraničí ještě v témže roce Ústav mezinárodních vztahů (ÚMV). Jeho sídlem se stala historická budova domu U Bílého koníčka stojící v Nerudově ulici na Malé Straně. Zde ÚMV sídlí dodnes. Celkové společenské uvolnění druhé poloviny 60. let bylo vystřídáno stupňujícím se ideologickým tlakem, kontrolou a cenzurou, přesto se ústav snažil zůstat v kontaktu se zahraničím, včetně západních zemí. V tomto období byla knihovna ÚMV v Československu jednoznačně nejlépe vybavenou a zásobenou v oboru mezinárodních studií, nebyla však přístupna veřejnosti a i samotným vědcům byly mnohé (zejména zahraniční) publikace dostupné až na základě zvláštních povolovacích řízení.\n\nKlíčové změny ve fungování ÚMV přinesly události roku 1989. Pro ÚMV znamenala sametová revoluce kromě rozsáhlých personálních změn též počátek postupné cesty k proměně ve skutečně nezávislou vědeckou instituci. V následujících letech došlo především k jeho radikální deideologizaci i depolitizaci, přičemž důraz byl zároveň kladen na čilé kontakty se zahraničím a na co možná největší odbornost jeho pracovníků. Stěžejní roli v tomto procesu přestavby sehrál mj. profesor Otto Pick, který vedl ÚMV v letech 1994–1998.\n\nNa přelomu století lze již bezpochyby hovořit o ÚMV jako o sebevědomé, nezávislé a vysoce odborné instituci přispívající svým dílem k rozvoji mezinárodních studií. Paralelně se svými nově vymezenými úkoly ústav ale i nadále poskytoval podporu zahraniční politice nyní již samostatné České republiky. Například v roce 1997 zřízená Diplomatická akademie, jež slouží k přípravě diplomatických pracovníků České republiky, byla téměř 10 let součástí ÚMV. Při ÚMV taktéž roku 2001 vzniklo Rozvojové středisko, jenž úzce spolupracovalo s MZV na agendě zahraničního rozvoje.\n\nV roce 2007 byl ÚMV na základě zákona č. 341/2005, o veřejných výzkumných institucích, transformován na veřejnou výzkumnou instituci a do jeho organizace byly zavedeny samosprávné prvky. Zároveň s touto institucionální proměnou byla Diplomatická akademie v roce 2007 začleněna přímo pod Ministerstvo zahraničních věcí České republiky a Rozvojové středisko bylo roku 2008 transformováno v samostatnou Českou rozvojovou agenturu.\n\nAktivity ÚMV spočívají především ve vlastním výzkumu a obecné popularizační a naučné činnosti. Ústav tak v českém prostředí vytváří unikátní pojící článek mezi akademickým světem, veřejností a mezinárodněpolitickou praxí.\n\nStěžejní činností ÚMV jakožto veřejné výzkumné instituce je nezávislý výzkum v oblasti mezinárodních studií. Ten sleduje priority určené v Koncepci rozvoje Ústavu mezinárodních vztahů na léta 2018–2022 a také v Koncepci výzkumu MZV na období 2017–2021.\n\nÚMV v zásadě realizuje dva obecné druhy výzkumu. Tím prvním je základní výzkum akademický, jenž se zakládá na teoretické rozmanitosti a metodologické přesnosti a jehož ambicí je viditelnost doma i v zahraničí. Druhým je pak prakticky orientovaný aplikovaný výzkum, jenž vychází z rozsáhlých znalostí nabytých i v rámci vlastního výzkumu základního a jenž je založen na pokročilých analytických a výzkumných metodách. Uživatelem tohoto výzkumu je tradičně především MZV, ale i jiné veřejné instituce.\n\nVýzkumnou činnost ústavu zajišťuje výzkumné oddělení, jehož ředitelem je v současné době doc. PhDr. Emil Aslan, Ph.D. Oddělení je rozděleno do sedmi výzkumných center:\n\nZkoumá bezpečnostní otázky týkající se Evropy ze širokého interdisciplinárního hlediska, od konvenčních vojenských hrozeb až po novější témata, jakými jsou např. hybridní hrozby.\n\nZabývá se procesy, institucemi a aktéry evropské politiky se zvláštním důrazem na otázky evropské integrace. Sleduje především integrační a diferenciační procesy v Evropské unii, jakož i roli České republiky v ní. V neposlední řadě zkoumá i politiky evropských států, přičemž zřetel klade zejména na jejich mezinárodní dimenzi.\n\nVěnuje se vnitřní dimenzi energetické politiky a bezpečnosti Evropské unie a vybraných regionů. Stejně tak průběžně monitoruje a analyzuje vnější dimenzi energetické politiky a bezpečnosti EU vůči stávajícím a potenciálním dodavatelům v regionu Blízkého východu, Afriky, vybraných zemí Asie, Severní Ameriky a Latinské Ameriky.\n\nZkoumá vzájemné provázání politické a ekonomické moci v mezinárodních vztazích, jehož pochopení je klíčové pro strategické rozhodování státních i nestátních aktérů v současném globalizovaném světě. Samotná výzkumná činnost pak probíhá ve dvou souvisejících rovinách: mezinárodní politické ekonomie a globální spravedlnosti.\n\nZaměřuje se zejména na analýzu vývoje mezinárodního práva v souvislosti s novými fenomény a trendy současného světa, od globalizace přes migraci až po sílící význam lidských práv. Důraz je kladen zejména na problematiku mezinárodních organizací, mezinárodního humanitárního práva, mezinárodního trestního práva, mezinárodního práva lidských práv či použití síly v mezinárodních vztazích.\n\nPodrobněji reflektuje sbližování evropského a asijského kontinentu ve světle postupující globalizace. Zaměřuje se takřka na celý asijský region kromě Blízkého východu.\n\nZa účelem naplňování výzkumného programu rozvíjí ÚMV i četná mezinárodní partnerství. Je členem řady zahraničních výzkumných sítí a konsorcií, mj. EU Nonproliferation and Disarmament Consortium, TEPSA (Trans European Policy Studies Association), EPIN (European Policy Institutes Network), ECPR (European Consortium for Political Research) nebo EUROMESCO (Euro-Mediterranean Study Commission). Mezi jeho zahraniční partnery pak patří např. Norwegian Institute of International Affairs (NUPI), korejský Institute of Foreign Affairs and International Security (IFANS) či rakouský Institut für Wissenschaften vom Menschen (IWM). Z mezinárodního působení ÚMV přirozeně vyplývá i produkce aplikovaného výzkumu s regionálním (zejména v projektech Mezinárodního visegrádského fondu) a evropským rozměrem (mj. skrze účast na projektech TEPSA pro Evropský parlament).\n\nZákladním cílem ÚMV je rovněž zlepšování veřejného povědomí o problematice mezinárodních studií a kultivace a rozšiřování horizontů veřejné debaty o zahraniční politice v České republice. Za tímto účelem vyvíjí ÚMV řadu aktivit, které cílí na laickou i odbornou veřejnost.\n\nÚstav předně pořádá celé spektrum veřejných akcí, od panelových diskuzí přes přednášky až po velké mezinárodní konference, jež se zpravidla zaměřují na relevantní světová témata i otázky vyplývající z vlastního výzkumu ÚMV. Nejdůležitějšími konferencemi jsou Prague European Summit (PES), Mezinárodní sympozium „Česká zahraniční politika“ a Czernin Security Forum, které se konají každoročně. Na přípravě těchto akcí ÚMV spolupracuje s důležitými partnery, jako jsou Ministerstvo zahraničních věcí České republiky, Úřad vlády České republiky, NATO Public Diplomacy Divison, EUROPEUM, PSSI či AMO.\n\nÚMV se rovněž podílí na vzdělávání studentů mezinárodních studií. Působí jako přidružený partner v konsorciu vedeném Fakultou sociálních věd Univerzity Karlovy, která realizuje studijní program European Politics and Society (Erasmus Mundus). V neposlední řadě nabízí ÚMV českým a zahraničním studentům i absolventům odborné stáže.\n\nVýzkumní pracovníci a pracovnice ÚMV pravidelně vystupují v českých i zahraničních médiích, ať již formou rozhovorů, autorských komentářů či delších analýz. To jim umožňuje snadněji publikovat výsledky vlastního výzkumu a erudovaně vysvětlovat a komentovat mezinárodní dění. Takřka veškeré výstupy realizované v ÚMV jsou taktéž zprostředkovány širší veřejnosti skrze další komunikační kanály, zejména pak sociální média (Facebook, Twitter, Instagram, YouTube).\n\nPublikační činnost ÚMV má stěžejní význam jak pro jeho výzkumné, tak i popularizační a naučné aktivity. ÚMV disponuje s vlastním nakladatelstvím, jež se zabývá přípravou, produkcí a odbytem jeho periodických i neperiodických publikací. Ústav vydává řadu publikací, mezi které patří zejména monografie, policy publikace a dvě akademická a recenzovaná periodika v tištěné i elektronické podobě: \"Mezinárodní vztahy\" (anglicky: Czech Journal of International Relations) a \"New Perspectives\", podobně jako popularizační časopis \"Mezinárodní politika\".\n\nTradice časopisu \"Mezinárodní vztahy\" sahá až do roku 1966, kdy jeho první číslo vyšlo ještě pod hlavičkou ÚMPE. Časopis prvotně koncipovaný jako akademický čtvrtletník značně poklesl na úrovni po nástupu normalizace, pád komunistického režimu však přinesl jeho radikální reformu. Postupně se tak navrátil ke své původní ideji ryze vědeckého periodika, na jehož stránkách mohou publikovat výsledky svého výzkumu čeští i zahraniční odborníci. \"Mezinárodní vztahy\" jsou dnes recenzovaný časopis fungující v souladu\n\ns mezinárodními standardy akademického publikování (všechny přijaté texty musí zejména projít oboustranně anonymním recenzním řízením). V českém prostředí jsou přední platformou pro publikaci originálních výsledků excelentní samostatné výzkumné práce v oboru mezinárodních vztahů.\n\nV roce 1993 začal Ústav mezinárodních vztahů vydávat časopis \"Perspectives\". Hlavním smyslem bylo v anglickém jazyce vydávat články ze střední Evropy a o střední Evropě, aby se jim dostalo širšího publika. Časopis pro knihovnu ÚMV zároveň v jejích skromných porevolučních počátcích představoval cenný výměnný artikl, neboť jej mohla užívat při výměně s výzkumnými pracovišti po celém světě a získávat na oplátku drahocenné zahraniční publikace. Od roku 2002 provádí časopis vlastní recenzní řízení, v roce 2015 pak přijal název \"New Perspectives\". Za více než čtvrt století jeho existence se časopisu podařilo etablovat se jako přední akademické periodikum zabývající se interdisciplinárním výzkumem politiky střední a východní Evropy.\n\nOn-line časopis \"Mezinárodní politika\" vychází z dlouholeté tradice stejnojmenného tištěného periodika, jehož první číslo vydala Československá společnost pro šíření politických a vědeckých znalostí (později Socialistická akademie) již v roce 1956. Renomé si Mezinárodní politika vybudovala hlavně v 60. letech, avšak její vzestup náhle zastavil normalizační režim a prosincové číslo z roku 1969 se tak na dlouhá léta stalo posledním. Mezinárodní politika byla jako populárně-publicistický měsíčník obnovena až v roce 1990.\n\nV její nové podobě ji prvních 10 let vedl jako šéfredaktor Dobroslav Matějka, v redakční radě zasedl i prof. Otto Pick. Redakce \"Mezinárodní politiky\" již rok po své obnově přesídlila do budovy ÚMV, roku 1993 pak časopis začalo vydávat nakladatelství ÚMV. Od roku 2013 vychází jen v elektronické podobě.\n\nKnihovna poskytuje informační, knihovnické, výpůjční, bibliografické i rešeršní služby. Spolupracuje s řadou českých, ale zejména zahraničních odborných knihoven a informačních institucí. Ke konci roku 2016 obsahoval fond knihovny přes 84 600 knih a ročenek a 419 časopisů. Plné texty řady odborných časopisů jsou dostupné v rámci kupovaných databází (EBSCO, JSTOR, WoS). Knihovna je členem Evropské informační sítě mezinárodních vztahů a regionálních studií (EINIRAS) a je též zapojena do projektu Knihovny.cz. \n\nNa základě zákona č. 341/2005 Sb., o veřejných výzkumných institucích, má Ústav mezinárodních vztahů tři orgány: ředitele, radu a dozorčí radu. Na základě organizačního řádu při ÚMV funguje rovněž komise pro pracovní záležitosti, etická komise a ediční rady. V čele ÚMV stojí jeho ředitel. V současné době tuto funkci zastává PhDr. Ondřej Ditrych, MPhil. (Cantab.) Ph.D. Jakožto statutární orgán rozhoduje o všech věcech ÚMV, které nejsou zákonem svěřeny do působnosti zřizovatele (tedy MZV) nebo ostatních dvou orgánů, a zabezpečuje řádné vedení účetnictví. Jmenuje jej ministr zahraničních věcí ČR na návrh Rady ÚMV.\n\nRada ÚMV navrhuje ke jmenování ředitele ÚMV, stanovuje směry činnosti ÚMV, schvaluje rozpočet, vnitřní předpisy, výroční zprávy, projednává návrhy výzkumných záměrů aj. Radu ÚMV volí vědečtí pracovníci ústavu, a to jak ze svých řad (interní členové), tak z řad odborníků z jiných právnických osob, organizačních složek státu zabývajících se výzkumem a uživatelů výsledků výzkumu (externí členové).\n\nDozorčí rada ÚMV dohlíží na činnost a hospodaření ÚMV a na nakládání s majetkem ÚMV. Má právo navrhnout odvolání ředitele zřizovateli ÚMV. Má právo vyjádřit se k návrhu rozpočtu ÚMV, ke způsobu jeho hospodaření, k návrhům změn zřizovací listiny, k návrhu na sloučení, splynutí nebo rozdělení ÚMV, k návrhům výzkumných záměrů, k návrhu výroční zprávy. Členy dozorčí rady jmenuje a odvolává zřizovatel tak, aby v ní byli přiměřeně zastoupeni zejména zástupci zřizovatelů, popřípadě zaměstnanci veřejné výzkumné instituce.\n\n\n\n\n"}
{"id": "959316", "url": "https://cs.wikipedia.org/wiki?curid=959316", "title": "Sanktorál", "text": "Sanktorál\n\nSanktorál je část liturgického kalendáře obsahující svátky světců, které jsou vázané na konkrétní datum.\n\nJako sanktorál (latinsky \"proprium de sanctis\") se označuje také část určité liturgické knihy (zejména se jedná o misál a breviář) s proměnnými liturgickými texty pro jednotlivé slavnosti, svátky a památky světců.\n\n"}
{"id": "959324", "url": "https://cs.wikipedia.org/wiki?curid=959324", "title": "Berlinie", "text": "Berlinie\n\nBerlinie (\"Berlinia\") je rod rostlin z čeledi bobovité. Jsou to povětšině stromy se složenými listy a bělavými pohlednými květy, které mají jeden korunní lístek nápadně větší než ostatní. Vyskytují se v počtu 16 druhů v tropické Africe. Některé druhy jsou těženy pro dřevo.\n\nZástupci rodu \"Berlinia\" jsou stálezelené beztrnné stromy dorůstající výšky až 40 metrů, výjimečně keře. Koruna bývá hustá, kuželovitá a průměr kmene může přesáhnout 1 metr. Listy jsou sudozpeřené, složené ze 2 až 6 párů velkých, kožovitých lístků. Palisty mohou být velké a dosti vytrvalé nebo drobné a opadavé. Květy jsou bílé, pohledné, velké a vonné, uspořádané v latách nebo hroznech. Listeny jsou drobné, kožovité a opadavé. Kalich má krátkou až prodlouženou trubku a je zakončen 5 laloky. Koruna je pětičetná, horní korunní lístek je největší, zvlněný, dlouze nehetnatý. Dolní 4 korunní lístky jsou mnohem menší a kratší, úzce čárkovité. Tyčinek je 10 (výjimečně jen 5), vyčnívají z květů a jsou dvoubratré, s horní tyčinkou volnou a zbývajícími na bázi slabě srostlými. Semeník je krátce stopkatý, se 2 až 8 vajíčky a nitkovitou čnělkou zakončenou hlavatou bliznou. Lusky jsou velké, kožovité až dřevnaté a vyrůstají ze stopky v pravém úhlu. Většinou pukají náhle a explozivně, přičemž se chlopně spirálovitě svinují. Lusky bývají na horním švu více či méně křídlaté. Semena jsou okrouhlá a plochá.\n\nRod \"Berlinia\" zahrnuje 16 druhů. Je rozšířen výhradně v tropické Africe. Výskyt většiny druhů je omezen na oblast od tropické západní Afriky po Angolu a Dem. rep. Kongo. Největší areál má druh \"Berlinia grandiflora\", rozšířený od tropické západní Afriky včetně Mali až po Středoafrickou republiku a Angolu. Nejvýchodněji (do Tanzanie) zasahuje \"Berlinia orientalis\".tan\n\nBerlinie nejčastěji rostou ve vysokém tropickém lese nebo v křovinatých společenstvech na dobře propustných půdách, některé druhy dávají přednost bažinám a říčním břehům.\n\nDruh \"Berlinia hollandii\" pochází z oblasti v jihovýchodní Nigérii, která byla silně odlesněna. V Červeném seznamu ohrožených druhů IUCN je tento druh veden jako ohrožený.\n\nKvěty \"Berlinia\" svým vzhledem poněkud připomínají květy některých druhů rodu \"Swartzia\" (dvouřadka) z tropické Ameriky, který je však řazen do jiné podčeledi bobovitých a není bezprostředně příbuzný.\n\nDřevo berlínií je dosti tvrdé a dobře opracovatelné. Vlastnostmi se poněkud podobá dřevu dubovému a má i podobné využití. Nejčastěji jsou těženy druhy \"Berlinia grandiflora\", \"B. confusa\" a \"B. bracteosa\", dřevo je obchodováno pod názvem \"ebiara\" nebo \"rose zebrano\".\n"}
{"id": "959327", "url": "https://cs.wikipedia.org/wiki?curid=959327", "title": "Marián Mikluš", "text": "Marián Mikluš\n\nGenerálmajor Ing. Marián Mikluš (24. března, 1953, Senica – 15. března 2015) byl slovenský generálmajor. V roce 1998 působil jako náčelník generálního štábu Armády Slovenské republiky. Byl ženatý a má tři děti.\n\nNarodil se v roce 1953 v Senici. V letech 1971 – 1975 absolvoval studium na Vysoké vojenské škole pozemního vojska ve Vyškově a Vysoké vojenské škole týlového a technického zabezpečení v Žilině. Následně byl přijat za vojáka z povolání v hodnosti poručík a stal se členem štábu protiletadlového pluku. V letech 1977 až 1979 absolvoval postgraduální studium na Vojenské akademii v Brně, následně se stal zástupcem náčelníka týlu na velitelství 13. tankové divize v Topoľčanech. V roce 1983 nastoupil do funkce zástupce náčelníka operačního oddělení štábu týlu velitelství Východního vojenského okruhu v Trenčíně. V roce 1985 ukončil Vyšší akademický kurz na Vojenské akademii v Brně a do roku 1990 byl zástupcem náčelníka týlu na Vojenském velitelství Východ v Trenčíně. V letech 1990 až 1992 absolvoval studium na Vojenské akademii Generálního štábu v Moskvě a následně působil ve funkci zástupce náčelníka operační správy Vojenského velitelství Východ. Od roku 1993 potom působil jako náčelník hlavního týlu velitelství Armády Slovenské republiky v Trenčíně, následně byl převelený do Bratislavy jako zástupce ředitele sekce logistiky na Ministerstvu obrany Slovenské republiky. V roce 1998 absolvoval kurz francouzského jazyka na Jazykovém institutu Ministerstva obrany Slovenské republiky, srpna byl jmenovaný do první generálské hodnosti generálmajora a do 25. listopadu 1998 působil ve funkci náčelníka generálního štábu Armády Slovenské republiky v Trenčíně. V roce 1999 se stal náčelníkem správy integrace a standardizace generálního štábu Armády Slovenské republiky, později absolvoval kurz anglického jazyka ve městě Borden v Kanadě. Mezi lety 2002 a 2004 byl vedoucím oddělení zástupce ředitele Institutu bezpečnostních a obranných studií na Ministerstvu obrany Slovenské republiky. 1. listopadu 2004 byl proti své vůli propuštěn do zálohy.\nV letech 2007 až 2010 pracoval jako obranný poradce Ministerstva obrany SR na Stálé delegaci Slovenské republiky při NATO, sekci obrany s detašovaným pracovištěm na Stálém zastoupení Slovenské republiky při Evropské unii / Evropské obranné agentuře.\n\nVyškov, Žilina, Janovice nad Úhlavou, Bratislava, Topoľčany, Trenčín, Brno, Moskva, Borden (Kanada), Brusel\n"}
{"id": "959328", "url": "https://cs.wikipedia.org/wiki?curid=959328", "title": "Zákon o státním jazyce (Slovensko)", "text": "Zákon o státním jazyce (Slovensko)\n\nZákon o státním jazyce Slovenské republiky (krátce jazykový zákon, plným jménem ) je zákon, kterým se na Slovensku upravuje používání státního jazyka ve veřejném styku a odlišuje se jeho postavení od ostatních jazyků. Zákon přijatý v roce 1995 je naplněním článku 6 odst. 1 Ústavy Slovenské republiky, podle něhož je na území Slovenska státním jazykem slovenština.\n\nV Československu byl ústavním zákonem č. 122/1920 (\"Zákon podle § 129 ústavní listiny, jímž se stanoví zásady jazykového práva v republice Československé\") za státní jazyk republiky stanoven jazyk československý ve dvojím znění, českém a slovenském. Tento zákon byl v platnosti až do roku 1948.\n\nV 60. letech 20. století se objevily první úvahy o specifické zákonné ochraně slovenštiny, jejichž konkretizaci však překazily politické změny následující po sovětské invazi v roce 1968. Znovu se tak tato otázka dostala do pozornosti zákonodárců až po pádu komunistického režimu (1989). Své návrhy předložila Matice slovenská i vláda Slovenské republiky a Slovenská národní rada 25. října 1990 schválila vládní návrh zákona, který vyšel ve sbírce zákonů jako \"zákon č. 428/1990 Zb. o úradnom jazyku v Slovenskej republike\". Tento zákon ovšem vzhledem k trvající existenci československé federace přiznával na slovenském území vedle slovenštiny roli druhého, pomocného státního jazyka češtině a proto jej bylo po vzniku samostatné Slovenské republiky (1993) potřeba nahradit novým.\n\nSlovenský zákon č. 270/1995 Z. z., jehož předkladatelem bylo ministerstvo kultury, přijala Národní rada Slovenské republiky 15. listopadu 1995 a platit začal od 1. ledna 1996, kdy nahradil č. 428/1990 Zb.\n\nOd svého vyhlášení byl zákon několikrát novelizován (v roce 2011 již po sedmé). Obzvláště velký ohlas, především mezi Maďary, vyvolala pátá novelizovaná verze, která vstoupila v platnost 1. září 2009 a rozšířila text zákona mj. o § 9 stanovující úřadům sankce za jeho porušení. \n\nPodle zákona o státním jazyce má státní jazyk, kterým je slovenština, přednost před ostatními jazyky používanými na území Slovenska (§ 1, odst. 1 a 2). Z působení zákona je však výslovně vyloučeno používání jazyka v liturgii a zvláštními předpisy dále upraveno je používání jazyků národnostních menšin a etnických skupin (§ 1, odst. 3 a 4). Prostřednictvím zákona se stát snaží vytvářet ve školství, vědě a informačním systému takové podmínky, které by každému občanovi umožňovaly osvojení a používání slovenštiny slovem i písmem, což má napomáhat odstraňování jazykových bariér mezi občany (§ 2, odst. 1). Stát vytváří též podmínky pro péči o vědecký výzkum slovenštiny, jejích dějin, nářečí a sociolektů a prostřednictvím webových stránek ministerstva kultury také zveřejňuje její závaznou kodifikaci (§ 2, odst. 2 a 3).\n\nV § 3 stanovuje zákon státním úřadům povinnost ovládat a v úředním styku používat slovenštinu, s výjimkou práva menšin používat na úřadech svůj jazyk v místech, kde tato menšina tvoří alespoň 20 % obyvatel (toto právo je stanoveno zvláštním předpisem) a používání cizích jazyků v mezinárodním styku. V odst. 4 tohoto paragrafu je výslovně stanoveno právo rodilých mluvčí češtiny používat češtinu v úředním styku se slovenskými úřady a předkládat jim české listiny. Každý slovenský občan má rovněž podle tohoto paragrafu právo na bezplatnou změnu svého jména a příjmení do slovenské pravopisné podoby.\n\nVýuku slovenštiny stanovuje § 4 zákona jako povinnou na všech základních a středních školách, ačkoliv jazykem výuky může být v oprávněných případech jiný jazyk. Slovenštinu musí ovládat rovněž všichni vyučující s výjimkou cizinců. Učebnice pro základní a střední školy, s výjimkou speciálních učebnic pro národnostní menšiny, musejí vycházet ve slovenštině.\n\nRozhlasové a televizní vysílání upravuje § 5 zákona, který mj. umožňuje vysílání televizních a rozhlasových pořadů v cizím jazyce pouze tehdy, jsou-li titulkované či jinak souběžně či následně překládané do slovenštiny. Výjimkou jsou opět na základě pořady původně vzniklé v češtině a s časovým omezením do doby začátku platnosti toho nařízení také cizojazyčné pořady s českým dabingem. Cizojačné pořady pro děti do 12 let musejí být vždy opatřeny slovenským dabingem. Některé typy komunikace úřadů s občany (např. veřejná hlášení, cedule či pozvánky) musejí být vedeny primárně ve slovenštině a teprve po ní může případně následovat menšinový jazyk; jiné druhy komunikace (např. kulturní tiskoviny vydávané národnostní menšinou) musejí být doplněny základními informacemi ve slovenštině.\n\nZákon rovněž předepisuje používání státního jazyka policejními a hasičskými sbory (§ 6), při soudním řízení (§ 7) a v dalších oblastech veřejného styku, např. při označování prodáváného tuzemského i dovozového zboží, v návodech, v záručních podmínkách, v pracovních smlouvách, v účetnictví, ve zdravotnictví, na informačních tabulích a v reklamě (§ 8), přičemž případný text v jiném jazyce nesmí být psán větším písmem, musí se se slovenským textem obsahově shodovat a na informační tabuli neurčené specificky menšině musí text v cizím jazyce následovat až po slovenském textu.\n\nDohledem nad dodržováním většiny povinností vyplývajících z tohoto zákona je pověřeno ministerstvo kultury (§ 9), které je rovněž oprávněno uložit za jejich porušení pokutu od 50 do 2500 eur v případě, že protizákonně jednal úřad nebo že mohlo dojít k ohrožení života, zdraví, bezpečnosti nebo majetku a pokud ani po upozornění nedošlo k nápravě (§ 9a). § 10 nařizuje ministerstvu kultury předkládat jednou za dva roky vládě zprávu o stavu používání státního jazyka.\n\nČeština patří na Slovensku mezi devět jazyků oficiálně uznaných jako jazyky menšin. Hned na pěti místech ve slovenském zákoně o státním jazyce (v částech upravujících úřední styk, původní pořady, česky dabované pořady do určitého data, české projevy jako součást slovenských pořadů a doprovod kulturních a vzdělávacích akcí) je však čeština řazena do speciální kategorie jakožto \"jazyk splňující požadavek základní srozumitelnosti z hlediska státního jazyka\". Díky tomu nabývá zvláštního postavení ve srovnání s ostatními menšinovými jazyky a je v těchto vyjmenovaných případech de facto stavěna naroveň slovenštině. Ze stejného důvodu se jí ale současně naopak netýkají ustanovení jinak platná pro jazyky menšin. Deklarovaným důvodem pro toto zvláštní postavení češtiny na Slovensku je jeho účelnost s ohledem na její podobnost ke slovenštině, což ve svých posudcích uznali za dostatečný důvod pro toto jinak zdánlivě pozitivně diskriminační opatření i odborníci z OBSE a Evropské komise.\n\n\n"}
{"id": "959329", "url": "https://cs.wikipedia.org/wiki?curid=959329", "title": "Kaple svatého Antonína Paduánského (Radvanec)", "text": "Kaple svatého Antonína Paduánského (Radvanec)\n\nKaple svatého Antonína Paduánského je barokní kaple v obci Radvanec na Českolipsku.\n\nKaple byla postavena v obci v letech 1801 až 1818 z peněz věnovaných zejména Antonínem Muckem, obchodníkem v Nizozemsku. Vysvětil ji arciděkan Hynek (Ignaz) Jaksch z Horní Police. Byla později vícekrát opravována.\n\nNyní náleží pod Římskokatolickou farnost v Sloupu v Čechách. V katalogu litoměřického biskupství je uvedena jako \"Radvanec, kaple sv. Antonína Pad., hřbit.\" V internetovém katalogu biskupství litoměřického je uvedena jako sv. Antonína Paduánského. Bohoslužby se zde pravidelně nekonají, pouze při vhodných příležitostech.\n\n"}
{"id": "959336", "url": "https://cs.wikipedia.org/wiki?curid=959336", "title": "Tommy Gemmell", "text": "Tommy Gemmell\n\nThomas „Tommy“ Gemmell (16. října 1943 Motherwell – 2. března 2017) byl skotský fotbalista. Hrával na pozici obránce.\n\nZa skotskou reprezentaci odehrál 18 utkání a vstřelil 1 branku.\n\nSe Celticem Glasgow vyhrál v sezóně 1966/67 Pohár mistrů evropských zemí. Gemmel dal branku ve finálovém zápase hraném v Lisabonu (odtud přezdívka Lisabonští lvi pro celé mužstvo Celticu z té doby). S Celticem hrál finále Poháru mistrů i v sezóně 1969/70 a i v tomto zápase skóroval, byť nakonec Celtic prohrál s Feyenoordem Rotterdam. Sedmkrát (a to sedmkrát po sobě) se s Celticem stal mistrem Skotska (1966–1972) a pětkrát vybojoval skotský pohár.\nV anketě Zlatý míč, která hledala nejlepšího fotbalistu Evropy, se umístil dvakrát. Roku 1967 skončil šestý, roku 1968 čtyřiadvacátý.\n"}
{"id": "959337", "url": "https://cs.wikipedia.org/wiki?curid=959337", "title": "Davit Marsagišvili", "text": "Davit Marsagišvili\n\nDavit Marsagišvili (* 30. března 1991) je gruzínský zápasník–volnostylař, bronzový olympijský medailista z roku 2012.\n\nZápasení se věnoval od útlého dětství pod vedením svého otce v horské obci Arša v okresu Kazbegi. Od svých 17 let se připravoval v Tbilisi pod vedením Davita Churciji. V gruzínské mužské reprezentaci se prosazoval od roku 2010 ve váze do 84 (86) kg. V roce 2011 se třetím místem na mistrovství světa v Istanbulu kvalifikoval na olympijské hry v Londýně v roce 2012. V Londýně podcenil ve čtvrtfinále výborně připraveného reprezentanta Portorika Jaime Espinala a po prohře 0:2 na sety spadl do oprav. V souboji o třetí místo porazil reprezentanta Běloruska Soslana Gatcijeva 2:0 na sety a získal bronzovou olympijskou medaili.\n\nV roce 2013 se změnily poměry v gruzínském zápasnickém svazu a jeho trenér Davit Churcija odešel do zahraničí. Vystřídal několik trenérů, ale s žádným si dobře nerozuměl. Na chvíli dokonce vypadl z reprezentace. Jeho místo ve váze do 86 kg rychle zaujal Sandro Aminašvili, se kterým v roce 2016 prohrál nominaci na olympijské hry v Riu. Od roku 2018 startuje v neolympijské váze do 92 kg.\n\n"}
{"id": "959338", "url": "https://cs.wikipedia.org/wiki?curid=959338", "title": "Biatlon na Zimních olympijských hrách 2014", "text": "Biatlon na Zimních olympijských hrách 2014\n\nZávody v biatlonu na Zimních olympijských hrách 2014 probíhaly od 8. do 22. února 2014 v Centru biatlonu a běžeckého lyžování Laura nedaleko Krasné Poljany.\n\nNa Zimních olympijských hrách 2014 v Soči bylo na programu celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Poprvé v historii byla v olympijském programu zařazena také smíšená štafeta. Výsledky z olympijských her se nezapočítávaly do celkového hodnocení Světového poháru v biatlonu 2013/2014. \n\nProgram podle oficiálních stránek.\n\nNa Zimních olympijských hrách 2014 byla stanovena kvóta 220 startujících závodníků, a to 113 míst v mužských závodech a 107 míst v ženských závodech. Jednotlivým zemím byly přiřazeny kvóty sestávající z umístění nejlepších třech závodníků národních týmů ve vytrvalostních závodech, sprintech a štafetových závodech na Mistrovství světa v biatlonu 2012 v Ruhpoldingu a na Mistrovství světa v biatlonu 2013 v Novém Městě na Moravě.\n\nPro porušení antidopingových pravidel diskvalifikovala disciplinární komise Mezinárodního olympijského výboru 27. listopadu 2017 pět ruských olympioniků včetně dvou biatlonistek, Jany Romanovové a Olgy Viluchinové. Stříbrné medaile Viluchinové ze sprintu a spolu s Romanovovou ze štafety byly anulovány; ve štafetě tak došlo k odebrání medailí všem členkám ruského kvarteta, které měly diplomy s cennými kovy vrátit MOV. Změnu pořadí pak MOV ponechal v gesci Mezinárodní biatlonové unie (IBU), jíž rozhodnutí podstoupil. IBU pak rozhodla o posunu Norské štafety na druhé místo a české na třetí.\n"}
{"id": "959341", "url": "https://cs.wikipedia.org/wiki?curid=959341", "title": "Petar Žekov", "text": "Petar Žekov\n\nPetar Petrov Žekov, bulharsky Петър Петров Жеков (* 10. říjen 1944, Knižovnik), je bývalý bulharský fotbalista. Hrával na pozici útočníka.\nS bulharskou reprezentací získal stříbrnou medaili na fotbalovém turnaji olympijských her v Mexico City roku 1968. Hrál též na mistrovství světa v Anglii roku 1966 a mistrovství světa v Mexiku roku 1970. Celkem za národní tým odehrál 44 utkání, v nichž vstřelil 25 branek.\n\nS CSKA Sofia se stal pětkrát mistrem Bulharska (1968/69, 1970/71, 1971/72, 1972/73, 1974/75).\n\nByl výjimečným kanonýrem. V roce 1969 získal Zlatou kopačku pro nejlepšího ligového střelce Evropy (za 36 gólů v bulharské lize). Nejlepším střelcem bulharské ligy se stal šestkrát (1967, 1968, 1969, 1970, 1972, 1973).\n\nV anketě hledající nejlepšího fotbalistu Evropy Zlatý míč skončil roku 1969 devátý.\n"}
{"id": "959346", "url": "https://cs.wikipedia.org/wiki?curid=959346", "title": "Jiří Zemánek (právník)", "text": "Jiří Zemánek (právník)\n\nJiří Zemánek (* 28. května 1950 Praha) je český právník specializující se na evropské právo, od ledna 2014 soudce Ústavního soudu.\n\nV roce 1973 absolvoval Obchodní fakultu Vysoké školy ekonomické v Praze. O rok později absolvoval Právnickou fakultu Univerzity Karlovy. Na Ústavu státu a práva Československé akademie věd získal ještě titul kandidáta věd. Od roku 1993 vyučuje na Katedře evropského práva Právnické fakulty Univerzity Karlovy.\n\nOdborně se věnuje zejména evropskému právu, ale také vymezení ústavní autonomie členských států Evropské unie a harmonizaci právních předpisů unie a národních států.\n\nV letech 1998–2006 byl členem Legislativní rady vlády. V letech 1999–2002 byl členem Rady ministra zahraničních věcí České republiky pro komunikaci přistoupení České republiky k Evropské unii. V rámci pracovní skupiny se také podílel na přípravě tzv. euronovely Ústavy České republiky. V letech 2001–2006 působil jako předseda české odbočky Sdružení pro mezinárodní právo.\n\nV roce 2013 jej prezident Miloš Zeman navrhl na místo soudce Ústavního soudu České republiky s tím, že může soud obohatit o vědomosti z oblasti evropského práva, které dosud soudu chybí. Dne 26. listopadu podpořil jeho kandidaturu ústavně právní výbor Senátu. Následně získal 17. prosince rovněž podporu senátního výboru pro lidská práva. O den později jeho jmenování schválilo i plénum Senátu, když se pro něj vyslovilo 53 senátorů ze 72 hlasujících. Prezident Miloš Zeman jej do funkce soudce Ústavního soudu jmenoval dne 20. ledna 2014 na Pražském Hradě.\n\nByl oceněn titulem Jean Monnet Professor of European Law.\n\n"}
{"id": "959347", "url": "https://cs.wikipedia.org/wiki?curid=959347", "title": "Jiří Zemánek", "text": "Jiří Zemánek\n\nJméno Jiří Zemánek se může vztahovat k následujícím osobnostem:\n\n"}
{"id": "959348", "url": "https://cs.wikipedia.org/wiki?curid=959348", "title": "Karkade", "text": "Karkade\n\nKarkade, též ibiškový čaj, je bylinný nápoj, připravovaný ze sušených rudých až rudofialových zdužnatělých květních kalichů ibišku súdánského (\"Hibiscus sabdariffa\"). Je oblíbený v severní a západní Africe, na Blízkém Východě a v Latinské Americe. V Mexiku je nazýván Agua/Rosa de Jamaica nebo krátce jamaica. \n\nObsahuje vitamín C a minerály a je proto tradiční součástí přírodní medicíny. Může při některých onemocněních (cukrovka 2. typu) snižovat krevní tlak, pro přímou léčbu hypertenze však dostatečné průkazy tohoto účinku nejsou. Tmavě rudé zabarvení mu dodávají flavonoidní glykosidy.\n\nPříprava po mexicku\n"}
{"id": "959350", "url": "https://cs.wikipedia.org/wiki?curid=959350", "title": "Josef Víšek", "text": "Josef Víšek\n\nJosef Víšek (13. ledna 1853 Praha – 23. srpna 1911 Královské Vinohrady), byl rakouský a český podnikatel, majitel kamenického závodu a politik, na přelomu 19. a 20. století poslanec Českého zemského sněmu, starosta Královských Vinohrad.\n\nByl nejmladším ze tří synů kamenického mistra Augustina Víška. Roku 1869 vystudoval českou vyšší reálku v Praze a do roku 1874 studoval stavitelství na české technice v Praze. Pak převzal rodinnou kamenickou firmu založenou roku 1848. Sídlo podniku se nacházelo v domě čp. 325 na nynější Vinohradské třídě na Královských Vinohradech. Firma měla v nájmu několik kamenolomů na českém venkově. Roku 1877 se oženil s Emilií Geitlerovou. Byl aktivní ve veřejném životě. V roce 1890 se stal starostou pražského Sokola, kterým byl až do roku 1898. Byl členem pražské obchodní a živnostenské komory.\n\nKoncem století se zapojil i do zemské politiky. Ve volbách v roce 1895 byl zvolen v kurii obchodních a živnostenských komor (volební obvod Praha) do Českého zemského sněmu. Politicky patřil k mladočeské straně.\n\nDlouhodobě byl aktivní v komunální politice. Od roku 1882 trvale zasedal v obecním zastupitelstvu Královských Vinohrad. Brzy také usedl do městské rady a v roce 1895 byl zvolen starostou Královských Vinohrad. V lednu 1903 mu Královské Vinohrady udělily čestné občanství. V čele města setrval až do své smrti roku 1911.\n\nByl mu udělen Řád Františka Josefa a Řád železné koruny. Zemřel v srpnu 1911. Pohřben byl na Olšanských hřbitovech. Vedení kamenického podniku pak převzal jeho syn Jiří Víšek.\n\n"}
{"id": "959351", "url": "https://cs.wikipedia.org/wiki?curid=959351", "title": "Channel One Cup 2013", "text": "Channel One Cup 2013\n\nChannel One Cup 2013 byl turnaj v rámci série Euro Hockey Tour 2013/2014, který probíhal od 19. do 22. prosince 2013. Úvodní zápas turnaje mezi českou a finskou hokejovou reprezentací proběhl v O areně v Praze, ostatní zápasy turnaje proběhly v hale Bolšoj v ruském Soči. Česká hokejová reprezentace dokázala vyhrát všechna tři utkání a po 11 letech získala celkové vítězství na Channel One Cupu.\n\nZ – zápasy, V – výhry, VP – výhry v prodloužení nebo na nájezdy, PP – prohry v prodloužení nebo na nájezdy, P – prohry, VG – vstřelené góly, OG – obdržené góly, B – body\n\n"}
{"id": "959352", "url": "https://cs.wikipedia.org/wiki?curid=959352", "title": "Waugh", "text": "Waugh\n\nPříjmení Waugh nese více osobností:\n\n"}
{"id": "959355", "url": "https://cs.wikipedia.org/wiki?curid=959355", "title": "Jan Vorlíček", "text": "Jan Vorlíček\n\nJan Vorlíček (16. června 1842 Praha – únor 1918 Čelákovice) byl rakouský a český podnikatel, publicista, hostinský a politik, na přelomu 19. a 20. století poslanec Českého zemského sněmu.\n\nVystudoval nižší reálku a sladovnickou školu. Od roku 1873 působil jako hostinský v Nuslích v domě čp. 151. Angažoval se v profesních sdruženích. Roku 1893 se stal předsedou \"Ústřední jednoty hostinských českoslovanských\", již od roku 1884 byl odpovědným redaktorem časopisu \"Hostimil\". V letech 1894–1905 byl členem pražské obchodní a živnostenské komory. Aktivní byl i v komunální politice. Zasedal v sboru obecních starších v Praze.\n\nKoncem století se zapojil i do zemské politiky. Ve volbách v roce 1895 byl zvolen v kurii obchodních a živnostenských komor (volební obvod Praha) do Českého zemského sněmu. Politicky patřil k mladočeské straně.\n\nV roce 1908 se zmiňuje, že v Praze ve svém bytě ve Spálené ulici spáchal sebevraždu \"hostinský a známý odborník\" Jan Vorlíček. Věk zesnulého se ovšem uvádí na 50 let a na seznamu zemřelých v Praze dne 12. srpna 1908 chybí. Podle rukopisné poznámky v pražské policejní přihlášce zemřel v únoru 1918 v Čelákovicích.\n"}
{"id": "959356", "url": "https://cs.wikipedia.org/wiki?curid=959356", "title": "Song Če-ki", "text": "Song Če-ki\n\nSong Če-ki ( , anglický přepis \"Sung Jae-ki\", 11. září 1967 – 26. července 2013) byl jihokorejský aktivista za lidská práva a zastánce maskulinismu. Byl zakladatelem hnutí Men of Korea (남성연대, Muži Koreje), jehož cílem bylo bojovat za práva mužů a za zrušení Ministerstva pro rovnost pohlaví Jižní Koreje (여성가족부;女性家族部, doslova \"Ministerstvo pro ženy a rodinné záležitosti\").\n\nV červenci 2013 skočil z mostu Mapo Bridge. Chtěl tak upozornit na nerovnost pohlaví a získat finance pro svoji organizaci. Ač si předem kontroloval hloubku vody a prohlásil, že je přesvědčen, že skok přežije, nestalo se tak. Přestože byly ihned zahájeny záchranné práce a řeka Hangang prohledána, jeho tělo bylo nalezeno až 29. července, tři dny po skoku.\n"}
{"id": "959360", "url": "https://cs.wikipedia.org/wiki?curid=959360", "title": "Karel Vrba", "text": "Karel Vrba\n\nKarel Vrba (10. listopadu 1845 Klatovy – 7. prosince 1922 Praha) byl rakouský a český mineralog a vysokoškolský pedagog, koncem 19. století rektor Univerzity Karlovy a poslanec Českého zemského sněmu.\n\nVystudoval gymnázium v rodných Klatovech a přírodní vědy na Karlo-Ferdinandově univerzitě v Praze. Zde se roku 1868 stal asistentem mineralogie, později byl docentem. Následně byl mimořádným a od roku 1880 řádným profesorem mineralogie na univerzitě v Černovicích, od roku 1881 na pražské univerzitě. V roce 1881 se stal rovněž ředitelem pražského mineralogického ústavu a správcem mineralogických a petrografických sbírek tehdejšího Musea království Českého.\n\nV roce 1888 se stal děkanem filozofické fakulty a v akademickém roce 1895/1896 zastával funkci rektora Univerzity Karlovy. Coby rektor pražské univerzity zasedl také na Český zemský sněm, jako virilista.\n\nByl autorem četných odborných studií o mineralogii a petrografii. Zhotovil 450 lepenkových modelů krystalů používaných při výuce mineralogie po celém světě. Roku 1908 sestrojil \"krystalový zrcadlový polyskop\", který byl také využíván při výuce. Zasloužil se i o rozvoj českého muzejnictví. Do penze odešel v roce 1916.\n\nZemřel v prosinci 1922.\n\n"}
{"id": "959364", "url": "https://cs.wikipedia.org/wiki?curid=959364", "title": "Keimfarben", "text": "Keimfarben\n\nKeimfarben GmbH je středně velký podnik sídlící v německém Diedorfu u Augsburku. Spadá do obchodní skupiny Leonhard Moll AG a je předním světovým výrobcem silikátových nátěrů. Ty zdobí stavby jako je Bílý dům, Buckinghamský palác, Opera v Sydney či Bolšoj Teater.\n\nSvět stavebnictví a malby končícího 19. století změnil vynález silikátových nátěrů (tj. minerálních barev). Za jejich vynálezce je považován zakladatel firmy Keimfarben, Adolf Wilhelm Keim.\n\nZa vlády bavorského krále Ludvíka I. se začalo intenzivně zkoumat mj. vodní sklo. Panovníkovi totiž natolik učarovaly severoitalské pestrobarevné vápenné fresky, že je chtěl mít i doma v Bavorsku. Což nebylo jednoduché, jelikož drsné německé klima této italské technice nesvědčilo.\n\nŘešení však nakonec nalezl řemeslný mistr a badatel Adolf Wilhelm Keim. Ze směsi tekutého vodního skla (silikátu draselného) a minerálních barevných pigmentů připravil nátěr, který se vyznačoval jak robustností vůči klimatu na sever od Alp, tak i barevností. Klíčem k vysoké odolnosti bylo chemické spojení pojiva s podkladem (tzv. prokřemenění). V roce 1878 si Keim nechal své minerální nátěry patentovat. Tento krok se stal základním kamenem firmy Keimfarben GmbH. Její první výrobní prostory ležely v blízkosti vápencového lomu v dolnobavorském městečku Offenstetten (dnes součást Abensberku).\n\nFirma Keimfarben má dva závody v Německu, Diedorf (hlavní sídlo) a Alteno/Luckau, a prostřednictvím svých jedenácti zahraničních dceřiných společností operuje nejen v Evropě (v Rakousku, Švýcarsku, Itálii, Francii, Španělsku, Nizozemsku, Velké Británii, Skandinávii, Polsku, České republice), ale i ve Spojených státech. V řadě dalších zemí, ve kterých firma není zastoupena dceřinými společnostmi, zajišťují odbyt autorizovaní prodejci (Austrálie, Kanada, Čína, Singapur, Malajsie a Rusko). Dne 6. září 2012 změnila firma Keimfarben GmbH & Co KG svoji právní formu a od té doby vystupuje pod názvem „Keimfarben GmbH“.\n\nPrvní generaci nátěrů firmy Keimfarben představovala Keimova dvousložková silikátová barva z roku 1878, v podobě produktu KEIM Purkristalat. V roce 1962 následovala druhá generace nátěrů z produkce firmy Keimfarben, na jejímž počátku stála vůbec první disperzní silikátová barva s názvem Keim Granital, která byla na rozdíl od Purkristalatu jednokomponentní, a tudíž snáze zpracovatelná. A konečně v roce 2002 uvedla firma Keimfarben na trh Keim Sodalit, sol-silikátovou resp. křemičitou sol-silikátovou barvu (pojivo z křemičitého solu v kombinaci s vodním sklem), čímž dále rozšířila uplatnění silikátových barev a usnadnila jejich zpracovatelnost.\n\nFirma Keimfarben vyrábí nátěrové systémy do exteriérů i interiérů, minerální omítky a stěrky, systémy na úpravu a ochranu přírodního kamene, tepelně izolační kompozitní systémy a přípravky na opravy a ochranu betonových a jiných povrchových ploch. V sortimentu je také silikátový nátěr na dřevo.\n"}
{"id": "959365", "url": "https://cs.wikipedia.org/wiki?curid=959365", "title": "Ludwig Wolfgang", "text": "Ludwig Wolfgang\n\nLudwig Wolfgang (19. května 1846 Rossbach – 1906 Rossbach) byl rakouský a český podnikatel a politik německé národnosti, na přelomu 19. a 20. století poslanec Českého zemského sněmu.\n\nProfesí byl majitelem továrny v rodném Rossbachu (dnes Hranice), kterou převzal po otci roku 1871. Dlouhodobě byl aktivní veřejně i politicky. Od roku 1876 byl členem obecního zastupitelsva v Rossbachu a od roku 1888 starostou. Od roku 1878 zároveň zasedal v okresním zastupitelstvu. Od roku 1881 byl členem obchodní komory v Chebu. Po více než 25 let se angažoval ve sboru dobrovolných hasičů a byl za to vyznamenán diplomem Ústředního zemského spolku hasičského.\n\nKoncem století se zapojil i do zemské politiky. Ve volbách v roce 1895 byl zvolen v kurii obchodních a živnostenských komor (volební obvod Cheb) do Českého zemského sněmu. Politicky patřil k Německé lidové straně (němečtí nacionálové).\n"}
{"id": "959367", "url": "https://cs.wikipedia.org/wiki?curid=959367", "title": "Thadée Cisowski", "text": "Thadée Cisowski\n\nThadée Cisowski, původním jménem Tadeusz Cisowski (16. únor 1927, Łasków – 24. únor 2005), byl francouzský fotbalista polského původu. Hrával na pozici útočníka. \n\nHrál hlavně za Mety (1947-1952) a Racing Paříž (1952-1960).\nV dresu francouzské reprezentace odehrál 13 utkání, v nichž vstřelil 11 branek. \n\nByl výjimečným kanonýrem. Třikrát byl nejlepším střelcem francouzské ligy (1956, 1957, 1959). Celkem ve francouzské nejvyšší soutěži nastřílel 206 branek (v 286 zápasech), což z něj činí čtvrtého nejlepšího střelce celé její historie.\n\nV anketě hledající nejlepšího fotbalistu Evropy Zlatý míč skončil roku 1956 devátý.\n"}
{"id": "959373", "url": "https://cs.wikipedia.org/wiki?curid=959373", "title": "Karol Brančík", "text": "Karol Brančík\n\nKarol Brančík (13. března 1842 Stará Bystrica, okres Čadca – 18. listopadu 1915 Trenčín) byl slovenský entomolog, lékař, muzeolog, zoolog, malakolog a botanik.\n\nNejprve navštěvoval gymnázium v Žilině a Českém Těšíně, později evangelické lyceum v Bratislavě a v Šoproni, kde v roce 1862 maturoval. Pokračoval ve studiu medicíny na univerzitě ve Vídni, na Karlově univerzitě v Praze a ve Štýrském Hradci, kde byl 23. ledna roku 1872 promován doktorem medicíny.\n\nV roce 1873 se stal praktickým lékařem v Beckově a od roku 1874 až do smrti pracoval jako okresní lékař v Trenčíně. V roce 1878 se stal ředitelem župní nemocnice. Od roku 1879 působil jako hlavní župní lékař a od roku 1904 také jako soudní lékař. Roku 1904 byl také jmenován královským rádcem a stal se i členem městského zastupitelstva v Trenčíně.\n\nBrančík byl zakladatelem, od roku 1877 tajemníkem, od roku 1881 místopředsedou a od roku 1886 předsedou Přírodovědného spolku župy Trenčínské. Sám redigoval ročenky tohoto spolku. V roce 1912 založil v Trenčíně muzeum, které vydávalo vlastní časopis, a v němž Brančík publikoval své odborné, převážně entomologické, ale i jiné práce. Zároveň byl i ředitelem tohoto muzea – v letech 1912–1915. Brančík se svou mimořádnou výzkumnou pílí a nadšením zařadil mezi uznávané entomology nejen na Slovensku, ale i v zahraničí. Některé jeho práce měly význam i pro světovou entomologii. Z jeho přibližně 70 publikovaných entomologických článků se více než polovina zabývá územím Slovenska, především územím Trenčínské župy.\n\nKarol Brančík zemřel v Trenčíně, kde je zároveň pohřben.\n\n"}
{"id": "959374", "url": "https://cs.wikipedia.org/wiki?curid=959374", "title": "Gurjevsk", "text": "Gurjevsk\n\nGurjevsk může být:\n"}
{"id": "959375", "url": "https://cs.wikipedia.org/wiki?curid=959375", "title": "Tommy Taylor", "text": "Tommy Taylor\n\nThomas \"Tommy\" Taylor (29. leden 1932, Barnsley – 6. únor 1958, Mnichov) byl anglický fotbalista, oběť Mnichovského leteckého neštěstí, při němž roku 1958 zahynulo osm fotbalistů Manchesteru United, proslulých \"Busby Babes\". \n\nHrával na pozici útočníka. V dresu anglické reprezentace stihl odehrát 19 zápasů, v nichž vstřelil 16 branek. Hrál na mistrovství světa ve Švýcarsku roku 1954.\n\nS Manchesterem se stal dvakrát mistrem Anglie (1955/65, 1956/57) a třikrát získal FA Cup (1952/53, 1956/57, 1957/58).\n\nV anketě Zlatý míč, která hledala nejlepšího fotbalistu Evropy, skončil roku 1957 osmý. \n\n"}
{"id": "959377", "url": "https://cs.wikipedia.org/wiki?curid=959377", "title": "Seznam kulturních památek v Hrádku (okres Klatovy)", "text": "Seznam kulturních památek v Hrádku (okres Klatovy)\n\n"}
{"id": "959379", "url": "https://cs.wikipedia.org/wiki?curid=959379", "title": "Seznam kulturních památek v Měčíně", "text": "Seznam kulturních památek v Měčíně\n\n"}
{"id": "959388", "url": "https://cs.wikipedia.org/wiki?curid=959388", "title": "Lamorlaye", "text": "Lamorlaye\n\nLamorlaye je francouzská obec v departementu Oise v regionu Hauts-de-France. V roce 2010 zde žilo 9 300 obyvatel.\n\n\"Počet obyvatel\" \n\n"}
{"id": "959389", "url": "https://cs.wikipedia.org/wiki?curid=959389", "title": "Coye-la-Forêt", "text": "Coye-la-Forêt\n\nCoye-la-Forêt je francouzská obec v departementu Oise v regionu Hauts-de-France. V roce 2010 zde žilo 3 749 obyvatel.\n\n\"Počet obyvatel\" \n\n"}
{"id": "959392", "url": "https://cs.wikipedia.org/wiki?curid=959392", "title": "Orry-la-Ville", "text": "Orry-la-Ville\n\nOrry-la-Ville je francouzská obec v departementu Oise v regionu Hauts-de-France. V roce 2010 zde žilo 3 403 obyvatel.\n\n\"Počet obyvatel\" \n\n"}
{"id": "959403", "url": "https://cs.wikipedia.org/wiki?curid=959403", "title": "Bubenečská kolej", "text": "Bubenečská kolej\n\nBubenečská kolej je ubytovací zařízení nacházející se Praze 6-Bubenči, na adrese Terronská 1023/28. Na koleji působí studentský klub Buben, založený v roce 2002.\n\nBubenečská kolej je nabízena Správou účelových zařízení ČVUT a má více než 500 lůžek, které sestavují třílůžkové pokoje se společným sociálním zařízením a kuchyňkou na patře. Kolej určena především pro studenty, je využívána ale také jako hostel, který nabízí celoročně cca 8 pokojů v přízemí a 2-3 pokoje na některých ze čtyř pater budovy.\n\nKolej má své sportovní hřiště na zadním dvoře, které určeno pro takové typy sportu jako tenis, kopaná, házená, basketbal, volejbal, nohejbal.\n\nVedení klubu zajišťuje připojení k internetové siti přes ethernetové zásuvky a také WiFi připojení. Klub provozuje a půjčuje různá zařízení a prostory jako deskové hry, studovnu, klubovnu, posilovnu, které můžou členové využívat při placení členských příspěvků dle interního předpisu.\n\n"}
{"id": "959404", "url": "https://cs.wikipedia.org/wiki?curid=959404", "title": "Kamenec pod Vtáčnikom", "text": "Kamenec pod Vtáčnikom\n\nKamenec pod Vtáčnikom je obec na Slovensku, v okrese Prievidza v Trenčínském kraji.\nŽije zde  obyvatel.\n\nPrvní písemná zmínka o obci je z roku 1355. V Hornom Kamenci je římskokatolický kostel Všech svatých z poloviny 16. století.\n\n"}
{"id": "959405", "url": "https://cs.wikipedia.org/wiki?curid=959405", "title": "Páskovka žíhaná", "text": "Páskovka žíhaná\n\nPáskovka žíhaná (\"Caucasotachea vindobonensis\") označovaná také papáskovka žíhaná je druh středně velkého suchozemského plže z čeledi hlemýžďovití (Helicidae). \n\nDruh popsal jako \"Helix austriaca\" rakouský badatel Mühulfeld a rodové jméno odkazuje právě na jeho vlast. Později se dlouho setkáváme s zařazením do rodu \"Cepaea\", kam se dnes řadí dva druhy plžů běžné i na našem území. Druhové jméno \"vindobonensis\" získala páskovka podle keltského sídliště Vindobona, které se nacházelo v místě dnešní Vídně. \n\nAktuálně druh klasifikujeme jako součást rodu \"Caucasotachea\", jehož název odkazuje na rozšíření na Kavkazu. Pro odlišení byl pro rod \"Caucasotachea\" vytvořen český název papáskovka, který přebírá řada odborných pojednání i příruček. Do obecného podvědomí však proniká stále pomalu, proto se i v tomto článku držíme původního jména.\n\nUlita se velmi podobá páskovkám rodu \"Cepaea\", k nimž byl druh také dříve zařazován. Morfologicky se od nich však liší silně rýhovanou ulitou se silnějšími stěnami. Na rozdíl od páskovek se u tohoto druhu nesetkáváme s barevnou variabilitou, což výrazně usnadňuje jeho determinaci. Na ulitě se na bílém až šedožlutém podkladu táhne pět tmavě hnědých pásků.\n\nVýskyt páskovky žíhané je mapovaný od lesostepních oblastí Ruska přes Kavkaz až do jižního Polska, Rumunska a na Balkán. Objevuje se i na území České republiky, odkud se údolím Labe rozšířila do Německa.\n\nU nás obývá stepní stráně, xerotermní skály, křoviny a lesostepní stanoviště. Navíc sekundárně osídlila antropogenní náspy, lomy a vinice V tepleších oblastech státu je velmi častá, zejména na jihu a západě Moravy jde o velmi hojný druh.\n\n\n"}
{"id": "959408", "url": "https://cs.wikipedia.org/wiki?curid=959408", "title": "Jindřich Záhoř", "text": "Jindřich Záhoř\n\nJindřich Záhoř (6. listopadu 1845 Volyně – 21. září 1927) byl rakouský a český lékař, pražský městský hygienik a politik, na přelomu 19. a 20. století poslanec Českého zemského sněmu.\n\nVystudoval na gymnáziu v Budějovicích a Písku a roku 1871 na Karlo-Ferdinandově univerzitě v Praze získal titul doktora lékařství.\n\nRoku 1878 nastoupil jako městský okresní lékař a roku 1884 \"fysik\" v Praze. Od roku 1888 působil coby \"vrchní městský fyzik pražský\". V této funkci se zasloužil o četná hygienická opatření jako výstavba kanalizace, asanace Josefova, zbudování ústředních jatek a stavba krematorií. Zároveň působil na pozici sekundáře v druhém oddělení pro nemoci vnitřní pražské všeobecné nemocnice. Spoluzakládal \"Spolek pro hry mládeže české\" v Praze. Propagoval kremační pohřby a angažoval se ve \"Společnosti pro spalování mrtvol\". Společně s Dr. Weissem vydal publikaci \"Názvosloví lékařské\". Od roku 1884 byl redaktorem listu \"Zdravotní zprávy města Prahy\". Přispíval i do \"Časopisu českých lékařů\".\n\nZasedal v zemské zdravotní radě. Koncem století se zapojil i do zemské politiky. Ve volbách v roce 1895 byl zvolen v kurii městské (volební obvod Praha-Holešovice) do Českého zemského sněmu. Politicky patřil k mladočeské straně.\n\nZemřel v září 1927. Jeho pohřeb se konal v krematoriu v Praze na Olšanech. Promluvil na něm bývalý ministr zdravotnictví Ladislav Prokop Procházka, který zdůraznil, že Záhoř svými zdravotními a hygienickými aktivitami zachránil v Praze desítky tisíc lidských životů.\n\n"}
{"id": "959409", "url": "https://cs.wikipedia.org/wiki?curid=959409", "title": "La Chapelle-en-Serval", "text": "La Chapelle-en-Serval\n\nLa Chapelle-en-Serval je francouzská obec v departementu Oise v regionu Hauts-de-France. V roce 2010 zde žilo 2 914 obyvatel.\n\n\"Počet obyvatel\" \n"}
{"id": "959410", "url": "https://cs.wikipedia.org/wiki?curid=959410", "title": "Kloboučnictví v Novém Jičíně", "text": "Kloboučnictví v Novém Jičíně\n\nRozvoj kloboučnictví v Novém Jičíně lze datovat již do sklonku 16. století, kloboučnický cech byl však ve městě založen až v první polovině století následujícího, kdy 7. května 1630 městská rada potvrdila cechovní artikuly kloboučnického řemesla. Největší věhlas novojičínského kloboučnictví je spojen s příchodem rodiny Hückelů v 18. století. \nRodina Hückelových pocházela z bavorského Würzburgu. V roce 1638 se usadila v nedalekém Fulneku a po celých sto šedesát let zde provozovala kloboučnické řemeslo. Roku 1799 se Johann Nepomuk Hückel přestěhoval do Nového Jičína, kde byl přijat do kloboučnického cechu a otevřel si zde svou první dílnu. Z Fulneku do Nového Jičína se přestěhoval také jeho bratr Augustin Hückel, každý z nich však provozoval kloboučnické řemeslo samostatně. V roce 1835 získal Johann Hückel, Augustinuv syn, právo mistrovské, a téhož roku převzal i dílo po svém strýci Johannu Nepomuku Hückelovi. Po otcově smrti v roce 1848 sloučil Johann Hückel obě dílny. Postupně opouštěl starý způsob výroby klobouků a prozíravě vyslal své tři syny do světa na zkušenou. Po jejich slavném návratu roku 1865 zavedl Johann Hückel právě na popud svých synů mechanickou výrobu, a jako první v celém tehdejším Rakousku instaloval do výroby klobouků parní stroj. Poptávka stoupla tak rychle, že malá továrna nestačila potřebné množství vyrábět, proto bylo v roce 1867 rozhodnuto zakoupit pozemky na jižní straně města a vystavět zde moderní kloboučnickou dílnu. \n\nDne 1. ledna 1868 byla založena veřejná obchdní společnost J. Hückel′s Söhne. Jejími společníky se stávají August a Johann Hückelovi. Protože továrna navazovala na starou řemeslnou tradici, produkovala velmi kvalitní výrobky, které snadno získaly v době trvání války mezi Francií a Německem (1870–1871) nejen evropská, ale především zámořská odbytiště francouzských a německých konkurentů. Roku 1875 k dosavadním majitelům Augustovi a Johannovi přistupuje jako společník také jejich nejmladší bratr Carl. Vynikající kvalita a rozsáhlá produkce značky Hückel byla oceněna na mnoha světových výstavách. \n\nVzestup firmy Hückel omezila až první světová válka, kdy umírají všichni tři senior-šéfové, v roce 1917 bratři August a Johann, v roce 1919 nejmladší Carl. \n\nPo podpisu Mnichovské dohody roku 1938 město Nový Jičín spadlo do oblasti Sudet, bylo tedy připojeno k německé Třetí říši. V průběhu druhé světové války byla firma postupně převáděna na zbrojní výrobu a pro účely zaměstnanců zde jako první v Novém Jičíně vznikla závodní kuchyně. V roce 1941 Hückelové koupili od státu novojičínskou Böhmovu továrnu. Koncem války většina rodiny Hückelových odcestovala do Německa a Rakouska a 6. května 1945 převzal správu firmy komisař Otto Grosman. Následným znárodněním a sloučením několika kloboučnických továren v Novém Jičíně, jenž se opět nacházel na území Československé republiky, v roce 1945 vznikla firma TONAK, národní podnik, po roce 1989 akciová společnost, která úspěšně rozvíjí kloboučnickou tradici města Nového Jičína. \nVedle proslavené firmy Hückel vzniká ve druhé polovině 19. století na hranicích Nového Jičína a Šenova další kloboučnická továrna, kterou proslavil v letech 1870–1871 Anton Peschel. Roku 1873 se již stává celý podnik veřejnou společností zapsanou pod jménem Peschel & Comp. Kromě Antona Peschela byl druhým společníkem Jan Popp, po jehož smrti nesla firma výhradně jmého Peschel. V roce 1885 umírá zakladatel firmy Anton Peschel a majitelkou celé továrny se stává jeho choť Luisa Peschel. Úspěšnou podnikatelskou činností se jí podařilo dosáhnout vynikajících úspěchů, a to hlavně na evropských trzích, a její vzestupný trend pokračoval až do začátku druhé světové války. Po válce skončila výroba i v této kloboučnické továrně. Národní správa a následné znárodnění celého provozu znamenaly přetržení dalšího vývoje. \nVzestup výroby klobouků v Novém Jičíně využili na sklonku 19. století bratři Schlesingerové, kteří postavili v Novém Jičíně novou továrnu na výrobu klobouků. Proti budově továrny byl novojičínským občanem Kolbem za účasti Victora Böhma postaven objekt, kde se realizovaly Böhmovy vynálezy při výrobě kloboučnických strojů. Firma se nazývala Globus, a stroje navrhované a vyráběné podle Victora Böhma měly světovou pověst. Victor Böhm se domluvil s Moritzem Schlesingerem, a podle smlouvy ze dne 17. července 1912 ustavili společnost Böhm-Schlesinger, vyrábějící klobouky a kloboukové šišáky. Nedostatečné prostory k vytvoření společného díla vyústily ještě téhož roku ve výstavbu nové moderní továrny s nejmodernějším strojovým parkem. Protože mezi společníky docházelo často k nedorozuměním ve věci patentů a kapitálu, došlo v roce 1916 vystoupením Schlesingera z firmy k jejímu zániku a novému zřízení pod názvem Bratři Böhmové. \n\nVlněné klobouky z Böhmových továren neměly v té době konkurenci, zboží se vyváželo téměř do všech států světa. Hlavním odbytištěm byla celá Evropa, především Anglie a Francie. Po záboru Nového Jičína v říjnu 1938 byla továrna jako židovský majetek konfiskována, zatímco majitelům firmy se podařilo včas odcestovat do USA. \n\nKupní smlouvou z roku 1941 připadla celá továrna firmě Hückel. Továrna ve vlastnictví této firmy byla nakonec v roce 1945 znárodněna a včleněna do národního podniku TONAK. \nPo generální rekonstrukci jihovýchodního křídla zámku v Novém Jičíně byla dne 8. prosince roku 2000 slavnostně otevřena výjimečná nově instalovaná expozice klobouků a pokrývek hlavy pod názvem “Nechte na hlavě”. Expozice prezentuje rozsáhlý soubor na 600 klobouků, čepic, čepců, přileb a dalších pokrývek hlavy, které se nosily od počátku 19. století do současnosti. \n\n"}
{"id": "959414", "url": "https://cs.wikipedia.org/wiki?curid=959414", "title": "Bohdan Chlíbec", "text": "Bohdan Chlíbec\n\nBohdan Chlíbec (* 12. března 1963 Teplice) je český básník.\n\nOd roku 1971 žije v Praze. Pracoval jako knihovník v Klementinu, dnes pracuje jako nakladatel a editor (nakladatelství Aula). Jeho sbírka \"Zimní dvůr\" zvítězila v anketě Kniha roku Lidových novin 2013.\n\n\n"}
{"id": "959415", "url": "https://cs.wikipedia.org/wiki?curid=959415", "title": "REWE Group", "text": "REWE Group\n\nREWE Group je nadnárodní obchodní skupina provozující síť maloobchodních supermarketů. Sídlí v Německu (Kolín nad Rýnem) a byla založena v roce 1927. Působí ve 14 zemích EU. V roce 2011 byl její roční obrat 48 mld. € a zaměstnávala 323 tisíc zaměstnanců. Její CEO je Alain Caparros.\n\n\n\nV Česku REWE Group provozuje síť obchodů Billa a Penny Market. V roce 2018 došlo k udělení rekordní pokuty 164 milionů Kč od ÚOHS za zneužití významné tržní síly.\n\n"}
{"id": "959417", "url": "https://cs.wikipedia.org/wiki?curid=959417", "title": "Jan Plešinger", "text": "Jan Plešinger\n\nJan Plešinger (* 23. prosince 1973 Praha) je český diplomat se zaměřením na konfliktní území a rozvojovou spolupráci. Vyrostl v Praze a v Caracasu (Venezuela), v mládí žil v Gambii a ve Středoafrické republice.\n\nJeho otcem je autor cestopisných publikací hydrogeolog Vladimír Plešinger a prastrýcem byl cestovatel Adolf Parlesák. Vystudoval Ruská a východoevropská studia na Institutu mezinárodních studií Fakulty sociálních věd Univerzity Karlovy v Praze. Od devadesátých let působil na misích zejména v konfliktních oblastech pro společnost Člověk v tísni (Kosovo 1999–2001, Rusko - severní Kavkaz: Čečensko a Ingušsko 2001–2002), Rozvojový program OSN (Moldavsko 2006–2008), Ministerstvo zahraničních věcí ČR (rozvojová spolupráce v Moldavsku a posléze zástupce velvyslance na Zastupitelském úřadě ČR v Prištině v Kosovu 2008–2011) a pro misi Organizace pro bezpečnost a spolupráci v Evropě (OBSE) v Moldavsku se zaměřením na Podněstří (2011-2015). Od února 2015 vede Pražskou kancelář Organizace pro bezpečnost a spolupráci v Evropě (OBSE).\n\nJe spoluzakladatelem, autorem názvu i loga Českého fóra pro rozvojovou spolupráci (FoRS), prvním předsedou jeho správní rady a ředitelem (2003–2006). Dále je spoluzakladatelem a bývalým členem správní rady Evropské konfederace nevládních organizací pro humanitární asistenci a rozvoj CONCORD (2003–2006).\n\nJe autorem odborných publikací a cestopisných článků.\n\n"}
{"id": "959421", "url": "https://cs.wikipedia.org/wiki?curid=959421", "title": "Ajahuaska", "text": "Ajahuaska\n\nAjahuaska (\"Banisteriopsis\") je rod kvetoucích rostlin z čeledi malpígiovité. Existuje okolo 92 druhů tohoto rodu.\nVětšina z nich pochází z Brazílie, Bolívie, Kolumbie, Ekvádoru a Peru\n\nZvlášť známým druhem je \"Banisteriopsis caapi\", zdroj Ayahuascy.\n\nNěkteré druhy:\n"}
{"id": "959422", "url": "https://cs.wikipedia.org/wiki?curid=959422", "title": "Kostel Nejsvětější Trojice (Zahořany)", "text": "Kostel Nejsvětější Trojice (Zahořany)\n\nKostel Nejsvětější Trojice v Zahořanech (obec Křešice) na Litoměřicku v Ústeckém kraji je jedním z prvních barokních kostelů v severních Čechách, pochází z poloviny 17. století. Je chráněn jako kulturní památka České republiky.\n\nLidová tradice říká, že když v době třicetileté války táhli krajem Švédové, opevnili se císařští na zahořanském vršku. Jejich velitel, maršálek Kroner (Jan de la Crone), večer kontroloval hlídky, rozmístěné na okolních kopcích Křemíně a Holaji. Měl prý tehdy u sebe válečnou pokladnu, která v žádném případě nesměla padnout do rukou nepřátel.\nPrávě když se chystal uložit ke spánku, v noční tmě uslyšel zakokrhat kohouta. Kokrhání v neobvyklou dobu vzbudilo jeho podezření, i dal hned vyhlásit bojovou pohotovost. Švédové skutečně krátce nato pod rouškou tmy překonali Labe a zaútočili. Obránci však byli připravení, útok švédské přesily odrazili a donutili nepřítele k ústupu.\n\nPo skončení války se maršálek Kroner usadil v Zahořanech, zdejší tvrz přestavěl na zámek a pro upomínku na kohouta – zachránce dal na návrší nad Labem vystavět kostel Nejsvětější Trojice. Na věžičku kostela byl usazen plechový kohoutek.\nTen zde vydržel hlídat až donedávna, když se ale opravovala střecha v 80. letech 20. století, byla věžička i s kohoutkem sundána, protože hrozil její pád.\n\nKostel Nejsvětější Trojice stojí na návrší nad obcí Zahořany, v sousedství Křešic (6 km východně od Litoměřic). Tvoří pohledovou dominantu z dalekých oblastí Polabské kotliny. Kostel na první pohled upoutá neobvyklým řešením, kdy zvonice je postavena odděleně od samotné kostelní lodě.\n\nRaně barokní stavba, vystavěná v letech 1653–1657 litoměřickým architektem italského původu B. Spinetou pro tehdejšího majitele zahořanského panství, císařského podmaršálka Jana de la Crone. Jednolodní podélná stavba s odsazeným trojbokým závěrem, průčelí s mělkým rizalitem a volutovým štítem. Valená lunetová klenba je bohatě zdobena freskovou malbou a štukovou ornamentalikou. Hlavní oltář z umělého mramoru z roku 1766 je dílem litoměřického mramoráře M. Hennevogela, čtyři boční oltáře patrně od dalšího litoměřického mistra, M. Tollingera, varhany z roku 1711 od D. Kornhausera ze Sokolova, pozdně barokní kazatelna pochází z roku 1772.\n\nJiž v průběhu 19. století se na kostele objevily první statické závady (trhliny klenby), proto byl kostel zpevněn železnými táhly. V 90. letech 20. století byla obnovena střecha kostela. Jinak je kostel již dlouhodobě nevyužívaný a nebyly prováděny další opravy.\n\nOkolo kostela se nachází hřbitov, v současné době stále využívaný. Při jeho ohradní zdi na východní straně stojí pětiboká hřbitovní kaple, na západním okraji pak věž se zvonicí. Na hřbitově jsou četné staré náhrobky původních německých obyvatel obce.\n\nKostel Nejsvětější Trojice v Zahořanech je dlouhodobě nevyužívaný z důvodu statického narušení. Hlavní klenba kostela je podélně popraskaná, zvenku opadává omítka a zdobné prvky fasády. V roce 2013 byla statickým průzkumem zjištěna závada v krovu kostelní lodi, která způsobuje vychylování zdiva a rozevírání puklin. V závěru roku 2013 vznikla z iniciativy obyvatel Zahořan veřejná sbírka k záchraně kostela Nejsvětější Trojice.\n\n\n"}
{"id": "959424", "url": "https://cs.wikipedia.org/wiki?curid=959424", "title": "Neprůbojní", "text": "Neprůbojní\n\nNeprůbojí je výtvarná skupina oficiálně založená v roce 1992, působící v Olomouci a okolí. Jejími spoluzakladateli jsou Zbyněk Kulvait, Eleonora Pražáková, Hana Teplá, Miroslav Urban a Jindřich Walla. Uspořádali několik společných výstav, v prosinci 1991 pod názvem \"Neprůbojní\" v Základní umělecké škole v Olomouci, 13.-30. dubna 1992 pod názvem \"Neprůbojní\" v Galerii půda v Olomouci, 13. dubna - 1. června pod názvem \"Sebrané práce (Eleonora Pražáková, Hana Teplá, Miroslav Urban)\" na zámku Tovačov a 31. ledna - 24. února 2012 pod názvem \"Neprůbojní po dvaceti letech\" v Galerii Caesar v Olomouci.\n\n6. prosince 2013 – 28. února 2014 proběhla výstava Eleonory Pražákové pod názvem \"Eleonora Pražáková Řád, energie, světlo\" v Divadle hudby v Olomouci, představující soubor rýsovaných kreseb a nejnovější tvorbu autorky.\n"}
{"id": "959425", "url": "https://cs.wikipedia.org/wiki?curid=959425", "title": "Banisteriopsis caapi", "text": "Banisteriopsis caapi\n\nBanisteriopsis caapi, též známa jako ayahuasca, caapi nebo yagé je liána rostoucí v amazonské džungli z čeledi malpígiovité. Je užívána k přípravě stejnojmenného nápoje, entheogenu ayahuascy, jež má dlouhou historii používání jako lék a „rostlinná učitelka“ mezi domorodci z pralesa. Obsahuje harmalové alkaloidy harmin, harmalin a tetrahydroharmin, které všechny patří do skupiny beta-karbolinů a jsou to inhibitory monoaminooxidázy. Tyto látky umožňují primární psychoaktivní složce nápoje, DMT (obsažené v rostlinách jako je \"Psychotria viridis\" nebo caapi příbuzná \"Diplopterys cabrerana\" přidávaných do nápoje), být orálně aktivní.\n\nJméno \"ayahuasca\" v kečuánsštině znamená „liána duše“. Šamany domorodých kmenů byla a stále je používána při náboženských a léčebných rituálech. Kromě svých psychedelických vlastností je caapi používána jako purgativum, účinně odstraňuje z těla parazity a pomáhá trávicí soustavě.\n\nDruh je rozšířen v tropické Jižní Americe v Kolumbii, Venezuele, Peru, Ekvádoru, severní Brazílii, Bolívii a severní Argentině.\n\nKmen obsahuje 0.11-0.83% beta-karbolinů, zejména harmin a tetrahydroharmin. Alkaloidy jsou však obsaženy ve všech částech rostliny. Naměřené obsahy alkaloidů:\n\n\n"}
{"id": "959429", "url": "https://cs.wikipedia.org/wiki?curid=959429", "title": "Vermut", "text": "Vermut\n\nVermut (z něm. – pelyněk) je fortifikované (\"dolihované\") víno pocházející z Itálie. Vyrábí se z lehkého nepříliš kyselého vína (např. odrůdy Trebbiano), které se dosladí a přidá se alkoholový výluh bylinek a koření. Nezbytnou přísadou je pelyněk pravý, dále se může na dochucení použít skořice, hřebíček, yzop lékařský, chmel otáčivý, fenykl, kardamom nebo andělika lékařská. Nápoj by měl obsahovat patnáct až osmnáct procent alkoholu. Podle obsahu cukru se rozlišuje extra suchý (), suchý (\"dry\") a sladký () vermut. Kromě klasického bílého vermutu se vyrábí také růžový (\"rosé\" a \"rosato\") a červený (\"rosso\"). Podává se chlazený s citronem jako aperitiv, je také oblíbenou přísadou do koktejlů (např. suché martini).\n\nPrvní vermut namíchal v roce 1786 v Turíně Antonio Benedetto Carpano. Vedle tradičních italských značek jako \"Cinzano\", \"Martini\", \"Carpano\" nebo \"Cora\" je známý také francouzský \"Noilly Prat\" a \"Dubonet\", španělský \"Yzaguirre\" nebo \"Metropol\" z Moravy.\n\n"}
{"id": "959430", "url": "https://cs.wikipedia.org/wiki?curid=959430", "title": "Kaple svatého Jana Nepomuckého (Stráž pod Ralskem)", "text": "Kaple svatého Jana Nepomuckého (Stráž pod Ralskem)\n\nKaple svatého Jana Nepomuckého je barokní kaple z roku 1722 ve městě Stráž pod Ralskem na Českolipsku. V roce 2001 ji převzala pravoslavná církev a přejmenovala na Chrám sv. velkomučedníka Pantelejmona.\n\nV roce 1714 koupil zdejší panství hrabě Ludvík Hartig. Zámek Wartenberg, dnes nazývaný Vartenberk, využíval jen jako svůj velkostatek, bydlel na zámku v Mimoni. Přesto v roce 1722 nedaleko strážského zámku na návrší nad městem (Zámecký vrch) nechal postavit barokní kapli, nazývanou Zámecká. Se zámkem ji spojuje cesta vroubená alejí se vzrostlými stromy. Kaple byla zasvěcena svatému Janu Nepomuckému.\n\nV druhé polovině 20. století město i jeho památky vč. kaple trpěly těžbou uranu, přítomností okupačních vojsk sovětské armády a nezájmem vedení města o církevní památky. Také kaple značně zchátrala. Zámek roku 1987 vyhořel.\n\nKaple náležela pod Římskokatolickou farnost ve Stráži pod Ralskem. V katalogu litoměřického biskupství je uvedena jako \"Stráž p.R., kaple sv. Jan Nep., zámecká\". V internetovém katalogu biskupství litoměřického je uvedena jako sv. Jana Nepomuckého. V celostátním seznamu kulturních památek uvedena není.\n\nPo roce 2000 byla kaple i její okolí opravena.\n\nV roce 2001 kapli město předalo kapli k užívání Pravoslavné církevní obci v České Lípě, která zde zřídila filiální obec, a začala kapli používat pro své bohoslužby. Protože Jana Nepomuckého pravoslavní za světce neuznávají, změnili původní zasvěcení kaple na zasvěcení svatému Panteljmonu. Pravoslavné bohoslužby v kapli bývají zpravidla jednou za čtrnáct dní v neděli ráno.\n\n"}
{"id": "959433", "url": "https://cs.wikipedia.org/wiki?curid=959433", "title": "Lední hokej na Zimních olympijských hrách 2014 – soupiska muži", "text": "Lední hokej na Zimních olympijských hrách 2014 – soupiska muži\n\nMužského turnaje v ledním hokeji na Zimních olympijských hrách 2014 se celkem zúčastnilo 12 národních celků.\n</div>\n</div>\n</div>\n</div>\n"}
{"id": "959436", "url": "https://cs.wikipedia.org/wiki?curid=959436", "title": "Tehachapi Loop", "text": "Tehachapi Loop\n\nTehachapi Loop je 1,17 km dlouhá kolejová spirála na železniční trati Union Pacific Railroad, která vede přes průsmyk Tehachapi v pohoří Tehachapi Mountains v okresu Kern, v jižní centrální Kalifornii, ve Spojených státech amerických.\n\nTrať spojuje město Bakersfield, ležící v údolí San Joaquin Valley, s městem Mojave v Mohavské poušti. Délka trati je zhruba 45 km a překonává výškový rozdíl okolo 1000 m. Přitom stoupání trati je v průměru 2,2 %. Jezdí zde denně v průměru až 40 vlaků. Linka je jednou z nejrušnějších jednokolejných tratí na světě. Se svým množstvím vlaků a velkolepou scenérií je spirála jednou z hlavních rarit této oblasti.\n\nV roce 1998 byla spirála vyhlášena národní kulturní stavební památkou a je dnes v Kalifornii historickým orientačním bodem # 508.\n\nSpolečnost Southern Pacific Railroad postavila celou trať se spirálou v letech 1874–1876. Projektanty této stavby byli Arthur De Wint Foote a hlavní inženýr projektu William Hood. Na stavbě trati pracovalo až 3000 dělníků z Číny, přičemž stavbu vedl americký stavební inženýr J. B. Harris.\n\nNa spirále přechází trať přes sebe, čímž se snižuje její stoupání. Spirála je vysoká 23 m a stoupání trati je stále 2 %. Průměr spirály je přibližně 350–370 metrů. Na celé trati bylo vybudováno 18 tunelů, deset mostů a velký počet vodojemů pro zásobování parních lokomotiv vodou.\n\nV dolní části spirály prochází trať tunelem č. 9, což je devátý tunel ve směru od Bakersfieldu. Projíždějící vlak, který je dlouhý více než 1200 m, ve spirále přejíždí sám nad sebou. Vedlejší kolej ve spirále je známá jako Walong. Své jméno dostala podle traťmistra v Southern Pacific districtu W. A. Longa.\n\nVelký bílý kříž, stojící na vrcholu kopce ve středu spirály byl postaven na památku dvou zaměstnanců Southern Pacific Railroad, kteří zahynuli 12. května 1989 při vykolejení vlaku.\n\nV nedalekém městečku Tehachapi je zřízeno železniční muzeum.\n\n"}
{"id": "959437", "url": "https://cs.wikipedia.org/wiki?curid=959437", "title": "Miloslav Schmidt", "text": "Miloslav Schmidt\n\nMiloslav Schmidt (2. února 1881, Mošovce – 8. května 1934, Turčianský svätý Martin) byl zakladatel sboru dobrovolných hasičů na Slovensku. \nNarodil se v rodině hostinského a pekaře. Po dokončení školy v Kremnici se vyučil u svého otce pekařem a stal se poté vedoucím rodinného podniku. Své schopnosti využíval i v oblasti kultury a národního buditelství. Kromě jiného ztvárnil roli „grófa Révaye“ ve filmu Jaroslava Siakeľa Jánošík. Po příchodu do Martina začal projevovat zájem o organizování sborů dobrovolných hasičů, jeho zásluhou došlo k organizačnímu upevnění požární ochrany na Slovensku. Až do své smrti vykonával funkci velitele martinských hasičů a byl také velitelem Zemské hasičské jednoty. \n\nU příležitosti svých padesáti let obdržel řád a uznání francouzského ministerstva obchodu a hospodářství za zásluhy v hospodářské oblasti. Po své smrti byl pochován na Národním hřbitově v Martině. Autorem jeho náhrobku je sochař Fraňo Štefunko.\n"}
{"id": "959443", "url": "https://cs.wikipedia.org/wiki?curid=959443", "title": "Maitri (polární stanice)", "text": "Maitri (polární stanice)\n\nMaitri je indická výzkumná stanice v Antarktidě. Leží na břehu jezera Prijadaršini v Schirmacherově oáze v zemi královny Maud, 100 km od pobřeží Weddellova moře. Byla založena v roce 1989 a nahradila nedalekou základnu Dakšin Gángotrí. Základna je v provozu celoročně a vejde se na ni 25 výzkumníků v oborech geologie, biologie a glaciologie.\n\n"}
{"id": "959446", "url": "https://cs.wikipedia.org/wiki?curid=959446", "title": "Perfluortributylamin", "text": "Perfluortributylamin\n\nPerfluortributylamin (PFTBA) je plyn patřící mezi perfluorované sloučeniny, jehož molekuly se vyskytují v atmosféře naší planety. Je 7 000krát účinnějším skleníkovým plynem než oxid uhličitý. V atmosféře je zatím zastoupen 0,18 jednotek na bilion molekul. Neexistuje dosud přesná statistika jeho výskytu a zatím není známa rychlost nárůstu jeho koncentrace v atmosféře během let. Do atmosféry se pravděpodobně dostává z elektrospotřebičů. Jeho molekuly snižují radiaci naší planety stejně jako je tomu u ostatních skleníkových plynů.\n"}
{"id": "959454", "url": "https://cs.wikipedia.org/wiki?curid=959454", "title": "Lafayette Escadrille", "text": "Lafayette Escadrille\n\nLafayette Escadrille je americký válečný film natočený roku 1958. Film byl produkován společností Warner Bros. a jedná se o poslední režijní počin Williama A. Wellmana, se scénářem založeným na jeho vlastním příběhu. V hlavních rolích hráli Tab Hunter, David Janssen, Will Hutchins a Etchika Choureau, ve vedlejší roli byl poprvé v kariéře představen Clint Eastwood. Příběh se odehrává během první světové války a vypráví o uprchlém americkém mladíkovi, který se přidal ke francouzské letce \"Lafayette Escadrille\", již tvořili samí američtí dobrovolníci. Podobnou zápletku má i novější film \"Rytíři nebes\" od Tonyho Billa z roku 2006.\n\n"}
{"id": "959457", "url": "https://cs.wikipedia.org/wiki?curid=959457", "title": "Karch Kiraly", "text": "Karch Kiraly\n\nCharles Frederick Kiraly (* 3. listopadu 1960, Jackson (Michigan)), známý jako Karch z maďarského \"Karcsi\" (\"Karlík\"), je bývalý americký volejbalista, trojnásobný olympijský vítěz. Byl zvolen nejlepším americkým i světovým volejbalistou historie a je jediným, kdo získal olympijské zlato v šestkovém i plážovém volejbalu.\n\nJeho otec byl lékař a bývalý volejbalista, který emigroval do Ameriky po potlačení Maďarského povstání 1956. Vystudoval obor biochemie na UCLA. S univerzitním týmem získal tři mistrovské tituly a v letech 1981 a 1982 byl vyhlášen nejlepším hráčem studentské soutěže NCAA. Od roku 1981 byl členem reprezentace, s níž vyhrál volejbal na Letních olympijských hrách 1984, mistrovství světa ve volejbalu mužů 1986 a volejbal na Letních olympijských hrách 1988. Hrál profesionálně v Itálii za klub Porto Ravenna Volley. Od začátku devadesátých let nastupoval v americké profesionální sérii v plážovém volejbalu AVP, kde vyhrál celkově 148 turnajů. S partnerem Kentem Steffesem vyhrál premiérový turnaj plážových volejbalistů na olympiádě v Atlantě.\n\nOd roku 2012 je trenérem ženské volejbalové reprezentace USA.\n\n"}
{"id": "959458", "url": "https://cs.wikipedia.org/wiki?curid=959458", "title": "Temporál", "text": "Temporál\n\nTemporál je část liturgického kalendáře obsahující rozdělení liturgického roku na jednotlivá liturgická období, jakož i svátky, které připomínají nějakou událost z dějin spásy (zejména Vánoce a Velikonoce).\n\nJako temporál (latinsky \"proprium de tempore\") se označuje také část určité liturgické knihy (zejména se jedná o misál a breviář) s proměnnými liturgickými texty pro liturgické dny, jejichž mešní formulář nebo modlitby jsou vázány na liturgické období, a pro slavnosti, svátky a památky nepřipomínající světce.\n\n"}
{"id": "959467", "url": "https://cs.wikipedia.org/wiki?curid=959467", "title": "Crudia", "text": "Crudia\n\nCrudia je rod rostlin z čeledi bobovité. Jsou to stromy se zpeřenými listy a drobnými bezkorunnými květy v hroznech. Vyskytují se v počtu asi 57 druhů v tropech všech kontinentů. Nemají větší využití.\n\nZástupci rodu \"Crudia\" jsou beztrnné stromy dorůstající výšky až 40 metrů. Listy jsou lichozpeřené, složené z velkých, podlouhle eliptických a nápadně střídavě postavených lístků, výjimečně jednolisté. Listy jsou obvykle kožovité a na vrchní straně lesklé. Řapíky jsou krátké, ploché a zahnuté, v rámci bobovitých neobvyklého charakteru. Palisty bývají drobné, úzké a opadavé nebo naopak velké, listovité, vytrvalé a na bázi víceméně srostlé. Květy jsou drobné, zelené nebo bělavé, dlouze stopkaté, uspořádané v úžlabních nebo vrcholových hroznech, vyvíjejících se na mladých větévkách. Kalich je krátký, miskovitý, tvořený 4 nebo řidčeji 5 na bázi srostlými kališními lístky. Koruna zcela chybí. Tyčinek je 10 (řidčeji méně), jsou volné a vyčnívají z květů. Semeník je přisedlý nebo krátce stopkatý, s několika vajíčky a nitkovitou čnělkou, zakončenou drobnou bliznou. Lusky jsou okrouhlé až podlouhlé, zploštělé, kožovité, pukající 2 chlopněmi. Obsahují 1 až 2 (výjimečně až 6) velkých, plochých semen.\n\nRod \"Crudia\" zahrnuje asi 57 druhů. Je zastoupen v tropech všech kontinentů. Nejvíce druhů se vyskytuje v tropické Asii (zejména v Malajsii), méně v tropické Americe a Africe.\n\nDřevo žádného druhu rodu \"Crudia\" nemá větší význam.\n\n"}
{"id": "959470", "url": "https://cs.wikipedia.org/wiki?curid=959470", "title": "Channing (Texas)", "text": "Channing (Texas)\n\nChanning je město v okrese Hartley County ve státě Texas ve Spojených státech amerických. V roce 2010 zde žilo 363 obyvatel. S celkovou rozlohou 2,6 km² byla hustota zalidnění 138,2 obyvatel na km².\n"}
{"id": "959475", "url": "https://cs.wikipedia.org/wiki?curid=959475", "title": "Tchien-čch’", "text": "Tchien-čch’\n\nTchien-čch’ () je morénové ledovcové jezero v horském pásmu Ťan-šan. Nachází se na západních svazích pohoří Bogda v ujgurské autonomní oblasti Sin-ťiang. Původně se nazývalo Jao-čch’ (česky \"Nefritové jezero\"); současné jméno získalo až v roce 1783.\n\nJezero o rozloze 4,9 km² leží ve výšce 1980 m nad hladinou moře. Dosahuje délky 3400 m a šířky 1500 m. Největší naměřená hloubka činí 105 m. Přímo nad jihovýchodním břehem jezera se tyčí vrchol Bogda, dosahující nadmořské výšky 5445 m.\n\nVodní plochu obklopují jehličnaté lesy, tvořené zejména smrky a borovicemi. Břehy obývá bohatá fauna i flóra.\n"}
{"id": "959476", "url": "https://cs.wikipedia.org/wiki?curid=959476", "title": "Šedivka", "text": "Šedivka\n\nTento rod pochází z Eurasie a byl druhotně rozšířen do Severní Ameriky. Je tvořen jednoletými nebo dvouletými rostlinami porostlými chlupy, jednoduchými smíšenými s hvězdicovitými. Přímé nebo vystoupavé lodyhy vyrůstají jednotlivě nebo se od základny trsnatě větví. Přízemní listy s řapíky bývají celokrajné nebo zubaté a zvlněné. Lodyžní listy vyrůstající střídavě jsou přisedlé, bez oušek a nejčastěji celistvé.\n\nStopkaté čtyřčetné květy bez listenů rostoucí v horní části lodyh vytvářejí hustá hroznovitá květenství. Jejich vztyčené nebo rozložené kališní lístky mají podlouhlý tvar a nejsou trvalé. Obsrdčité korunní lístky bílé nebo méně často žluté barvy jsou delší než kališní a hluboce dvoulaločné. V květech je dále šest dvoumocných tyčinek s podlouhlými prašníky a čtyři nektarové žlázky pro opylovače. Semeník se čtyřmi až dvaceti vajíčky nese až 4 mm dlouhou čnělku s hlavičkovou nebo dvoulaločnou bliznou.\n\nPlody jsou pukající, podlouhlé, mírně zploštělé šešulky, které bývají eliptického, vejčitého nebo okrouhlého tvaru a vyrůstají na štíhlých, vztyčených a do stran se mírně rozbíhajících stopkách. Semena uložená v šešulce ve dvou řadách jsou zaoblená a případně zploštělá, za vlhka neslizovatí. Rostliny se rozšiřují výhradně semeny. Základní chromozómové číslo je x = 8.\n\n\n \n"}
{"id": "959479", "url": "https://cs.wikipedia.org/wiki?curid=959479", "title": "Zlatý míč 1971", "text": "Zlatý míč 1971\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1971 získal nizozemský fotbalista Johan Cruijff. Šlo o šestnáctý ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "959485", "url": "https://cs.wikipedia.org/wiki?curid=959485", "title": "Kovářský vrch", "text": "Kovářský vrch\n\nKovářský vrch (461 m n. m., německy \"Schmiedeberg\") je vrch v okrese Česká Lípa v Libereckém krají. Leží asi 1,5 km jjv. od Kunratic u Cvikova na katastrálním území dvou obcí, dotyčné obce a vsi Lindava.\n\nNa svazích je několik malých opuštěných lomů. Z luk na severovýchodním svahu se nabízí výhledy na část Ralské pahorkatiny, Lužických hor a Ještědského hřbetu.\n\nPod lesem na východní straně vrchu vznikla kolem roku 1866 skupina 6 domků, mezi nimiž byl i oblíbený hostinec s tanečním sálem, romanticky pojmenovaný \"U Severního pólu\". Na vrcholu kopce byla později vystavěna 13 metrů vysoká dřevěná rozhledna \"Schmiedsbergturm\". Konstrukce věže byla ale velmi jednoduchá a vydržela jen asi rok, než byla stržena bouří. Nová rozhledna zde pak už postavena nebyla. Po 2. světové válce zanikl i hostinec s okolními domky, na jejich místě dnes najdeme už jen zarostlé zbytky základů.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Velenická pahorkatina a Drnovecké části.\n\nAutomobilem se dá nejblíže přijet do Kunratic či na rozcestí \"Svitávka – říčka\" zelené turistické stezky. Po stezce směrem na Jablonné v Podještědí se dá přiblížit k vrchu ze severovýchodu a vystoupat po cestě až na vrchol.\n"}
{"id": "959488", "url": "https://cs.wikipedia.org/wiki?curid=959488", "title": "Německá knižní cena", "text": "Německá knižní cena\n\nNěmecká knižní cena ( Deutscher Buchpreis) je německé výroční literární ocenění udělované od roku 2005 Svazem německých knihkupců (Der Börsenverein des Deutschen Buchhandels). Vítěz je oznámen vždy několik dní před začátkem Frankfurtského knižního veletrhu a odměněn částkou 25 000 eur. Zbývajících pět finalistů obdrží finanční prémii 2 500 eur.\n\nJednotlivá nakladatelství z Německa, Rakouska a Švýcarska mají možnost předložit porotcům k posouzení vždy maximálně dva tituly ze své produkce, které vyšly nebo vyjdou v časovém období od října předchozí roku do září toho roku, v němž se titul o ocenění uchází. Sedmičlenná porota, která se každý rok mění, sestaví ze zaslaných titulů širší nominaci (longlist) obsahující zpravidla 20 titulů. Tato širší nominace je později zúžena (shortlist) na šest finalistů, z nichž vzejde opět dle hlasování porotců vítěz.\n\nCena je inspirována obdobnými literárními oceněními v jiných evropských zemích, např. Man Bookerovou cenou či Goncourtovou cenou.\n\n\nPozn. Ročníku 2010 bylo v českých médiích věnováno obzvláště hodně prostoru, neboť mezi nominovanými se objevil i původem český autor Jan Faktor žijící od konce 70. let v Berlíně.\n\n\n\n\n\n\n\n\n\n\n\n"}
{"id": "959492", "url": "https://cs.wikipedia.org/wiki?curid=959492", "title": "Cynometra", "text": "Cynometra\n\nCynometra (\"Cynometra\") je rod rostlin z čeledi bobovité. Jsou to keře a stromy se zpeřenými listy a drobnými květy uspořádanými v hroznech či latách. Některé druhy jsou kauliflorní. Vyskytují se v počtu asi 90 druhů v tropech celého světa.\n\nCynometry jsou stálezelené stromy nebo řidčeji keře. Listy jsou sudozpeřené, složené z 1 až mnoha párů většinou vstřícných a asymetrických, tenkých nebo kožovitých lístků. Květy jsou drobné, většinou bílé nebo řidčeji žluté či červenavé, uspořádané v krátkých latách či hroznech, které u některých druhů vyrůstají z kmene a starších větví. Kalich je složen ze 4 nebo 5 volných lístků. Koruna je tvořena 5 téměř stejnými, volnými korunními lístky. Tyčinek je nejčastěji 10 (příp. 8 až 12), jsou volné nebo na bázi krátce srostlé. Semeník je přisedlý až krátce stopkatý, s 1 až 2 (řidčeji až 4) vajíčky. Plody jsou okrouhlé, vejcovité až podlouhlé, tlusté, dřevnaté nebo dužnaté, spíše nepukavé. Obsahují 1 až 2 (řidčeji až 4) zploštělá semena.\n\nRod cynometra zahrnuje celosvětově asi 90 druhů a je tak největším rodem podčeledi \"Detarioideae\". Je rozšířen v tropech celého světa, přičemž počty druhů vyskytujících se v tropické Asii, Africe a Americe jsou obdobné. Cynometry rostou v nížinném deštném lese, v bažinatých lesích, často podél řek, též v suchých lesích a keřovité vegetaci.\n\nRůzné druhy rodu cynometra jsou využívány jako zdroj dřeva nebo jako stínící stromy.\n\n"}
{"id": "959493", "url": "https://cs.wikipedia.org/wiki?curid=959493", "title": "Chris Brasher", "text": "Chris Brasher\n\nChristopher William \"Chris\" Brasher (21. srpna 1928, Georgetown v tehdejší Britské Guyaně, dnes Guyanská kooperativní republika – 28. února 2003 Chaddleworth) byl britský atlet, olympijský vítěz v běhu na 3000 metrů překážek.\nStudoval na Cambridge. Na olympiádě v Helsinkách v roce 1952 skončil jedenáctý na 3000 metrů překážek. V roce 1954 pomáhal jako vodič Rogeru Bannisterovi při překonání bariéry 4 minut na 1 míli.\nNa olympiádě v Melbourně v roce 1956 zvítězil na této trati v novém olympijském rekordu 8:41,2. Krátce po tomto vítězství ukončil své atletické působení a věnoval se (jako jeden z prvních ve Velké Británii) orientačnímu běhu. Pracoval jako sportovní novinář, byl rovněž jedním z iniciátorů Londýnského maratonu.\n"}
{"id": "959501", "url": "https://cs.wikipedia.org/wiki?curid=959501", "title": "Anders Gärderud", "text": "Anders Gärderud\n\nAnders Gärderud (* 28. srpna 1946, Stockholm) je bývalý švédský atlet, olympijský vítěz v běhu na 3000 metrů překážek. 186cm, 70 kg v roce 1976.\nByl univerzálním běžcem středních a dlouhých tratí, od 800 m do 5000 m (jeho osobní rekordy na 1 míli, 2000 metrů a 5000 metrů jsou i po čtyřech desítkách let nadále švédskými rekordy). Na začátku své atletické kariéry se bez úspěchu pokoušel prosadit na hladkých středních tratích (mistrovství Evropy 1966 v Budapešti, olympijské hry 1968 v Mexiku), svých největších úspěchů dosáhl později, v běhu na 3000 metrů překážek. Jeho zálibou byl rovněž orientační běh, ve kterém pod vedením svého otce jako dvanáctiletý začínal.\n\nV mezinárodním měřítku se poprvé prosadil již ve svých 18 letech. Na Evropských juniorských hrách 1964 ve Varšavě (tyto hry byly předchůdcem dnešních juniorských mistrovství Evropy atletů do 19 let) získal zlatou medaili v běhu na 1500 metrů překážek v čase 4:08,0. O rok později, na mistrovství Evropy 1966 v Budapešti v čase 3:45,8 vyřazen v rozběhu na 1500 metrů. 2.9.1967 vytvořil v městě Enebyberg švédský rekord v běhu na 2000 metrů (5:07,6) a výrazný výkonnostní vzestup přišel v olympijském roce 1968: Gärderud vytvořil nový švédský rekord na 3000 metrů (7:55,0, Karlskrona 22.8.1968) a za čtyři dny nato zaběhl vynikající čas i na 1500m - výkon 3:38,7 dosažený 26.8.1968 v Göteborgu (15.-18. místo dlouhodobých světových tabulek na konci roku 1968) byl jen o jednu desetinu horší nežli švédský rekord slavného Dana Waerna (3:38,6 z 18.9.1960), vicemistra Evropy na 1500 m z roku 1958, a Gärderud se jím zařadil na šesté místo předolympijských tabulek v patnáctistovce, což mu dávalo nemalé naděje pro blížící se olympijské hry. Tím spíše, že demonstroval svou rychlost švédským rekordem na 800 metrů (1:47,2 v Římě, 11.9.1968). Na olympijských hrách v Mexiku se mu však nedařilo, výkonem 1:48,99 byl vyřazen už v rozběhu na 800 metrů a v běhu na 1500 metrů skončil časem 3:54,28 rovněž už v rozběhu.\n\nNa mistrovství Evropy 1969 v Aténách ani nestartoval - ovšem ve stejném roce zaběhl slibný osobní rekord na 3000 m překážek, 8:38,4, který představoval 34. místo se steeplařských tabulkách roku. V roce 1971, přestože až do srpna nefiguroval v první desítce evropských běžců na 3000 metrů překážek, vyhrál na mistrovství Evropy v Helsinkách svůj rozběh v novém švédském rekordu 8:28,4. Ve finále ovšem skončil až desátý, v čase 8:39,6. V září prohrál ve steeplu na mezistátním utkání ve Stockholmu s československým vicemistrem Evropy Dušanem Moravčíkem.\n\nDo špičkové formy se dostal v olympijském roce 1972. Na konci července vytvořil nový švédský rekord v běhu 5000 metrů (13:35,8), v polovině srpna národní rekord na 2 míle (8:20,6) a v mezičase tohoto běhu překonal i švédský rekord na 3000 metrů (7:47,8). Především ale \"třikrát\" překonal švédský rekord na 3000 metrů překážek, naposledy 20. srpna 1972 v Helsinkách časem 8:23,4. Tento výkon ho v předolympijské tabulce řadil na třetí místo za Poláka Bronisława Malinowského (8:22,2) a Fina Tapio Kantanena (8:23,0). Gärderud byl jedním z olympijských spolufavoritů, ale na olympijských hrách v Mnichově opět neuspěl. V běhu na 3000 metrů překážek vypadl v čase 8:30,8 opět již v rozběhu a nedařilo se mu ani na trati 5000 metrů, kde rovněž (13:57,2) skončil už v rozběhu.\n\nZačalo se o něm říkat, že sice běhá rychlé časy, ale velké závody běhat neumí. Československý reprezentant Josef Horčic, který Gärderuda na mnichovských hrách v roce 1972 v rozběhu porazil, o něm dokonce prohlásil: \"\"Překvapilo mne vítězství nad Gärderudem, který zřejmě opět psychicky nezvládl závod, i když byl ve formě, jak to konečně dokázal svým rekordem po OH. Pozoroval jsem ho v tunelu těsně před závodem. Bylo na něm vidět, že je velmi nervózní a v očích měl strach.\"\"\n\nUž 10 dnů po neabsolvovaném olympijském finále na 3000 metrů překážek v Mnichově vytvořil ve stejné disciplíně svůj první světový rekord - 14.9.1972 překonal časem 8:20,8 dosavadní světový rekord Australana Kerryho O'Briena o 1,2 sekundy.\n\nV roce 1973 sice začal v běhu na 3000 metrů překážek dominovat keňský běžec Benjamin Jipcho, ale Gärderud byl v meziolympijském období 1973-1976 jednoznačně nejlepším Evropanem. V roce 1973 se jako první evropský steeplař dostal pod hranici 8 minut a 20 sekund. V roce 1974 vytvořil další dva evropské rekordy a druhým z nich se velmi těsně přiblížil Jipchovu světovému rekordu. Pro mistrovství Evropy 1974 v Římě tak byl největším favoritem, ale opět nezvítězil - porazil ho Bronisław Malinowski a Gärderud se musel spokojit se stříbrnou medailí. V roce 1975 už vytvořil dva světové rekordy: 8:10,4 a poté 8:09,8.\n\nŽivotního úspěchu dosáhl na olympijských hrách 1976 v Montrealu, kde zvítězil v novém světovém rekordu 8:08,02.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "959503", "url": "https://cs.wikipedia.org/wiki?curid=959503", "title": "Chad Hedrick", "text": "Chad Hedrick\n\nChad Hedrick (* 17. dubna 1977 Spring, Texas) je bývalý americký inline bruslař a rychlobruslař.\n\nNa rychlobruslařském oválu se na mezinárodních závodech poprvé objevil na začátku roku 2003 v závodech Světového poháru, na Mistrovství světa na jednotlivých tratích se toho roku umístil na páté příčce v závodě na 5000 m. V roce 2003 již vyhrál vícebojařský světový šampionát a na Mistrovství světa na jednotlivých tratích vybojoval zlatou (5000 m) a bronzovou (10 000 m) medaili. Téměř stejnou sbírku cenných kovů získal i následující rok, pouze místo zlata si z víceboje přivezl stříbro. V sezóně 2005/2006 celkově triumfoval ve Světovém poháru v závodech na 1500 m a na dlouhých tratích, na Zimních olympijských hrách 2006 si dobruslil pro kompletní sbírku medailí: zlato na 5000 m, stříbro na 10 000 m a bronz na 1500 m; dále byl shodně šestý na 1000 m a ve stíhacím závodě družstev. V následujících letech již na mistrovstvích světa žádný cenný kov nezískal, nejlepším umístěním byla čtvrtá místa na Mistrovství světa ve víceboji 2008 a na trati 1500 m na Mistrovství světa na jednotlivých tratích 2009. Startoval na zimní olympiádě 2010, což byly také jeho poslední rychlobruslařské závody. Ve Vancouveru získal dvě medaile, stříbro ze závodu družstev a bronz z distance 1000 m (další výsledky: 6. místo na 1500 m a 11. místo na 500 m).\n\nJako inline bruslař vyhrál americké i světové šampionáty.\n\nV roce 2004 obdržel cenu Oscara Mathisena.\n\n"}
{"id": "959504", "url": "https://cs.wikipedia.org/wiki?curid=959504", "title": "Gaston Roelants", "text": "Gaston Roelants\n\nGaston Roelants (5. února 1937, Opvelp) je bývalý belgický atlet, olympijský vítěz a mistr Evropy v běhu na 3000 metrů překážek.\nZpočátku se specializoval na 3000 metrů překážek. Na olympiádě v Římě v roce 1960 skončil v této disciplíně čtvrtý. Na evropském šampionátu v Bělehradě o dva roky později mezi steeplaři zvítězil a v následující sezóně vytvořil světový rekord časem 8:29,3. Největší úspěch na této trati dosáhl při vítězství v olympijském finále v Tokiu v roce 1964. Dne 6. září 1965 vylepšil vlastní světový rekord na 8:26,4. V první polovině šesedátých let ho na přerkážkové trati obklopoval nimbus neporazitelnosti: svůj poslední závod prohrál v červenci 1961 a další porážku zažil až v září 1966 - na evropském šampionátu v Budapešti v roce 1966, kde vybojoval bronzovou medaili.\n\nV následujících letech se zaměřil na delší tratě. V roce 1966 vytvořil světové rekordy na 20 kilometrů (58:06,2) a v hodinovce (20 664 metrů). Na olympiádě v Mexiku v roce 1968 doběhl na 3000 metrů překážek sedmý a v maratonu jedenáctý. Z evropského šampionátu v Athénách v roce 1969 si dovezl stříbrnou medaili z maratonského finále, v běhu na 10 000 metrů zde skončil pátý. O dva roky později na mistrovství Evropy v Helsinkách se mezi maratonci umístil na pátém místě.\n\nVěnoval se i přespolním běhům a kratším silničním běhům - zvítězil například čtyřikrát (1964, 1964, 1967 a 1968) na slavném Silvestrovském běhu v brazilském São Paulu.\n\nV tzv. Krosu národů, který byl až do roku 1972 jakýmsi neoficiálním mistrovstvím světa, byl čtyřikrát první (1962, 1967, 1969 a 1972) a dvakrát druhý (1960, 1963 a 1970). V týmové soutěži byl s družstvem mužů Belgie dvakrát první (1961 a 1963), dvakrát druhý (1960 a 1971) a pětkrát se podílel na třetím místě belgického národního týmu (1959, 1962, 1969, 1970 a 1972).\n\nNa oficiálním mistrovství světa v přespolním běhu startoval čtyřikrát. Nikdy už neobsadil čelnou pozici v individuálním pořadí, ale díky síle belgického týmu si pokaždé přivezl medaili z týmové soutěže. V roce 1973 obsadil 6. místo (zlatá medaile s družstvem Belgie v týmové soutěži), v roce 1974 doběhl na 14. pozici (opět zlatá medaile v týmech), v roce 1975 skončil na desátém místě (bronzová medaile v týmech) a v roce 1976 skončil na 13. místě (stříbrná medaille v soutěži družstev).\n\nV hale vytvořil dvě evropská maxima v běhu na 2 míle. Nejdříve zaběhl 18.1.1964 v Los Angeles na této trati čas 8:41,6 a podruhé vytvořil nejlepší evropský výkon všech dob v této disciplíně 27.1.1966, když v New Yorku dosáhl času 8:40,6.\n\nV roce 1972 vylepšil vlastní světové rekordy na 20 000 metrů (57:44,4) a v hodinovce (20 878 metrů), na mnichovské olympiádě však maraton nedokončil. Poslední úspěch v mezinárodních soutěžích zaznamenal na evropském šampionátu v Římě v roce 1974, kde doběhl v maratonu třetí.\n\n\n\n\n\nGaston Roelants startoval v Československu poměrně často, a to už od šedesátých let, kdy nebyly starty západních olympijských vítězů v českých zemích či na Slovensku běžné. Roelants zvítězil v běhu na 3000 metrů překážek 21.9.1965 v Plzni (8:33,1), kde se na start postavil i o rok později, 20.9.1966 (8:33,9). 15.9.1966 vyhrál běh na 3000 m překážek v Ostravě (8:43,4) a své vítězství na vítkovickém stadionu zopakoval i v následujícím roce (21.9.1967, v čase 8:47,4). Nejvíce si však oblíbil silniční, v Praze každý rok na podzim pořádaný Běh Rudého práva. Gaston Roelants v tomto běhu zvítězil v roce 1963, v roce 1971 byl pátý, v roce 1972 šestý, v letech 1967 a 1974 druhý.\n\n\n"}
{"id": "959505", "url": "https://cs.wikipedia.org/wiki?curid=959505", "title": "KFC Komárno", "text": "KFC Komárno\n\nKFC Komárno (celým názvem: Komárňanský futbalový club Komárno) je slovenský fotbalový klub, který sídlí ve městě Komárno v Nitranském kraji. Založen byl v roce 1900 pod názvem Komáromi LT. Od sezóny 2017/18 působí ve druhé fotbalové lize. Klubové barvy jsou fialová a bílá.\n\nSvé domácí zápasy odehrává na stadionu KFC Komárno s kapacitou 13 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "959506", "url": "https://cs.wikipedia.org/wiki?curid=959506", "title": "Zdzisław Krzyszkowiak", "text": "Zdzisław Krzyszkowiak\n\nZdzisław Ludwik Krzyszkowiak (3. srpna 1929 Wielichowo – 24. března 2003, Varšava) byl polský atlet, olympijský vítěz v běhu na 3000 metrů překážek, v němž také dvakrát překonal světový rekord. Byl i dvojnásobným mistrem Evropy, mistrem Polska v běhu na 3000 m překážek (1953), na 5000 metrů (1955-1959) a 10 000 metrů (1960).\n\nNarodil se ve městě Wielichowo ve Velkopolském (dříve Poznaňském) vojvodství.\n\nK atletice se dostal, když mu učitel tělocviku na střední škole vyhrožoval pětkou, pokud se nezúčastní náborového masového běhu. Krzyszkowiak se ho zúčastnil a zvítězil v něm.\n\nJeho životopis je nepřetržitou řadou zranění a nemocí, z nichž se však vždy dokázal vzchopit a dosáhnout na nejvyšší možné sportovní úspěchy.\n\nUž v roce 1954 toužil po účasti na atletickém mistrovství Evropy v Bernu, ale vyřadilo ho zranění, projevující se ostrou bolestí v boku. Když byla konečně po osmi měsících stanovena správná diagnóza přetrženého úponu břišního svalu a zahájena léčba, byla již sezóna ztracena.\n\nNa své první olympiádě v Melbourne v roce 1956 startoval nejdříve v běhu na 10 000 metrů - 4. místo v novém polském rekordu bylo velmi příjemným překvapením. Potom postoupil z rozběhu na 3000 metrů překážek, do finále však kvůli zranění nenastoupil - v cílové rovince rozběhu, když už měl postup v podstatě jistý, zvolnil a v závěru se na něj dotáhl Američan Deacon Jones, který na poslední překážce upadl a srazil i Krzyszkowiaka. Ten se ještě zvedl a doběhl na postupovém místě, ale finále už schopen běžet nebyl.\n\nV roce 1958 už asistoval svému krajanovi Jerzymu Chromikovi u jeho světového rekrodu na 3000 metrů překážek (8:32,0 v utkání Polsko-USA 8. 8. 1958 ve Varšavě). Zaběhl výborný čas 8:33,6, ale pro nadcházející mistrovství Evropy dal přednost hladkým tratím: na evropském šampionátu ve Stockholmu v druhé polovině srpna 1958 zvítězil ve finále na 5 i 10 kilometrů. Zároveň se ve Stockholmu stal prvním Polákem, který na desetikilometrové trati dokázal prolomit hranici 29 minut. Díky výkonům na mistrovství Evropy se stal vítězem polské ankety Sportovec roku.\n\nV roce 1959 ho postihlo další zranění: při utkání SRN-Polsko utrpěl na vodním příkopu těžký výron v kotníku. Proležel řadu týdnů, ale na olympijské hry v Římě se připravit dokázal.\n\nŽivotního úspěchu dosáhl v roce 1960.\n\nNejdříve na utkání Ruské sovětské federativní socialistické republiky (RSFSR) s Polskem v ruské Tule překonal časem 8:31,4 světový rekord svého krajana Jerzyho Chromika na 3000 metrů překážek časem. Potom se v Římě stal olympijským vítězem na 3000 metrů překážek. Vítězným časem 8:34,31 navíc zlepšil čtyři roky starý olympijský rekord Chrise Brashera o sedm sekund. Na závěr olympijských her 1960 ještě obsadil sedmé místo v běhu na 10 000 metrů, opět v polském rekordu.\n\nV roce 1961 se sice světový rekord na krátkou dobu dostal do rukou sovětského steeplaře Grigorije Tarana, ale ve stejném roce překonal Krzyszkowiak světový rekord podruhé - časem 8:30,4.\n\nAktivní běžecké činnosti zanechal v roce 1963, stal se však trenérem polských armádních atletů.\n\nJeho jméno nese atletický stadion v Bydhošti.\n\n\n\n\n\"(v závorce pořadí ve světových tabulkách příslušného roku)\"\n\n\n\n"}
{"id": "959508", "url": "https://cs.wikipedia.org/wiki?curid=959508", "title": "Saranče lesní", "text": "Saranče lesní\n\nSaranče lesní někdy nazývané saranče vřesové (\"Chorthippus vagans\", vědecké synonymum \"Glyptobothrus vagans\") je druh rovnokřídlého hmyzu z čeledi sarančovití (Acrididae). Vyskytuje se v celé Evropě s výjimkou Skandinávie, v Asii a v severní Africe. V České republice se jedná o vzácný druh. Lokálně zde však tvoří velké populace.\n\nTělo má saranče lesní zbarvené hnědožlutě či šedohnědě. Konec zadečku a zadní holeně jsou u obou pohlaví oranžové. Samečci jsou menší dorůstají velikosti od 13 do 16 milimetrů. rytky mají 9,1 až 11,5 milimetrů. Samičky dorůstají 18 až 22 milimetrů, přičemž délka krytek je 10,5 až 15 milimetrů. \n\n"}
{"id": "959512", "url": "https://cs.wikipedia.org/wiki?curid=959512", "title": "Rintje Ritsma", "text": "Rintje Ritsma\n\nRobert Rintje Ritsma (* 13. dubna 1970 Lemmer, Frísko) je bývalý nizozemský rychlobruslař.\n\nV roce 1988 se poprvé zúčastnil Mistrovství světa juniorů (5. místo), o rok později získal stříbrnou medaili. V roce 1990 začal startovat v závodech Světového poháru, roku 1992 vybojoval bronz na Mistrovství Evropy a páté místo na seniorském Mistrovství světa ve víceboji, startoval také na Zimních olympijských hrách (500 m – 27. místo, 1000 m – 12. místo, 1500 m – 4. místo). Na evropském šampionátu 1993 obhájil bronz, stejný cenný kov si přivezl ze světového vícebojařského šampionátu. V sezóně 1992/1993 rovněž zvítězil v celkovém pořadí Světového poháru na trati 1500 m. V dalších letech pravidelně získával na velkých akcích medaile, na kontinentálních mistrovstvích vybojoval do roku 2001 celkově devět medailí, z toho šest zlatých, na mistrovstvích světa ve víceboji osm medailí, z toho čtyři zlaté, na mistrovstvích světa na jednotlivých tratích pět medailí, z toho dvě zlaté (v roce 1997 na 1500 m a 5000 m). Dvakrát vyhrál Světový pohár v závodech na 1500 m a třikrát na dlouhých tratích. Na zimní olympiádě 1994 vybojoval stříbro na 1500 m, bronz na 5000 m a sedmé místo na 10 000 m, ze ZOH 1998 si odvezl stříbro (5000 m) a dva bronzy (1500 m a 10 000 m). Zúčastnil se také Zimních olympijských her 2002, kde v závodě na 1500 m skončil devátý. V roce 2003 získal stříbrné medaile na Mistrovství Evropy i světa ve víceboji. V dalších dvou sezónách závodil minimálně, na zimní olympiádě 2006 získal jako člen nizozemského týmu bronzovou medaili ve stíhacím závodě družstev. Poslední závody absolvoval na konci roku 2007.\n\nV roce 1999 obdržel cenu Oscara Mathisena.\n\n"}
{"id": "959514", "url": "https://cs.wikipedia.org/wiki?curid=959514", "title": "Josef Srb-Debrnov", "text": "Josef Srb-Debrnov\n\nJosef Srb-Debrnov (18. září 1836, Debrno – 1. září 1904, Praha) byl český hudební historik a spisovatel.\n\nNarodil se jako Josef Srb ve vesnici Debrno nedaleko Kralup nad Vltavou. Vystudoval historii a slovanskou filologii na Karlo-Ferdinandově univerzitě v Praze a pracoval jako učitel, vychovatel či úředník ve spořitelně. Od dětských let ve škole v Minicích, kdy se začal věnovat zpěvu, miloval hudbu. Vedle civilního povolání se ale stále usilovněji věnoval hudbě, až se jiné profese vzdal a zapojil se zcela do pořádání hudebního života, mj. jako spoluzakladatel, dlouholetý jednatel (1864–1865 a 1876–1891) a klíčový organizátor činnosti pražského pěveckého spolku Hlahol. Stal se široce uznávaným hudebním historikem. \n\nPro svá literární díla používal jméno Josef Debrnov nebo Josef Srb-Debrnov. Přispíval do hudebních časopisů v Čechách i za hranicemi, přičemž se věnoval i hudební kritice, sestavil příručku o instrumentaci, napsal \"Dějiny hudby v Čechách a na Moravě\" (1891), tvořil hudební hesla pro \"Ottův slovník naučný\". V rukopisné podobě zůstal jeho obsáhlý slovník hudebních umělců českých i zahraničních. Méně úspěšně se věnoval také komponování (sbory, skladby pro violoncello).\n\nByl jedním z nejbližších přátel Bedřicha Smetany na sklonku skladatelova života, přátelil se i s Karlem Bendlem, Antonínem Dvořákem a mnoha dalšími. Jeho byt v Jirchářích se stal místem prvního provozování mnoha děl tehdejších skladatelů, při němž často spoluúčinkoval jako hráč na violoncello.\n\nPři požáru Národního divadla zachránil a pak uchovával autografy Smetanových oper.\n\nVěnoval se též tvorbě textů k hudebním dílům, ať už k původním, zejména sborům, nebo překladům. Přeložil do němčiny libreto \"Prodané nevěsty\", \"Hubičky\", \"Dvou vdov\", Dvořákovy \"Vandy\" , Bendlovy \"Lejly\" ad.\n\nZemřel po delší nemoci, pohřben byl na vyšehradském hřbitově.\n\nVýběr z hudebně-historického díla:\n"}
{"id": "959517", "url": "https://cs.wikipedia.org/wiki?curid=959517", "title": "Muzeum moderního umění Andyho Warhola", "text": "Muzeum moderního umění Andyho Warhola\n\nMuzeum moderního umění Andyho Warhola ( \"Múzeum moderného umenia Andyho Warhola\") je muzeum v Medzilaborcích založené 1. září 1991 z iniciativy Johna Warholy, Dr. Michala Bycka, PhD., F. Hughese, V. Protivňáka, Společnosti Andyho Warhola a \"The Andy Warhol Foundation for the Visual Arts New York\", v zřizovatelské působnosti Ministerstva kultury Slovenské republiky. Od roku 2001 je zřizovatelem Prešovský samosprávný kraj.\n\nExpoziční část muzea je rozdělena do tří částí. První expoziční část představují díla Paula Warholy a jeho syna Jamese. Paul je výtvarník - amatér a jeho syn James je profesionálním výtvarníkem a věnuje se knižním ilustracím pro děti.\n\nDruhá část sestává z cenných autentických materiálů o původu Andyho Warhola, listin a rekvizit, které svědčí o rusínském původu umělce, jehož rodiče se narodili v Mikové u Medzilaborců. Mezi nejcennější artefakty v této expozici patří autentická košilka, v níž byly křtěni synové Julie a Andreje Warholových - Paul, John a Andy.\n\nTřetí největší expoziční část reprezentují díla Andyho Warhola. Sestává z děl zapůjčených muzeu nadací \"The Andy Warhol Foundation for the Visual Arts New York\", ze sbírek soukromých sběratelů a z děl, které jsou majetkem muzea. V expozici jsou zastoupeny všechny tvůrčí období umělce. Většina děl jsou serigrafie. Mezi nejvýznamnější patří 10 nejznámějších Židů 20. století, Ladies and Gentlemen z roku 1975, Lillian Carter (1977), Kimiko (1981), jakož i portréty Ingrid Bergmanové (1983), Mildred Scheel (1980), Svaté Apollonie (1984), Teddyho Roosevelta (1986), H. Ch. Andersena (1987), aneb lidra skupiny Rolling Stones Micka Jaggera (1975) a dalších. K tématu komunistické symboliky patří serigrafie Srp a kladivo (1976) a Červený Lenin (1987). Muzeum moderního umění Andyho Warhola má v trvalé expozici 160 děl a artefaktů umělce.\n\nV roce 2001 natočil režisér Stanisław Mucha v německé produkci dokumentární film s názvem \"Absolut Warhola\", který ukazuje život v obci Miková, rodišti rodičů Andyho Warhola, rodinných příbuzných a přibližuje život v tomto regionu. Významnou část dokumentu tvoří prezentace muzea moderního umění Andyho Warhola v Medzilaborcích, ve kterém lze vidět některé z umělcových děl.\n\n\n"}
{"id": "959522", "url": "https://cs.wikipedia.org/wiki?curid=959522", "title": "Kaple svatého Josefa (Okřešice)", "text": "Kaple svatého Josefa (Okřešice)\n\nKaple svatého Josefa je kaple v Okřešicích, od roku 1971 místní části města Česká Lípa. Byla zde postavena v roce 1896.\n\nKaple náleží pod Římskokatolickou farnost v České Lípě\n\nV katalogu litoměřického biskupství je uvedena jako \"Okřešice, kaple sv. Josefa, hřbit.\"\n\nV internetovém katalogu biskupství litoměřického je uvedena jako \"sv. Josefa, Okřešice u České Lípy\".\nV celostátním seznamu kulturních památek uvedena není.\n\n"}
{"id": "959532", "url": "https://cs.wikipedia.org/wiki?curid=959532", "title": "Gurjevsk (Kemerovská oblast)", "text": "Gurjevsk (Kemerovská oblast)\n\nGurjevsk (rusky \"\") je město v Kemerovské oblasti\nv Rusku s přibližně pětadvaceti tisíci obyvateli.\n\nGurjevsk leží na západě střední části Kuzněcké pánve v předhůří Salairských hor, na potoce Malý Bačat. Je vzdálen dvě stě kilometrů na jih od oblastního správního střediska Kemerova a třicet kilometrů na jihozápad od Belova.\n\nPřes Gurjevsk vede místní železniční trať ze Salairu do Belova, kde se napojuje na železniční trať z Novosibirska do Novokuzněcka.\n\nGurjevsk byl založen v roce 1815 v souvislosti s výstavbou stříbrné hutě, která byla v provozu od 15. listopadu 1816. V roce 1826 zde vznikla místo toho slévárna litiny, která pak byla v provozu do roku 1908.\n\nOd roku 1938 je Gurjevsk městem.\n\n"}
{"id": "959533", "url": "https://cs.wikipedia.org/wiki?curid=959533", "title": "Kaple svaté Rozálie (Arnultovice)", "text": "Kaple svaté Rozálie (Arnultovice)\n\nKaple svaté Rozálie je nevelká kaple v Arnultovicích, od roku 1942 místní části města Nový Bor. Je chráněna jako kulturní památka.\n\nKaple zasvěcená svaté Rozálii a postavená v roce 1763. V hlavních evidencích českolipského vikariátu a ani litoměřického biskupství není zapsaná, protože tyto zdroje nezachycují menší sakrální objekty. Nalézá se na křižovatce ulic nyní pojmenovaných Generála Svobody a Dobrovského.\n\n"}
{"id": "959540", "url": "https://cs.wikipedia.org/wiki?curid=959540", "title": "Martin Chivers", "text": "Martin Chivers\n\nMartin Harcourt Chivers (* 27. duben 1945, Southampton) je bývalý anglický fotbalista. Hrával na pozici útočníka.\n\nV dresu anglické reprezentace odehrál 24 zápasů, v nichž vstřelil 13 branek.\n\nS Tottenhamem Hotspur vyhrál v sezóně 1971/72 Pohár UEFA. Se Servette Ženeva získal švýcarský pohár (1977/78). Roku 1978 byl vyhlášen nejlepším cizincem švýcarské ligy.\n\nV anketě Zlatý míč, která hledala nejlepšího fotbalistu Evropy, skončil roku 1971 osmý.\n\n"}
{"id": "959542", "url": "https://cs.wikipedia.org/wiki?curid=959542", "title": "Kingdom Come: Deliverance", "text": "Kingdom Come: Deliverance\n\nKingdom Come: Deliverance je hra vyvíjená českou společností Warhorse Studios. Jde o vůbec první hru tohoto studia. Jedná se o realistické a historické RPG z pohledu první osoby s otevřeným světem. Děj hry je zasazený do českých zemí na začátku 15. století, do oblasti s městy Sázava, Rataje nad Sázavou a Stříbrná Skalice. Hra původně měla být rozdělena na tři epizody, dohromady o 70 hodinách herního času, ale později autoři tento záměr opustili a slíbili vydat hru s uzavřeným příběhem. Hra běží na CryEngine.\n\nNázev hry byl spolu s prvním teaserem odhalen 18. prosince 2013 po téměř jeden a půl ročním vývoji. Hra také po dlouhých peripetiích získala vydavatele, německou společnost Deep Silver, a vyšla 13. února 2018 ve variantách pro Windows a konzole PlayStation 4 a Xbox One. Standardní cena hry je 1 299 Kč, k dispozici je i sběratelská a prémiová verze.\n\nNa konci října 2014 vyšla alfa verze pro hráče, kteří na hru přispěli alespoň 25 liber přes stránku Kickstarter. Alfa-verze byla v tehdejší době dostupná pro hráče v programu Steam po před-zakoupení hry přes obchod firmy Warhorse. Beta verze vyšla 3. března 2016. Vydávání aktualizovaných beta verzí bylo ukončeno k 17. srpnu 2017, aby se vývojáři mohli soustředit už jen na finální verzi.\n\nV lednu 2014 oznámilo Warhorse, že se mu nepodařilo sehnat vydavatele. Potřebné peníze na vývoj hry se tak pokusilo sehnat přes platformu Kickstarter, při jejímž spuštění byl vydán také plnohodnotný trailer. Cílem kampaně bylo vybrat 300 000 liber (tato částka měla představovat jen malou část rozpočtu hry, účelem bylo hlavně zjistit, zda o hru bude zájem), které byly k překvapení vývojářů vybrány během 36 hodin. Po tomto úspěchu vývojáři přidali seznam cílů, kterých by rádi dosáhli, a jaké věci udělají, bude-li cíl splněn:\n\nNakonec se podařilo na Kickstarteru vybrat 1 106 371 liber, v přepočtu 36 milionů korun. To z Kingdom Come činí 12. nejúspěšnější videoherní kampaň na této platformě. Celkové náklady na vývoj hry podle magazínu Forbes činily 750 milionů korun, toto ale rozporoval Daniel Vávra v rozhovoru na kanále Real Talk. Reálný rozpočet byl blíže 400 milionům korun.\n\nHra se odehrává v roce 1403, kdy byl český král Václav IV. v zajetí a jeho bratr Zikmund se pokusil ovládnout České země. Hra vypráví o Jindřichovi, který se svou rodinou žije ve Skalici. Jeho otec Martin ho jednoho obyčejného dne vyšle pro uhlí, pivo a záštitu na výrobu meče pro místního pána - Racka Kobylu. Sám Racek ve společnosti se šlechticem Ištvánem Tothem se přijde na výrobu meče podívat. Poté, co oba odejdou, je však na obzoru vidět Zikmundova armáda, která bez varování začne útočit a plenit Skalici. Martin řekne Jindřichovi, aby vzal meč a věci z truhly v jejich domě a utíkal do hradu, on že mezitím dojde pro jeho matku. Jindřich pak ovšem vidí, jak jsou jeho rodiče zabiti. Jindřich nestíhá doběhnout do hradu, ale stráže na něj křičí, aby si vzal koně a urychleně dojel na Talmberk varovat tamější pány o případném nebezpečí, které je může čekat. Jindřich, i přes silná zranění, na Talmberk nakonec dojede a informuje pana Diviše a vojenského velitele Bořka. V noci však Talmberští zpozorní, jak Racek a další přeživší Skalického masakru odcházejí ze Skalice, Racek pak Divišovi vypráví, jak díky nepozornosti Zikmundovy armády utekli. Jindřich se Rackovi svěří se svým plánem, že chce jet zpět do Skalice a pohřbít tam své rodiče, aby tam jen tak nehnili. Proti tomu se však Racek tvrdě ohradí a žádá Diviše, aby nedopustil Jindřichův odchod z Talmberka. Jindřichovi se to ale nakonec podaří a dojde do Skalice. Zde ho však čeká nepříjemné setkání s banditou Prckem, který ho omráčí a vezme mu meč, který měl být pro Racka. Těsně před tím, než se chystá Jindřicha zabít, se na něj vrhnou Divišovi vojáci a Jindřich přežije. Je pak převezen Terezou, svou kamarádkou ze Skalice, do Ratají, kde se léčí u jejího strýčka, mlynáře Peška. Jindřich se pak dává do služby u Racka, který zatím žije u ratajského pána - Hanuše z Lipé. Jindřich se pak snaží napravit situaci s Lapky a Kumány v místním kraji. Jindřich se také setkává s budoucím pánem Ratají - Janem Ptáčkem, se kterým nemá ze začátku nejlepší vztahy, nicméně pak ho Jindřich zachrání ze spárů Kumánů a jejich vztahy se postupem hry zlepšují. Jindřich je pak detektivem u Neuhofského masakru, kdy spoustu vojáku bez varování přijelo a povraždilo obyvatele Neuhofu, stejně jako ve Skalici. Jindřichovi se povede zjistit, že Lapkové i Kumáni mají svůj tábor v Přibyslavicích, které dříve patřily Divišovi. Racek se proto rozhodne tam zaútočit. Na konci bitvy se Jindřich utká s Prckem, kterého porazí, ten mu už však neřekne, kde je meč, který mu vzal. Mezitím se však stane další masakr, tentokrát v Mrchojedech, nicméně mrchojedským se podaří zajmout jednoho z banditů, kterého Jindřich vyslechne. Dozví se o padělání mincí, které Lapkové a Kumáni prováděli. Aby toho Jindřich zjistil co nejvíce, chce se na oko přidat k banditskému spolku. Jediný způsob, jak se k nim však přidat, je najít v Sázavském klášteře člověka, který byl dříve jedním z nich, nicméně později od nich utekl, a zabít ho (hráč se zde může rozhodnout, jestli ho zabije, nebo ne). Dostane se mu však kostky, kterou Jindřich banditům předá jako důkaz, že se ho zbavil. Oni ho k sobě přijmou a dovedou do jejich tábora na Vraníku. Jindřich se však nečekaně setká s vůdcem těchto banditů, Ištvánem Tothem. Ten ho ve Vraníku uvězní a prozradí mu, že Racek Kobyla je jeho otec. Jindřicha však přijde zachránit jeden z banditů a pomůže mu se dostat ven. Jindřich pak vše nahlásí Rackovi, Hanušovi a Divišovi. Ti se rozhodnou zakročit a zaútočit na Vraník. Na Vraníku pobijí téměř všechny, až na pár vojáků a Ištvána, kteří stihnou utéci na Talmberk, který je v tu chvíli naprosto nehlídán a nekontrolován. Štěpánka, Divišova žena, je tak v samé nevědomosti pustí dovnitř do hradu. Racek, Diviš a Hanuš chtějí Talmberk dobýt zpět. Racek však urychleně vjede do hradu a Ištván tak má dva rukojmí - Štěpánku a Racka. Diviš s Hanušem chtějí začít hrad obléhat, ale na to však potřebují postavit Trebuchet, kvůli němuž musí Jindřich v Sázavě domluvit Konrádu Kyeserovi, který by ho zkonstruoval. To se jim povede a hrad začnou obléhat. Dovnitř se dostanou a Hanuš s Divišem Ištvánovi slíbí na čestné slovo šlechtice, že když odjede z tohoto kraje, nebudou ho pronásledovat. Ištván Štěpánku a Racka vrátí a se svými kumpány a i mečem pro Racka odjede, ale jako důkaz, že ho nepodrazí, si s sebou vezme Racka, kterého nechá před Skalicí. Jindřich s Janem Ptáčkem si pro něj neprodleně přijedou. Racek poté Jindřichovi vysvětluje, že je jeho otec, ale nemohl se oženit s obyčejnou poddanou, a tak se domluvil s Martinem, aby ho vychoval, nicméně Racek z Jindřicha nespustil oči po celý jeho život. Do Ratají přijíždí markrabě Jošt, který Rackovi, Divišovi a Hanušovi vysvětluje situaci v zemi. Jindřich s Janem Ptáčkem jsou pak vysláni se vzkazem za Bergovem, který spolupracuje se Zikmundem, aby zastavili tuto nesmyslnou válku.\nNěkteré prvky, které hra obsahuje:\n\n\n\n\n\nDoupě.cz: hodnocení 4,5/5 (13. února 2018, verze pro Windows)\n\n„Díky skvělému designu má hra vynikající historickou atmosféru, kterou doplňují další dvě speciality. Jednak kodex s různými informacemi o historii, ať se to týká šlechtických rodů či lokalit. Velký vliv na atmosféru má také soundtrack, který se velice povedl a přizpůsobuje se místům a situacím. Nebojím se prohlásit, že každá lokace má své výjimečné kouzlo a působí alespoň trošku odlišně. Hra se rozhodně povedla, za což jsme po tolika letech nesmírně rádi a svým způsobem i hrdí. Naše výtky se zaměřují spíše na drobnosti, které vývojářům zabrání v dosažení maximálního hodnocení, ale neodradí nás od toho, abychom hru doporučili každému, koho zajímá středověk.“\n\nGames.cz: hodnocení 8/10 (14. února 2018, verze pro Windows)\n\n„Kingdom Come: Deliverance je jiná hra. Ve svém rozváženém tempu je neskutečně pohlcující, může se pochlubit maniakálně propracovaným zpracováním středověkých reálií a naprosto věrnou atmosférou, řadou dovedně postavených questů a, až si na něj zvyknete, fantastickým bojovým systémem. V kostře příběhu je o něco víc klišé, než by muselo být, ale hlavní problém se skrývá v technickém stavu. Hra je však natolik výpravným, rozsáhlým, odlišným a svěžím zážitkem, že nad občasným bugem není zas takový problém prostě mávnout rukou.“\n\nHrej.cz: hodnocení 3/5 (16. února 2018, verze pro Xbox One X); 4/5 (16. února 2018, verze pro Windows)\n\n„Skvělá hra plná nápadů, která umí chytit a už nepustit. Momentálně však úpí pod tíhou mnoha nepříjemných bugů. Pokud je autoři zvládnou v budoucnu vychytat, půjde o naprosto zásadní titul v historii RPG žánru.“\n\nCzechgamer.cz: hodnocení 81 % (13. února 2018, verze pro Windows)\n\n„Ač to není úplný masterpiece, jak by si leckdo přál, a můžete být ze začátku zklamaní, dejte tomu šanci. Skvělý RPG systém se spoustou zajímavých a běžně nevídaných mechanik a výborně napsaný příběh vás u hry udrží navzdory tomu, že z technické stránky jsme čekali víc. A kde jinde se můžete projíždět na koni po českých loukách? Nikde.“\n\nIGN.com (CZ&SK) hodnocení 7.5/10 (16. února 2018, verze pro Windows)\n\n„Zatím jde o sedlákovu potrhanou sváteční košili, která má šanci se stát noblesní róbou šlechtičny. Stačí jen najít správnou švadlenu.“\n\nBonusweb.cz hodnocení 90 % (20. února 2018, verze pro Windows)\n\n„Warhorse se podařilo narušit léta zažitý status quo a ukázat, že i v ranku velkých a drahých her je prostor pro osobitost. Že není nutné se za každou cenu podbízet aktuálním trendům a že když má hra duši, dá se mávnout rukou nad řadou chybek, nedodělků a špatných designových rozhodnutí. Kingdom Come sice nedává všechny své trumfy zadarmo, ale to neznamená, že jich nemá plnou ruku.“\n\nXboxweb.cz hodnocení 8/10 (19. února 2018, verze pro Xbox One)\n\n„I přes všechny nedostatky se mi Kingdom Come: Deliverance líbilo a moc jsem si ho užil. Má své mouchy a chybky, které však vývojáři jistě časem dokáží odstranit, takže převažovat bude to pozitivní, jako báječný příběh, soubojový systém a české prostředí včetně detailního popisu dějin v kodexu. Pokud přistoupíte na pravidla, která před vás vývojáři postavili, máte před sebou zábavu na desítky hodin. Česká mise je rozhodně splněna a já doufám, že se hře povede i v prodejích, a nakonec se jí dostane uznání, jaké bezesporu zaslouží.“\n\nPCtuning.cz hodnocení 9/10 (17. února 2018, verze pro Windows)\n\n„V podstatě povinnost pro každého Čecha :)“\n\nRefresher.cz hodnocení 7,5/10 (20. února 2018, verze pro PlayStation 4)\n\n„Kingdom Come: Deliverance je v jádru nesmírně komplexní a na detaily bohaté RPG, které by žádný fanoušek žánru, obzvláště ten český a slovenský, neměl minout.“\n\nVytukej.cz hodnocení 62 % (13. února 2018, verze pro PlayStation 4)\n\n„Kingdom Come: Deliverance zůstává spíše jako příslib něčeho většího, bohužel jsou tu fakta, která hru naprosto ničí. Je to všudypřítomný realismus, který nebude pro každého a zcela upřímně hru zničil od základů.“\n\nCnews.cz hodnocení 90 % (25. prosince 2018, verze pro PC)\n\n„Kdybych měl KCD ohodnotit číslem, dám 90 %. Na debut nového studia, byť založeného zkušenými lidmi, je to skvělý výsledek.“\n\nHardwarové požadavky hry:\n\n\n\nV anketě Křišťálová Lupa 2014 se hra umístila na 3. místě v kategorii Globální projekty českých tvůrců.\n\nNa německém Gamescomu 2017 byla oceněna nejlepší PC hrou na veletrhu.\n\n\n\n\nPro hru vyšla čtyři rozšíření: Kolonizace (From the Ashes) (5. července 2018), Milostné dobrodružství bodrého rytíře Pana Jana Ptáčka (The Amorous Adventures of Bold sir Hans Capon) (16. října 2018), Kunovi harcíři (Band of Bastards) (5. února 2019) a Úděl ženy (A Woman's Lot) (28. května 2019).\n"}
{"id": "959546", "url": "https://cs.wikipedia.org/wiki?curid=959546", "title": "Radim Smetka", "text": "Radim Smetka\n\nRadim Smetka (* 24. května 1988 Praha) je český politik, v letech 2010 až 2019 místopředseda Strany svobodných občanů.\n\nV letech 2003 až 2007 absolvoval přírodovědnou větev Gymnázia Arabská na Praze 6. Od roku 2007 studuje národní hospodářství na Národohospodářské fakultě Vysoké školy ekonomické v Praze.\n\nOd roku 2008 se živí jako správce sítě a administrativní zaměstnanec u společnosti ITS Holding s. r. o. V letech 2006 až 2008 navíc působil jako společník a jednatel ve firmě TexWare s. r. o., která se zabývala prodejem hardwaru. Od roku 2009 do roku 2012 byl dále šéfredaktorem minarchistického měsíčníku Laissez Faire s podtitulem Časopis pro svobodu jednotlivce.\n\nRadim Smetka je svobodný. Jeho otcem je Petr Smetka, pravomocně odsouzený na 12 let za účast v kauze H-System; Radim tuto skutečnost komentoval slovy: \"„[…] doufám, že mě lidé budou brát jako samostatného člověka a ne jako nějakého klona, který nese vinu svých rodičů.“\"\n\nPoliticky se angažuje od přelomu let 2008 a 2009, kdy se podílel jako člen širšího týmu na vzniku Strany svobodných občanů a začal působit jako poradce předsedy strany Petra Macha. V rámci strany se pak stal nejdříve členem Republikového výboru Strany svobodných občanů a od srpna 2010 je jejím místopředsedou. Post obhájil v letech 2012, 2017\n, 2013\n\nDo komunální politiky se pokoušel vstoupit, když v obecních volbách v roce 2010 kandidoval za Svobodné do Zastupitelstva Hlavního města Prahy, ale nedostal se do něj.\n\nVe volbách do Poslanecké sněmovny PČR v roce 2010 kandidoval za Svobodné v Hlavním městě Praze, ale neuspěl. Stejně tak neuspěl ani ve volbách do Poslanecké sněmovny PČR v roce 2013, kdy opět kandidoval za Svobodné v Praze.\n\nV polovině listopadu 2017, po volbách do Poslanecké sněmovny, nejprve rezignoval na post místopředsedy strany, záhy byl však opět místopředsedou Svobodných zvolen. Funkci zastával do léta 2019.\n\nRadim Smetka se charakterizuje jako klasický liberál. Odmítá eurounijní dotace, protože jsou vynakládány na neužitečné věci a přinášejí dodatečné náklady. Je proti povinnému přimíchávání biopaliv do benzínu a nafty, protože je to nákladné a přispívá ke zdražování potravin. Tzv. šrotovné je podle Smetky problematické z ekonomického i ekologického hlediska a nemělo by být zavedeno. Navrhuje zrušení minimální mzdy.\n\nOdmítá zveřejňování platů státních zaměstnanců, neboť jde o zásah do jejich soukromí.\n\n"}
{"id": "959553", "url": "https://cs.wikipedia.org/wiki?curid=959553", "title": "Kopaiva", "text": "Kopaiva\n\nKopaiva (\"Copaifera\"), česky též kopaiba, je rod rostlin z čeledi bobovité. Kopaivy jsou stromy (často mohutné) a keře se zpeřenými listy a hustými květenstvími drobných bezkorunných květů. Vyskytují se v počtu asi 35 druhů v tropech Afriky, Asie i Ameriky. Nejvíce druhů je v Brazílii. Z různých druhů kopaivy se získává tvrdá pryskyřice, známá jako kopál. Některé druhy jsou těženy pro dřevo, jiné mají význam v místní medicíně.\n\nKopaivy jsou keře a stromy. Nejmohutnější druhy dorůstají výšky přes 40 metrů a mají přímý rovný kmen, u paty kmene mívají opěrné pilíře a koruna začíná až ca 25 metrů nad zemí. Listy jsou lichozpeřené nebo sudozpeřené, složené z 1 až mnoha párů vstřícných nebo střídavých lístků, výjimečně jednolisté. Obvykle jsou na ploše průsvitně žláznatě tečkované. Palisty jsou drobné a opadavé. Květy jsou drobné (asi 3 až 5 mm dlouhé), oboupohlavné, přisedlé nebo krátce stopkaté, uspořádané ve dvou řadách v hroznovitých nebo latovitých květenstvích. Kalich je tvořen 4 na bázi srostlými lístky a nahrazuje chybějící korunu. Tyčinek je 8 až 10 (řidčeji více) a jsou volné, s dlouhými nitkami. Semeník je přisedlý nebo stopkatý a obsahuje 2 až 7 vajíček. Čnělka je nitkovitá, zakončená vrcholovou, na konci uťatou bliznou. Lusky jsou obvykle kožovité, okrouhlé až oválné, více či méně pukající 2 chlopněmi. Obsahují 1 až 2 semena s bílým nebo barevným míškem, obklopujícím většinu semene.\n\nRod kopaiva zahrnuje asi 35 druhů. Je rozšířen v tropech téměř celého světa. Největší zastoupení má v tropické Americe, kde roste celkem 30 druhů. V tropické Africe rostou 4 druhy. V tropické Asii se vyskytuje jediný druh, a sice na Borneu. Největší druhová diverzita je v Brazílii. Zástupci tohoto rodu rostou nejčastěji v nížinném deštném lese, a to i na zaplavovaných půdách, dále v sezónně suchých lesích a keřové vegetaci.\n\nNěkteré druhy rodu \"Copaifera\", např. \"C. ehie\" či \"C. demeusei\", byly přesunuty do rodu \"Guibourtia\". Do rodu \"Copaifera\" byl také v minulosti řazen druh \"Colophospermum mopane\" (mopan), dnes řazený do samostatného monotypického rodu.\n\nNejznámějším produktem dřevin tohoto rodu je kopál, recentní nebo polofosilní pryskyřice používaná zejména k výrobě velmi kvalitních a trvanlivých laků a hlubotiskových fermeží a v malířství. Kopál je dosti tvrdý a má poměrně vysoký bod tání. Získává se buď nařezáváním živých stromů nebo sběrem polofosilní pryskyřice v místech, kde tyto stromy dříve rostly. Z amerických druhů poskytuje kopál zejména \"Copaifera langsdorffii\", \"C. officinalis\", \"C. reticulata\", \"C. multijuga\", \"C. guyanensis\" a \"C. martii\".\n\nDřevo kopaivy je tvrdé, houževnaté, dobře opracovatelné a zpravidla rovné. Je používáno na stavbu mostů a lodí a v truhlářství. Dřevo afrického druhu \"C. salikounda\" je obchodováno pod jménem \"etimoé\", dřevo amerických druhů \"C. martii\" a \"C. reticulata\" jako \"cupay\".\n\nDruhy \"Copaifera officinalis\" a \"C. langsdorffii\" jsou v tropické Americe používány v místní medicíně.\n\n\n \n"}
{"id": "959585", "url": "https://cs.wikipedia.org/wiki?curid=959585", "title": "Barry Hulshoff", "text": "Barry Hulshoff\n\nBernardus \"Barry\" Adriaan Hulshoff (30. září 1946, Deventer – 16. února 2020) byl nizozemský fotbalista. Hrával na pozici obránce.\n\nV dresu nizozemské reprezentace odehrál 14 zápasů, v nichž vstřelil 6 branek.\n\nS Ajaxem Amsterdam třikrát vyhrál Pohár mistrů evropských zemí (1971, 1972, 1973). Sedmkrát se s ním stal mistrem Nizozemska (1966, 1967, 1968, 1970, 1972, 1973, 1977) a čtyřikrát získal nizozemský pohár (1967, 1970, 1971, 1972).\n\nV anketě Zlatý míč, která hledala nejlepšího fotbalistu Evropy, skončil roku 1972 sedmý, roku 1973 devatenáctý.\n"}
{"id": "959599", "url": "https://cs.wikipedia.org/wiki?curid=959599", "title": "PBI vlákna", "text": "PBI vlákna\n\nPolybenzimidazolová (PBI) vlákna jsou vlákna s výjimečnou tepelnou a chemickou stabilitou. Mají velmi vysokou teplotou tání, což způsobuje nesnadné vzplanutí. Federální obchodní komise (Federal Trade Commission) Spojených států amerických definuje PBI vlákna jako, volně přeloženo: „Uměle vyráběná vlákna, jež tvořící látka je dlouhým řetězcem aromatického polymeru mající imidazolové skupiny jako nedílnou součást polymerního řetězce.“ Příbuzný těchto látek je polyamid-imid zvaný Kermel.\n\nPBI se používá pro výrobu vysoce odolných ochranných oděvů, jako jsou zásahové oděvy pro hasiče, skafandry pro astronauty, vysoce tepelně odolné rukavice, svářečské oděvy, kombinézy automobilových závodníků, pletených ucpávek a nástěnných textilií v letadlech.\n"}
{"id": "959612", "url": "https://cs.wikipedia.org/wiki?curid=959612", "title": "Ralf Edström", "text": "Ralf Edström\n\nRalf Sigvard Edström (* 7. říjen 1952, Degerfors) je bývalý švédský fotbalista. Hrával na pozici útočníka.\n\nV dresu švédské reprezentace odehrál 40 zápasů, v nichž vstřelil 15 branek. Hrál v jejím dresu na dvou světových šampionátech, na mistrovství v Německu roku 1974 a na mistrovství v Argentině roku 1978.\n\nTřikrát se stal mistrem Švédska, dvakrát s Åtvidabergs FF (1972, 1973), jednou s Örgryte IS (1985), s PSV Eindhoven se stal dvakrát mistrem Nizozemska (1974/75, 1975/76) a s AS Monaco mistrem Francie (1981/82).\n\nDvakrát byl vyhlášen švédským fotbalistou roku (1972, 1974). V anketě Zlatý míč, která hledala nejlepšího fotbalistu Evropy, skončil roku 1973 devátý, roku 1974 desátý, roku 1975 čtrnáctý.\n"}
{"id": "959616", "url": "https://cs.wikipedia.org/wiki?curid=959616", "title": "Saverne", "text": "Saverne\n\nSaverne je francouzská obec v departementu Bas-Rhin v regionu Grand Est. V roce 2010 zde žilo 12 087 obyvatel. Je centrem arrondissementu Saverne.\n\n\"Počet obyvatel\"\n\n"}
{"id": "959621", "url": "https://cs.wikipedia.org/wiki?curid=959621", "title": "Ronnie Hellström", "text": "Ronnie Hellström\n\nRonnie Carl Hellström (* 21. únor 1949, Malmö) je bývalý švédský fotbalista. Hrával na pozici brankáře.\n\nV dresu švédské reprezentace odehrál 77 zápasů. Hrál v jejím dresu na třech světových šampionátech, na mistrovství v Mexiku roku 1970, mistrovství v Německu 1974 a na mistrovství v Argentině 1978.\n\nDvakrát byl vyhlášen švédským fotbalistou roku (1971, 1978). V anketě Zlatý míč, která hledala nejlepšího fotbalistu Evropy, skončil roku 1978 šestý, roku 1974 třináctý, 1977 znovu třináctý, 1979 sedmadvacátý.\n\n"}
{"id": "959628", "url": "https://cs.wikipedia.org/wiki?curid=959628", "title": "Ian Watkins", "text": "Ian Watkins\n\nIan Watkins (* 30. července 1977 Merthyr Tydfil, Wales) je velšský zpěvák, frontman skupiny Lostprophets.\n\nNarodil se v jihovelšském městě Merthyr Tydfil, odkud se později přestěhoval do Pontypridd. Během studií na zdejší střední škole se setkal s kytaristou Mikem Lewisem. Následně studoval grafický design na Velšské univerzitě v Newportu. V roce 1991 založil spolu s Lewisem thrashmetalovou skupinu s názvem Aftermath. Tu později opustil a založil kapelu Fleshbind, jejíž existence však rovněž nebyla příliš dlouhá. V roce 1995 spoluzaložil kapelu Public Disturbance, v níž hrál na bicí a v níž se opět setkal s Lewisem. V roce 1997 spoluzaložil skupinu Lostprophets, ve které působil jako zpěvák a textař. \n\nV prosinci 2012 byl Watkins obviněn ze sexuálního zneužívání dětí. V prosinci následujícího roku byl odsouzen k 29 letům odnětí svobody s možností zažádat o podmínečné propuštění po odpykání dvou třetin trestu. Po odpykání 29letitého trestu bude ještě dalších šest let pod dohledem. Zpočátku podezření odmítal, nakonec se však přiznal ke zneužívání dětí, osahávání jednoročního dítěte, nabádání ke znásilnění dítěte a výrobě dětské pornografie. Jeho uvěznění vedlo k ukončení činnosti kapely Lostprophets.\n"}
{"id": "959632", "url": "https://cs.wikipedia.org/wiki?curid=959632", "title": "Případy 1. oddělení", "text": "Případy 1. oddělení\n\nPřípady 1. oddělení je český kriminální seriál, který byl premiérově vysílán na ČT1 od 6. ledna 2014 do 22. února 2016. Seriál je založen na skutečných událostech. Na seriálu se podíleli scenáristé Jan Malinda (redaktor MF Dnes) a Josef Mareš (vedoucí oddělení vražd pražského policejního ředitelství), ani jeden z nich nemá filmové vzdělání. „Pražskou mordpartu“ tvoří Ondřej Vetchý, Bolek Polívka, Filip Blažek, Petr Stach a Miroslav Vladyka.\n\nDne 25. dubna 2014 Česká televize oznámila pokračování seriálu druhou řadou, která má osm epizod.\n\nKriminální seriál je založen na vyšetřování skutečných vražd, které se staly po roce 1989 v Praze. V každé epizodě probíhá vyšetřování jednoho ze 14 skutečných příběhů, u každého se divák dozví délku vyšetřování a konečný rozsudek soudu. Mezi příběhy se objevují i ty, které jsou mediálně známé, např. kauza sexuálního násilníka z Jižního Města nebo vrah arabského obchodníka a jeho rodiny. Za scénářem stojí opravdový šéf oddělení vražd Josef Mareš a novinář Jan Malinda.\n\n\n\n\n\nSeriál se začal natáčet 18. března 2013 a natáčení trvalo do prosince 2013. Novinářskou konferenci měl 10. prosince 2013. Za výrobou seriálu stojí Česká televize a tvůrčí producentská skupina Michala Reitlera. Policejní kanceláře, státní zastupitelství, redakce, pitevna, cely a další viděné budovy či místnosti byly postaveny v jednom z pater bývalé budovy Komerční banky v Sokolovské ulici v Praze 9. V některých epizodách se objevují i skutečná místa činu. V první řadě se objevilo 149 herců a natáčelo se v 237 lokalitách. Celkový počet natáčecích dnů byl 284.\n\nPrvní náměty pro seriál vznikly v roce 2008, po půl roce objevil teprve Jan Malinda policistu, který byl ochotný do projektu také vstoupit. Jednalo se o plukovníka pražského policejního ředitelství Ing. Josefa Mareše, který se později stal oficiálním scenáristou. V prvním díle si zahrál krátkou komparzní roli uniformovaného policisty, přestože u Policie ČR strávil 23 let, uniformu měl na sobě poprvé. V desátém díle si zahrál krátkou komparzní roli jednoho z vyšetřujících. Pracovní název seriálu byl \"Oddělení vražd\".\n\nPostava Miroslava Vladyky byla původně zamýšlená jako vedlejší role. Po pilotním dílu se tvůrci rozhodli zařadit postavu Vladyky mezi jednu z hlavních postav.\n\nDruhá řada se natáčela od 1. března 2015 do 13. července 2015. Dokončené natáčení skončilo v srpnu 2015. Natáčelo se 80 dní.\n\n\nSeriál zvítězil v anketě mezi čtenáři \"iDNES.cz\" jako nejlepší český krimiseriál desetiletí.\n\nV \"Případech prvního oddělení\" je množství odkazů na další populární detektivní seriály. Vedoucí prvního oddělení major Korejs má stejné příjmení jako velitel pražské \"mordparty\" policejní rada Korejs v seriálu \"Panoptikum města pražského\", zatímco příjmení kapitána Anděla může být skrytou narážkou na seriál \"Kriminálka Anděl\". Kapitán Pražák používá mobilní telefon, na němž má jako vyzváněcí tón znělku seriálu \"Hříšní lidé města pražského\" (poprvé je slyšet ve druhém dílu první řady seriálu). Obraz se siluetou Hradčan v kanceláři krajského policejního ředitele plukovníka Jeřábka nápadně připomíná jeden z obrazů v kanceláři majora Pavláska v seriálu \"Třicet případů majora Zemana\".\n\n"}
{"id": "959636", "url": "https://cs.wikipedia.org/wiki?curid=959636", "title": "Centerville (Texas)", "text": "Centerville (Texas)\n\nCenterville je město v okrese Leon County ve státě Texas ve Spojených státech amerických. V roce 2000 zde žilo 903 obyvatel. S celkovou rozlohou 3,8 km² byla hustota zalidnění 239,7 obyvatel na km².\n\nCenterville je správním městem okresu Leon a za svůj název vděčí své geografické pozici v okresu, leží totiž v jeho středu. Městem prochází vnitrostátní dálnice 45, jež vede z Dallasu do Houstonu, přičemž Centerville je přibližně v polovině této trasy. V Centerville se roku 1912 narodil bluesový hudebník Lightnin' Hopkins.\n"}
{"id": "959647", "url": "https://cs.wikipedia.org/wiki?curid=959647", "title": "Seznam biskupů a arcibiskupů białystockých", "text": "Seznam biskupů a arcibiskupů białystockých\n\nTato stránka obsahuje seznam biskupů a arcibiskupů białystockých spravujících římskokatolickou białystockou (arci)diecézi v Polsku.\n"}
{"id": "959648", "url": "https://cs.wikipedia.org/wiki?curid=959648", "title": "Seznam bielsko-żywieckých biskupů", "text": "Seznam bielsko-żywieckých biskupů\n\nTato stránka obsahuje seznam biskupů bielsko–żywieckých spravujících římskokatolickou bílsko-żywieckou diecézi v Polsku.\n"}
{"id": "959650", "url": "https://cs.wikipedia.org/wiki?curid=959650", "title": "Derek Parra", "text": "Derek Parra\n\nDerek Parra (* 15. března 1970 San Bernardino, Kalifornie) je bývalý americký rychlobruslař.\n\nPrvního mezinárodního závodu se zúčastnil na začátku roku 1996 v rámci Světového poháru. Na světových šampionátech se poprvé představil v roce 1999. Prvního velkého úspěchu dosáhl na Mistrovství světa na jednotlivých tratích 2001, kde v závodě na 1500 m získal stříbrnou medaili. Na Zimních olympijských hrách 2002 vybojoval zlato na trati 1500 m a stříbro na distanci 5000 m, kromě toho byl třináctý na 10 000 m. Svoji nejúspěšnější sezónu zakončil ziskem bronzu na Mistrovství světa ve víceboji. V dalších letech již cenné kovy nezískal, jeho nejlepším výsledkem bylo páté místo na světovém šampionátu 2003 na patnáctistovce a čtvrtá příčka ve stíhacím závodě družstev v roce 2005. Startoval na Zimních olympijských hrách 2006, kde se na trati 1500 m umístil na 19. místě a s americkým týmem byl šestý v závodě družstev. Po sezóně 2005/2006 ukončil sportovní kariéru.\n\n"}
{"id": "959651", "url": "https://cs.wikipedia.org/wiki?curid=959651", "title": "Kjell Storelid", "text": "Kjell Storelid\n\nKjell Storelid (* 24. října 1970 Stord) je bývalý norský rychlobruslař.\n\nPrvních závodů Světového poháru se zúčastnil v roce 1992, roku 1994 skončil na Mistrovství Evropy pátý a na Mistrovství světa ve víceboji šestý. Největších úspěchů své kariéry dosáhl na Zimních olympijských hrách 1994, kde v závodech na 5000 m a 10 000 m získal shodně stříbrné medaile; dále byl čtrnáctý na 1500 m. Sezónu 1995/1996 vynechal, po návratu skončil pátý na kontinentálním šampionátu 1997. Startoval na Zimních olympijských hrách 1998, v závodě na 5 km dobruslil osmý, na dvojnásobné distanci byl pátý. Zúčastnil se také ZOH 2002, kde se v jediném závodě na 10 000 m umístil na osmé příčce. Po sezóně 2001/2002 ukončil sportovní kariéru.\n"}
{"id": "959652", "url": "https://cs.wikipedia.org/wiki?curid=959652", "title": "Karel Zvára", "text": "Karel Zvára\n\nKarel Zvára (* 6. května 1976 Praha) je český politik a ekonom, od července 2012 do října 2016 místopředseda Strany svobodných občanů. Nyní je členem Strany nezávislosti České republiky.\n\nPo absolvování Gymnázia nad Štolou na Praze 7 v roce 1994 vystudoval ekonomii na Vysoké škole finanční a správní v Praze (promoval v roce 2008 a získal tak titul Ing.). V září 2017 úspěšně obhájil disertační práci 1. lékařské fakultě Univerzity Karlovy v Praze.\n\nV letech 1991 až 1996 pracoval jako správce BBS a poštovního systému FrontDoor, pak rok vykonával náhradní vojenskou službu (1996 - 1997). Od roku 1998 se živí jako jednatel malé firmy zaměřené na vývoj softwaru a poskytování dalších IT služeb především v oblasti zdravotnictví. V letech 2009 až 2011 navíc figuroval jako vědecký pracovník v Akademii věd České republiky.\n\nKarel Zvára je ženatý a má čtyři děti. Společně s rodinou žije v Týnci nad Sázavou.\n\nČlenem Strany svobodných občanů byl od roku 2009 do března 2017. V rámci strany působil jako koordinátor pro Prahu 2 a Prahu 4, předseda odborné komise pro rozpočtovou a daňovou politiku a předseda volební komise. V letech 2011 - 2012 byl předsedou pražského krajského sdružení Svobodných. V červenci 2012 byl zvolen místopředsedou strany, post obhájil v roce 2013 i v roce 2015. Inicioval vyloučení bývalého krajského předsedy Marka Sedláčka ze strany..\n\nDo komunální politiky se pokoušel vstoupit, když v obecních volbách v roce 2010 kandidoval za Svobodné do Zastupitelstva Hlavního města Prahy, ale nedostal se do něj.\n\nVe volbách do Poslanecké sněmovny PČR v roce 2010 kandidoval za Svobodné v Hlavním městě Praze, ale neuspěl. Stejně tak neuspěl ani ve volbách do Poslanecké sněmovny PČR v roce 2013, kdy opět kandidoval za Svobodné, tentokrát jako lídr ve Středočeském kraji.\n\nV říjnu 2016 rezignoval na funkci místopředsedy strany, deklaroval však, že stranu i její předsednictvo bude dál podporovat. V březnu 2017 své členství ve Svobodných ukončil a v dubnu 2017 se stal členem hnutí Strany nezávislosti České republiky (tehdy hnutí Referendum o EU).\n\nVe straně (tehdy hnutí) navázal na svoji dřívější činnost, s tím, že za v současnosti nejdůležitější téma považuje referendum o setrvání (či vystoupení) z Evropské unie, neboť Lisabonská smlouva a změna článku 136 Smlouvy o fungování Evropské unie z EU učinila úplně jinou organizaci, než do které Česká republika na základě referenda vstoupila v roce 2004. A protože o změnách nebylo uspořádáno referendum, mělo by se uspořádat nyní.\n\nVe volbách do Evropského parlamentu v květnu 2019 kandidoval na 5. místě kandidátky Strany nezávislosti České republiky, ale zvolen nebyl.\n\nPovažuje se za libertariána. Role státu spočívá podle Zváry především v ochraně svobody, tedy ve financování soudů, policie a armády. Za nejhorší státní zásah vůči svobodě považuje přerozdělování, přičemž za špatné považuje zejména vybírání daní, samotné čerpání dávek a dotací za špatné nepovažuje. Rovněž tak nevidí problém v práci pro stát. Odmítá zvyšování daní a zadlužování státu. Korupce je podle Zváry přirozeným důsledkem přerozdělování, a vymýtit ji lze jen snížením přerozdělování. Z toho důvodu nepodpořil iniciativu Rekonstrukce státu, protože léčí pouze projevy, nikoliv příčinu korupce. Odmítá majetková přiznání.\n\nEvropskou unii považuje za nereformovatelnou, a chce, aby ji ČR opustila a stala se členem Evropského sdružení volného obchodu (EFTA). Původně chtěl, aby ČR zůstala v Schengenském prostoru, během uprchlické krize v roce 2015 však názor změnil. Přesto, že je zastáncem vystoupení České republiky z Evropské unie, trvá na konání referenda a respektování jeho výsledku. Odmítá antidiskriminační zákon, protože znemožňuje vlastníkovi rozhodovat o tom komu a za jakých podmínek bude poskytovat své služby či dodávat zboží.\n\n"}
{"id": "959653", "url": "https://cs.wikipedia.org/wiki?curid=959653", "title": "Ē", "text": "Ē\n\nĒ (minuskule ē) (lotyšsky \"garais ē\", latgalsky \"garsa ē\", žemaitsky \"ėlguojė ē\", latinsky \"e cum macro\", je písmeno latinky. Vyskytuje se v lotyštině, latgalštině a v žemaitštině, ve všech třech je osmým v řadě písmenem abecedy (mezi e a f), označujícím dlouhé é. Také v dalších jazycích, jako je například creekština (ze skupiny jazyků Muskogí v makro-algonkinském kmeni), maorština (jak z Cookových ostrovů, tak novozélandská), samojština, tahitština, tongánština, havajština, nahuatl, ewondština, ogbaština a livonština označuje dlouhé \"é\". V některých jazycích, mluvených na Vanuatu (mwotlapština, dorig, vurëština, hiwština), se používá k zápisu [] (zavřená přední nezaokrouhlená samohláska).\n\nV přepisu tónových jazyků, zejména čínštiny (do pīnyīnu) se používá k označení samohlásky e, obsažené ve finále s vysokým rovným tónem (1). \n"}
{"id": "959666", "url": "https://cs.wikipedia.org/wiki?curid=959666", "title": "Gianni Romme", "text": "Gianni Romme\n\nGianni Petrus Cornelis Romme (* 12. února 1973 Lage Zwaluwe, Severní Brabantsko) je bývalý nizozemský rychlobruslař.\n\nNa začátku roku 1995 se zúčastnil prvního závodu Světového poháru, prvního mezinárodního úspěchu dosáhl na premiérovém ročníku Mistrovství světa na jednotlivých tratích 1996, kde získal zlatou (10 000 m) a bronzovou (5000 m) medaili. I v následujících letech (do roku 2000 včetně) získával na těchto dvou distancích na světových šampionátech cenné kovy (celkově sedm zlatých, dvě stříbrné a jedná bronzová medaile). V sezóně 1997/1998 zvítězil v celkovém hodnocení Světového poháru na dlouhých tratích. Na Zimních olympijských hrách 1998 vybojoval na pěti- i desetikilometrové trati zlaté medaile. V roce 1999 se poprvé zúčastnil Mistrovství Evropy (15. místo), o rok později při své první účasti vyhrál Mistrovství světa ve víceboji. V sezóně 1999/2000 rovněž dosáhl druhého celkového triumfu ve Světovém poháru na dlouhých tratích, který obhájil i v ročnících 2000/2001 a 2001/2002. Na Mistrovství světa na jednotlivých tratích 2001 získal v pětikilometrovém závodě bronz, ze zimní olympiády 2002 si přivezl stříbro z trati 10 000 m. Velkého úspěchu dosáhl v roce 2003, když vyhrál vícebojařský evropský i světový šampionát. Poslední velkou medaili vybojoval na MS 2004 v závodě na 5000 m, na Mistrovství Evropy byl toho roku čtvrtý. Na stejné příčce dobruslil v roce 2005 na trati 10 000 m na Mistrovství světa na jednotlivých tratích. Poslední závody absolvoval na podzim 2006.\n\nV roce 2000 obdržel cenu Oscara Mathisena.\n\n"}
{"id": "959673", "url": "https://cs.wikipedia.org/wiki?curid=959673", "title": "Brachystegie", "text": "Brachystegie\n\nBrachystegie (\"Brachystegia\") je rod rostlin z čeledi bobovité. Jsou to stromy, nezřídka velmi mohutné, se zpeřenými listy a drobnými květy bez okvětí, uspořádanými v hustých květenstvích. Vyskytují se v počtu asi 26 druhů výhradně v tropické Africe. Některé druhy jsou těženy pro dřevo.\n\nBrachystegie jsou beztrnné, většinou opadavé stromy (výjimečně keře) s tlustou vláknitou borkou. Listy jsou sudozpeřené, složené ze 2 až 70 párů přisedlých lístků různého tvaru. Lístky jsou tenké nebo kožovité, často průsvitně žláznatě tečkované. Mladé rozvíjející se listy bývají červeně, bronzově nebo růžově zbarvené. Palisty jsou velmi různorodé. Květy jsou drobné, zelenavě žluté, uspořádané v hustých, krátkých, vrcholových nebo úžlabních hroznech, někdy skládajících laty. Každý květ je podepřen 2 vstřícnými listenci, připomínajícími kalich a před rozkvětem obalujícími květní poupě. Později se tyto lístky ohýbají nazpět a opadávají. Kalich a koruna jsou velmi redukované a přítomné jen jako nezřetelné pozůstatky na okraji květního terče. Tyčinek je nejčastěji 10, řidčeji jiný počet (9 až 18). Tyčinky jsou na bázi nitkami srostlé a vyčnívají z květů. Semeník je stopkatý, podlouhlý a k oběma koncům se zužující, obvykle hustě vlnatý. Obsahuje 4 až 10 vajíček a nese zahnutou čnělku nesoucí drobnou vrcholovou nebo postranní bliznu. Lusky jsou ploché, podlouhlé, tupě zobanité, dřevnaté, s horním švem na obou stranách křídlatým. Plody pukají 2 svinujícími se chlopněmi a obsahují 1 až 8 okrouhlých, plochých, lesklých semen.\n\nRod brachstegie zahrnuje v současném pojetí asi 26 druhů. Vyskytuje se výhradně v tropické Africe. Stromy rodu brachystegie se vyskytují zejména v nížinném tropickém deštném lese a v sezónně suchých poloopadavých tropických lesích. Často rostou podél řek a při okrajích lagun či bažinatých oblastí. Upřednostňují propustné půdy. V některých oblastech (např. v Malawi) v lesních porostech dominují.\n\nRozlišování jednotlivých druhů rodu \"Brachystegia\" je obtížné, rostliny mají navíc velkou varibilitu v závislosti na tom, na jakém stanovišti rostou.\n\nSemena druhu \"Brachystegia spiciformis\" jsou vystřelována ze zralých lusků až do vzdálenosti 10 metrů.\n\nAfrický druh \"Brachystegia spiciformis\" má jasně zbarvené mladé listy, které bývají považovány za květy. Druh \"B. leonensis\" je jeden z nejmohutnějších stromů Afriky. Dorůstá výšky až 45 metrů při průměru kmene až 1,8 metru. Staré stromy mají holý kmen až do výše kolem 30 metrů a u paty kmene mohutné opěrné pilíře.\n\nDřevo brachystegií \"B. laurentii\" a \"B. mildbraedii\" je obchodováno pod jménem \"bomanga\". Je světle hnědé, středně těžké, středně pevné a dobře opracovatelné. Je používáno zejména na nábytkové dýhy, na obklady, parkety, nábytek a překližky. Dřevo \"B. spiciformis\" je načervenale hnědé, dobře opracovatelné a je obchodováno pod jménem \"messassa\". Kůra tohoto druhu je používána při zpracování kůží a speciálních lan. V Zambii je toto dřevo používáno jako kvalitní palivo při tavení mědi. Dřevo \"B. cynometroides\" je obchodováno jako \"naga\". Dřevo \"B. nigerica\" a \"B. kennedyi\" je známo jako \"okwen\" a je používáno zejména jako palivo, na výrobu dřevěného uhlí, jako stavební dřevo a v menší míře i na dýhy a podlahy.\n\nVlákna z kůry brachystegií se používají na výrobu přírodních oděvů, lan, košů a pytlů.\nZ pryskyřice vytékající z kmenů je možno vyrábět gumu, která má ale špatnou kvalitu. Odvar z kůry a kořenů má využití v medicíně. Semena druhu \"B. appendiculata\" jsou jedlá.\n\n"}
{"id": "959682", "url": "https://cs.wikipedia.org/wiki?curid=959682", "title": "Sélestat", "text": "Sélestat\n\nSélestat je francouzská obec v departementu Bas-Rhin v regionu Grand Est. V roce 2010 zde žilo 19 197 obyvatel. Je centrem arrondissementu Sélestat-Erstein.\n\n\"Počet obyvatel\"\n\n"}
{"id": "959684", "url": "https://cs.wikipedia.org/wiki?curid=959684", "title": "Kamejka lékařská", "text": "Kamejka lékařská\n\nKamejka lékařská (\"Lithospermum officinale\") je léčivá a užitková rostlina z čeledi brutnákovitých.\n\nČeskojazyčný název odkazuje na kamej, vědecký na kamenné semeno. Semeno kamejky opravdu připomíná malý lesklý bílý kamíneček.\n\n\n\n \n"}
{"id": "959688", "url": "https://cs.wikipedia.org/wiki?curid=959688", "title": "Kolotočník ozdobný", "text": "Kolotočník ozdobný\n\nKolotočník ozdobný (\"Telekia speciosa\") je vysoká, vytrvalá květina se žlutými květy až 9 cm velkými, je druh rodu kolotočník z čeledi hvězdnicovitých, kde je řazen do podčeledě \"Asteroideae\". Je jediným druhem rodu kolotočník, který se v přírodě České republiky vyskytuje.\n\nRod kolotočník je tvořen pouze dvěma druhy, ten druhý \"Telekia speciosissima\" roste jako endemit v Lombardských Alpách na pomezí Itálie a Švýcarska.\n\nObvykle v přírodě vyrůstá od jihovýchodních Alp přes díl střední Evropy a jih Skandinávie, část Karpat, Balkánu a přes Malou Asii až po Kavkaz. V Česku, na rozdíl od Slovenska, není rostlinou původní, ale neofytem. Byl po několik staletí pro svůj dekorativní vzhled dovážen z okolních evropských zemí a pěstován v zahradách a parcích, postupně zplaněl a rozšířil se na nová stanoviště, prvně byl ve volné přírodě popsán roku 1820.\n\nV ČR roste, hlavně ve středních a vyšších polohách roztroušeně po celém území. Přednostně vyrůstá na slunných až polostinných a vlhkých, na živiny bohatých půdách slabě zásaditých až mírně kyselých. Zarůstá břehy vodních toků a nádrží, příkopy podél cest i světlá vlhká místa poblíž lesů i jejich světlé paseky včetně horských luk.\n\nStatná, vytrvalá rostlina dorůstající do výše 70 až 150 cm, ojediněle až 200 cm. Její přímá, pýřitá lodyha, vyrůstající ze silného oddenku, bývá po celé délce olistěná a v horní části se chudě rozvětvuje. Přízemní dlouze řapíkaté listy bývají velké 10 až 40 cm a jejich srdčité až vejčité čepele jsou po okrajích pilovité a na konci zašpičatělé. Menší lodyžní listy dlouze vejčitého tvaru jsou přisedlé s klínovitou bázi. Listy jsou porostlé mnohobuněčnými chlupy.\n\nNa větvích lodyhy vyrůstá po dvou až osmi květních úborů uspořádaných do květenství laty. Úbory, mající 5 až 9 cm v průměru, jsou složené z trubkovitých a jazykovitých květů. Drobné trubkovité květy v asi 3,5 cm terči bývají tmavě hnědožluté a mají po pěti tyčinkách. Vnější jazykovité květy, až 3 cm dlouhé, s tenkou vejčitou až kopinatou ligulou jsou jasně žluté, paprskující. Vejčité zákrovní listeny vyrůstající ve více řadách se střechovitě překrývají. Tento diploidní hemikryptofyt se základním počtem chromozomu x = 10 rozkvétá od června do srpna a opyluje jej létající hmyz. Plody jsou oblé nažky bez chmýru.\n\nPro svůj líbivý vzhled, vytrvalost a nenáročnost byl kolotočník ozdobný záměrně vysazován; na místech, kam se pak nekontrolovaně dostal, nyní vyrůstá ve velkém počtu a dále se hojně rozrůstá. Je považován za invazivní druh, který svou expanzí představuje nebezpečí pro přirozenou vegetaci v okolí, vytváří jednodruhové porosty a zcela vytlačuje původní floru a mnohdy i faunu.\n\nSamovolně se rozmnožuje jak semeny roznášenými větrem, tak i rozrůstáním oddenků. Pokud roste na nestabilních půdách v blízkosti vodních toků, jsou oddenky při velké vodě vymílány a odnášeny po proudu, kde na příhodných místech zakoření a zakrátko vytvoří nové kolonie. Na určitých místech je proto nutno přistoupit k jeho likvidaci. Jako nejlepší způsob vymýcení tohoto druhu z nechtěných území se doporučuje postřik listů herbicidy spojený se sečením lodyh, po kterém rostliny díky mohutnému kořenovému systému opět obráží.\n\nMimo ekologických škod, které páchá na přírodě, je kolotočník ozdobný nebezpečný i lidem. Obsahuje látky podobné seskviterpenickým laktonům (např. telekin, isotelekin, isoalantolakton a xantanolid), které jsou silnými kontaktními alergeny a způsobují kontaktní dermatidu. Přímý styk rostliny s nechráněnou pokožkou může u citlivých lidí vyvolat alergickou reakci.\n"}
{"id": "959691", "url": "https://cs.wikipedia.org/wiki?curid=959691", "title": "Vladimír Carvan", "text": "Vladimír Carvan\n\nVladimír Carvan (10. března 1921 – 25. září 1985) byl český fotbalista, obránce.\n\nV československé lize hrál za SK Kladno. Nastoupil ve 126 ligových utkáních a dal 3 góly.\n\n"}
{"id": "959694", "url": "https://cs.wikipedia.org/wiki?curid=959694", "title": "Dubina (Ralská pahorkatina)", "text": "Dubina (Ralská pahorkatina)\n\nDubina (467 m n. m., německy \"Eichsteinberg\") je vrch v okresech Česká Lípa a Liberec v Libereckém kraji, v CHKO Lužické hory. Leží asi 2,5 km severovýchodně od obce Kunratice u Cvikova dílem na jejím katastrálním území a dílem na území obce Heřmanice v Podještědí.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Velenická pahorkatina a Drnovecké části.\n\nAutomobilem lze nejblíže přijet k silnici Cvikov – Jablonné v Podještědí jižně od vrchu. Sítí lesních a polních cest pak lze pěšky vystoupat na vrchol. Severním sousedstvím přes Jezevčí vrch vede žlutá turistická stezka.\n"}
{"id": "959695", "url": "https://cs.wikipedia.org/wiki?curid=959695", "title": "Marie Justina ze Schwarzenbergu", "text": "Marie Justina ze Schwarzenbergu\n\nKněžna Marie Justina ze Schwarzenbergu, hraběnka ze Starhemberku (1618 – 31. ledna 1681, Třeboň) byla šlechtična štýrského původu, manželka Jana Adolfa I. ze Schwarzenberku.\n\nNarodila v roce 1618 štýrskému hraběti Ludvíku ze Starhemberku a jeho třetí manželce Barboře z Herbersteinu, vrchní komorné Marie Anny Španělské, manželky císaře Ferdinanda III. Dne 15. března 1644 se ve Vídni provdala za Jana Adolfa I. ze Schwarzenberku, jenž v té době již několik let sloužil ve službách arciknížete Leopolda Viléma. Jan Adolf se původně měl oženit s Marií Annou z Anhaltu, ale na přání císaře si nakonec vzal Marii Justinu. Novomanželé se krátce po svatbě odebrali do rezidence v Murau, kde se jim v prosinci 1644 narodil první potomek. Ten však po pár dnech zemřel. V roce 1647 byl Leopold Vilém jmenován místodržícím ve Španělském Nizozemí, kam se s ním přestěhoval i tehdy již nejvyšší hofmistr Jan Adolf s manželkou Marií Justinou. Během pobytu v Bruselu se jim narodilo 5 dětí, ovšem dospělosti se dožila pouze nejstarší dcera Marie Ernestina a třetí syn Ferdinand. Také kariéra Jana Adolfa zde stoupala vzhůru – v roce 1648 byl jmenován tajným císařským radou a v roce 1650 převzal o španělského krále Filipa IV. Řád zlatého rouna.\n\nOvšem už o 4 roky později se situace zhoršila, neboť u Marie Justiny se objevily první příznaky duševní choroby. Odjela tedy na zámek Schwarzenberg v Dolních Francích, kde podstoupila lázeňské procedury. Ty jí zbavily obtíží, takže se brzy mohla vrátit k manželovi a spolu s rodinou se v roce 1656 přesunula z Bruselu do Vídně. Po čase se však příznaky vrátily a v roce 1663 se Jan Adolf rozhodl přesunout manželku do jižních Čech, kde střídavě pobývala na zámcích v Třeboni a v Hluboké nad Vltavou, kde byla pod neustálým dohledem lékařů a služebnictva. Ačkoliv se Jan Adolf snažil indispozici manželky utajit, začaly některé zprávy prosakovat na veřejnost. 16. listopadu 1662 si pak kardinál Arnošt Vojtěch z Harrachu po banketu ve schwarzenberském paláci poznamenal do svého deníku, že hraběnka \"\"celý večer zůstala ve svých komnatách a vzácnou návštěvu nepřišla přivítat ani pozdravit.\"\"\n\nPodle dochovaných zpráv, které si Jan Adolf nechal posílat od ošetřujících, se dá říci, že se jednalo o maniodepresivní psychózu. Ta se v případě kněžny projevovala neustálými změnami nálad od extrémní velkorysosti a veselí až po panovačnost a agresivitu. Během agresivních chvil dokázala kněžna rozbít i na dvě desítky cínového nádobí, takže Jan Adolf nařídil služebnictvu, aby jeho manželka využívala pouze starší nádobí. S ohledem ke zdraví kněžny pak z jejích pokojů byly odstraněny veškeré ostré nástroje jako nože, nůžky, spony či jehlice. Kněžna pak často ztrácela zájem o dění ve světě, zůstávala sama ve svém pokoji a odmítala jakékoliv návštěvy.\n\nSe zhoršujícím se stavem se kněžna také pokoušela o útěk z třeboňského zámku. Z dochovaných pramenů můžeme spolehlivě mluvit o třech. První dva skončily neúspěchem, když služebnictvo stačilo před Marií Justinou ukrýt klíče. Teprve v létě 1675 se útěk podařil a kněžna se uchýlila na zámek v Jindřichově Hradci k hraběnce Marii Františce Slavatové. Tady ji ještě téhož dne vyzvedl třeboňský hejtman Meyerhofer.\n\nPostupně musela být Marie Justina pod neustálým dohledem služebnictva – v pokoji ji hlídala dvojice sloužících, během dne 4-5 a ráno a večer, kdy záchvaty dosahovaly vrcholu, jich muselo být i osm. Jan Adolf se sice snažil manželčin stav konzultovat s předními lékaři, ovšem tehdejší medicína si s ní nevěděla rady. Kníže tak nechal na Třeboni alespoň vybudovat zahrádku s léčivými bylinkami. Kromě toho konzultoval její stav i s předním kapucínským kazatelem Markem z Aviana.\n\nV lednu 1681 se Janu Adolfu donesla do Linze zpráva, že se kněžně přitížilo. Ten ihned poslal do Třeboně předního lékaře Kurze, který shledal, že kněžna trpí návaly horka a zimnice, spojené se silnými bolestmi kloubů, plicním katarem a neustálým mravenčením v levé noze. Po zásahu Kurze se sice stav Marie Justiny na chvíli zlepšily, ovšem po pár dnech se její stav opět zhoršil. Proto byl ke kněžně povolán její zpovědník, jezuitský páter Antonín z Jindřichova Hradce. V lednu pak ještě prodělala mrtvici, takže už nemohla ani mluvit. Následovalo poslední pomazání, ovšem bez svatého přijímání, neboť s ohledem ke kněžnině stavu panovala obava, že by mohla eucharistii vyplivnout a tím ji znesvětit.\n\nMarie Justina ze Schwarzenberku zemřela 31. ledna 1681 v ranních hodinách. Ačkoliv se její syn Ferdinand, jakmile se dozvěděl o zhoršujícím se stavu matky, vydal na cestu, dorazil až navečer. Jan Adolf se sice chtěl ihned vypravit do Třeboně, ovšem nakonec zůstal v Linzi a pohřeb organizoval odtud. Původně měla být Marie Justina pohřbena ve schwarzenberské rodové hrobce v augustiniánském kostele ve Vídni, kvůli špatnému počasí však k transportu nemohlo dojít. Pohřbena tak nakonec byla v Třeboni ve farním kostele sv. Jiljí vedle hrobky Magdaleny z Rožmberka.\n\n"}
{"id": "959702", "url": "https://cs.wikipedia.org/wiki?curid=959702", "title": "Hesperornis", "text": "Hesperornis\n\nHesperornis (\"západní křídlo\") je jeden z vývojově nejstarších potápivých ptáků. Žil v období pozdní křídy, asi před 83 až 78 miliony let. Měl zakrnělá křídla a byl plně uzpůsoben životu ve vodě, vesloval pod hladinou pomocí silných nohou. Na souši se pohyboval jen těžkopádně. Dosahoval délky kolem 140 až 180 cm a hmotnosti asi 24 až 25 kg. Měl zuby, které mu sloužily k lovu ryb. Způsobem života tak připomínal potáplice, ačkoli s nimi nebyl nijak příbuzný.\n\nNázev \"Hesperornis\" znamená doslova „západní pták“, protože většina známých fosílií pochází z amerického Středozápadu. Jako první popsal tento druh v roce 1872 americký paleontolog Othniel Charles Marsh.\n\n"}
{"id": "959706", "url": "https://cs.wikipedia.org/wiki?curid=959706", "title": "Leishmania tropica", "text": "Leishmania tropica\n\nLeishmania tropica je parazitickým prvokem způsobujícím kožní leishmaniózu. Je přenášena při kousnutí hmyzím vektorem rodu Phlebotomus. Dříve se předpokládalo, že se jedná pouze o antroponózu (onemocnění postihující výhradně člověka), v současnosti byla prokázána přítomnost zvířecích rezervoárů, jimiž mohou být například psi nebo damani na některých místech v Izraeli.\n\nCelá třída \"Kinetoplastea\" je charakterizovaná přítomností kinetoplastu, úseku mitochondrie s velkým obsahem DNA, který je vždy lokalizován u báze bičíku.\n\nU Leishmanií můžeme pozorovat 2 odlišná morfologická stádia. V makrofázích savců jsou přítomné ve stadiu amastigota, což je malá kulatá forma s velmi krátkým bičíkem, který není ve světelném mikroskopu patrný. V trávicí soustavě přenašečů vytváří Leishmanie formu promastigota, pro kterou je typická protažená buňka s předním tažným bičíkem.\n\nLeishmania tropica se vyskytuje ve Starém světě, především v městských a příměstských oblastech jižní Evropy, severní Afriky, na Blízkém východě a ve střední Asii.\n\nDo savčího hostitele se Leishmania dostává ve formě promastigota z ústního ústrojí flebotoma během sání krve. V kůži potom dojde k fagocytóze makrofágy, ve kterých se promastigot rychle transformuje na formu amastigota. V makrofágu následně dojde ke splynutí vakuoly obsahující amastigoty s lysosomem, vzniká tak fagolysosom. Amastigoti jsou ale vůči účinkům produkovaných látek imunní, množí se zde a po prasknutí hostitelské buňky infikují další makrofágy. Vektor, flebotomus, se nakazí sáním na infikovaném hositeli. V jeho střevech dojde k transformaci amastigotů zpět na promastigoty, kteří se zde množí. Celý cyklus se poté může opakovat.\n\nOnemocnění se projevuje vznikem suchého vředu na kůži. Po ukončení inkubační doby, která může trvat několik dní až několik měsíců, se na kůži nejdřív objeví červená papula v místě kousnutí od flebotoma. Ta může ve výjimečných případech zmizet, ale častěji se mění ve vřed pokrytý keratinizovanými šupinkami. Tento suchý vřed se spontánně zahojí po 12 – 18 měsících, ale zanechává po sobě trvalou nepigmentovanou jizvu.\n\nVe výjimečných případech může dojít i k přechodu do viscerální formy, která se projevuje zvětšenou slezinou a zánětem mízních uzlin.\n\n• VOLF, P.; HORÁK, P. at al. \"Paraziti a jejich biologie\". Praha : Triton, 2007. ISBN 978-80-7387-008-9\n\n• COOK, C.G.; ZUMLA, A. \"Manson's tropical diseases, 21nd Edition, Philadelphia : W. B. Saunders, 2003. ISBN 0-7020-2640-9\n\n• ROBERTS, L.; JANOVY, J. \"Foundations of parasitology\", 9th Edition, S.l.: Mcgraw Hill Higher Educat, ISBN 978-0-07-132641-4\n\n"}
{"id": "959713", "url": "https://cs.wikipedia.org/wiki?curid=959713", "title": "Mordechaj Spiegler", "text": "Mordechaj Spiegler\n\nMordechaj Spiegler (* 19. srpna 1944, Soči) známý také pod přezdívkou Motale je bývalý izraelský fotbalista. Hrál za klub Maccabi Netanya, s nímž se stal izraelským šampiónem v letech 1971 a 1978. Na sklonku kariéry se také krátce objevil v Paris Saint-Germain a New York Cosmos, kde hrál i vedle Pelého. Byl třikrát nejlepším střelcem izraelské ligy a čtyřikrát byl vyhlášen izraelským fotbalistou roku (v letech 1966, 1969, 1970 a 1971). Reprezentoval Izrael na domácím Mistrovství Asie ve fotbale 1964 (mistři), olympiádě v Mexiku (postup do čtvrtfinále) a na Mistrovství světa ve fotbale 1970 také v Mexiku. Zde vstřelil v zápase proti Švédsku, který skončil 1:1, dosud jediný gól Izraelců na MS.\n\nPodle oficiálních statistik FIFA odehrál 57 reprezentačních zápasů a dal v nich 24 branek. Izraelská fotbalová asociace počítá také zápasy za olympijské mužstvo a vychází ji 82 zápasů a 32 gólů. Spiegler byl jako nejlepší izraelský fotbalista všech dob zařazen do výběru UEFA Jubilee 52 Golden Players. Také se umístil na 105. příčce v anketě webu Ynet o 200 největších Izraelců.\n\n"}
{"id": "959714", "url": "https://cs.wikipedia.org/wiki?curid=959714", "title": "Piják lužní", "text": "Piják lužní\n\nPiják lužní (\"Dermacentor reticulatus\") je klíště z čeledi klíšťovitých, ze stejné čeledi jako klíště obecné (\"Ixodes ricinus\"). Je přenašečem mnoha patogenů, kteří způsobují nebezpečná onemocnění zvířat i lidí, například bakterie \"Francisella tullarensis\", která způsobuje onemocnění známé jako tularémie.\n\nPiják lužní, se odlišuje svým výskytem, je hojný především v teplejších oblastech. V našich zeměpisných šířkách ho můžeme nalézt na jižní Moravě a Slovensku, kde je jeho výskyt mnohem častější než v Čechách.\n\nStejně jako klíště obecné má sameček scutum přes celou idiosomu, která je u samiček velice pružná, což napomáhá rozšíření těla při nasátí. Nenasáté samičky mají scutum do poloviny či třetiny idiosomy. Důležitým znakem čeledi Ixodidae je vyčnívající gnathosoma mimo idiosomu, jeho hlavní částí je hypostom, na němž nacházíme koncentrické řady zahnutých zoubků, díky tomu je klíště schopné se během sání udržet v potravní lézi na hostiteli. Piják lužní se od klíštěte obecného odlišuje, nejen výskytem v teplejších oblastech, ale i přítomností očí, které jsou umístěny po stranách scuta. Tak jako pro ostatní členy čeledi Ixodidae, tak i pro pijáka lužního je důležité udržet se na hostiteli řadu dní, což klíštěti umožní dostatečné nasátí, následné odpadnutí z hostitele a postup do dalšího instaru (vývojového stádia). V případě dospělé, oplodněné samičky pak možnost nakladení jediné snůšky vajíček.\n\nŽivotní cyklus pijáka lužního nám dokazuje jeho příslušnost k čeledi Ixodidae. Celý cyklus se skládá z vajíčka, které je součástí obrovské snůšky, dále pak šestinohé larvy a dvou instaru osminohých nymf. Oplodněná dospělá samička, po maximálním nasátí na hostiteli, odpadne a snese jedinou obrovskou snůšku, následně umírá. Samci Pijáka lužního se na hostiteli vyskytují z důvodu čekání na samičku, pokud na ni narazí, dochází přímo na hostiteli ke kopulaci. Pijáci se vyskytují především během března a dubna druhá vlna výskytu pak přichází koncem léta a začátkem podzimu. Na hostitele čeká piják většinou na vegetaci ve vlhčích oblastech. Pomocí Hallerova orgánu vnímá teplo, oxid uhličitý a další chemické látky vylučované hostitelem.\n\nPiják lužní může být vektorem těchto onemocnění:\n\n\n"}
{"id": "959716", "url": "https://cs.wikipedia.org/wiki?curid=959716", "title": "Římskokatolická farnost Mašovice", "text": "Římskokatolická farnost Mašovice\n\nŘímskokatolická farnost Mašovice je územní společenství římských katolíků s farním kostelem svatého Jana Křtitele v děkanátu Vranov.\nPrvní písemná zmínka o Mašovicích je již z roku 1052, je to listina, kterou Břetislav I. daroval mezi jinými statky obec Mašovice staroboleslavské kapitule. V popise olomoucké diecéze z roku 1131 jsou Mašovice uváděny jako ves patřící ke znojemskému kostelu. Od 13. století patřila ves křižovníkům. \nDuchovním správcem v Mašovicích byl v letech 1973 až 1988 kněz a lékař P. Otto Opálka. Nejdříve pracoval jako uznávaný lékař diabetolog v Brně, v roce 1960 byl nespravedlivě odsouzen, během osmiletého vězení v něm dozrálo rozhodnutí stát se knězem. Vysvěcen byl v roce 1972 (v 57 letech) a během svého působení v Mašovicích patřil k vyhledávaným duchovním vůdcům. Farnost v současné době spravují křižovníci. Od 5. února 2002 je farářem P. Josef Hudec, OCr.\n\nV roce 2015 byl vysvěcen novokněz pocházející z farnosti Mgr. Marek Coufal.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. říjen. Adorační den připadá na 18. srpna.\n\nVe farnosti se koná tříkrálová sbírka, v roce 2015 se při ní vybralo v Bezkově 7 511 korun, v Mašovicích 6 842 korun.V roce 2016 se při sbírce vybralo v Bezkově 7 016 korun, v Mašovicích 10 684 korun. V roce 2017 činil její výtěžek v Bezkově 5 922 korun, v Mašovicích 3 329 korun.\n\n"}
{"id": "959722", "url": "https://cs.wikipedia.org/wiki?curid=959722", "title": "Albatros; Nad Tichým oceánem", "text": "Albatros; Nad Tichým oceánem\n\nAlbatros a Nad Tichým oceánem jsou dva na sebe navazující dobrodružné romány pro mládež od českého spisovatele Františka Flose. Obě knihy vyšly v pražském nakladatelství Novina, první roku 1935 a druhá roku 1938. Roku 1976 vyšly oba romány společně v nakladatelství Albatros jako 176. svazek edice Knihy odvahy a dobrodružství. Společným hlavním hrdinou obou dvou románů je patnáctiletý chlapec Pavel, syn českého inženýra Petra Marhana ze San Franciska, který prožívá letecká dobrodružství, v první knize v luxusním čtyřmotorovém letadle \"Albatros\" a v druhé v hydroplánu \"Racek\". Obě dvě letadla jsou na svou dobu dosti futuristická, takže romány bývají někdy řazeny do oblasti vědeckofantastické literatury. Podporuje to také to, že jméno letadla \"Albatros\" z prvního románu je shodné s létajícím strojem téhož jména z románu Julesa Verna \"Robur Dobyvatel\". Kromě dobrodružného příběhu využívá Flos své vyprávění k tomu, aby čtenáře seznámil s prostředím exotických krajin a se způsoby lidí, kteří tam žijí. \n\nV románu \"Albatros\" se Pavel se svým otcem a profesorem Finchem, členem Klubu výstředníků, zúčastní cesty kolem světa ve směru poledníků v luxusním čtyřmotorovém letadle bohatého amerického letce Harryho Turbulenta. Letadlo má absolvovat cestu ze San Franciska podél pobřeží až na Aleuty, pak přeletět Aljašku, Čukotku, Kamčatku, Japonsko, Filipíny, Novou Guineu a obletět Austrálii. Přes Indický oceán se pak musí dostat do Kapského Města, odtud na Ohňovou zemi a pak se vrátit podél pobřeží Jižní a Střední Ameriky zpět na místo startu.\n\nSamotné letadlo je vynikající stroj, který může letět rychlostí až pět set kilometrů za hodinu. Jeho vnitřek, skládající se z pilotní kabiny, kuchyně, spíže a krásného prostorného salónu, který je možno změnit v ložnici, je od vnějšího prostředí dokonale izolován a je vytápěn ohřátým kyslíkem, kterého je v nádržích letadla vždy dostatečné množství. Sporák v kuchyni je ohříván žhavými plyny a párami, které unikají při spalování benzínu. V dalších skrytých prostorech jsou uloženy náhradní součástky, nástroje, zbraně a léky. Pilotní kabina je vybavena řadou důmyslných přístrojů, které slouží k zabezpečení plynulého a bezpečného letu. \n\nLet probíhá bez problémů až do doby, než se \"Albatros\" dostane nad Bandským mořem do tajfunu. Letadlo je poškozeno a donuceno přistát na jednom z ostrovů Moluk. Cestovatelé pak zjistí, že se jim navíc rozbila vysílačka a nemohou si tudíž zavolat o pomoc. \n\nHned po přistání na letadlo a jeho posádku zaútočí divocí malajští piráti, které se podaří rozehnat díky použití slzného plynu. Cestovatelé se také seznámí s přátelskými domorodci, kteří jim nabídnou pomoc a obstarají jim potraviny. Když pak místnímu rádžovi darují jednu bombu se slzným plynem, jsou pozvání do jeho sídelního města. Zde najdou vládní loď, jejíž kapitán jim slíbí, že jim přivede pomoc. Ta skutečně dorazí a \"Albatros\" může po opravě pokračovat v letu a cestu šťastně dokončit.\n\nRomán začíná tím, že v San Francisku došlo k únosu dvou dětí, čtyřletého děvčátka a pětiletého chlapečka, i jejich vychovatelky. Šlo o děti bohatého obchodníka Alana Sewarda, který je známý jako šlechetný, spravedlivý a štědrý muž. Protože byl Seward členem Klubu výstředníků, rozhodl se pan Turbulent na schůzi klubu, že bude po únoscích pátrat. Z dopisu, který Seward obdrží od únosce, se však zjistí, že únos dětí nebyl uskutečněn pro výkupné, ale jako pomsta bývalého Sewardova přítele, kterého Seward okradl a opustil nemocného. Únosce děti ukryl na jednom z mnoha ostrovů v Tichém oceánu a nehodlá je Sewarovi nikdy vrátit. Přesto, že se Seward zachoval jako bídák, je pan Turbulent rozhodnut děti najít. Vydá se proto hydroplánem \"Racek\" na cestu po tichomořských ostrovech a jako posádku si opět vybere Pavla, jeho otce a profesora Fince. \n\nHydroplán \"Racek\" je jednoplošník se dvěma velmi silnými motory, k jehož konstrukci bylo použito nového velmi lehkého a neobyčejně pevného kovu. Na šíji letadla je připevněn pohyblivý kulomet, aby se v případě nebezpečí mohla posádka bránit. Stroj je postaven tak důmyslně, že jej lze použít nejen jako hydroplán s plováky, ale i jak letadlo s podvozkem. Ve vzduchu se může udržet dvacet dvě hodiny a vyvinout rychlost až pět set kilometrů za hodinu. Uvnitř letadla je krásný obytný salón.\n\nVýprava se vydá nejprve na Havaj, odkud byl poslán dopis pro Sewarda. Nepodaří se jí však nic zjistit a tak pokračuje v letu na Markézy, kde má problémy s tamějšími úřady, které proti nim popudil únosce. Hledání pak pokračuje na Tahiti v Papeete. Zde zjistí, že někdo zapálil sklady s benzínem určeným pro hydroplán. Proto se zde cestovatelé musí zdržet týden, než dorazí cisternová loď ze Samoy. Dalšími cíli jsou Cookovy ostrovy, poté Tonga, Samoa, Fidži, Gilbertovy a Marshallovy ostrovy, Bismarckovo souostroví a ostrov Guadalcanal. Zde je \"Racek\" napaden jiným letadlem, dojde k nočnímu boji, po kterém se nepřátelské letadlo zřítí do moře. \"Racek\" pak přistane na ostrově Espiritu Santo v Nových Hebridách. Zde se od jednoho bělocha dozví, že na parníku \"Santa Clara\", který má namířeno na ostrov Santa Cruz v Šalamounových ostrovech, viděl dvě malé děti s jejich vychovatelkou. \n\nNa ostrově Santa Cruz se cestovatelům podaří děti i s vychovatelkou opravdu najít. Najdou i jejich únosce pana Rubensona, který je těžce nemocen malárií. Cestovatelé jej vyléčí a poznají, že má unesené děti opravdu rád, Vezmou jej i s dětmi do San Franciska a věří, že se oba muži díky dětem smíří.\n"}
{"id": "959723", "url": "https://cs.wikipedia.org/wiki?curid=959723", "title": "Viliam Talský", "text": "Viliam Talský\n\nViliam Talský, známý též pod krycím jménem \"Láďa\" (28. září 1904, Vígľaš, okres Zvolen, Slovensko – 3. prosince 1953, Bratislava, Slovensko), československý a slovenský voják z povolání. V období 1925–1944 příslušník československé a slovenské armády. Po druhé světové válce nebyl přijatý do nové československé armády a byla mu odebrána hodnost.\n\nV roce 1947 byl pro opuštění východoslovenské armády odsouzen \"Národným súdom\" v Bratislavě na 15 let vězení, ke zbavení občanských práv, k odnětí vojenské hodnosti a zabavení třetiny majetku. V únoru 1948 byl výkon trestu přerušen vzhledem k jeho zdravotnímu stavu. V srpnu 1951 se podrobil operaci, ale 13. 8. 1951 nastoupil zpět do vězení v Ilavě. V nevyléčitelném stavu byl v roce 1953 propuštěn a 3. prosince 1953 v bratislavské nemocnici na Bezručově ulici zemřel. \n\n\nStudoval na Vojenské akademii v Hranicích, na aplikační škole pro ženijní vojsko v Litoměřicích a na Vysoké škole vojenské v Praze. Voják z povolání, příslušník československé armády, v letech 1939-1944 slovenské armády.\nTalský působil v roce 1944 v hodnosti plukovníka jako náčelník štábu Ministerstva národnej obrany v Bratislavě. Od srpna 1944 jako zástupce generála Augustína Malára v Prešově. Velitelem vojenského ústředí SNR Golianem byl pověřen vést východoslovenskou armádu do připravované akce proti Němcům. Po zachycení signálu k ozbrojenému odporu 29. srpna 1944 však svou úlohu nezvládl a v noci z 30. srpna na 31. srpna odletěl do Polska k maršálovi Ivanovi Koněvovi dohodnout koordinaci bojových akcí s Rudou armádou a odložil jejich začátek na 2. září. Nerozhodností a neplánovaným odchodem ze Slovenska se přičinil o rozpad východoslovenské armády, která jako celek do ozbrojené akce v rozhodující chvíli nezasáhla a Němci ji odzbrojili. 15. září se vrátil na východní Slovensko, kde se snažil zapojit rozptýlené vojáky do partyzánského boje. \n\nOd prosince 1944 se stal příslušníkem 1. čsl. armádního sboru. Stal se zástupcem plukovníka Karla Klapálka, velitele 3. československé samostatné brigády a po jeho vážném zranění 4. února 1945 velitelem brigády. Na zásah SNR byl po třech týdnech z funkce odvolán a přesunut k náhradnímu pluku do velitelské zálohy. Jako velitel brigády dělal všechno pro to, aby napravil svou předešlou vinu a aby se osvědčil. Sám Ludvík Svoboda byl spokojený s jeho činností. Postupně po přechodu představitelů povstání ze slovenských hor k Rudé armádě se množily požadavky na jeho zatčení, čemuž nakonec Svoboda vyhověl. \n\nPo válce v roce 1947 byl \"Národným súdom\" v Bratislavě potrestán za zradu SNP a byl odsouzen na 15 roků vězení. Neodpykal si však celý trest a po pěti letech zemřel. \n\n"}
{"id": "959724", "url": "https://cs.wikipedia.org/wiki?curid=959724", "title": "Polapená nevěra (opera)", "text": "Polapená nevěra (opera)\n\nPolapená nevěra je první opera o jednom dějství v pěti výstupech (autor ji označuje jako „operní fraška o pěti dějstvích s epilogem a prologem“, zmínka o pěti dějstvích je však ironická) českého skladatele Otmara Máchy. Jako libreto skladatel použil s minimálními úpravami text anonymní staročeské frašky \"Polapená nevěra\", která vyšla tiskem roku 1608. Opera vznikla v letech 1956–1957 a poprvé byla uvedena v divadle D 34 (vedeném Máchovým vzorem Emilem Františkem Burianem) poprvé 21. listopadu 1958. Tuto první inscenaci dirigoval Vlastimil Pinkas a režírovala Libuše Čechová.\n\nOtmar Mácha se k této opeře obrátil po dokončení a provedení svého prvního závažného díla, oratoria Odkaz Jana Ámose Komenského (1955). I v \"Polapené nevěře\" tak zůstal v prostředí přelomu baroka a renesance a s odstupem a ironií v ní využívá stylizaci hudby těchto historických slohů; řadí se tak do hudebního neoklasicismu. Mácha využívá nezměněný původní text s lidově drsným jazykem i humorem a rychle plynoucími dialogy, jejž zhudebnil s velkým pochopením a zdůraznil jeho parodické rysy. Historizující a humorný efekt libreta doplňuje z hudební stránky například úmyslně chybná deklamace (s hudebními přízvuky nespadající v jedno s přízvuky slovními a větnými) i neočekávané a bizarně umístěné hudební ornamenty (melismata, koloratury): například milenec ve chvíli útěku spustí dlouhou koloraturní árii \"Jáť se musím v holubi stříleti!\", čímž se ovšem zdrží natolik, že je přistižen. Ladislav Šíp charakterizuje hudební styl \"Polapené nevěry\" slovy „rafinovaná primitivnost“.\n\n\"Polapená nevěra\" je psána pouze pro čtyři sólisty a komorně obsazený orchestr, přes zdánlivou jednoduchost a lehkost jsou však vokální i instrumentální party značně náročné. Inscenace trvá asi 35 minut.\n\nBrzy po první inscenaci v D 34 následovala inscenace ve Slezském divadle Zdeňka Nejedlého v Opavě (1959), a to v kombinaci se \"Žvanivým slimejšem\" Jiřího Pauera. Poté ji uvedlo roku 1964 Operní studio AMU na scéně Hudebního divadla v Nuslích, a to spolu s aktovkou Giacoma Pucciniho \"Gianni Schicchi\". Později ji uvedlo divadlo v Ústí nad Labem, a to nejprve roku 1983 v kombinaci s Pauerovým \"Žvanivým slimejšem\", v roce 1987 pak v obnovené premiéře v kombinaci s \"Ženitbou\" Bohuslava Martinů. V roce 1989 ji uvedla Komorní opera Praha. Vedle toho byla provedena roku 1966 v divadle v Pforzheimu.\n\n\n2 flétny, 2 hoboje, 2 klarinety, 2 fagoty; 2 trubky, 2 pozouny; tympán, bicí souprava; smyčce.\n\nSkupina komediantů se představuje obecenstvu a uctivě žádá o laskavou přízeň: hodlá mu sehrát komedii o polapené nevěře.\n\nStarý kupec odjíždí a loučí se se svou mladou chotí Dorotou. Kupcová sice naoko roní slzy nad jeho odjezdem, jakmile však manžel vytáhne paty z domu, hodlá si užít: „co stařec zamešká, s mladým nahradím“. Brzy je to její mladý milenec Asotus, ochoten vyhovět jejím milostným potřebám, nejdříve se však nechá hostit tučnou krmí.\n\nKupec ale pojal podezření a vrátil se, aby ověřil věrnost své manželky. Přijde tedy zpět a bouchá hlasitě na dveře. Z toho, že mu manželka nejde otevřít, si zpočátku nic zvláštního nedělá a vysvětluje si to jejím tvrdým spánkem. Vevnitř zatím děvečka Marta tropí poplach, a zatímco paní Dorota nechce v manželův návrat uvěřit, služka přinejmenším schová milence pod necky.\n\nAle když se kupec konečně dostane dovnitř, netrvá mu dlouho a ukrytého Asota objeví. Následuje všeobecný zmatek, v němž se jeho láteření mísí s lamentováním manželky, stížnostmi milence a brebentěním služky, nakonec však musí kupec stoicky uznat, že kdo si vezme mnohem mladší ženu, nemůže nic jiného než nevěru čekat: „že v kterém manželství není rovnosti, že tu nemůž býti ani svornosti“.\n\nZpěváci-herci se po tomto mravním ponaučení loučí se svým obecenstvem a snažně ho prosí o štědrost vůči chudým umělcům.\n"}
{"id": "959726", "url": "https://cs.wikipedia.org/wiki?curid=959726", "title": "Carpatia Castle", "text": "Carpatia Castle\n\nKapela Carpatia Castle vznikla v roce 2012 v severočeském Mostu v nástrojovém obsazení bicí, baskytara, klávesy, zpěv a dvě kytary. Po několika personálních změnách se ustálila na současnou podobu, již bez klávesových nástrojů. Kapela koncertuje jak po celé České republice, tak v zahraničí, jmenovitě v Polsku, Německu a Nizozemsku, Slovensku. Carpatia Castle má za sebou vystoupení, některá opakovaně, na nejpřednějších českých i zahraničních festivalech, např. Masters of Rock, Basinfirefest, žatecká Dočesná, Zahájení lázenské sezóny v Teplicích, účikování na Hrady.cz, Okoř se šťávou a mnoha dalších akcích. Ze zahraničních akcí jako jediná kapela reprezentovala Českou republiku pro daný ročník na největším gotickém evropském festivalu Castle Party na hradě Bolków v Polsku. S tímto aspektem je samozřejmě spojená užší spolupráce s kapelami Leaves' Eyes, Paradise Lost, XIII. Století, Blaze Bayley apod. Pro zahraniční publikum má repertoár připraven v anglickém jazyce a dle potřeb pořadatele i v čistě akustické verzi. Za zmínku stojí několikahodinové účinkování v pořadu \"Snídaně s Novou\" na stejnojmenné televizi, kde Carpatia hrála live šest skladeb a měla tři rozhovorové vstupy.\n\nVlastností kapely jsou historické hudební motivy, atmosféra textů dávných časů, prolínající se s melancholí vyprávěných příběhů a skutků, ohnivá show a pódiová vizualizace. Dominantou kapely je altová zpěvačka Veronika Seidlová, která zpívá oděna v gotických středověkých šatech, s kapelou účinkují „svícnice“, tedy dvě tajemné ženy, které doplňují show muzikantů secvičenou taneční choreografií s rekvizitami a utváří tak celkový výraz kapely. Na velká pódia s sebou kapela přibírá mostecké baletky z uměleckého souboru Rock Balet. Nutno podotknout, že základní kámen kapely položil v 90´ letech její současný baskytarista Tomáš Pošvanc, ale do zmiňovaného roku 2012 byla Carpatia Castle jeho one-man project.\n\n\n\n\n\nKapela vydala několik klipů ke skladbám „Vampire Requiem“, „Fantom Rabenstein“, „Carpatia“, „Kat Mydlář“, „Arges“ a „Venefica“.\n\nV současné době se Carpatia Castle věnuje široké koncertní činnosti, prací na nadcházející desce a přípravou natáčení klipu z budoucího CD.\n\n\n"}
{"id": "959729", "url": "https://cs.wikipedia.org/wiki?curid=959729", "title": "Bragança", "text": "Bragança\n\nBragança je historické město v severovýchodním Portugalsku, hlavní město stejnojmenného distriktu. Nachází se nedaleko hranice se Španělskem. Žije zde asi 35 tisíc lidí.\n\nMěsto založili již ve 2. století př. n. l. Keltové a dali mu jméno \"Brigantia\". Roku 1446 Alfons V. Portugalský povýšil Bragançu na město. V roce 1770 se stala sídlem diecéze.\n\nMěsto je partnerem těchto měst:\n"}
{"id": "959733", "url": "https://cs.wikipedia.org/wiki?curid=959733", "title": "Elasticsearch", "text": "Elasticsearch\n\nElasticsearch je v informatice název fulltextového vyhledávače vycházejícího z Apache Lucene. Disponuje RESTful rozhraním a nabízí vysokou dostupnost, rychlost a škálovatelnost. Je vyvíjený v Javě a komunikovat s ním lze pomocí webového rozhraní. Je šířen zdarma pod licencí Apache.\n\nHlavním rysem Elasticsearch je jeho rychlost, díky tomu je možné například na webových stránkách používat filtry a výsledky vyhledávání se zobrazují prakticky okamžitě.\n\nElasticsearch lze snadno škálovat dle toho, jak se zvyšuje zatížení serveru, na němž běží. Pokud výkon serveru nestačí, stačí přidat další server. Takto vzniklý cluster pak rozloží data optimálně mezi vzniklé uzly. \n\nPokud některý z uzlů clusteru vykazuje chybu, Elasticsearch jej detekuje a vyřadí z provozu. Data pak rozdělí mezi zbylé uzly tak, aby byla zajištěna co nejvyšší dostupnost a data zůstala v bezpečí.\n\nElasticsearch využívá k vyhledávání Apache Lucene, což je patrně nejvýkonnější fulltextové vyhledávání dostupné v rámci open source software. Vyhledávání nabízí podporu více jazyků, vyhledávání na základě geografické polohy, vyhledávání podobných nebo příbuzných záznamů, vyhledávání ve stylu „měli jste na mysli“. Lze jej také využít k inteligentnímu automatickému doplňování formulářů na webu.\n\nElastic využívá API – téměř každá akce může být provedena pomocí dokumentu ve formátu JSON, který je zasílán přes HTTP. Pro mnoho programovacích jazyků také existují knihovny zjednodušující práci s Elasticsearch.\n\nElasticsearch je vyvíjen společně s enginem pro sběr a analýzu dat s názvem Logstash, analytickou a vizualizační platformou s názvem Kibana (software) a se sbírkou zjednodušených datových přepravců Beats.\n\nElasticsearch je bezschémovou databází. Není proto třeba definovat strukturu databáze, protože ta se vytvoří sama na základě vložených dat.\n\nKomunikace probíhá přes HTTP – například mazání probíhá pomocí HTTP metody DELETE. Požadavky i odpovědi se zasílají ve formátu JSON. Díky tomu je možné Elasticsearch využívat v jakémkoli programovacím jazyce. \n\nElasticsearch vyžaduje instalaci Java Runtime Environment (JRE), verze 8 či vyšší. Nejprve je nutné stáhnout aktuální distribuci z oficiálního webu http://www.elasticsearch.org/download/ ve formě archivu nebo spustitelného souboru. Poté stačí spustit skript elasticsearch ve složce bin, v případě Unixu s parametrem -f. K dispozici jsou také balíčky DEB a RPM pro uživatele Linuxu. \n\n # Stažení\n\nSlužba po spuštění vypisuje (loguje) na konzoli informace o tom, co v rámci spuštění proběhlo. Pokud poslední hláška je „started“, je to indikací toho, že byla úspěšně rozběhnuta.\n\nTo, že spuštění proběhlo v pořádku, lze ověřit zadáním příkazem codice_1, případně zadáním adresy http://localhost:9200/ do webového prohlížeče. Výsledkem je JSON.\n\nDůležitým nástrojem, který umožňuje snadné prohledávání dat, je Elastic HQ. Dostupný je na adrese https://web.archive.org/web/20140810235654/http://www.elastichq.org/app/index.php a celý je napsaný v JavaScriptu. Běží tedy kompletně ve webovém prohlížeči a přitom jej není třeba instalovat. Stačí zadat adresu, na které je Elasticsearch dostupný, a hned je možné prozkoumávat cluster včetně jednotlivých uzlů.\n\nDalším nástrojem, který může usnadnit práci s Elasticsearch, je doplněk pro prohlížeč Chrome Postman. Ten umožňuje zasílat HTTP požadavky, vybírat druh požadavku (POST, GET atd.), podporuje zvýrazňování syntaxe textu ve formátu JSON a umožňuje procházet historii zaslaných dotazů.\n\n # Vytvoření indexu\nElasticsearch využívají například následující servery: GitHub, Foursquare, SoundCloud nebo StackOverflow.\n\n"}
{"id": "959735", "url": "https://cs.wikipedia.org/wiki?curid=959735", "title": "I Sung-hun", "text": "I Sung-hun\n\nI Sung-hun ( , anglický přepis: \"Lee Seung-hoon\"; * 6. března 1988 Soul) je jihokorejský rychlobruslař a bývalý shorttrackař.\n\nZpočátku se věnoval short tracku, ve kterém získal na mistrovstvích světa několik medailí. V roce 2009 se rozhodl přejít ke klasickému rychlobruslení. Na prvních mezinárodních závodech startoval na podzim 2009 ve Světovém poháru a již na Zimních olympijských hrách 2010 získal cenné kovy – zlatou medaili v závodě na 10 000 m a stříbro na poloviční distanci, s jihokorejským týmem navíc skončil pátý ve stíhacím závodě družstev. Na Mistrovství světa na jednotlivých tratích 2011 vybojoval na trati 5000 m stříbrnou medaili, na Asijských zimních hrách toho roku vyhrál desetikilometrovou trať a závod s hromadným startem, v závodě družstev byl druhý. Z MS 2013 si přivezl stříbrnou medaili ze závodu družstev, v individuálních startech byl nejlépe čtvrtý na distanci 10 km. Zúčastnil se zimní olympiády 2014, kde v závodě na 5000 m obsadil 12. místo, na trati 10 000 m skončil čtvrtý a ve stíhacím závodě družstev vybojoval stříbrnou medaili. Na Mistrovství světa 2015 získal s jihokorejským týmem ve „stíhačce“ bronz. Ve Světovém poháru dosáhl v sezóně 2014/2015 celkového prvenství v závodech s hromadným startem a ve stíhacích závodech družstev. Z MS 2016 si přivezl zlatou medaili ze závodu s hromadným startem. V sezóně 2016/2017 vyhrál v celkové klasifikaci Světového poháru v závodech s hromadným startem. Startoval také na Zimních olympijských hrách 2018, kde v závodě na 5000 m skončil na 5. místě, na trati 10 km se umístil na 4. příčce, ve stíhacím závodě družstev obhájil stříbrnou medaili a závod s hromadným startem vyhrál.\n\n"}
{"id": "959737", "url": "https://cs.wikipedia.org/wiki?curid=959737", "title": "Svetr (album)", "text": "Svetr (album)\n\nSvetr (2013) je třetí sólové album Martina Evžena Kyšperského. Obsahuje 14 autorských písní a jednu coververzi písně skupiny Listolet (\"Podél kolejí\"). Mix a mastering provedl Ondřej Ježek ve svém studiu JáMor. Obal vytvořila Bára Kratochvílová ze skupiny DVA. O vydání alba informoval mj. i web \"Blesk.cz\".\n\nAlbum vyšlo i na MC s bonusy.\n\n\n\n"}
{"id": "959738", "url": "https://cs.wikipedia.org/wiki?curid=959738", "title": "Commune sanctorum", "text": "Commune sanctorum\n\nCommune sanctorum [komune sanktórum] je část určité liturgické knihy (především jde o misál a breviář) s proměnnými liturgickými texty pro vymezené skupiny světců (například apoštoly, evangelisty, mučedníky, vyznavače, panny nebo řeholníky); ty se použijí, pokud sanktorál pro slavnost, svátek nebo památku určitého světce neobsahuje vlastní mešní formulář či příslušnou modlitbu.\n\n"}
{"id": "959745", "url": "https://cs.wikipedia.org/wiki?curid=959745", "title": "Liam Brady", "text": "Liam Brady\n\nLiam Brady (* 13. únor 1956, Dublin) je bývalý irský fotbalista a později trenér. Hrával na pozici záložníka.\n\nV dresu irské reprezentace odehrál 72 utkání a vstřelil 9 gólů.\n\nS Arsenalem Londýn hrál v sezóně 1979/80 finále Poháru vítězů pohárů. Roku 1979 s ním získal též FA Cup. S Juventusem Turín se stal dvakrát mistrem Itálie (1980/81, 1981/82).\n\nRoku 1979 byl v anketě PFA vyhlášen anglickým fotbalistou roku, a to jako vůbec první fotbalista nepocházející ze Spojeného království. V anketě Zlatý míč, která hledala nejlepšího fotbalistu Evropy, se umístil čtyřikrát, roku 1979 byl sedmý, roku 1980 osmý, roku 1981 devátý a roku 1983 třiadvacátý.\n\nMěl přezdívku \"Chippy\".\n\n"}
{"id": "959746", "url": "https://cs.wikipedia.org/wiki?curid=959746", "title": "John Barnes", "text": "John Barnes\n\nJohn Charles Bryan Barnes (* 7. listopad 1963, Kingston) je bývalý anglický fotbalista narozený na Jamajce. Hrával na pozici záložníka či útočníka.\n\nV dresu anglické reprezentace odehrál 79 utkání a vstřelil 11 gólů. Hrál v jejím dresu na mistrovství světa v Mexiku roku 1986 a v Itálii roku 1990 (4. místo). Zúčastnil se též mistrovství Evropy roku 1988.\n\nS Liverpoolem se stal dvakrát mistrem Anglie (1987/88, 1989/90) a dvakrát získal FA Cup (1988/89, 1991/92).\n\nDvakrát byl vyhlášen anglickým fotbalistou roku v anketě FWA (1988, 1990), jednou v anketě PFA (1988). V anketě Zlatý míč, která hledala nejlepšího fotbalistu Evropy, se umístil třikrát, roku 1987 byl šestý, roku 1990 osmnáctý a roku 1989 devatenáctý.\n\n"}
{"id": "959766", "url": "https://cs.wikipedia.org/wiki?curid=959766", "title": "Pušovce", "text": "Pušovce\n\nPušovce (maďarsky: \"Pósfalu\") jsou obec na Slovensku, v okrese Prešov v Prešovském kraji. V roce 2011 zde žilo 536 obyvatel.\n\nObec leží na jižním svahu Nízkých Beskyd, v horní části údolí přítoků Sekčov a Topľa. Nadmořská výška odlesněného území se pohybuje v rozmezí 350 až 454 m n. m., střed obce je ve výšce 370 m n. m. Pahorkatinový povrch je mírně zvlněný, je tvořen horninami bradlového pásma a čtvrtohorní svahové hlíny. Obcí protéká potok Ladianka.\n\nKatastrální území má rozlohu 4,370 km², pro hospodářské účely je využíváno 2,37 km², z toho je 1,71 km² orná půda, 1,64 km² lesní půda a 0,36 km² ostatní půda.\n\nObec sousedí s katastry obcí na severu s Želmanovce a Kuková, na východě Kračúnovce, na jihu Chmeľov a Čelovce, na západě s obcí Proč. \n\nPrvní písemná zmínka o obci pochází z roku 1352, kde je uváděná jako Komlos nebo Poustalfva, v roce 1427 jako Posfalua, v tomto období platila daň z 7 port. V roce 1876 byla uváděná jako Possowcze a od roku 1920 jako Pušovce.\n\nObec byla ve vlastnictví zemanů z Chmeľovce, později několika panstvím. V období 17. až 19. století patřily rodu Sztankayů. V roce 1787 bylo v obci 24 domů a 154 obyvatel, v roce 1828 žilo 208 obyvatel v 26 domech.\n\nHlavní obživou bylo zemědělství.\n\nŘímskokatolická fara byla založena v roce 1810. V roce 1812 byl postaven kostel zasvěcený Narození Panny Marie. Byl postaven na základech starší zděné kaple z roku 1798. Z roku 1812 pochází klasicistní křtitelnice. Původní kostel měl dřevěnou věž s jedním zvonem. V roce 1882 byl kostel rekonstruován a později vybaven novým větším zvonem. V roce 1946 byly v kostele dva boční oltáře. Generální oprava proběhla v roce 2010 a 2012.\n\n\n"}
{"id": "959773", "url": "https://cs.wikipedia.org/wiki?curid=959773", "title": "Proč", "text": "Proč\n\nProč je obec na Slovensku, v okrese Prešov v Prešovském kraji. V roce 2011 zde žilo 449 obyvatel. Nejvyšším bodem obce je Haľagoš (642 m n. m.).\n"}
{"id": "959774", "url": "https://cs.wikipedia.org/wiki?curid=959774", "title": "Most v Zahrádkách", "text": "Most v Zahrádkách\n\nMost v Zahrádkách (někdy je také nazýván „most přes Robečský potok“) slouží provozu železniční tratě Lovosice – Česká Lípa, nalézá se mezi stanicemi Zahrádky a Česká Lípa asi 2 km od Zahrádek u osady Karba.\n\nMost tvoří tři oblouky a dvě pole příhradové konstrukce. Výška mostu je 23 m, celková délka mostu je 160 m. Mostovka má šířku 5,16 m. \n\nStavba byla ukončena zahájením provozu v roce 1898. Slouží železničnímu provozu dodnes, obě pole původní příhradové konstrukce byla v roce 2013 vyměněna. Opraveny byly i kamenné pilíře a oblouky.\n\n\n"}
{"id": "959775", "url": "https://cs.wikipedia.org/wiki?curid=959775", "title": "Alpské lyžování na Zimních olympijských hrách 2014", "text": "Alpské lyžování na Zimních olympijských hrách 2014\n\nAlpské lyžování na Zimních olympijských hrách 2014 představovalo jeden z patnácti soutěžních sportů. Jednotlivé závody probíhaly od 9. do 22. února 2014 v lyžařském středisku Roza Chutor nedaleko Krasnoj Poljany.\n\nNejvíce medailí si odvezla rakouská výprava, která z devíti olympijských kovů zaznamenala také nejvyšší počet vítězných závodů – tři zlaté. Slovinka Tina Mazeová vyhrála jako jediný účastník v soutěžích alpského lyžování dvě soutěže.\n\nProgram Zimních olympijských hrách 2014 v Soči zahrnoval celkem 10 závodů. Muži a ženy absolvovali sjezd, superkombinaci, slalom, obří slalom a super obří slalom (super-G). Výsledky z olympijských her se započítávaly do celkového hodnocení Světového poháru v alpském lyžování 2013/2014.\n\nProgram podle oficiálních stránek.\n\nNa Zimních olympijských hrách 2014 byla stanovena kvóta 320 startujících závodníků. Každý národní olympijský výbor mohl reprezentovat maximálně 22 závodníků, a to nejvíce 14 mužů nebo 14 žen. Pro účast na olympijských hrách mohli závodníci splnit limit A nebo B.\n\nZimních olympijských her se zúčastnilo 332 alpských lyžařů ze 74 zemí, respektive národních olympijských výborů. Čtyři státy se zimních her účastnily poprvé: Malta, Východní Timor, Togo a Zimbabwe. Venezuela a Thajsko pak zažily olympijský debut v soutěžích alpského lyžování. Indičtí reprezentanti, včetně sjezdaře Himanšu Thákura, původně startovali pod nezávislou olympijskou vlajkou, než došlo poprvé v samotném průběhu her ke zrušení suspendace indického olympijského výboru a vztyčení indické zástavy.\n"}
{"id": "959786", "url": "https://cs.wikipedia.org/wiki?curid=959786", "title": "Anapa", "text": "Anapa\n\nAnapa (rusky \"\") je město na pobřeží Černého moře u severozápadního konce Kavkazu v Krasnodarském kraji v Rusku. Jedná se o lázeňské město a v roce 2010 v něm žilo bezmála šedesát tisíc obyvatel.\n\nAnapa leží na pobřeží Černého moře, jihovýchodně od Kerčského průlivu, jižně od Těmrjuku a severozápadně od Novorossijska, od obou zhruba padesát kilometrů daleko. Spadá do oblasti vlhkého subtropického podnebí.\n"}
{"id": "959800", "url": "https://cs.wikipedia.org/wiki?curid=959800", "title": "Jan Šimek", "text": "Jan Šimek\n\nJméno a příjmení Jan Šimek má více nositelů:\n\n"}
{"id": "959809", "url": "https://cs.wikipedia.org/wiki?curid=959809", "title": "August Ansorge", "text": "August Ansorge\n\nAugust Ansorge (23. listopadu 1851 Heřmánkovice – 2. dubna 1932 Heřmánkovice) byl rakouský a český politik německé národnosti, na počátku 20. století poslanec Českého zemského sněmu a poslanec Říšské rady.\n\nProfesí byl zemědělcem. Vystudoval obecnou školu a po několik let prodělával soukromé vyučování. Veřejně a politicky se angažoval. Byl členem okresního zastupitelstva a členem výboru německé sekce zemské zemědělské rady.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii venkovských obcí (volební obvod Broumov) do Českého zemského sněmu. Politicky patřil k všeněmcům. Mandát obhájil ve volbách v roce 1908, nyní jako člen Německé agrární strany.\n\nVe volbách roku 1907 se stal poslancem Říšské rady (celostátní zákonodárný sbor), za volební obvod Čechy 128. Byl členem parlamentní frakce Německý národní svaz, v jejímž rámci zastupoval Německou agrární stranu. Mandát obhájil za stejný obvod ve volbách roku 1911.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "959828", "url": "https://cs.wikipedia.org/wiki?curid=959828", "title": "Sanford Konikoff", "text": "Sanford Konikoff\n\nSanford Konikoff (nebo také Sandy Konikoff) je americký bubeník. Počátkem roku 1966 se stal členem skupiny The Hawks, ze které později vznikla kapela The Band. V roce 1966 odehrál turné spolu se skupinou The Band a Bobem Dylanem. V roce 1969 se stal členem skupiny Grinder's Switch písničkáře Garlanda Jeffreyse; se skupinou v roce 1970 vydal jedno studiové album a skupina rovněž hrála na albu Johna Calea nazvaném \"Vintage Violence\". Během své kariéry pracoval s mnoha hudebníky i jako studiový hudebník; patří mezi ně například B. B. King, Albert King nebo Marc Benno.\n\nJeho přítelkyní byla pozdější zpěvačka Debbie Harry, která v té době pracovala jako servírka v klubu Max's Kansas City.\n\n\n"}
{"id": "959845", "url": "https://cs.wikipedia.org/wiki?curid=959845", "title": "Rudolf Berger (politik)", "text": "Rudolf Berger (politik)\n\nRudolf Berger (30. srpna 1870 Dornbach – ???) byl rakouský a český politik německé národnosti, na počátku 20. století poslanec Českého zemského sněmu a poslanec Říšské rady.\n\nVystudoval nižší gymnázium a vyšší reálnou školu ve Vídni. Pak absolvoval polytechniku ve Vídni a studoval rovněž lingvistiku na Vídeňské univerzitě. Profesně působil jako velkostatkář v Zulehen u Waidhofen an der Ybbs.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii městské (volební obvod Frýdlant) do Českého zemského sněmu. Politicky patřil k všeněmcům. Ve volbách roku 1901 se stal i poslancem Říšské rady (celostátní zákonodárný sbor), za městskou kurii, obvod Jablonec, Hodkovice n. Mohelkou, Smržovka atd. Na mandát rezignoval v prosinci 1906. Pak ho na sněmu nahradil Heinrich Kaulfersch.\n"}
{"id": "959850", "url": "https://cs.wikipedia.org/wiki?curid=959850", "title": "František Korbel (podnikatel)", "text": "František Korbel (podnikatel)\n\nFrantišek Korbel (24. července 1831, Bechyně – 1. ledna 1920, Praha) byl česko-americký milionář, podnikatel a zakladatel kalifornských vinic. Šampaňské (přesněji šumivé víno) z těchto vinic se od roku 1985 využívá při inauguracích a dalších slavnostech amerických prezidentů.\n\nNarodil se v roce 1831 v Bechyni v rodině místního šafáře. Po vystudování jindřichohradeckého gymnázia nastoupil v Praze na polytechniku (dnes ČVUT). Tady jej také zastihl revoluční rok 1848. Coby vlastenec vstoupil do Českomoravského bratrstva a nosil uniformu studentské legie. Na sobě ji měl i během svatodušních bouří, namířených proti generálu Alfrédu Windischgrätzovi. Při první potyčce mezi studenty a vojáky, odváděl manželku hraběte Villaniho a další dámy do bezpečí, takže se před následným prohledáváním domů a zatýkáním studentských legionářů stihl převléci za lokaje. Následně se účastnil obrany Klementina. Po potlačení bouří odešel na venkov, kde se spojil s Josefem Václavem Fričem. Spolu pak shromáždili oddíl na pomoc Slováků v Horních Uhrách, kde však byli u vsi Stará Turá drtivě poraženi uherskými husary. Po návratu byl s desítkami dalších studentů zatčen a vězněn na Hradčanech. Ačkoliv se mu zde podle jeho slov nevedlo špatně, rozhodl se pro útěk, při kterém využil skutečnosti, že profous zapomněl zamknout dveře na chodbu. Poté se skrýval, mimo jiné u knihkupce Bronkeho, jenž mu dal kontakt na lidi, kteří chtěli odjet do Ameriky. Následně se tedy přes Drážďany a Brémy dostal do New Yorku.\n\nV New Yorku začínal jako úplný chuďas. Nejprve pracoval na dráze, později pomáhal v tiskárně a prodával doutníky. Spolu s další šesticí Čechů obýval jeden pokoj. Proto se naučil anglicky a nedlouho poté se dal na obchod. Po přestěhování do Kalifornie založil továrnu, která vyráběla dřevěné bedýnky. Tu vedl společně se svými bratry. Díky tomu postupně zbohatl, a mohl tak rozšířit své podnikání o pilu a obchod se dřevem a dokonce založil vlastní časopis \"The Wasp\". V srpnu 1876 se jeho situace ovšem výrazně zhoršila. Nejprve totiž vyhořela továrna i přilehlé budovy (jelikož v ní zaměstnával Číňany, objevovaly se hlasy, že požár mohl být založen úmyslně), později došlo k potopení lodi s nepojištěným nákladem cedrového dřeva. Jak se dá vyčíst z korespondence s Vojtou Náprstkem, byl odhodlaný továrnu co nejdříve obnovit. Peníze na obnovu mu pak poskytli spřátelení američtí podnikatelé. Díky tomu mohl také vykácet lesy pro zisk nové půdy, pro chov dobytka a výrobu sýra. V roce 1882 založili Korbelovi v Kalifornii rozlehlé vinice, které dodnes nesou jejich jméno – Korbel Champagne Cellars.\n\nJelikož neměl dědice, rozhodl se na počátku 20. století svůj podíl v rodinném podniku prodat a vrátit se do vlasti. Od roku 1903 žil v Praze, kde se také dočkal vyhlášení samostatného Československa. Zemřel v Praze dne 1. ledna 1920 ve věku 88 let.\n\n"}
{"id": "959851", "url": "https://cs.wikipedia.org/wiki?curid=959851", "title": "Mary Andersenová", "text": "Mary Andersenová\n\nMary Andersenová, (nepřechýleně \"Mary Anderson\"; 19. února 1866 Greene County, Alabama – 27. června 1953 Monteagle, Tennessee) byla americká obchodnice s realitami, farmářka a majitelka vinic, vynálezkyně stěračů. Dne 10. listopadu 1903 nechala zaregistrovat svůj první patent na „automatické“ mytí oken vozu ovládaného zevnitř nazvaného stěrač.\n\nNarodila se v americkém okrese Greene County ve státě Alabama v roce 1866 na začátku období zvaného rekonstrukce, tj. po americké občanské válce. V roce 1889 se přestěhovala se svou ovdovělou matkou a sestrou do do vzkvétající města Birmingham v Alabamě. Poté co se zde usadila, jako realitní makléřka vybudovala ubytovací kapacity \"Fairmont Apartments\" na třídě \"Highland Avenue\". V roce 1893 se přestěhovala na západ do města Fresno ve státě Kalifornie, kde žila až do roku 1898 a pracovala jako chovatelka dobytka a pěstitelka vinic.\n\nPři návštěvě New Yorku v zimě 1903 si v tramvaji během mrazivého dne všimla, že řidič vozu jel s otevřeným předním oknem, protože nemohl kvůli dešti se sněhem udržet čelní sklo průhledné. Po návratu do Alabamy si sedmatřicetiletá Andersenová najala konstruktéra, který podle jejího návrhu sestrojil zařízení na čištění čelního skla. Její stěrač fungoval tak, že Andersenová připevnila stěrku na drát, který se dal prostrčit kabinou vozu a na konci ovládat pomocí držadla.\nMístní firma pak vyrobila model tohoto prvního stěrače. Tento první automobilový stěrač si nechala patentovat 10. listopadu 1903.\n\nJejí propracovanější zařízení se skládalo z páky uvnitř vozidla, které ovládalo gumový nůž na vnější straně čelního skla. Páka ovládala pružinové rameno, které se pohybovalo přes čelní sklo vozidla z jedné strany na druhou. Pro zajištění dobrého kontaktu mezi stěračem a oknem byla použita protizávaží. Pravdou je, že podobná zařízení byla vyrobena již dříve, ale Andersonová byla první, kdo docílil toho, že zařízení bylo účinné.\n\nV roce 1905 se Andersonová pokusila patent prodat jedné kanadské firmě, leč neúspěšně. Její žádost byla odmítnuta s odůvodněním, že patent nemá takovou hodnotu, aby jej firma mohla prodávat.\n\nKdyž v roce 1920 její patent vypršel, automobilový průmysl rostl exponenciálně a stěrače, které vycházely z její konstrukce, se staly nedílnou součástí výbavy. V roce 1922 je Cadillac jako první výrobce automobilů zařadil do standardní výbavy vozu.\n\nAndersonová se vrátila do Birminghamu a nadále se věnovala převážně obchodu s realitami. Zemřela v roce 1953 ve věku 87 let ve svém letním domě ve městě Monteagle ve státě Tennessee. V době svého úmrtí byla nejstarší členkou církve \"South Highland Presbyterian Church\". Její pohřeb vedl Dr. Frank A. Mathes z této církve a pohřbena byla na hřbitově \"Elmwood Cemetery\" v Birminghamu ve státě Alabama.\n\n"}
{"id": "959853", "url": "https://cs.wikipedia.org/wiki?curid=959853", "title": "Michal Gera", "text": "Michal Gera\n\nMichal Gera (* 15. února 1949) je český jazzový a bluesový trumpetista.\n\nMaturoval na SVVŠ v Jateční ulici v Ústí nad Labaem, poté dva semestry studoval hudební výchovu na pedagogické fakultě. Vystudoval skladbu a hru na trubku na Lidové konzervatoři, na Berklee College of Music v USA vystudoval jazzovou kompozici a aranžování.\n\nHrál ve skupinách Impuls, Pražský Bigband, Jazz sanatorium. Nyní působí v ASPM, Blues Session a Michal Gera Band, která má v repertoáru hlavně Gerovy skladby.\n"}
{"id": "959864", "url": "https://cs.wikipedia.org/wiki?curid=959864", "title": "Pop Model", "text": "Pop Model\n\nPop Model je čtvrté studiové album belgické popové zpěvačky Lio, vydané v roce 1986 u vydavatelství Polydor Records. O produkci alba se postarali Michel Esteban, Alain Chamfort, John Cale a Marc Moulin. V roce 2005 vyšlo album v reedici u vydavatelství ZE Records doplněné o několik bonusových písní.\n\n"}
{"id": "959865", "url": "https://cs.wikipedia.org/wiki?curid=959865", "title": "Baštanka", "text": "Baštanka\n\nBaštanka (ukrajinsky i rusky \"\") je město v Mykolajivské oblasti na Ukrajině. Leží severně od Mykolajivu, správního střediska celé oblasti, a východně od Inhulu. V roce 2011 žilo v Baštance přes dvanáct tisíc obyvatel.\n\nBaštanka byla založena v roce 1806, ovšem až do roku 1928 se nazývala \"Poltavka\" (\"\").\n"}
{"id": "959869", "url": "https://cs.wikipedia.org/wiki?curid=959869", "title": "Vinyla 2011", "text": "Vinyla 2011\n\nVinyla 2011 byl první ročník hudebních cen Vinyla.\n\n\n\n\n"}
{"id": "959871", "url": "https://cs.wikipedia.org/wiki?curid=959871", "title": "Abenomika", "text": "Abenomika\n\nAbenomika je novotvar, který vznikl koncem roku 2012 v Japonsku. Označuje ekonomická opatření, které japonský premiér Šinzó Abe představil jako odpověď na oslabující ekonomiku a rostoucí veřejný dluh Japonska, který dosahuje 218,9 % HDP (2012 odhad). Abenomika se opírá o tři základní pilíře; expanzivní měnovou politiku ze strany japonské centrální banky (Bank of Japan - BoJ), podporu obnovy regionů zasažených tsunami fiskální politikou společně s investicemi do infrastruktury a zaměření na podporu domácích podniků.\n\nAbenomika staví na třech pilířích, které se týkají různých oblastí japonské ekonomiky. \n\nPrvní krok je spojován s dosazením Haruhiko Kurody do čela japonské centrální banky. Haruhiko Kuroda byl dříve ředitelem Asijské rozvojové banky. Záhy začala BoJ skupovat státní dluhopisy a další aktiva. Hlavním cílem je dosažení pozitivní inflace na úrovni dvou procent. Mimoto je cílem zdvojnásobení peněžních prostředků v japonské ekonomice.\n\nInvestice do infrastruktury se považují za druhý pilíř abenomiky. Japonská infrastruktura je ovšem relativně vyspělá a proto se budou vyhrazené prostředky využívat hlavně na opravy. Důležitou součástí druhého pilíře jsou rekonstrukce po zemětřesení a vlně tsunami z roku 2011. Část rozpočtu připadne také na rozvoj regionů.\n\nTřetí pilíř se zaměřuje jak na podporu domácích, ale také zahraničních podniků. Pilíř počítá s vytvořením ekonomických zón, které mají lákat zahraniční investory. Samozřejmostí je podpora nových technologií, inovací a vzdělanosti a to především zvýšením mezinárodní prestiže japonských univerzit. Třetí pilíř také počítá s podporou žen na pracovním trhu a zvýšení konkurenceschopnosti japonských zemědělců.\nNavzdory mnoha pozitivním ohlasům má abenomika také věcnou kritiku. Např. kvůli odkupování dluhopisů, které zaručuje financování aktuálního dluhu Japonska na co nejnižší úrovni (součást prvního pilíře) je kritizována BoJ kvůli možné ztrátě nezávislosti.\n\nZa první čtvrtletí roku 2013 po zavedení abenomiky vykázalo Japonsko v meziročním srovnání růst HDP o 3,5 %, což je nejrychleji mezi vyspělými zeměmi G7.\n\n"}
{"id": "959873", "url": "https://cs.wikipedia.org/wiki?curid=959873", "title": "Matěj Bíba", "text": "Matěj Bíba\n\nMatěj Bíba (21. února 1849 Litohošť – 21. prosince 1907 Leskovice) byl rakouský a český politik, na počátku 20. století poslanec Českého zemského sněmu.\n\nVychodil školu v Moravči, další vzdělání získal u strýce v Stockerau. Od roku 1868 působil jako rolník.\n\nByl veřejně a politicky aktivní. Koncem 19. století zastával funkci okresního starosty v Pacově. Ve volbách v roce 1895 získal coby okresní starosta několik desítek hlasů do Českého zemského sněmu, ačkoliv nekandidoval. Poslancem zemského sněmu se ovšem prozatím nestal. Tehdy je uváděn jako stoupenec mladočeské strany. Na post okresního starosty byl opětovně zvolen roku 1898 a potvrzen císařem. Ve volbách v roce 1901 byl zvolen do Českého zemského sněmu v kurii venkovských obcí (volební obvod Pelhřimov, Pacov, Kamenice, Počátky). Politicky se nyní uvádí coby člen České agrární strany.\n\nV některých pramenech je uváděno, že zemřel v prosinci 1901. Zde se ovšem pravděpodobně jedná o záměnu číslice 7 za 1, jelikož ještě v září 1907 patřil mezi překladatele petice několika poslanců zemského sněmu. Tudíž jako pravděpodobnější se jeví rok úmrtí 1907.\n"}
{"id": "959878", "url": "https://cs.wikipedia.org/wiki?curid=959878", "title": "Koňská brána", "text": "Koňská brána\n\nKoňská brána (také \"Brána sv. Prokopa\") byla součástí opevnění Prahy na jihovýchodním konci Koňského trhu (dnes Václavské náměstí).\n\nBrána byla vybudována jako součást Nového Města pražského ve 2. polovině 14. století z hliněného valu obloženého opukovými kvádry. Branou se z města vycházelo na Říčanskou silnici (dnes Vinohradská ulice) směrem k Sázavskému klášteru. Klášter v 11. století založil svatý Prokop a brána po něm byla pojmenována. Za třicetileté války brána dokázala odolat obléhání Prahy, když se švédská armáda pod vedením generála Arvida Wittenberga pokoušela 3. a 4. srpna 1648 rozstřílet dělostřeleckou palbou hradby okolo brány. \nPři bráně v domku čp. 810/II a čp. 811/II byla umístěna celnice, v níž se vybíralo clo, především akcíz (daň z potravin dovážených do města). Brána neměla padací most, ze severovýchodu a východu byla obklopena Wimmerovými sady, Kanálskou a Rajskou zahradou. Původní podobu brány neznáme. Vně se z hradby obracela bastionem sv. Štěpána, někdy nazývaným sv. Michala. V roce 1831-1836 bránu v empírovém slohu přestavěl vídeňský architekt Peter Nobile za spolupráce stavebního inženýra Josefa Pachla. Ve shodném stylu, ale větším měřítku (s pěti arkádovými poli místo pražských tří) Nobile vystavěl v letech 1821–1824 i hradní bránu Burgtor ve vídeňském Hofburgu. \n\nHorní partie hradeb se na bráně rozšiřovala v terasu se zábradlím, sloužila Pražanům jako promenáda a vyhlídkové místo. Vyhlídku na svých vedutách zachytili Antonín Pucherna, Vincenc Morstadt i první fotografové. V letech 1875–1876 byla brána i s hradbami zbořena. Na jejím místě byla v letech 1885–1891 postavena budova Národního muzea. \n\n\n\n\n"}
{"id": "959880", "url": "https://cs.wikipedia.org/wiki?curid=959880", "title": "Slyš, jaký to nad řekou", "text": "Slyš, jaký to nad řekou\n\nSlyš, jaký to nad řekou (ve francouzském originále \"Les saints et les anges\" anebo \"Ave Maria de Lourdes\") je jihofrancouzská mariánská píseň z druhé poloviny 19. století, kterou každý den zpívají poutníci v Lurdech. V jednotném kancionále, do něhož byl po přepracování zařazen její text z Poutních zpěvů z roku 1909 (jen 8 namísto 14 slok) a v němž má upravenou melodii, je označena číslem 811. Šest jejích slok obsahuje také zpěvník Mešní zpěvy.\n\nJiný český text na tentýž nápěv je znám pod názvem Kde v údolí ku řece hora má sklon.\n\n"}
{"id": "959887", "url": "https://cs.wikipedia.org/wiki?curid=959887", "title": "Nayer", "text": "Nayer\n\nNayer Regalado (* 2. srpna 1985 Miami, USA) je americká popová zpěvačka kubánského původu. Zpívat a hrát začala ve věku sedmi let.\n\nV roce 2007 se seznámila s rapperem Pitbullem. O čtyři roky později s ním a zpěvákem Mohombi natočila videoklip \"Suave (Kiss Me)\".\n"}
{"id": "959897", "url": "https://cs.wikipedia.org/wiki?curid=959897", "title": "Bill Pitman", "text": "Bill Pitman\n\nBill Pitman (rodným jménem William Keith Pitman; * 12. února 1920) je americký kytarista. Hudbě se věnoval již od dětství, neboť jeho otec hrál na kontrabas. Nejprve hrál na trubku a klavír, ale později zůstal jen u kytary. Mezi jeho vzory patřili například Eddie Lang a Charlie Christian. Po konci druhé světové války se zapsal na California Institute of the Arts, kde pokračoval ve studiu hry na kytaru. během své kariéry pracoval převážně jako studiový hudebník; hrál s mnoha rozlišnými hudebníky, mezi které patří Herb Alpert, The Beach Boys, Frank Sinatra, Jan and Dean, The Ronettes, Jack Nitzsche nebo The Byrds.\n\n"}
{"id": "959905", "url": "https://cs.wikipedia.org/wiki?curid=959905", "title": "Ejhle, Hospodin přijde", "text": "Ejhle, Hospodin přijde\n\nEjhle, Hospodin přijde (v latinském originále \"Ecce, Dominus veniet\") je antifona, která se v českých zemích nejpozději od poloviny 19. století zpívá na začátku mše v adventním období. Jde o antifonu z oficia první neděle adventní, její zpívání přede mší snad navazuje na starší praxi \"antifon před rorate\". Zpěv je často označován jako vstupní antifona, o vstupní antifonu (introit) však rozhodně nejde.\n\nV jednotném kancionálu má číslo 101 a tři různé nápěvy, všechny jsou více či méně upravenou podobou chorálního nápěvu latinské antifony. Pražská verze (101A) je převzata z Českého kancionálu a nejdoslovněji reprodukuje nápěv latinské předlohy podle Antifonáře Arnošta z Pardubic. (Je rozšířeným omylem, že z Arnoštova antifonáře pochází česká antifona jako taková. Antifonář ve skutečnosti žádné české antifony neobsahuje.) Brněnská verze (101B) je převzata z Cyrilometodějského kancionálu, olomoucká verze (101C) z Boží cesty.\n\n"}
{"id": "959906", "url": "https://cs.wikipedia.org/wiki?curid=959906", "title": "Marty Napoleon", "text": "Marty Napoleon\n\nMarty Napoleon (2. června 1921 New York – 27. dubna 2015 Glen Cove) byl americký jazzový klavírista. V roce 1946 se stal členem skupiny Gene Krupy a později hrál ve skupině svého strýce Phila Napoleona. V roce 1952 nahradil Earla Hinese v orchestru Louise Armstronga. V pozdějších letech spolupracoval například se svým bratrem Teddy Napoleon a na přelomu šedesátých a sedmdesátých let byl opět členem Armstrongovo orchestru. Během své kariéry spolupracoval i s dalšími hudebníky, mezi které patří Kai Winding, Charlie Ventura nebo Rex Stewart. Zemřel v roce 2015 ve věku 93 let.\n"}
{"id": "959907", "url": "https://cs.wikipedia.org/wiki?curid=959907", "title": "Ralph Sharon", "text": "Ralph Sharon\n\nRalph Sharon (17. září 1923 Londýn – 31. března 2015) byl britský jazzový klavírista. Svou profesionální kariéru zahájil v roce 1946 jako člen kapely pozounisty Teda Heatha. V roce 1953 se přestěhoval do Spojených států amerických, kde v roce 1958 poprvé nahrával se zpěvákem Tonym Bennettem. S Bennettem často spolupracoval i v následujících čtyřech dekádách. Sám vydal řadu alb pod svým jménem a spolupracoval s mnoha dalšími hudebníky, mezi které patří Chris Connor, Frances Faye a Johnny Hartman.\n"}
{"id": "959908", "url": "https://cs.wikipedia.org/wiki?curid=959908", "title": "Bob Carter", "text": "Bob Carter\n\nBob Carter (11. února 1922 New Haven, Connecticut – 1. srpna 1993) byl americký jazzový kontrabasista. Svou kariéru zahájil v roce 1937 jako člen různých malých orchestrů; v roce 1944 založil své vlastní trio. Později se usadil v New Yorku, kde spolupracoval například s Tonym Scottem, Dizzy Gillespiem a Charliem Parkerem. V letech 1947 až 1949 a znovu 1953 až 1954 byl členem kapely saxofonisty Charlieho Ventury. Mezitím hrál s Bennym Goodmanem.\n\n"}
{"id": "959911", "url": "https://cs.wikipedia.org/wiki?curid=959911", "title": "Paramore (album)", "text": "Paramore (album)\n\nParamore je čtvrté studiové album americké rockové skupiny Paramore. Vyšla 5. dubna 2013 přes Fueled by Ramen. Je to první deska bez bratrů Joshe a Zaca Farrouových, kteří skupinu opustili. Tato deska skupiny je první, jež se dostala na vrchol americké hitparády Billboard 200.\n\n"}
{"id": "959912", "url": "https://cs.wikipedia.org/wiki?curid=959912", "title": "Adam Gebrian", "text": "Adam Gebrian\n\nAdam Gebrian (* 9. května 1979 Boskovice) je český architekt, teoretik, propagátor, kritik architektury a její fanoušek, jak sám o sobě tvrdí. Namísto vlastního navrhování staveb se vědomě rozhodl pro propagaci architektury a za tuto „neúnavnou publikační a diskuzní aktivitu ve veřejném prostoru směřující ke zvyšování povědomí o architektonické kultuře“ získal v roce 2015 titul „Architekt roku“. Od léta roku 2018 spolupracuje s novou internetovou televizí MALL.TV. \n\nNarodil se v Boskovicích, ale dětství prožil ve Zlíně. V roce 2006 absolvoval Fakultu umění a architektury Technické univerzity v Liberci, díky Fulbrightovu stipendiu postgraduálně studoval na Southern California Institute of Architecture (SCI-Arc) v Los Angeles (absolvoval v roce 2008). \n\nNa studiích v Liberci se seznámil se svou budoucí manželkou, umělkyní Markétou Gebrian (* 1981). Žili v Amsterdamu, Rotterdamu, Paříži, Londýně, Los Angeles a v Praze. Vzali se v roce 2011, v listopadu roku 2015 se jim narodil syn Filip. \n\nAdam Gebrian pracoval v architektonických kancelářích Maxwan, Dominique Perrault Architecture, A69 a Bamber & Reddan. V letech 2007 až 2014 byl členem redakční rady časopisu \"Era 21\". Od roku 2009 je moderátorem vlastního pořadu \"Bourání\" na Radiu Wave. Psal týdenní seriál o architektuře pro \"Lidové noviny\" a pro \"Respekt\", poté pro \"Hospodářské noviny\". Byl jedním z hlavních přispěvatelů skupinového blogu (nejen) o architektuře \"archit.cz\". Podílel se na projektu Ostrava 2015. Je jedním z autorů nově vytvořeného Centra architektury a městského plánování (CAMP) v Praze, které sídlí v budově Institutu plánování a rozvoje hl. m. Prahy.\n\nV roce 2010 byla postavena jeho první a jediná realizace v podkrkonošské Jilemnici. Jedná se o rodinný dům čp. 1229. \n\nNa internetové televizi Stream.cz uváděl svůj pořad \"Gebrian versus\", ve kterém se zabýval hlavně architekturou ve veřejném prostoru a novými stavbami placenými z veřejných zdrojů. V novějších dílech pořadu se zabývá také zahraničními stavbami a projekty. \n\nOd léta 2018 spolupracuje s novou internetovou televizí MALL.TV, na které uvádí dva pořady o architektuře. Překvapivé stavby je pořad, který koncepčně volně navazuje na původní Gebrian versus na Streamu.\n\nDruhý pořad má název . Jedná se o krátké, cca dvouminutové postřehy zpravidla s různými detaily z veřejných prostor, například využití telefonní budky jako reklamní plochy, nebo instalace dvou sloupů s různým účelem na jedno místo.\n\nVyučuje na soukromé škole architektury ARCHIP a na Prague Institute. Podílí se na organizaci multioborové setkávací akce Pecha Kucha Night.\n\n\n"}
{"id": "959913", "url": "https://cs.wikipedia.org/wiki?curid=959913", "title": "František Blahovec", "text": "František Blahovec\n\nFrantišek Blahovec, uváděn též jako František Bláhovec (4. dubna 1864 Žár – 16. března 1942 Volyně), byl rakouský a český římskokatolický kněz, regionální aktivista v Pošumaví a politik, na počátku 20. století poslanec Českého zemského sněmu.\n\nPocházel se selské rodiny z Pošumaví. Otec Pavel Blahovec měl zemědělské hospodářství v Žáru u Volyně. Matka byla Marie rozená Maršálková z Nespic. Vychodil jednotřídní školu v Onšovicích. V roce 1876 přešel na gymnázium v Písku. Zde složil roku 1884 maturitu s velmi dobrým prospěchem. Už během středoškolských studií se začal zajímat o veřejné záležitosti. Četl Národní listy a poté, co zemřel redaktor Josef Barák, zaslal Blahovec s několika spolužáky do redakce Národních listů kondolenci. Za to pak byl vyšetřován zemskou školskou radou, ale nebyl potrestán. V Písku se také seznámil se spisovatelem Adolfem Heydukem, který ve městě tehdy působil jako pedagog.\n\nPo maturitě nastoupil do kněžského semináře v Českých Budějovicích. Zde ho ovlivnily názory biskupa Jana Valeriána Jirsíka, který spojoval katolickou zbožnost s podporou českých státoprávních aspirací. 22. července 1888 byl vysvěcen na kněze. Nejprve působil jako kaplan v Zejbiši, po třech měsících získal post administrátora v Čachrově a od 11. listopadu 1890 v této obci působil jako farář. V Čachrově se začal angažovat i politicky v mladočeských kruzích. V roce 1890 založil v Čachrově hasičský spolek, stál za vznikem místní pobočky Národní jednoty pošumavské. Roku 1895 inicioval vznik záložny, díky jeho iniciativě byl v Čachrově ustaven i včelařský spolek. Prosazoval melioraci zemědělské půdy a regulaci Pstružné. V roce 1901 se podílel na zbudování družstevní elektrárny. Měl rovněž zásluhu na rozšíření českojazyčné školy, opravě kostela, výstavbě vodovodu a rozvoji dobytčích trhů. Prosadil výstavbu okresní silnice Čachrov-Nemilkov a zřízení postu obvodního lékaře. Měl podíl na povýšení Čachrova na městys. Spolu s ing.J.Havránkem prosadil roku 1901 založení družstevní škrobárny v Horažďovicích a stal se jejím prvním předsedou.\n\nVe volbách v roce 1901 byl zvolen do Českého zemského sněmu v kurii venkovských obcí (volební obvod Strakonice). Politicky se uvádí coby člen mladočeské strany. Byl jediným katolickým knězem v poslaneckém klubu mladočeské strany. Na sněmu byl členem petiční a školské komise a působil coby zapisovatel mladočeského klubu. Mandát na sněmu obhájil ve volbách v roce 1908.\n\nVyvíjel aktivity na podporu českého etnika v Pošumaví, publikoval v regionálních a menšinových periodikách. Mezi jeho známé patřili spisovatelé Karel Klostermann a Jindřich Šimon Baar. V roce 1905 přešel z Čachrova na farářský post ve Volenicích. I zde vyvíjel veřejné, spolkové a politické aktivity. Spoluzaložil místní družstevní sušárnu, podílel se na výstavbě vodovodu a inicioval výstavbu silnic Volenice – Kalenice a Volenice – Krejnice. Na zemském sněmu prosadil příspěvek na opravu volenického kostela. Mezi jeho počiny patří i výstavba obecního domu a měšťanské školy ve Volenicích. Celkem za svého života inicioval v regionu Pošumaví vznik 17 hasičských jednot, 16 poboček Národní jednoty pošumavské, 7 spolků Červeného kříže a 47 záložen. V jiném pramenu uváděn jeho podíl na založení 37 záložen a 17 poboček Národní jednoty pošumavské.\n\nZa první světové války u něj byla roku 1917 provedena domovní prohlídka, pro jeho styky s českou opozicí a kvůli aktivitám ve prospěch osvobození selských mladíků od vojenské služby. V době po válce začal ve Volenicích sloužit mše v českém jazyce, což bylo později zakázáno konzistoří. Udržoval široké společenské a politické kontakty. Na faře ve Volenicích s ním jednali mimo jiné Karel Kramář nebo Alice Masaryková. Do penze odešel 4. října 1932 a usadil se ve Volyni. Byl čestným předsedou tamního muzea a členem výboru Národního sjednocení. V roce 1933 u něj byla provedena domovní prohlídka na základě podezření z trestných činů podle zákona na ochranu republiky. Po roce 1939 byl aktivní v Národním souručenství. Zemřel v březnu 1942 ve Volyni a byl pohřben na volyňském hřbitově.\n"}
{"id": "959914", "url": "https://cs.wikipedia.org/wiki?curid=959914", "title": "Bob Dorough", "text": "Bob Dorough\n\nBob Dorough (12. prosince 1923 Cherry Hill, Arkansas – 23. dubna 2018) byl americký jazzový klavírista a zpěvák. Vyrůstal v Texasu a během druhé světové války hrál ve vojenské kapele. Po konci války studoval na University of North Texas College of Music. V polovině padesátých let nahrával se zpěvačkou Blossom Dearie. Spolu s Benem Tuckerem je autorem písně „Comin' Home Baby!“, kterou později nahráli například Mel Tormé nebo Michael Bublé. Během své kariéry spolupracoval s mnoha hudebníky, mezi které patří Miles Davis, Buddy Banks, Harold Danko a Sam Most. V roce 2007 zpíval v několika písních z alba \"Obligatory Villagers\" zpěvačky Nellie McKay.\n\n"}
{"id": "959915", "url": "https://cs.wikipedia.org/wiki?curid=959915", "title": "Charles Thompson", "text": "Charles Thompson\n\nCharles Thompson (21. března 1918 Springfield, Ohio – 16. června 2016, Tokio, Japonsko) byl americký jazzový klavírista. \n\nSvou profesionální kariéru zahájil již v nízkém věku; ve dvanácti hrál například s klavíristou Benniem Motenem. V letech 1944 až 1945 hrál v kapele Colemana Hawkinse a Howarda McGhee. Během své kariéry hrál s mnoha dalšími hudebníky, mezi které patří Paul Gonsalves, Charlie Parker, Harold Ashby, Dexter Gordon, Paul Quinichette a J. C. Heard. Často býval nazýván Sir Charles Thompson, což jako první začal používat saxofonista Lester Young. Je autorem jazzového standardu „Robbins' Nest“.\n"}
{"id": "959916", "url": "https://cs.wikipedia.org/wiki?curid=959916", "title": "Lola Albright", "text": "Lola Albright\n\nLola Albright (20. července 1925 Akron, Ohio - 23. března 2017, Toluca Lake, Kalifornie) byla americká herečka a zpěvačka, narozena rodičům Johnu Paul Albrightovi a Marion Albrightové rozené Harveyové. Oba její rodiče působili jako gospeloví zpěváci.\n\nLola navštěvovala \"King Grammar School\", později \"West High School\".[2] Než se přestěhovala do Hollywoodu, působila zpočátku jako úspěšná modelka. Učila se 20 let hře na klavír a od 15 let pracovala jako recepční v budově rozhlasu WAKR v městě Akron.[3] Ve věku 18 let se přestěhovala do Clevelandu a pracovala zde jako stenografka v Radiu WTAM. Své první rozhlasové - hudební vystoupení měla v Radiu WJW v Clevelandu.[2]\n\nSvou hereckou kariéru zahájila v roce 1947 malou rolí ve filmu \"The Unfinished Dance, a v roce 1949\" získala roli ve filmu \"Champion\". V pozdějších letech se představila ve vedlejších rolích ve více, než 20 titulech, včetně několika \"béčkových\" westernů. V hlavní roli se představila filmem \"Kid Galahad\" (1962), spolu s Elvisem Presleyem, dále ve francouzském filmu \"Les Félins\" (1964) v režii René Clémenta a ve výpravném westernu \"The Way West\" (1967). V letech 1952 až 1958 byl jejím manželem herec Jack Carson.\n\nLola Albright se poprvé objevila v televizi v \"Inside Story\", v episodě \"Lux Video Theatre\".[2] Hostovala v televizním seriálu v podobném stylu, jako byla série \"Alfred Hitchcock Presents\", \"The Thin Man Mysteries\", \"Gunsmoke\", \"Rawhide\", \"The Dick Van Dyke Show\", \"My Three Sons\", \"The Beverly Hillbillies\", \"Bonanza\", \"The Man from U.N.C.L.E.\", \"Medical Center\", \"Kojak\",\"Columbo\", \"McMillan & Wife\", \"Quincy, M.E.\", \"Starsky and Hutch\" a \"The Incredible Hulk\".\n\nV roce 1958 byla obsazena do televizního detektivního seriálu \"Peter Gunn\", který produkoval Blake Edwards a jehož autorem byl Henry Mancini. Lola Albright ztvárnila Edie Hartovou, zpěvačku nočního klubu, o kterou měl romantický zájem hlavní hrdina Peter Gunn (Craig Stevens). V roce 1964 se objevila s tímto bývalým kolegou ze seriálu \"Peter Gunn\" (Craig Stevens) v krátkotrvajícím CBS dramatu \"Mr. Broadway (\"episoda \"Sticks and Stones Can Break My Bones\").\n\nKdyž musela Dorothy Malone v roce 1966 podstoupit naléhavou operaci, byla Lola obsazena v hlavním vysílacím čase jako Constance Mackenzie v telenovele \"Peyton Place\". V té době označila Lola Albright tuto roli jako \"jednu z největších výzev mé divadelní kariéry.\"[4]\n\nLola Albright hrála nejen ve filmech, ale hostovala i v televizi až do svého odchodu do důchodu v polovině 80. let\n\nRole Loly Albrightové v seriálu Peter Gunn přímo vedla ke vzniku hudebních alb doprovázených Henry Mancinim a jeho orchestrem, včetně alba \"Lola Wants You (1957)[5]\" a Dreamsville (1959)[6]\n\nS Columbia Records spolupracovala smluvně jako zpěvačka.[3]\n\nDalší písně v podání Loly Albrightové:\n\nSkladba \"\"How High The Moon\"\" která zazněla v podání Loly Albrightové v páté epizodě první řady seriálu \"Peter Gunn\" (epizoda \"\"The Frog\"\") patří k nejlepším interpretacím této písně vůbec. (hudba: \"Morgan Lewis,\" text: \"Nancy Hamilton\")\n\nV roce 1959 byla Lola Albright nominována na cenu Emmy Award za nejlepší herečku ve vedlejší roli dramatického seriálu \"Peter Gunn.[7]\" V roce 1966 získala \"Stříbrného medvěda (Silver Bear for Best Actress award)\" za nejlepší ženský herecký výkon na \"16. Mezinárodním filmovém festivalu v Berlíně za svou roli v \"Lord Love a Duck\".[8]\"\n\nLola Albrightová byla vdaná a rozvedená třikrát, zůstala bez dětí. Její první manželství, s \"nejmenovaným rozhlasovým manažerem,\" došlo v roce 1944. Rozvedli se v roce 1949.\n\nJejím druhým manželem byl herec Jack Carson (1951 až 1958). (\"jiný zdroj uvádí, že se vzali 1. srpna 1952 a rozvedli se 10. listopadu 1958)\". [2]\n\nJejí třetí manželství bylo s hercem Billem Chadneyem (od 1961 do 1975), který hrál Emmetta - klavíristu v seriálu \"Peter Gunn\".\n\n- režisér filmu Les Félins (1964) \"René Clemént\" přirovnává herečku \"Jane Fonda\" k „nezralému plodu“ avšak Lolu Albright ke „krásnému ovoci, které uzrálo na slunci“ (\"the Saint\")\n\n\"- Alain Delon\" neskrýval nadšení z filmové spolupráce s \"Jane Fonda\" a její další americkou kolegyní. Charakterizoval je takto: \"\"Jane je kouzelně divoká a Lola dokonale civilizovaná.\"\" (the Saint)\n\nmenší role:\n\n\n"}
{"id": "959918", "url": "https://cs.wikipedia.org/wiki?curid=959918", "title": "Míchel", "text": "Míchel\n\nMíchel, vlastním jménem José Miguel González Martín del Campo (* 23. březen 1963, Madrid) je bývalý španělský fotbalista. Hrával na pozici záložníka.\n\nV dresu španělské reprezentace hrál na dvou světových šampionátech, mistrovství v Mexiku roku 1986 a mistrovství v Itálii roku 1990. Zúčastnil se i evropského šampionátu roku 1988. Celkem za národní tým odehrál 66 utkání a vstřelil 21 gólů.\n\nS Realem Madrid dvakrát vyhrál Pohár UEFA (1984/85, 1985/86). Šestkrát se s Realem stal mistrem Španělska a třikrát získal španělský pohár.\n\nRoku 1986 byl ve Španělsku vyhlášen fotbalistou roku (cena Don Balon). V anketě Zlatý míč, která hledala nejlepšího fotbalistu Evropy, bodoval třikrát. Roku 1987 skončil čtvrtý, roku 1988 třináctý, roku 1989 znovu třináctý.\n"}
{"id": "959919", "url": "https://cs.wikipedia.org/wiki?curid=959919", "title": "Al Porcino", "text": "Al Porcino\n\nAl Porcino (14. května 1925 New York – 31. prosince 2013 Mnichov) byl americký jazzový trumpetista. Svou profesionální kariéru zahájil v roce 1943 a v následujících letech hrál v několika různých big bandech. Spolupracoval například s Woodym Hermanem, Stanem Kentonem, Georgiem Auldem, Louisem Primou, Chubbym Jacksonem, Tommym Dorseyem a Genem Krupou. Od sedmdesátých let žil v Německu, kde také v roce 2013 ve věku osmaosmdesáti let zemřel.\n\n"}
{"id": "959921", "url": "https://cs.wikipedia.org/wiki?curid=959921", "title": "Howard Rumsey", "text": "Howard Rumsey\n\nHoward Rumsey (7. listopadu 1917 Brawley, Kalifornie – 15. července 2015) byl americký jazzový kontrabasista. Nejprve se učil hrát na klavír, později přešel k bicím a nakonec přešel ke kontrabasu. Svou kariéru zahájil s různými lokálními hudebníky až se stal členem kapely Stana Kentona. V pozdějších letech hrál například s Charliem Barnetem a Barneyem Bigardem a následně se na čas přestal věnovat hudbě. Když se koncem čtyřicátých let vrátil, stal se členem domovské kapely v klubu Lighthouse Café.\n"}
{"id": "959927", "url": "https://cs.wikipedia.org/wiki?curid=959927", "title": "Diskografie Small Faces", "text": "Diskografie Small Faces\n\nSmall Faces byla britská mod kapela založená v roce 1965 Stevem Marriottem, Ronniem Lanem, Kenneym Jonesem a Jimmy Winstonem (který byl záhy nahrazen Ianem McLaganem). Kapela byla silně ovlivněná americkým rhythm and blues, před rozpadem v roce 1969 se přiklonila k psychedelii.\n"}
{"id": "959928", "url": "https://cs.wikipedia.org/wiki?curid=959928", "title": "Harold J. Berman", "text": "Harold J. Berman\n\nHarold Joseph Berman (13. února 1918, Hartford, Connecticut - 13. listopadu 2007, New York) byl americký právní historik, odborník na mezinárodní a srovnávací právo, profesor Harvardovy univerzity.\n\nVystudoval právo na Yaleově univerzitě, kde roku 1947 získal také doktorát. Za války sloužil jako kryptograf a byl vyznamenán Bronzovou hvězdou. Od roku 1948 přednášel na Harvardově univerzitě právní dějiny a mezinárodní právo a vynikl zejména jako znalec sovětského práva. Od roku 1955 navštěvoval tehdejší Sovětský svaz, kde přednášel o americkém právu a po roce 1990 působil jako poradce v řadě postkomunistických zemí a v Číně. Roku 1985 přešel na Emory University, kde rozvinul program bádání o vztazích mezi právem a náboženstvím ve středověké a novověké Evropě. Byl jedním ze zakladatelů \"World Law Institute\" na Emory University a podporoval studia světového práva. První takový studijní program založil roku 2000 na Středoevropské univerzitě v Budapešti. Po roce 1990 získal tři čestné doktoráty a roku 1997 byl zvolen členem American Academy of Arts and Sciences v Cambridge (Massachusetts). \"Emory Law Journal\" mu v roce 2008 věnoval zvláštní číslo.\n\nBerman byl velmi plodný autor, napsal 25 knih a více než 400 odborných článků o teorii a dějinách práva. Jeho nejznámější dílo, \"Law and Revolution\" (\"Právo a revoluce\"), je rozsáhlá monografie, která sleduje vznik a vývoj západního práva od raného středověku po současnost. Evropské právní dějiny lze podle něho rozdělit do několika období, která začínají revolucemi - od \"papežské revoluce\" v 11. až 13. století, jíž je věnován první díl, přes reformaci, americkou a francouzskou revoluci až po komunistickou revoluci v Rusku. Ve vrcholném středověku se zformovaly jedinečné rysy západní právní tradice, jako je odlišení práva od panovnické moci i náboženství, představa soudcovské nezávislosti nebo vznik právní vědy, pěstované na nezávislých univerzitách, k nimž později přistoupily myšlenky obecné lidské rovnosti a lidských práv. Západní právo se tedy vyvíjí a má své dějiny a protože je pluralitní, má také své revoluce.\n\n\n"}
{"id": "959935", "url": "https://cs.wikipedia.org/wiki?curid=959935", "title": "Blackwell (Texas)", "text": "Blackwell (Texas)\n\nBlackwell je město v okrese Nolan County a Coke County ve státě Texas ve Spojených státech amerických. V roce 2010 zde žilo 311 obyvatel. S celkovou rozlohou 1,5 km² byla hustota zalidnění 210 obyvatel na km².\n"}
{"id": "959937", "url": "https://cs.wikipedia.org/wiki?curid=959937", "title": "Marc Anthony", "text": "Marc Anthony\n\nMarco Antonio Muñiz, známý pod jménem Marc Anthony (16. září 1968, New York, USA) je americký zpěvák, herec a producent původem z Portorika. Za svou uměleckou kariéru získal řadu ocenění a jeho alb se po celém světě prodalo více než 12 milionů. Jeho nejlepším dílem byla písnička Rain over me.\n\nV roce 1994 se mu narodila dcera, s její matkou však nebyli manželé. Oženil se až roku 2000, kdy si vzal bývalou Miss Universe Dayanaru Torres, s níž má dva syny. V roce 2004 však bylo manželství rozvedeno. Jeho druhou manželkou se ještě téhož roku stala jeho dlouholetá přítelkyně Jennifer Lopez (on jejím třetím manželem). O čtyři roky později se jim narodila dvojčata. Anthony a Lopez oznámili odluku v červenci 2011, přičemž Anthony požádal o rozvod 9. dubna 2012. Jejich rozvod byl dokončen 16. června 2014, přičemž Lopez si ponechala primární péči o dvě děti.\n"}
{"id": "959938", "url": "https://cs.wikipedia.org/wiki?curid=959938", "title": "Al Casey", "text": "Al Casey\n\nJméno a příjmení Al Casey nosí více různých osob:\n\n"}
{"id": "959941", "url": "https://cs.wikipedia.org/wiki?curid=959941", "title": "Kintzheim", "text": "Kintzheim\n\nKintzheim je francouzská obec v departementu Bas-Rhin v regionu Grand Est. V roce 2010 zde žilo 1 551 obyvatel.\n\n\"Počet obyvatel\" \n\n"}
{"id": "959943", "url": "https://cs.wikipedia.org/wiki?curid=959943", "title": "Al Casey (kytarista)", "text": "Al Casey (kytarista)\n\nAl Casey (26. října 1936 Long Beach − 17. září 2006 Phoenix) byl americký kytarista. Během své kariéry působil převážně jako studiový hudebník, ale vydal i několik vlastních hitových singlů. Na počátku své kariéry spolupracoval se zpěvákem a producentem Lee Hazlewoodem. Později spolupracoval s kytaristou Duanem Eddym a je autorem nebo spoluautorem několika jeho hitů, včetně „Forty Miles of Bad Road“ (1959). Za svůj přínos rockabilly hudbě byl uveden do Rockabilly Hall of Fame.\n"}
{"id": "959944", "url": "https://cs.wikipedia.org/wiki?curid=959944", "title": "Mozartovy sady", "text": "Mozartovy sady\n\nMozartovy sady (\"Mozartův park\") se nacházejí v Karlových Varech ve svahu nedaleko hřbitovního kostela svatého Ondřeje. Jsou ohraničeny ulicemi Ondřejská, Bezručova a I. P. Pavlova. Táhnou se od bazénu hotelu Thermal po kostel svatého Ondřeje. Mozartovy sady zde byly založeny v roce 1911 a pojmenovány po Franzi Xaveru Wolfgangu Mozartovi, který zde byl roku 1844 pohřben.\n\nPo epidemii roku 1784 byl v těchto místech za Ostrovskou branou na konci Ostrovské uličky (ulice Ondřejská) na severovýchodním okraji města založen městský hřbitov místo dosavadního hřbitova u kostela svaté Máří Magdaleny. Od roku 1859 se pohřbívalo i na novém hřbitově v Drahovicích. Ondřejský hřbitov byl zrušen a roku 1913 přeměněn na park. \n\nSeverně od kostela svatého Ondřeje se nacházejí zbytky původního hřbitova, který zde fungoval do roku 1911, kdy byl hřbitov začleněn do parku.\n\nNa bývalém hřbitově, v centrální části parku, je nad cestou instalováno 20 kamenných náhrobků osobností z 18. a 19. století. Náhrobky jsou sestaveny do půdorysu velkého půlkruhu. Jsou zde například náhrobky:\nU presbytáře kostela svatého Ondřeje:\n\n\n"}
{"id": "959945", "url": "https://cs.wikipedia.org/wiki?curid=959945", "title": "Al Casey (jazzový kytarista)", "text": "Al Casey (jazzový kytarista)\n\nAl Casey (15. září 1915 Louisville − 11. září 2005 New York) byl americký swingový kytarista. Vyrůstal v New Yorku, kde navštěvoval DeWitt Clinton High School. Počátkem třicátých let se stal členem kapely klavíristy Fatse Wallera a spolupracoval s ním až do jeho smrti v roce 1943. Roku 1944 krátce pracoval s trumpetistou Louisem Armstrongem a v tom roce rovněž hrál s klavíristou Clarencem Profitem. Během své kariéry vydal i několik vlastních nahrávek a spolupracoval s dalšími hudebníky, mezi které patří Frankie Newton, Billie Holiday nebo Teddy Wilson. Zemřel několik dní před svými devadesátými narozeninami na rakovinu tlustého střeva.\n"}
{"id": "959946", "url": "https://cs.wikipedia.org/wiki?curid=959946", "title": "Center (Texas)", "text": "Center (Texas)\n\nCenter je město v okrese Shelby County ve státě Texas ve Spojených státech amerických. V roce 2000 zde žilo 5678 obyvatel. S celkovou rozlohou 16,2 km² byla hustota zalidnění 351,8 obyvatel na km².\n"}
{"id": "959951", "url": "https://cs.wikipedia.org/wiki?curid=959951", "title": "Colt", "text": "Colt\n\nColt [\"kolt\"] může znamenat:\n\n\n\n"}
{"id": "959953", "url": "https://cs.wikipedia.org/wiki?curid=959953", "title": "Chandler (Texas)", "text": "Chandler (Texas)\n\nChandler je město v okrese Henderson County ve státě Texas ve Spojených státech amerických. V roce 2010 zde žilo 2734 obyvatel. S celkovou rozlohou 9,2 km² byla hustota zalidnění 300,4 obyvatel na km².\n"}
{"id": "959955", "url": "https://cs.wikipedia.org/wiki?curid=959955", "title": "Gorlice", "text": "Gorlice\n\nGorlice jsou město a městská gmina v jihovýchodním Polsku s přibližně 29 tisíci obyvateli. Nacházejí se jihovýchodně od Krakova a jižně od města Tarnów mezi městy Jasło a Nowy Sącz v Malopolském vojvodství. Je to sídlo gorlického okresu. Gorlice leží na severní hranici Nízkých Beskyd, přičemž přiléhající západní část Nízkých Beskyd se běžně nazývá Gorlické Beskydy. Nejvyšším vrcholem města Gorlice je kopec s názvem Łysa Góra (441 m n. m.). Město leží v údolí řek Ropy a Sękówky.\n\nPřesné datum založení města není jisté. Podle kroniky Marcina Gromera bylo město založeno v roce 1354 za vlády Kazimíra Velkého německými osadníky ze Zhořelce. V šestnáctém a sedmnáctém století bylo město Gorlice jedním z důležitých center kalvinismu. Také bylo důležitým centrem řemesel a obchodu.\nV devatenáctém století se gorlický okres stal kolébkou ropného průmyslu.\nV roce 1865 se město stalo krajským městem. Od té doby se město prudce rozvíjelo, byla postavena nemocnice, střední škola či byl v roce 1900 otevřen městský park.\nRozvoj města byl přerušen první světovou válkou. Dne 2. května 1915 se ve městě a jeho okolí odehrála bitva u Gorlice, v níž německá a rakousko-uherská armáda prolomily frontu s Rusy. Jako důsledek jednak samotné bitvy, tak i předchozích pozičních bojů trvajících 126 dní, byla většina budov ve městě zničena.\n\n\n"}
{"id": "959956", "url": "https://cs.wikipedia.org/wiki?curid=959956", "title": "Jean de Carro", "text": "Jean de Carro\n\nJean de Carro, také německy Johann Carro (8. srpna 1770, Ženeva, Švýcarská konfederace – 12. března 1857, Karlovy Vary) byl švýcarský lékař. Získal dokotorát v Edinburghu. V roce 1826 přijel léčit svou dnu do Karlových Varů. Později zde sezóně působil jako lékař, jinak pobýval ve Vídni. Je pohřben v Karlových Varech v Mozartových sadech.\n\nJean de Carro zavedl očkování proti lidským neštovicím za použití kravských neštovic, podávání jódu při zduření štítné žlázy a u pramene Hygie podnítil vybudování parních koupelí.\n"}
{"id": "959959", "url": "https://cs.wikipedia.org/wiki?curid=959959", "title": "Clarendon (Texas)", "text": "Clarendon (Texas)\n\nClarendon je město v okrese Donley County ve státě Texas ve Spojených státech amerických. V roce 2000 zde žilo 1974 obyvatel. S celkovou rozlohou 7,8 km² byla hustota zalidnění 262,2 obyvatel na km².\n"}
{"id": "959960", "url": "https://cs.wikipedia.org/wiki?curid=959960", "title": "Osívka jarní", "text": "Osívka jarní\n\nOsívka jarní (\"Erophila verna\") je drobná, krátkověká, z jara bíle kvetoucí bylinka, v České republice hodně rozšířený druh rodu osívka.\n\nRoste v celé Evropě, Přední a Střední Asii a severní Africe, zavlečena byla na americký i australský kontinent. V ČR se vyskytuje často, a to od nížin až do podhorských oblastí. Je hojná na písčitých půdách, hlavně na nezapojených travních porostech, polích, mezích i na náspech okolo cest a železničních tratí.\n\nMnohdy je první rostlinou, která na volné ploše vyrůstá, vyhovuje jí půda na živiny bohatá i chudá, není však schopna soupeřit se vzrůstnějšími rostlinami. Přirůstá i za chladného počasí, kdy okolní rostliny ještě nerostou. S příchodem léta prakticky ukončuje svůj růst, a proto se vyskytuje hojně i na místech v létě silně vysychajících.\n\nJednoletá nebo ozimá, velmi drobná, efemérní rostlina dorůstající do výše obvykle jen 5 až 15 cm. Z mělkéhoo vláknitého kořene vyrůstá přízemní růžice kopinatých nebo úzce vejčitých listů dlouhých 6 až 10 cm a širokých 2 až 2,5 cm. Obvykle jsou celokrajné nebo hrubě zubaté, u báze zúžené do krátkého plochého řapíku, na vrcholu vesměs zašpičatělé a porostlé 3 až 4ramennými chlupy. Z paždí listu v růžici vyrůstá jedna až šest přímých nebo krátce vystoupavých lodyh, které jsou zcela bez listů. V dolní části, kde jsou porostlé chlupy, bývají nafialovělé a výše trávově zelené.\n\nNa lodyze vyrůstá v hroznovitém květenství (které se při dozrávání plodů prodlužuje) 5 až 25 drobných čtyřčetných květů se stopkami vzpřímenými nebo odstávajícími od vřetene. Zelené vejčité kališní lístky, dlouhé 1 až 2 mm, mají po okraji bílý nebo narůžovělý lem, na vrcholku jsou tupé a někdy jsou porostlé chloupky. Bílé obvejčité korunní lístky, 1,5 až 2,5 mm dlouhé, jsou dvoudílné se širokým zářezem hlubokým do poloviny délky. V květu je šest nestejně dlouhých tyčinek se žlutými prašníky, vejčitý semeník nese krátkou tlustou čnělku s okrouhlou plochou bliznou.\n\nKvěty se otvírají brzy z jara a jen ojediněle na nektar přilákají opylující hmyz, většinou se ale opylují autogamně. Plodem je na tenké stopce vyrůstající vzpřímená, plochá, podlouhlá nebo elipsoidní šešulka o délce 5 až 10 mm a jen čtvrtinové šířce. Obsahuje až 50 zploštělých, vejčitých, hnědavých, velmi drobných semen o velikosti asi 0,5 mm.\n\nOsívka jarní je rostlinou rozmnožující se výhradně semeny. U jedné rostliny může dozrát i tisícovka semen, která jsou schopná klíčit od jara až do podzimu, mohou také po několik let ležet v půdě a čekat na vhodný okamžik.\n\nMá krátkou vegetační dobu, začíná kvést často již počátkem března, během několika týdnů dozrají semena a vysypou se na půdu, v červnu již rostlina hyne. Většina semen počne ještě na podzim klíčit, některá z nich stačí ještě do podzimu vykvést a vytvořit semena, ostatní kvetou až další rok.\n\nČasto současně vyklíčí ohromné množství rostlin (i několik stovek v 1 m²), které mohou utlačovat klíčící užitkové rostliny, ovšem pro svou nepatrnou velikost jen v nejranějším stadiu. Zapleveluje hlavně obilné ozimy a prořídlé jeteloviny, je ale považována za plevel s nízkou konkurenceschopností a tudíž příliš neškodící.\n\n \n"}
{"id": "959962", "url": "https://cs.wikipedia.org/wiki?curid=959962", "title": "Strážný (Ralská pahorkatina, 492 m)", "text": "Strážný (Ralská pahorkatina, 492 m)\n\nStrážný (492 m n. m., ) je vrch v okrese Česká Lípa Libereckého kraje. Leží asi jeden kilometr severovýchodně od obce Radvanec v jejím katastrálním území.\n\nStrážný leží uprostřed linie tří vrchů: na severovýchodním konci je Chudý vrch (433 metrů) a na jihozápadním konci Pomahačův vrch (373 metrů).\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Sloupská vrchovina a Svojkovské části.\n\nAutomobilem se dá nejblíže přijet do Radvance (či místní části |Maxov) nebo k silnici Sloup–Cvikov. Z různých stran obcházejí vrch turistické trasy: ze severozápadu zelená, ze severu a západu modrá a z východu žlutá. Na vrchol nevede žádná cesta.\n"}
{"id": "959965", "url": "https://cs.wikipedia.org/wiki?curid=959965", "title": "Danubiana", "text": "Danubiana\n\nDanubiana, celým názvem Danubiana Meulensteen Art Museum je muzeum moderního umění nacházející se asi 15 km jižně od Bratislavy poblíž obce Čunovo. Muzeum je situováno severozápadním poloostrově ostrova, který odděluje vodní dílo Gabčíkovo od toku Dunaje. Bylo otevřeno 9. září 2000.\n\nJeho zakladatelé jsou Nizozemec Gerard Meulensteen a Slovák Vincent Polakovič. Danubiana postupně za pár let představila díla předních osobností domácí, evropské a světové výtvarné scény. Jména jako Magdalena Abakanowicz, Karel Appel, Sam Francis, které jsou uznávány kulturním, volnočasovým světem.\n\nPři návrhu muzea Danubiana byla v první řadě idea — tvar římské galéry. Zakladatelé muzea měli představu jednoduchého čočkovitého tvaru se symbolem vesel opírajících se o bok trupu, který mu je nakonec vlastní. Součástí muzea je i ArtShop a rozsáhlý park, který obsahuje exponáty z různých zemí.\n\nOd roku 2012 je Danubiana veřejnoprospěšnou muzejní institucí s většinovou účastí státu.\n\nV roce 2013 probíhala dostavba muzea. Muzeum se rozšířilo o 2 726 metrů čtverečních, čímž se stalo největším muzeem moderního umění na Slovensku. Nové prostory byly otevřeny v roce 2014.\n\n"}
{"id": "959968", "url": "https://cs.wikipedia.org/wiki?curid=959968", "title": "Ad usum Delphini", "text": "Ad usum Delphini\n\nAd usum Delphini (\"Pro potřebu dauphina\") bylo označení 64 svazků čítanky antické literatury, které nechal francouzský král Ludvík XIV. vydat pro následníka trůnu (francouzský titul \"dauphin)\" Ludvíka. Král si přál, aby byl jeho syn vzdělaný v klasických dílech, zároveň se však obával, aby otevřené vylíčení tehdejších drsných mravů nenarušilo jeho křesťanskou výchovu. Proto byli princův vychovatel Charles de Sainte-Maure, vévoda Montausier a akademik Pierre Daniel Huet pověřeni, aby vybrali vhodné poučné pasáže a odstranili z nich všechny drastické, dvojsmyslné či erotické momenty. Takto upravena byla díla Homéra, Ovidia, Plauta, Racina a dalších autorů. Proto se výraz \"ad usum Delphini\" dosud používá pro texty cenzurované nebo vůbec přehnaně eufemistické.\n\nV anglicky mluvících zemích se používá také výraz \"bowdlerize\" podle Thomase Bowdlera, který v roce 1807 vydal knihu \"The Family Shakspeare\", v níž je z Shakespearových her vypuštěno všechno, co bylo tehdy pokládáno za neslušné.\n\n"}
{"id": "959969", "url": "https://cs.wikipedia.org/wiki?curid=959969", "title": "Schizolobium", "text": "Schizolobium\n\nSchizolobium (\"Schizolobium\") je rod rostlin z čeledi bobovité. Jsou to mohutné stromy s velkými kapradinovitými listy a žlutými květy. Kvetou bohatě v bezlistém stavu. Rod \"Schizolobium\" zahrnuje 2 druhy, rostoucí v tropické Americe. Druh \"Schizolobium parahyba\" je považován za jeden z nejkrásnějších kvetoucích tropických stromů a je pěstován i v jiných částech tropů.\n\nZástupci rodu schizolobium jsou vysoké a rychle rostoucí, beztrnné, opadavé stromy s válcovitým kmenem a širokou, otevřenou korunou. U paty kmene mívají kořenové náběhy. Listy jsou velké, dvakrát zpeřené, kapradinovitého vzhledu. Na hlavní vřeteno listu nasedá nejčastěji 7 až 20 párů postranních vřeten nesoucích 10 až 20 párů drobných, eliptických lístků. Květy jsou velké, zlatožluté, nápadné, uspořádané v úžlabních hroznech nebo vrcholových latách. Kalich je kuželovitý, zakončený 5 nestejnými laloky. Koruna je složena z 5 nehetnatých, okrouhlých až vejčitých, navzájem podobných, poněkud se překrývajících korunních lístků. Tyčinek je 10 a jsou volné. Semeník je téměř přisedlý, připojený k jedné straně kališní trubky a obsahuje mnoho vajíček. Čnělka je nitkovitá, zakončená drobnou vrcholovou bliznou. Lusky jsou ploché, obvejčité až obkopinaté, 8 až 10 cm dlouhé, opožděně pukající 2 chlopněmi. Vnější kožovitá vrstva (exokarp) se za zralosti odděluje od vnitřní tenké vrstvy (endokarpu) uzavírající semeno a mající podobu blanitého křídla. Plody jsou jednosemenné, semeno je v plodu uloženo ve vrcholové části.\n\nRod \"Schizolobium\" zahrnuje 2 druhy. Je rozšířen v tropické Střední a Jižní Americe od jižního Mexika po Brazílii, Paraguay a Bolívii. Stromy rostou jako součást tropického deštného lesa, též v sekundárních lesích, zpravidla na vlhkých a dobře propustných půdách.\n\nNěkteří autoři uvádějí rod \"Schizolobium\" jako monotypický a druh \"Schizolobium amazonicum\" považují za varietu \"S. parahyba\".\n\nDruh \"Schizolobium parahyba\" je zmiňován jako jeden z nejnádhernějších kvetoucích tropických stromů. Roste velmi rychle, tříleté stromy již dosahují výšky 7 až 8 metrů. V lesních porostech dorůstá výšky až 35 metrů. Kvete bohatě v bezlistém stavu a je v této době velmi nápadný. Krásné jsou i velké kapradinovité listy. Je pěstován jako okrasná dřevina i v jiných částech tropů, např. na Srí Lance, Jávě, Floridě nebo na ostrovech v Tichomoří. Místy je také pěstován jako stínící dřevina, např. na kávových plantážích.\n\nDřevo rodu \"Schizolobium\" není příliš využíváno, neboť není odolné vůči rozkladu a hmyzím škůdcům. Čerstvé dřevo při zpracování zapáchá.\n\n"}
{"id": "959970", "url": "https://cs.wikipedia.org/wiki?curid=959970", "title": "Lasse Sætre", "text": "Lasse Sætre\n\nLasse Sætre (* 10. března 1974 Sand) je bývalý norský rychlobruslař.\n\nV roce 1993 debutoval 30. místem na Mistrovství světa juniorů, na podzim 1994 se poprvé představil na závodech Světového poháru. Na seniorských šampionátech premiérově startoval v roce 1996: byl šestnáctý na Mistrovství Evropy, osmnáctý na Mistrovství světa ve víceboji a na Mistrovství světa na jednotlivých tratích dosáhl jedenáctého (10 000 m) a patnáctého (5000 m) místa. V následujících letech bylo jeho největším úspěchem čtvrté místo v závodě na 10 000 m na MS 2000 a pátá příčka na světových šampionátech v letech 1997 (5000 m) a 2001 (10 000 m). Na Zimních olympijských hrách 1998 byl sedmý na desetikilometrové distanci a jedenáctý na poloviční trati. Ze zimní olympiády 2002 si přivezl bronzovou medaili ze závodu na 10 000 m, v pětikilometrovém závodě dobruslil desátý. Na Mistrovství světa na jednotlivých tratích 2003 vybojoval na distanci 10 km bronz. Zúčastnil se ZOH 2006, kde norskému týmu pomohl ke čtvrtému místu ve stíhacím závodě družstev, v individuálních závodech se umístil pátý (10 km) a devátý (5 km). Po sezóně 2005/2006 ukončil sportovní kariéru.\n\n"}
{"id": "959972", "url": "https://cs.wikipedia.org/wiki?curid=959972", "title": "Římskokatolická farnost Havraň", "text": "Římskokatolická farnost Havraň\n\nŘímskokatolická farnost Havraň (lat. \"Havrana,\" něm. \"Hawran\") je zaniklé územní společenství římských katolíků v Havrani a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1384 byla v místě plebánie. Od roku 1674 jsou vedeny matriky.\nFarnost existovala do 31. prosince 2012 jako součást farního obvodu farnosti Most - in urbe. Od 1. ledna 2013 zanikla sloučením do farnosti Vtelno u Mostu.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\nŘímskokatolická farnost Havraň\n\n"}
{"id": "959973", "url": "https://cs.wikipedia.org/wiki?curid=959973", "title": "Hornonitranské muzeum", "text": "Hornonitranské muzeum\n\nHornonitranské muzeum ( ) je muzeum v Prievidzi na Slovensku. Muzeum vzniklo v roce 1985 jako jedno z nejmladších muzeí na Slovensku. V expozici muzea je množství památek z historie Hornonitranského regionu. K unikátům hornonitranského muzejního fondu patří například paleolitická štípaná industria, stříbrný poklad z římského hrobu, románský meč z 11. století, sbírka zlatých mincí, cechovní památky, doklady tradičního odívání, soubor maleb na skle, stříbrné šperky z regionu.\n\nEvropský význam má rozsáhlá sbírka bezobratlých a jedinečné paleontologické nálezy třetihorní flóry a fauny. Součástí muzea je i pracoviště v kostele v Diviacké Nové Vsi.\n\n"}
{"id": "959974", "url": "https://cs.wikipedia.org/wiki?curid=959974", "title": "Muzeum Tatranského národního parku", "text": "Muzeum Tatranského národního parku\n\nMuzeum Tatranského národního parku () je muzeum v Tatranské Lomnici. \n\nKulturně-vzdělávacím stánkem je muzeum od roku 1969. Podnětem k jeho vzniku byla kandidatura Tater na MS 1970 v klasickém lyžování. Informuje návštěvníky o fauně a flóře Vysokých Tater, o jejich geologii a geomorfologii. V minulosti však bylo i sídlem Výzkumné stanice TANAP-u a Správy TANAP-u.\n\nAutorem stavby je slovenský architekt z Humenného Pavol Merjavý, pro kterého je toto dílo jedním z nejvýznamnějších. V roce 1971 za něj získal Cenu Dušana Jurkoviče. Muzeum se řadí ke stavbám „\"slovenské abstrahující moderny\"“. \n\nBudova muzea se nachází v blízkosti autobusového nádraží, kde v době svého vzniku tvořila prostorovou dominantu, a na pozadí tatranských štítů dokonale koresponduje s prostředím (v současnosti toto její postavení degraduje blízký hotel). Hmota budovy působí v celku monumentálním dojmem, i když nelze mluvit o velké stavbě. Lze zde pozorovat autorův příklon ke geometrickému schématu. Prvkem, kterým okamžitě upoutá pozornost, je tvarově jednoduchá, sedlovou střechou zastřešená, trojúhelníková hmota elegantně kombinovaná s horizontální hmotou zapuštěnou do přední štítové stěny ze žulových valounů, které ji strukturují. Objekt tak získává osobitý charakter. Nachází se na ní i plastika akad. sochaře Juraje Bartusze. Expoziční část muzea je umístěna právě v této hmotě a je velkoryse koncipovaná, což umožňuje netradiční instalování expozic a zachovává si kamenný obklad i v interiéru, kde je zajímavě použita v kombinaci s horizontálním dřevěným laťováním. V horizontální části se nachází přednáškový sál muzea se zajímavým podhledem z větví a dřevěných latí. Posledním hmotovým prvkem je administrativní část. Geometrické schéma se objevuje i na dlažbě před samotným objektem, kde je vytvořena kompozice z trojúhelníků různé barevnosti. V architektuře jsou zakomponovány i další výtvarná díla akad. sochaře Arpáda Račka a akad. malíře Jozefa Kornúcika.\n\nStavba má kombinovaný nosný systém se železobetonovými sloupy a přírodním kamenným výplňovým zdivem, přičemž v expoziční hale muzea jsou použity železobetonové nosníky. Zastřešená je pultovými střechami s falcovanou plechovou krytinou. Vstupní část je zasklená s akcentovaným kubickým vstupem, který je obložen travertinovými deskami. \n\nBudova je třípodlažní s jedním podzemním podlažím, výstavní hala je otevřený prostor na výšku tří podlaží. Dispoziční uspořádání je velmi přehledné a jednoduché. Ze vstupních prostor se dostáváme do foyeru s recepcí. Na foyer je napojena expoziční hala muzea, kde je schodiště vedoucí na galerii s dalšími exponáty. Administrativní prostory s kancelářemi a přednáškovým sálem pro 120 osob jsou taktéž přístupné z foyer. Schodištěm je přístupné podzemní podlaží s depozitem, sklady a kotelnou a druhé nadzemní podlaží kanceláří.\n\n\n"}
{"id": "959979", "url": "https://cs.wikipedia.org/wiki?curid=959979", "title": "Múzeum Andreja Kmeťa", "text": "Múzeum Andreja Kmeťa\n\nMúzeum Andreja Kmeťa ( , také nebo \"Slovenské národné múzeum — Múzeum Andreja Kmeťa\") je muzeum na Slovensku. Muzeum plní funkci regionálního vlastivědného centra Turce. Vzniklo v roce 1964.\n\nSídlí v Martině, v první budově Slovenského národního muzea, o jejíž výstavbu se podstatně zasloužil zakladatel slovenského muzejnictví Andrej Kmeť. Budovu navrhl arch. Milan Harminc, přičemž byl i pověřen hlavním dozorem nad realizací stavby. V roce 1964 se v budově usídlilo okresní vlastivědné muzeum — Turčianske múzeum Andreja Kmeťa. Sběrnou oblastí muzea je Turiec. V letech 1972 až 1975 se uskutečnily v muzeu rozsáhlé rekonstrukční práce, po nichž asi koncem roku 1975 byla budova muzea zase veřejnosti zpřístupněna. Nařízením vlády SR ze dne 16. srpna 1994 byla budova muzea prohlášena za Národní kulturní památku.\n\nV současnosti se v budově muzea nacházejí trvalé expozice: „Kmetianum“, která je věnována práci Andreje Kmetě a „Príroda Turca“. Muzeum dnes spravuje více než 175 000 sbírkových exponátů, z nichž je asi 8 700 ze společenskovědní a 166 600 z přírodovědecké oblasti. Mezi nejcennější patří obrazy Révayovské galerie, sbírka exotických motýlů Ivana Zbíňovského a část herbáře, jakož i zoologických exponátů ze sbírky Andreje Kmetě.\n\nVe vědeckovýzkumné činnosti se muzeum zaměřuje na výzkum úlohy města Martin jako národního kulturního centra Slováků.\n\nBotanický a zoologický výzkum se uskutečňuje se zaměřením na celé severozápadní Slovensko. Muzeum poskytuje lektorské služby, promítání videofilmů s přírodovědnou a společenskovědní tematikou z regionu Turce, kozultačně-poradenskou službu v oblasti léčivých rostlin, hub a škůdců v domácnosti. Je zde i prodej suvenýrů a publikací vydaných muzeem.\n\nStálá expozice „Príroda Turca“ byla otevřena v roce 1979. Nachází se v přízemí budovy muzea a člení se na část, která je věnována neživé přírodě, a část věnovanou živé přírodě. Od roku 2004 je součástí Slovenského národního muzea v Martině.\n\n"}
{"id": "959981", "url": "https://cs.wikipedia.org/wiki?curid=959981", "title": "Nemoc tretej moci", "text": "Nemoc tretej moci\n\nNemoc tretej moci je slovenský dokumentární film autorky Zuzany Piussi z roku 2011. Tématem filmu je stav slovenského soudnictví. Kvůli filmu čelí Zuzana Piussi žalobě o porušení důvěrnosti ústního projevu a hrozí jí trest až dva roky vězení.\n\nTvůrci filmu spolu se Slovenskou televizí čelili žalobě. Důvodem je rozhovor Zuzany Laukové s tehdejší předsedkyní Okresního soudu Bratislava a bývalou členkou Soudní rady SR Helenou Kožíkovou. Lauková je dcera soudkyně Marty Laukové, která odmítla ovlivňování v rozhodování o vazbě člena gangu a následně měla být šikanována vedením soudu i během vážné nemoci. Kožíková jako nová předsedkyně Okresního soudu „zastavila vyplácení příplatků k náhradě příjmu a k nemocenskému“ údajně účelové pracovní neschopnosti soudkyně Laukové. Lauková zemřela v červenci 2011. Soudkyně Kožíková podala trestní oznámení na Slovenskou televizi za odvysílání dokumentu v relaci Pod lampou a žádá odškodné 30 tisíc eur. Mělo jít o čin porušování důvěrnosti ústního projevu osobní povahy. Piussi na svou obranu prohlásila, že Kožíková o natáčení věděla a schválila jej. Režisérce dokumentu tak hrozí až dvouletý trest odnětí svobody. Tato hrozba vyvolala reakce umělecké i laické veřejnosti.\n\nNěkolik známých i méně známých osobností podepsalo „Prohlášení k trestnímu stíhání Zuzany Piussi“ na podporu režisérky a nesouhlasu s trestním stíháním její osoby. Zuzany Piussi se zastal i ministr zahraničních věcí České republiky Karel Schwarzenberg; film a jeho režisérku údajně vzpomněl na společném jednání vlád ČR a SR: „Natočila skvělý film, a jestliže bude odsouzená, tak se vrátíme o dvacet pět let zpátky“. Aktivista a předseda OKS Ondrej Dostál na svém blogu zveřejnil článek \"Pokud zavřete Piussi, tak i mne, prosím\". Na základě toho podal trestní oznámení na sebe sama a policie ho v listopadu 2012 ve věci i vyslechla. Schvalování trestného činu je také trestným činem.\n\nNemoc třetí moci se zúčastnil 18. ročníku Mezinárodního festivalu lokální televize 2012 v Košicích. Film je distribuován prostřednictvím webstránky týdeníku .týždeň a jiných internetových médií.\n\nV Česko-Slovenské filmové databázi měl film v prosinci 2012 hodnocení 72%. Dostal se na 4. místo kategorie Film v anketě Deníku SME o kulturní událost roku. Autorčiny filmy \"Od Fica do Fica\" a \"Křehká identita\" se také umístily v první pětce.\n\n"}
{"id": "959982", "url": "https://cs.wikipedia.org/wiki?curid=959982", "title": "Gregorio Allegri", "text": "Gregorio Allegri\n\nGregorio Allegri (1582 Řím – 17. února 1652 tamtéž) byl italský kněz, skladatel a tenorista.\n\nOd roku 1591 byl Gregorio Allegri dětským zpěvákem sboru při kostele San Luigi dei Francesi a jako jeho bratr Domenico Allegri (1585–1629) žákem Giovanniho Marii Nanina. Po svém vysvěcení na kněze byl v letech 1607 až 1621 kapelníkem dómu ve Fermu. Od roku 1629 až do své smrti byl zpěvákem papežské kapely ve službách papeže Urbana VIII.\n\nJeho zřejmě nejznámější skladbou je devítihlasé \"Miserere,\" které v průběhu let zaznamenalo množství dodatečných vlivů a změn. Skladba byla prováděna do roku 1870 každoročně během Pašijového týdne v Sixtinské kapli a nesměla být kopírována. Při jedné návštěvě ji zde roku 1770 uslyšel Wolfgang Amadeus Mozart a později ji zpaměti napsal. První zveřejnění díla z roku 1771 pochází od Charlese Burneyho. Je bezpochyby jeho a Mozartovou zásluhou, že skladba nebyla navždy ztracena. \"Miserere\" ovlivnila Johanna Wolfganga Goetha a Felixe Mendelssohna Bartholdyho.\n\n\n\n"}
{"id": "959984", "url": "https://cs.wikipedia.org/wiki?curid=959984", "title": "Peter Kiška", "text": "Peter Kiška\n\nPeter Kiska (* 10. května 1981) je slovenský fotbalový útočník, který odehrál většinu své kariéry za MFK Dubnica, kde svůj první zápas odehrál ve věku 17 let a 4 měsíce a za 11 sezon zde odehrál 270 zápasů a dal v nich 43 gólů. Mezi tím byl jednu sezónu v Moldavsku v FC Sheriff Tiraspol, kde odehrál několik zápasů a vrátil se na Slovensko. Momentálně hraje v Česku v Moravskoslezském kraji 1.B třídu sk D za FK Skotnice.\n\n"}
{"id": "959985", "url": "https://cs.wikipedia.org/wiki?curid=959985", "title": "Trenčianske muzeum", "text": "Trenčianske muzeum\n\nTrenčianske muzeum je jedno z nejstarších muzeí na Slovensku. Založeno bylo v roce 1877. Sídlí v budově bývalého župního domu v Trenčíně.\n"}
{"id": "959986", "url": "https://cs.wikipedia.org/wiki?curid=959986", "title": "Ivo Vašíček", "text": "Ivo Vašíček\n\nIvo Vašíček (* 5. prosince 1961 Olomouc) je český politik a manažer, v letech 2010 až 2017 (s krátkými přestávkami) místopředseda České pirátské strany, od roku 2016 zastupitel Jihomoravského kraje.\n\nPo absolvování radioelektroniky na tehdejší SPŠ elektrotechnické v Brně v letech 1977 až 1981 vystudoval učitelství fyziky a základů techniky na Pedagogické fakultě tehdejší Univerzity Jana Evangelisty Purkyně v Brně v letech 1981 až 1986. Vzdělání si v roce 1988 rozšířil složením rigorózní zkoušky a získal titul PaedDr..\n\nUčil na základních i vysokých školách, zastával různé manažerské pozice od prodejce po obchodního a výkonného ředitele. Působil či působí v několika firmách jako GM+, WAX či GiTy. Od roku 1997 pracuje ve společnosti XEOS, jenž se soustředí na manažerské poradenství, kde je nyní jednatelem a ředitelem.\n\nAngažuje se jako čestný prezident Českého institutu manažerů informační bezpečnosti.\n\nIvo Vašíček je ženatý a má čtyři děti. Společně s rodinou žije v Čejkovicích na Hodonínsku.\n\nNa přelomu let 1989 a 1990 byl krátce politicky aktivní v Občanském fóru.\n\nDo politiky se vrátil až v roce 2010, kdy se stal členem České pirátské strany a na konci srpna 2010 byl na celostátním fóru strany v Brně zvolen jejím 3. místopředsedou (ve funkci byl do srpna 2012). V září 2013 se pak stal 4. místopředsedou Pirátů, funkci zastával do ledna 2014. Je navrhovatelem ekonomických bodů programu strany.\n\nDo regionální politiky se pokoušel vstoupit, když v krajských volbách v roce 2012 kandidoval za Piráty do Zastupitelstva Jihomoravského kraje, ale nedostal se do něj.\n\nVe volbách do Poslanecké sněmovny PČR v roce 2010 kandidoval za Piráty jako lídr ve Středočeském kraji, ale neuspěl. Stejně tak neuspěl ani o tři roky později ve volbách do Poslanecké sněmovny PČR v roce 2013, kdy opět kandidoval za Piráty, tentokrát jako lídr v Jihomoravském kraji. Strana se totiž ani jednou do sněmovny nedostala.\n\nZúčastnil se rovněž doplňovacích voleb do Senátu PČR v roce 2011, kdy kandidoval za Piráty v obvodu č. 30 - Kladno. Se ziskem 0,75 % hlasů však skončil na osmém předposledním místě.\n\nDne 2. srpna 2014 byl zvolen na celostátním fóru Pirátů v Praze 3. místopředsedou strany. Ve vedení se udržel i po dalším celostátním fóru, na němž byl dne 2. dubna 2016 zvolen v Olomouci 4. místopředsedou strany, 3. dubna 2017 byl ale ve vnitrostranickém referendu odvolán.\n\nV krajských volbách v roce 2016 byl z pozice člena Pirátů zvolen na společné kandidátce SZ a Pirátů zastupitelem Jihomoravského kraje.\n\nV březnu 2017 zveřejnil na svém facebookovém profilu komentář přirovnávající současné Německo k Třetí říší a také fotografii Adolfa Hitlera. Reakcí byla úspěšná snaha o jeho odvolání z funkce místopředsedy České pirátské strany. On sám se obhajoval, že šlo o nadsázku a snahu připomenout výročí začátku okupace Čech, Moravy a Slezska nacistickým Německem (15. března 1939). V následně iniciovaném vnitrostranickém referendu byl za své vystupování v médiích odvolán z pozice místopředsedy.\n\n"}
{"id": "959988", "url": "https://cs.wikipedia.org/wiki?curid=959988", "title": "Kahuda (rozcestník)", "text": "Kahuda (rozcestník)\n\nKahuda může být: \n\n\n"}
{"id": "959989", "url": "https://cs.wikipedia.org/wiki?curid=959989", "title": "DobroFest", "text": "DobroFest\n\nDobrofest je mezinárodní hudební festival uskutečňovaný od roku 1992 v Trnavě na Slovensku. \n\nFestival je věnován památce Johna Dopyery, slovenského rodáka a vynálezce rezofonické kytary dobro, který až do svého odchodu do USA vyrůstal v malé vesničce Dolná Krupá nedaleko Trnavy.\n\nOficiální stránky festivalu\n"}
{"id": "960008", "url": "https://cs.wikipedia.org/wiki?curid=960008", "title": "Jánošíkove dni", "text": "Jánošíkove dni\n\nJánošíkove dni (v minulosti \"Jánošíkov deň\") je mezinárodní folklórní festival. Jánošíkove dni se konají každoročně mezi červencem a srpnem v Terchovej na Slovensku.\n\nVystoupení se konají v amfiteátru Nad Bôrami, ve Vrátnej doline a v okolí vesnice, kde se prezentuje lidové umění, tradice a řemesla. Od roku 1991 má festival mezinárodní charakter. V roce 2007 na festival zavítalo přibližně 65 tisíc návštěvníků. Součástí festivalu je i svatá mše a tradiční zdobený koňský průvod s lidovými muzikanty směřující do Vrátnej doliny. V minulosti se festival konal především ve Vrátnej doline.\n"}
{"id": "960012", "url": "https://cs.wikipedia.org/wiki?curid=960012", "title": "Eva Kristejn Puskarčíková", "text": "Eva Kristejn Puskarčíková\n\nEva Kristejn Puskarčíková (* 3. ledna 1991 Harrachov), dívčím příjmením Puskarčíková, je česká reprezentantka v biatlonu.\n\nJejím největším individuálním úspěchem jsou dvě třetí místa v závodech světového poháru. S českou štafetou zvítězila v této soutěži celkem čtyřikrát. \n\nPřibližně ve věku pěti let začínala Eva Puskarčíková s běžeckým lyžováním v klubu TJ Jiskra Harrachov. Po vzniku biatlonového Sportovního klubu Policie Harrachov (SKP Harrachov) si zkusila střelbu, a už u biatlonu zůstala. V prvním ročníku gymnázia se ještě vrátila k běžeckému lyžování, ale střelba jí chyběla, tak ve druhém ročníku již nadobro zůstala u biatlonu. Nyní závodí za SKP Kornspitz Jablonec. Jejím trenérem je Jindřich Šikola.\n\nNavštěvovala sportovní gymnázium v Jablonci nad Nisou. Studovala Fakulty sportovních studií Masarykovy univerzity v Brně, obor speciální edukace bezpečnostních složek, kterou navštěvovala v letech 2011–2015 a získala bakalářský titul. Ve vzdělávání pokračuje na navazujícím magisterském studiu, obor učitelství tělesné výchovy. V roce 2017 začala psát diplomovou práci na téma „Biatlon v období transformace“.\n\nV květnu 2019 si vzala biatlonistu Lukáše Kristejna.\n\nJejí sestra Anna Puskarčíková byla členkou juniorské reprezentace biatlonistek.\n\nDo Světového poháru v biatlonu se zapojila v roce 2012, kdy v rámci ženských štafet v německém Oberhofu skončila na 11. místě. V individuálních závodech světového poháru startovala poprvé v sezóně 2013/2014. Při všech čtyřech startech, kterých se v roce 2013 zúčastnila, dokázala bodovat.\n\nNa Mistrovství Evropy 2013 v bulharském Bansku získala stříbrnou medaili ve štafetě (složení Jitka Landová, Lea Johanidesová, Eva Puskarčíková a Veronika Zvařičová).\n\nZúčastnila se Zimních olympijských her 2014 v Soči. Zde dosáhla nejlepšího individuálního úspěchu v běhu na 15 km, kdy předvedla životní jízdu a skončila na 22. místě. Se štafetou žen skončila na čtvrtém místě, o tři roky později však byl ruský tým, jenž skončil původně stříbrný, kvůli dopingovému skandálu v ruském sportu diskvalifikován.\n\nJejí letní přípravu na sezónu 2017/2018 ovlivnilo zranění ramene. Při první zastávce Světového poháru v sezóně ve švédském Östersundu skončila ve vytrvalostním závodě na 15 km na sedmém místě s časem 44,6 minuty. Za vítězkou zaostala o 1 minutu a 8,6 sekundy. Toto umístění, které je jejím dosavadním maximem v této disciplíně, se jí podařilo díky bezchybné střelbě. Ve sprintu na 7,5 km obsadila 32. místo s jednou chybou na střelnici a ztrátou na vítězku 1 minuta a 21,5 sekundy.\n\nHochfilzen byl další zastávkou Světového poháru. Puskarčíková rozjela štafetu, první střelbu vleže měla s jedním dobitím a ze střelnice odjela na 10. místě. Ve střelbě vestoje potřebovala třikrát dobít a před poslední ranou si dřepla. Štafetu předala Jessice Jislové na pátém místě. Celkově štafeta ve složení Puskarčíková, Jislová, Davidová a Vítková skončila na 6. místě.\n\nVe třetí části Světového poháru ve francouzském Annecy jela v sobotním stíhacím závodu pod startovacím číslem 26. Na první střelbě v leže musela na dvě trestná kola. Druhou střelbu vleže odstřílela bez chyby. Další střelba ve stoje také byla bez chyby a poslední střelba s jednou chybou. Do cíle dojela na 25. místě a probojovala se do nedělního závodu s hromadným startem. V nedělním závodě s hromadným startem nezvládla střelbu v leže a musela na dvě trestná kola. Dvě chyby udělala i na další střelecké položce. Střelby ve stoje byly bez trestného kola. Do cíle dojela na 30. místě.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2011/12\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "960017", "url": "https://cs.wikipedia.org/wiki?curid=960017", "title": "Kardinální vokály", "text": "Kardinální vokály\n\nKardinální vokály nebo kardinální samohlásky (anglicky \"cardinal vowels\", německy \"Hauptvokale\") jsou samohlásky, které se nacházejí v extremitách vokalického čtyřúhelníku daného jazyka.\n\nExistuje několik pojetí toho, co to jsou kardinální vokály (KV):\n\nRejstříky referenčních českých fonetických statí, jako jsou \"Základy fonetiky\" Milana Romportla (1985), \"Mluvnice češtiny 1\" (1986), \"Fonetika a fonologie češtiny\" Zdeny Palkové (1997), \"Příruční mluvnice češtiny\" (2003), \"Mluvnice současné češtiny\" (2010) ani elektronická učebnice \"Fonetika a fonologie\" Marie Krčmové pojem \"kardinální vokály/samohlásky\" neuvádějí; stejně tak \"Encyklopedický slovník češtiny\" (2002) a \"Jazyk a jazykověda\" Františka Čermáka (2011). Neuvádí jej ani archiv časopisu \"Naše řeč\".\n\n"}
{"id": "960018", "url": "https://cs.wikipedia.org/wiki?curid=960018", "title": "Lavabo (obřad)", "text": "Lavabo (obřad)\n\nLavabo (popřípadě Lavábo) je obřad, při němž si celebrant při mši myje ruce a takto se tiše modlí: „Smyj ze mě, Bože, mou nepravost a očisť mě od hříchu“ (latinsky „Lava me, Domine, ab iniquitate mea, et a peccato meo munda me“). Je součástí přípravy darů, během níž se zpívá příslušný zpěv, a následuje po něm modlitba nad dary. Je to obřad symbolický, ale i praktický – následuje po přinášení darů historicky vznikl z potřeby kněze omýt si ruce – lid totiž přinášel jako dar třeba i hospodářské plodiny. Zároveň se bude za chvíli dotýkat proměněného Těla Kristova, proto si také někteří kněží omývají pouze palce a ukazováky – prsty, kterými drží hostii – jsou to ty samé prsty které budou (nepovinně) držet od proměňování dále spojené. V některých východních ritech, kde se kněz hostie při proměňování nedotýká, je obdobný obřad prováděn až po konsekraci, než poprvé uchopí do rukou Nejsvětější svátost.\n\nV římském ritu došlo k jeho zavedení v 16. století, i když znám byl už dříve (například v Jeruzalémě a Antiochii se praktikoval již ve 4. století). Při mši sloužené v mimořádné formě římského ritu je modlitba pronášená při Lavabu delší, její text je uveden na mešní tabulce opřené o oltář na jeho epištolní straně; její první slovo dalo obřadu název:\n\n"}
{"id": "960020", "url": "https://cs.wikipedia.org/wiki?curid=960020", "title": "Vagner da Silva", "text": "Vagner da Silva\n\nVagner da Silva známý i jako Vagner (* 6. června 1986, Araruna, Paraná, Brazílie), je brazilský fotbalový brankář, který v současné době působí v portugalském klubu GD Estoril Praia.\n\nV Brazílii působil v klubech CA Paranaense, Ituano a Desportivo Brasil.\n\nS portugalským klubem GD Estoril Praia slavil v sezóně 2011/12 titul v portugalské druhé lize Segunda Liga a tím pádem postup do Primeira Ligy.\n\nS Estorilem se představil v základní skupině Evropské ligy 2013/14, kde vedle českého klubu FC Slovan Liberec narazil na německý SC Freiburg a španělskou Sevillu. Ve skupině skončil Estoril se ziskem 3 bodů na posledním čtvrtém místě, do jarních vyřazovacích bojů se tak hráč s klubem neprobojoval. V Estorilu se stal kapitánem.\n\n"}
{"id": "960022", "url": "https://cs.wikipedia.org/wiki?curid=960022", "title": "Ricardo Abreu Ribeiro", "text": "Ricardo Abreu Ribeiro\n\nRicardo Abreu Ribeiro (* 27. ledna 1990, Moreira de Cónegos, Guimarães, Portugalsko) je portugalský fotbalový brankář, který v současné době působí v portugalském klubu SC Olhanense.\n\nProšel mládežnickými týmy portugalského klubu Moreirense FC.\n\nV létě 2013 přestoupil do prvoligového týmu GD Estoril Praia, kde dělá brankářskou dvojku za brazilským gólmanem Vagnerem da Silvou.\n\nS Estorilem se představil v základní skupině Evropské ligy 2013/14, kde vedle českého klubu FC Slovan Liberec narazil na německý SC Freiburg a španělskou Sevillu. Ve skupině skončil Estoril se ziskem 3 bodů na posledním čtvrtém místě, do jarních vyřazovacích bojů se tak hráč s klubem neprobojoval. V závěrečném utkání s Libercem střídal ve 27. minutě kapitána a prvního brankáře Vagnera da Silvu.\n\n"}
{"id": "960025", "url": "https://cs.wikipedia.org/wiki?curid=960025", "title": "Jako Mike", "text": "Jako Mike\n\nJako Mike ( Like Mike) je americká komedie z roku 2002 režírovaná Johnem Schultzem.\n\nCalvin, Murph a Reg jsou tři sirotci, kteří rádio hrají basketball a rádi sledují zápasy v televizi. Při zápasech družstva Knights prodávají občerstvení. Jednoho dne potká trenéra mužstva, kterého ohromí svými znalostmi. Calvin od něho dostane vstupenky na další západ a pár strarých tenisek, které nosil jeden velký basketbalista. Protože na teniskách jsou napsána písmena MJ, Calvin věří, že patřily Michaelu Jordanovi. Ox mu ale tenisky vyhodí a Calvin se je snaží zachránit. Při tom vyletí elektrický oblouk a Calvin získá talent na hraní basketbalu.\n\nTrojice sirotků se účastní zápasu, na který dostali vstupenky, a Calvin je vybrán z diváků, aby swi mohl zahrát basketbal s mužstvem. Calvin svými schopnostmi všechny ohromí a je s ním navázán kontrakt. Calvin najednou může žíti v luxusu, ale uvědomuje si, že to, co po čem vždy toužil, je mít otce. Při hrách se postupně sbližuje s Tracym, postupně se mezi nimi vyvíjí vztah otce a syna.\n\nŘeditel sirotčince má smlouvu, ve které je stanoveno, že Calvinovi peníze půjdou jemu, dokud Calvinovi nebude 18 nebo dokud ho někdo neadoptuje. Protože druhá možnost je pravděpodobá, řeidtel sirotčince schová Calvinovi tenisky a vsadí 100 tisíc dolarů proti mužstvu Knights. Ox ale Calvinovi pomůže tenisky najít.\n\nMezitím se zápas Knights a Raptors nevyvíjí dobře, Knights prohrávají 59:80. Po zapojení Calvina do hry ale Knihts zvítězí. Calvin se ovšem rozhodne s basketbalem skončit.\n\nTracy se rozhodne Calvina adoptovat, a protože Calvin nechci přijít o svého kamaráda, Tracy adoptuje i Murpha. Reg je adoptována jinou rodinou, ale všichni tři sirotci zůstávají v kontaktu. Protože ředitel sirotčince prohrál sázku a prohrané peníze nebyly jeho, sirotčinec je převzat družstvem Knights.\n\nNásledující herci nejsou zmínění v titulcích:\n\n"}
{"id": "960026", "url": "https://cs.wikipedia.org/wiki?curid=960026", "title": "Ach, ten můj šéf!", "text": "Ach, ten můj šéf!\n\nAch, ten můj šéf! ( Vorzimmer zur Hölle) je německý romantický film z roku 2009 režírovaný Johnem Delbridgem.\n\nJuliane je recepční ve společnosti Winter Cosmetics. Jednoho dne zachrání kolegu a díky tomu ji generální ředitel Philip Richter jmenuje svojí svojí osobní asistentkou. Juliane se s Richterem sblíží. Ve společnosti se děje něco nekalého a navíc je sekretářka Zimmermannová nemocnici, Juliane začne tedy pátrat na vlastní pěst, co se děje. Díky přístupu k elektronické poště objeví nekalé praktiky svých kolegů a tím společnost zachrání. Philip Richter jí ale vyčte, že četla osobní korespondenci, takže Juliane raději ze společnosti odejde a přitom Richterovi vyčte, že se chová nelidsky, protože jinak by sekretářku Zimmermannovou z nemocnice vyzvedl osobně. Richter to nakonec udělá.\n\nPo nějaké době Juliane vydá knihu a pořádá autogramiádu. Na tu přijde i Philip Richter a pozve Juliane na kávu. Rád by, aby se Juliane vrátila na místo jeho asistentky, ale je přesvědčen, že jako autorka knihy už to nemá za potřebí. Juliane ale prozradí, že to tak není. Philip Richter se Juliane přizná, že jí má rád, ale nakonec je to sama Juliane, kdo Philipa Richtera přesvědčí, aby ji konečně políbil.\n\nNásledující herci nejsou zmínění v titulcích:\n\n"}
{"id": "960027", "url": "https://cs.wikipedia.org/wiki?curid=960027", "title": "O Vánocích už nechci slyšet ani slovo", "text": "O Vánocích už nechci slyšet ani slovo\n\nO Vánocích už nechci slyšet ani slovo je československý televizní film z roku 1981 režírovaný Pavlem Hášou.\n\nKarel, který se zajímá o Olinu, se přestěhoval do garsonky na sídlišti a zjistí, že ve stejném paneláku bydlí i jeho dávná láska Evička. Saša se snaží brát Karla na mejdany, kde se seznámí s dvěma cizinkami. Pozvou je k Sašovi do bytu, ale Karla to pořád táhne za Evičkou, tak se vymluví, že musí dojít pro magneťák. S ním ovšem jde za Evičkou, která ho ale k ní domu pustit nechce.\n\nDruhý den v práci se Olina Karla ptá, kde včera byl, a Karel jí odpoví, že na domovní schůzi. Olina ale ví, že schůze nebyla, tak se Karel přizná, že byl se Sašou. Olina pozve Karla na vánoce k nim domů a Karel Olině slíbí, že jí požádá o ruku.\n\nKdyž jde Karel domů, před panelákem potká Eviččinu dceru jezdící na kole. Ptá se jí, jestli přijede tatínek, a ona mu odpoví, že ještě ne, ale že to kolo má od něho. Pak přijde Evička a říká Karlovi, že se nemá starat o věci, do kterých jí nic není.\n\nV bytě Karel věší lustr, ale ten mu spadne na zem. Za Karlem přijde jeho syn Míťa poprosí Karla o peníze na záclony pro matku k vánocům. Také poprosí Karla, aby zašel do školy vyřešit Míťovy neomluvné hodiny. Když Míťa odejde, přijde Evička a svěří se Karlovi, že je rozvedená a že její bývalý manžel žije na Moravě a že její dcera má dvě nevlastní sestry. Karel vezme Evičku ven, a když se procházejí, potkají svého bývalého spolužáka Ježka s manželkou. Večer stráví Karel a Evička s nimi. Evička ale pak musí domů, kde zjistí, že její matka vyzvedla její dceru ze školky. Karel při tom zjistí, že byli společně se Sašou zvoleni domovními důvěrníky.\n\nKarel u digestoře poslouchá rozhovor Evičky s matkou, která jí vyčítá to, že Karel tehdy utekl, když je jejich otec přistihl spolu u Evičky doma.\n\nNa Štědrý den je Karel u Oliny doma a její otec mu nabízí, že by mohl hrát na flétnu. Karel chce požádat o ruku Oliny, ale nakonec si to rozmyslí. Když Karel odejde, Olina se rozpláče. Karel se vrátí domů, navštíví ho Saša s cizinkami, ale Karel je po chvíli vyhodí. Pak za Karlem přijde Míťa s vánočním stromkem a záclonami. Společně pověsí záclony a ozdobí stromek. Míťa se Karlovi přizná, že se chce ženit, ale že nemusí. Karel z toho není nadšený, ale vypráví Míťovi o svojí chybě s Evičkou a byl by nerad, kdyby stejnou chybu udělal i Míťa. Karel se Míťovi svěří, že má Evičku rád. Přes digestoř to slyší Evička.\n\nKarel s Míťou se ze srandy poperou a stromek se zapálenými svíčkami shodí na nově pověšené záclony. Míťa se snaží stromek postavit a Karel jde otevřít, protože někdo zvoní. Za dveřmi stojí uplakaná Evička. Míťa na Karla volá, že hoří záclony, zatímco Karel s Evičkou se líbají.\n\n"}
{"id": "960028", "url": "https://cs.wikipedia.org/wiki?curid=960028", "title": "Zlaté Vánoce", "text": "Zlaté Vánoce\n\nZlaté Vánoce ( \"A Golden Christmas\") je americký romantický film z roku 2009 režírovaný Johnem Murlowskim.\n\nJessica, která je už tři roky vdovou, přijíždí se svým synem po třech letech navštívit rodiče a chce je překvapit tím, že koupí jejich dům. Před domem v autě synovi vypráví, že když jí bylo devět, dům ještě nestál, na jeho místě bylo pouze tábořiště. Tehdy potkala fajn kluka, se kterým prožila léto, ale od té doby ho už neviděla. Možná by snad ještě našla místo, kam spolu zakopali kufřík času, do něhož spolu schovali věci, které jim ty prázdniny připomínají.\n\nRodiče i Jessičina sestra Anna s manželem jsou rádi, že Jessicu po dlouhé době opět vidí. Když se Jessica zmíní, že by koupila dům rodičů, rodiče jí oznámí, že dům už prodali. Shodou okolností se v domě objeví cizí pes a za ním Michael, kterému pes patří. Psovi se od Jessicy nechce, Michael vypráví, že jednoho dne za ním pes přišel sám. Když Jessica zjistí, že Michael je ten, komu rodiče dům prodali, naštve se.\n\nJessica večer odstrojí stromeček, aby jej mohla nastrojit podle svých představ a přitom vytáhne starou vánoční ozdobu, kterou má od svého dávného kamaráda. Vypráví své sestře, že vůbec neví, jak se jmenoval, protože ona mu říkala Han a on jí Leia.\n\nPozději Jessica zjistí, že ve smlouvě o prodeji domu rodičů je klauzule, že Michael dům koupí pouze tehdy, pokud do Vánoc prodá svůj současný dům. Zjistí, že Michaelův dům prodává její dávný kamarád Rod a snaží se prodej překazit. Když si Michaelův dům přijdou prohlédnout zájemci, Jessica jim ho popíše jako špatný a doporučí jim jiný dům, který zájemci nakonec koupí.\n\nJessical slyší štěkat psa v lese a jde za jeho hlasem, až dojde na místo, kde kdysi se svým kamarádem zakopali kufřík času. Pes jí připomíná psa, se kterým si hráli tenkrát. Na stromě je stále nápis Han a Leia, jak se ti dva celé prázdniny oslovovali, aniž by věděli, jak se skutečně jmenují.\n\nMichael vypráví svojí dceři, že když mu bylo devět, měl ve městě, kde teď žijí, kamarádku, a že dům chce koupit kvůli vzpomínkám na ni. A také se zmíní, že spolu zakopali kufřík času. Michaelova dcera přesvědčí otce, aby spolu kufřík vykopali. K tomu samému přesvědčí Jessicu její syn. Michael skutečně najde místo, kde spolu tehdy kufřík zakopali, a kufřík vykope. Jesicca se synem přijdou, až když je kufřík vykopaný, pouze zahlédnou odjíždějící auto a nevidí, kdo v autě je.\n\nJessica jde druhý den navštívit Michaela připomenout mu podmínku koupě jejich domu. U Michaela doma pes přinese vykopaný kufřík a Michael Jessice vypráví jeho historii. Jessica pochopí, že Michael je její dávný kamarád Han a chápe, proč chce koupit dům jejích rodičů. Svěří se své matce a sestře, že její dávný kamarád Han se objevil a vykopal kufřík.\n\nRodovi se jde omluvit za to, že překazila prodej Michaelova domu, a snaží se Michaelův dům prodat sama. Protože se jí to ale nedaří, nakonec se rozhodne, že dům koupí sama a Roda požádá, aby Michaelovi oznámil, že dům koupila rodina Leiových. Michalovi přijde pozvánka na vánoční večírek a Michaelova dcera se snaží přesvědčit Michaela, aby na večírek šel, protože Jessica je milá.\n\nNa večírek skutečně Michael s dcerou přijdou, Michael dokonce přinese synovi Jessicy letadlo. Anna nabádá Jessicu, aby Michaelovi přiznala, že ona je Leia, ale Jessica se k tomu nějak nemá. Pes se chová divně a uteče z domu. Jessica s Michaelem jdou za ním a najdou ho na jejich místě, kde tehdy zakopali kufřík času. Psa společně hladí a přitom (nezávisle na sobě) vzpomínají na dobu, kdy jim bylo devět, protože současná situace jim tu dobu připomná. Jessica si všimne, že pes je fena, a že se chová divně, protože bude mít štěnata. Jessica se nakonec odhodlá a ukáže Michaelovi starou vánoční ozdobu, takže i Michael nakonec pochopí, že Jessica je jeho dávná kamarádka Leia, a pošeptá jí větu, kterou jí pošeptal už tehdy, když jim bylo devět, a sice, že ať Jessica udělá cokoliv, vždycky bude jeho nejlepší kamarádka.\n\nJessica pomůže nastěhovat Michaela do domu jejích rodičů, kde už si její sestra a Jessičin syn a Michaelova dcera hrají se štěňaty. Fena nakonec odběhne do lesa.\n\nNásledující herci nejsou zmínění v titulcích:\n\n"}
{"id": "960033", "url": "https://cs.wikipedia.org/wiki?curid=960033", "title": "Jesper Olsen", "text": "Jesper Olsen\n\nJesper Olsen (* 20. březen 1961, Faxe) je bývalý dánský fotbalista. Hrával na pozici záložníka.\n\nS dánskou fotbalovou reprezentací získal bronzovou medaili na mistrovství Evropy roku 1984. Zúčastnil se také mistrovství světa 1986 a evropského šampionátu roku 1988 (na závěrečném turnaji ovšem nenastoupil). Celkem za národní tým odehrál 43 utkání, v nichž vstřelil 5 gólů.\n\nS Ajaxem Amsterdam se stal dvakrát mistrem Nizozemska (1981/82, 1982/83) a jednou s ním získal nizozemský pohár (1982/83). S Manchesterem United vybojoval FA Cup (1984/85).\n\nV anketě Zlatý míč, která hledala nejlepšího fotbalistu Evropy, bodoval dvakrát. Roku 1983 skončil osmý a roku 1984 osmnáctý.\n"}
{"id": "960036", "url": "https://cs.wikipedia.org/wiki?curid=960036", "title": "Natalie Martinez", "text": "Natalie Martinez\n\nNatalie Martinez (* 12. července 1984, Miami, USA) je americká herečka a modelka kubánského původu. Účinkovala v několika telenovelách a hudebních videoklipech, například v klipu \"Rain over me\" rappera Pitbulla a zpěváka Marca Anthonyho. Získala také vedlejší roli v akčním filmu \"Death Race\".\n\nJennifer Lopez si ji vybrala z téměř 6 000 uchazeček, aby reprezentovala její značku JLo.\n"}
{"id": "960039", "url": "https://cs.wikipedia.org/wiki?curid=960039", "title": "Pylaón", "text": "Pylaón\n\nPylaón ( –\"Pylaón\") je v řecké mytologii syn pylského krále Nelea a jeho manželky Chloridy.\n\nZe vztahu krále Nelea a jeho manželky Chloridy se narodilo třináct dětí, dcera Péro a synové, Pylaón, Tauros, Asterios, Déimachos, Alastor, Eurybios, Epilaos, Frasios, Eurymenes, Euagoras, Periklymenos a Nestor.\n\nProtože Neleus byl spojenec élidskeho krále Augiáše a nechtěl očistit hrdinu Hérakla z vraždy Ífita, Héraklés Pylos napadl a Pylaón, jakož i jeho bratři a otec v boji padli. Jejich rod však nevyhynul, neboť Pylaónův nejmladší bratr Nestor se pro své mládí boje nezúčastnil a v Pyle pak převzal královské žezlo. Po letech se Nestor jako nejstarší achájský vůdce proslavil v trojské válce.\n"}
{"id": "960040", "url": "https://cs.wikipedia.org/wiki?curid=960040", "title": "Josef Borjan", "text": "Josef Borjan\n\nJosef Borjan (1844 – 9. května 1904 Varvažov) byl rakouský a český politik německé národnosti, na počátku 20. století poslanec Českého zemského sněmu.\n\nPůsobil jako starosta domovské obce Varvažov. Kromě toho zasedal v okresním zastupitelstvu v Chabařovicích a byl zde i okresním starostou. Rovněž byl členem okresní školní rady. Roku 1898 mu císař udělil zlatý záslužný kříž. Byl ženatý, měl tři děti.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii venkovských obcí (volební obvod Ústí nad Labem, Chabařovice) do Českého zemského sněmu. Politicky patřil k Německé pokrokové straně (němečtí liberálové).\n\nV květnu 1904 spáchal sebevraždu. Předtím trpěl delší dobu onemocněním ledvin a krku. K této nemoci se přidaly i nervové záchvaty. Několik dnů před smrtí odjel do Prahy na konzultaci ohledně své nemoci. Vrátil se v depresi a následně se oběsil v dřevníku u svého domu.\n"}
{"id": "960041", "url": "https://cs.wikipedia.org/wiki?curid=960041", "title": "Hans Krankl", "text": "Hans Krankl\n\nJohann \"Hans\" Krankl (14. únor 1953, Vídeň) je bývalý rakouský fotbalista. Hrával na pozici útočníka.\n\nZa rakouskou reprezentaci odehrál 69 utkání a vstřelil 34 branek. Je druhým nejlepším střelcem v dějinách rakouského národního týmu (po Toni Polsterovi). Hrál v jeho dresu na dvou světových šampionátech (1978, 1982).\n\nS FC Barcelona vyhrál v ročníku 1978/79 Pohár vítězů pohárů. S Rapidem Vídeň hrál v sezóně 1984/85 finále tohoto evropského poháru. Stal se s ním dvakrát mistrem Rakouska (1981/82, 1982/83) a získal čtyři rakouské poháry (1975/76, 1982/83, 1983/84, 1984/85). S Barcelonou vybojoval španělský pohár (1980/81).\n\nRoku 1978 získal Zlatou kopačku, ocenění pro nejlepšího ligového střelce Evropy (za 41 branek dosažených v jednom ročníku rakouské ligy). Čtyřikrát byl nejlepším střelcem rakouské ligy. Pětkrát se stal rakouským fotbalistou roku (cena \"Krone-Fußballerwahl\" deníku \"Kronen Zeitung\") (1973, 1974, 1977, 1982, 1988). V anketě Zlatý míč, která hledala nejlepšího fotbalistu Evropy, bodoval třikrát. Roku 1978 skončil druhý, jen šest bodů za vítězem ankety Kevinem Keeganem. Roku 1979 byl patnáctý, roku 1977 šestadvacátý..\n\nPo skončení hráčské kariéry se stal trenérem. V letech 2002-2005 vedl rakouskou reprezentaci. Roku 1999 získal cenu Bruno pro nejlepšího rakouského trenéra roku.\n\n"}
{"id": "960043", "url": "https://cs.wikipedia.org/wiki?curid=960043", "title": "Tri studničky (Vysoké Tatry)", "text": "Tri studničky (Vysoké Tatry)\n\nTri studničky je turistické rozcestí na Cestě svobody mezi Podbanským a Štrbským Plesem.\n\nJe východiskem túr do Koprové doliny a na Kriváň (2494 m n. m.). Se Štrbským Plesem je spojeno Tatranskou magistrálou a zeleně značkovaným chodníkem vedoucím podél Cesty svobody.\n"}
{"id": "960045", "url": "https://cs.wikipedia.org/wiki?curid=960045", "title": "JavaServer Pages", "text": "JavaServer Pages\n\nJavaServer Pages (JSP) je technologie pro vývoj hlavně dynamických HTML stránek založená na jazyce Java. Vyvinul ji v Sun, ale pak ji koupila firma Oracle. Při tvorbě se tedy používá primárně HTML a Java. Do kódu HTML se vkládá Java. Odděluje se od HTML takto: <% .. Java kód .. %> a tyto bloky se nazývají skriptlety. Na straně serveru se tedy vloží vygenerovaný HTML místo Javy v souboru. Jde o podobný princip, jako u PHP. Přípona souborů je .jsp.\n\nV okamžiku requestu ze strany klienta na server, si web container zkontroluje zdali je už vytvořený Servlet k dané JSP stránce. Pokud ne, tak vytváří Servlet. Pokud daný Servlet najde, tak kontroluje staří obou souborů a pokud je JSP stránka mladší, tak Servlet vytvoří znovu. Pokud ne, tak pro zlepšení výkonu použije již existující Servlet. Životní cyklus JSP se skládá ze sedmi částí:\n\nMezi hlavní výhody JSP patří možnost využít všech možností, co nabízí Servlety a navíc implicitních objektů, předdefinovaných tagů, Expression Language (EL) a vlastních tagů.\n\nVšechny vygenerované Servlety musí implementovat dvě rozhraní. Prvním je JspPage interface, z kterého implementuje dvě metody z životního cyklu:\nZ druhého rozhraní, HttpJspPage, dostává metodu:\nWeb container vytváří devět implicitních objektů, které jsou dostupné pro všechny JSP stránky:\n\nSyntax: <% ... %>\n\nVyužívá se pro exekuci Java kódu v JSP a může deklarovat proměnné (uvnitř metody service()).\n\nSyntax: <%= ... %>\n\nVypisuje output stream bez potřeby použití out.print().\n\nSyntax: <%! ... %>\n\nDeklaruje objekty a metody mimo metodu service(), takže nezabírají paměť při každém volání.\n\nJSP Directives jsou zprávy, které říkají web containeru, jak má přeloži JSP stránku do Servletu.\n\nSyntax: <%@ page attribute=\"value\" %>\n\nDefinují atributy pro celou JSP stránku.\n\nSyntax: <%@ include file=\"resourceName\" %>\n\nSe používá pro vkládání obsahu z různých zdrojů, jako jsou JSP, HTML nebo textové soubory. Obsah je do stránky vložen pouze jednou a to v době překladu, takže je vhodnější vkládat statické zdroje. Velká výhoda je znovu použitelnost kódu při vkládání HTML stránek.\n\nSyntax: <%@ taglib uri=\"uriOfTheTagLibrary\" prefix=\"prefix\" %>\n\nDefinuje knihovnu tagů, které můžeme využít v JSP stránce. Tagy jsou definovány TLD (Tag Library Despriptor) souboru.\n\nPro odchytávání výjimek a ošetření případných chyb, ke kterým může dojít máme dvě možnosti. První je skrze Page directives a to konkrétně pomocí atributů errorPage a isErrorPage. Druhou možností je využití <error-page> elementu ve web.xml souboru.\n\nPříklady s využitím web.xml souboru:\nJSP Actiony tagy se používají pro řízení a správu JSP stránek a pro práci s Java Beany. Seznam action tagů: jsp:forward, jsp:include, jsp:useBean, jsp:setProperty, jsp:getProperty, jsp:plugin, jsp:param, jsp:fallback.\n\nSyntax:\n\nbez parametru:\n\ns parametrem:\nJsp:forward přeposílá request na další zdroj.\n\nSyntax:\n\nJsp:include vkládá obsah v době requestu, což umožňuje vytvářet dynamicky generovaný obsah stránek.\n\nSyntax:\n\nJsp:useBean vrací nebo vytváří Java Bean podle definovaného scope v atributu.\n\n\nSyntax:\n\nJsp:setProperty nastavuje hodnotu vlastnosti/atributu beany.\n\nSyntax: \n\nJsp:getProperty vrací hodnotu vlastnosti/atributu beany.\n\nEL zjednodušuje přístup k datům uložených v Java Beanách a dalších objektech jako je request, session nebo application. Do JSP bylo EL přidáno v verzi 2.0.\n\n\n- (unární operace) not ! empty\n\n\n+ - (binární operace)\n\n< > <= >= lt gt le ge\n\n== != eq ne\n\n&& and\n\nLt, le, gt, ge, eq, ne, true, false, and, or, not, instanceof, div, mod, empty, null\n\nJSTL je set tagů pro zjednodušení vývoje JSP stránek, ve kterých není potřeba používat scriptlet tagy.\n\n\nJedná se o uživatelem vytvořené tagy. Jejich vytvářením se vyhýbáme scriptlet tagům a separujeme byznys logiku od JSP stránky. Další výhodou je znovu použitelnost kódu.\nPočítání v cyklu for do šesti:\n\nA výsledek:\n"}
{"id": "960046", "url": "https://cs.wikipedia.org/wiki?curid=960046", "title": "Franz Brehm", "text": "Franz Brehm\n\nFranz Brehm, celým jménem Franz Xaver Brehm (20. listopadu 1861 Chyše – 28. července 1941 Chyše), byl rakouský a český lékař a politik německé národnosti, na počátku 20. století poslanec Českého zemského sněmu a poslanec Říšské rady.\n\nVystudoval gymnázium v Mostě a německou univerzitu v Praze. Na vysoké škole byl členem burschenschaftu \"Teutonia\". V roce 1887 získal na univerzitě doktorát z lékařství. Působil potom jako externí lékař na klinice profesora Kahlera v Praze. Od roku 1887 byl \"obvodním, nádražním a panským\" lékařem v rodné obci Chyše.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii venkovských obcí (volební obvod Manětín) do Českého zemského sněmu. Politicky patřil k všeněmcům. V období let 1919–1931 zastával úřad starosty obce Chyše.\n\n"}
{"id": "960052", "url": "https://cs.wikipedia.org/wiki?curid=960052", "title": "Johnny Mandel", "text": "Johnny Mandel\n\nJohnny Mandel (* 23. listopadu 1925 New York) je americký hudební skladatel, aranžér, trumpetista a pozounista. Jeho matka byla operní pěvkyně. Nejprve hrál na klavír, později přešel k trubce a nakonec k pozounu. Studoval nejprve na Manhattan School of Music a později na Juilliard School. V roce 1943 hrál na trubku v kapele houslisty Joea Venutiho a o rok později s Billym Rogersem; na pozoun hrál například v kapelách Jimmyho Dorseye, Boyda Raeburna a Chubbyho Jacksona. V letech 1951 až 1953 byl členem orchestru Elliota Lawrence a v roce 1953 hrál s Countem Basiem. Složil úvodní znělku k seriálu \"M*A*S*H\" a je autorem hudby k mnoha filmům, mezi které patří \"Písečný ptáček\" (1965) a \"Agatha\" (1979). V roce 2011 získal ocenění NEA Jazz Masters.\n"}
{"id": "960053", "url": "https://cs.wikipedia.org/wiki?curid=960053", "title": "Centrolobium", "text": "Centrolobium\n\nCentrolobium je rod rostlin z čeledi bobovité. Jsou to pěkně kvetoucí mohutné stromy se zpeřenými listy a nápadnými, velkými, křídlatými a ostnitými plody. Vyskytují se v počtu asi 6 druhů v tropické Americe. Dřevo je dekorativní, pevné, červenooranžové. Používá se zejména v truhlářství.\n\nZástupci rodu \"Centrolobium\" jsou vysoké opadavé stromy dorůstající výšek až 30 metrů a průměru kmene až 1 metr. U paty kmene bývají opěrné pilíře. Borka je šedá, hladká nebo podélně brázditá. Kmeny roní červenou mízu. Listy jsou velké, lichozpeřené, složené ze 3 až 10 párů téměř nebo zcela vstřícných, tenkých až polokožovitých, podlouhle vejčitých až eliptických, celokrajných lístků. Na spodní straně jsou lístky hojně a nápadně červeně žláznaté. Palisty jsou velké, okrouhlé až trojúhelníkovité, opadavé. Květy jsou žluté nebo purpurové, středně velké (asi 1 až 2 cm), uspořádané ve velkých a hustých vrcholových latách. Kalich je kuželovitě zvonkovitý, zakončený 4 laloky z nichž horní je nejširší a na vrcholu tupý až vykrojený, spodní jsou špičaté. Pavéza je široce vejčitá až okrouhlá, křídla jsou podlouhlá až obvejčitá, korunní lístky tvořící člunek jsou podobné křídlům. Tyčinek je 10, jsou jednobratré a všechny srostlé. Semeník je přisedlý nebo krátce stopkatý a obsahuje 2 až 3 vajíčka. Čnělka je nitkovitá a za plodu obvykle vytrvalá v podobě tuhého ostnu. Plody jsou velké, nepukavé, typu samara, se semennou částí pokrytou četnými měkkými ostny a se srpovitě podlouhlým velkým křídlem. Plody obsahují 1 až 3 semena.\n\nRod \"Centrolobium\" zahrnuje 6 až 7 druhů. Je rozšířen v tropické Americe od Panamy po Guyanu, Ekvádor a Bolívii. Nejvíc druhů roste v Brazílii. Tyto stromy rostou nejčastěji jako součást nížinného tropického deštného a poloopadavého lesa.\n\n\"Centrolobium\" má velké a bizarní plody. Dosahují délky až 26 cm a šířky až 10 cm a připomínají gigantickou nažku javoru. Semenná část je pokrytá měkkými ostny, které mohou mít délku až 2,5 cm. Na bázi plodu je tvrdá ostruha podepírající křídlo. Vznikla přeměnou čnělky a může mít na délku až 10 cm. Křídlo je v rámci celé čeledi bobovitých vůbec nejdelší, dosahuje délky až 13 cm.\n\nNěkteré druhy \"Centrolobium\" náležejí v Brazílii mezi oblíbené pouliční stromy, neboť rychle rostou, mají úhlednou oválnou korunu a pěkně kvetou.\n\nDřevo \"Centrolobium\" je dekorativní, žluté až červenooranžové, purpurově pruhované. Je používáno zejména v truhlářství, na nábytek, podlahy a dýhy a při stavbě lodí. Je těžké, tvrdé a pevné, celkem dobře opracovatelné. Dřevo \"Centrolobium paraense\" se obchoduje pod názvem \"arariba\", vyváží se však zřídka, neboť jeho těžba v Brazílii stěží pokrývá domácí poptávku.\n\n"}
{"id": "960054", "url": "https://cs.wikipedia.org/wiki?curid=960054", "title": "Remešský evangeliář", "text": "Remešský evangeliář\n\nRemešský evangeliář, francouzsky nazývaný také \"Text du Sacre\" (\"Korunovační text\") je staroslověnský evangeliář z 11. století uložený v kapitulní knihovně katedrály v Remeši. Jeho autorství bývá připisováno svatému Prokopu a podle legendy na něj při korunovaci přísahali francouzští králové.\n\nJe to iluminovaný rukopis, který daroval Karel IV. slovanskému klášteru v Emauzích v Praze. Za jeho panování byl považován za vlastnoruční dílo sv. Prokopa. V 15. století se pak tento rukopis dostal do Cařihradu jako dar byzantskému legátovi. Odsud jej zakoupil francouzský kardinál Karel Lotrinský a odvezl jej do Remeše. Rukopis se tak stal součástí chrámového pokladu v Remeši. Rukopis je významnou staroslovanskou památkou psanou hlaholicí a cyrilicí, mající význam i pro vývoj ruského písemnictví. Carové Petr Veliký a Mikuláš II. při svých cestách do Francie dostali kopii evangeliáře.\n\nSkutečnost, že se v Remeši nacházel slovanský evangeliář, vybízela k nejrozmanitějším hypotézám. Podle Abbého Pluche - kněze žijícího ve Francii v 18. století - byl napsán Ebbonem, správcem knihovny Ludvíka Pobožného. Jiní se domnívali, že byl věnován francouzskému biskupovi ze Châlons Annou Jaroslavnou, dcerou kyjevského knížete Jaroslava Moudrého, při příležitosti její svatby s francouzským králem Jindřichem I. Jiné teorie dokonce tvrdily, že evangeliář byl nalezen při křížových výpravách v Jeruzalémě a pak věnován remešské katedrále.\n\n"}
{"id": "960055", "url": "https://cs.wikipedia.org/wiki?curid=960055", "title": "Tom McIntosh", "text": "Tom McIntosh\n\nTom McIntosh (6. února 1927 Baltimore, Maryland – 26. července 2017) byl americký jazzový pozounista, aranžér a hudební skladatel. Studoval na Peabody Conservatory, později hrál ve vojenské skupině a v roce 1958 získal diplom na Juilliard School. Během své kariéry spolupracoval s mnoha hudebníky, mezi které patří Reggie Workman, Shirley Scott, Oliver Nelson, Milt Jackson, Jimmy Heath nebo Dizzy Gillespie. Rovněž pracoval jako skladatel filmové hudby; složil hudbu k filmům, jako jsou například \"Na šikmé ploše\" (1973) nebo \"A Hero Ain't Nothin' but a Sandwich\" (1978). V roce 2008 získal ocenění NEA Jazz Masters.\n\n"}
{"id": "960059", "url": "https://cs.wikipedia.org/wiki?curid=960059", "title": "Brienon-sur-Armançon", "text": "Brienon-sur-Armançon\n\nBrienon-sur-Armançon je francouzská obec v departementu Yonne v regionu Burgundsko-Franche-Comté. V roce 2010 zde žilo 3 140 obyvatel. Je centrem kantonu Brienon-sur-Armançon.\n\n\"Počet obyvatel\" \n\n"}
{"id": "960061", "url": "https://cs.wikipedia.org/wiki?curid=960061", "title": "Eva Kolenová", "text": "Eva Kolenová\n\nEva Kolenová (* 1. květen 1985 Bánovce nad Bebravou) je slovenská fotbalistka, která hrává na pozici obránce. V současnosti je hráčkou prvoligového rakouského klubu SKV Altenmarkt.\n\nV slovenské reprezentaci žen debutovala v roce 2003.\n\n\n"}
{"id": "960063", "url": "https://cs.wikipedia.org/wiki?curid=960063", "title": "Soldier String Quartet", "text": "Soldier String Quartet\n\nSoldier String Quartet bylo americké smyčcové kvarteto vedené houslistou Davidem Soldierem a během jeho existence se v něm vystřídalo mnoho hudebníků, mezi které patří Dawn Avery, Martha Mooke, Lisa Gutkin, Alicia Svigals, Todd Reynolds nebo Mark Feldman. Kvarteto odehrálo premiéry děl mnoha skladatelů, mezi něž se řadí Phill Niblock, Zeena Parkins, Jonas Hellborg a Elliott Sharp. Soubor během své kariéry vystupoval nebo nahrával s řadou hudebníků, jako jsou například Guided by Voices, Van Dyke Parks, Jesse Harris, Butch Morris, Lee Ranaldo nebo John Cale, se kterým v devadesátých letech nahrál několik alb.\n"}
{"id": "960065", "url": "https://cs.wikipedia.org/wiki?curid=960065", "title": "ANT+", "text": "ANT+\n\nANT+ je komunikační protokol chráněné bezdrátové sítě v pásmu ISM 2,4 GHz. Tato přenosová technologie byla vyvinuta kanadskou společností Dynastream, založenou v roce 1998.\n\nV roce 2000 tato firma představila první rychloměr a měřič vzdálenosti pro běžce. V roce 2003 představila bezdrátový komunikační protokol \"ANT\" a o rok později standardizovala komunikační protokol ANT+. Komunikační protokol je optimalizován pro použití ve sportu a slouží k vytváření bezdrátových sítí senzorů. Jedná se o tzv. sítě PAN (Personal Area Network). Výhodou přenosového protokolu ANT+ je rychlý a bezpečný přenos dat mezi snímači a přijímačem. Komunikační rychlost je 20 kbit/s (kilobity za sekundu). Dosah sítě je do 10m. Další výhodou je nízká spotřeba zařízeních komunikujících protokolem ANT+. Bezdrátové senzory vydrží s jedním knoflíkovým článkem pracovat po dobu i několika let. Tento bezdrátový protokol nyní využívá po celém světě celá řada firem pro různé sportovní měřiče jako jsou např. cyklopočítače, sportovní navigace, sporttestery aj.\n\n"}
{"id": "960067", "url": "https://cs.wikipedia.org/wiki?curid=960067", "title": "Charny (Yonne)", "text": "Charny (Yonne)\n\nCharny je francouzská obec v departementu Yonne v regionu Burgundsko-Franche-Comté. V roce 2010 zde žilo 1 676 obyvatel. Je centrem kantonu Charny.\n\n\"Počet obyvatel\" \n\n"}
{"id": "960077", "url": "https://cs.wikipedia.org/wiki?curid=960077", "title": "Lotarjov DV-2", "text": "Lotarjov DV-2\n\nLotarjov DV-2 je dvouproudový motor vyvinutý v 80. letech 20. století ve spolupráci konstrukční kanceláře Ivčenko-Progress (ZMKB Progress) a československé strojírny ZVL Považská Bystrica nyní Považské Strojárne Letecké Motory – PSLM. Motor byl pojmenován DV-2 , přičemž písmeno D znamená Dněpr a písmeno V řeku Váh. Motor pohání cvičné letouny Aero L-39MS a jejich exportní verzi L-59 Super Albatros vyvezenou do Egypta a Tuniska.\n\nMotor byl na počátku 80. let vybrán jako vhodná pohonná jednotka pro modernizovanou verzi cvičného letoun L-39 Albatros, stavěnou později jako L-39MS. V říjnu 1980 byla podepsána dohoda mezi SSSR a Československem, přičemž sovětská strana měla na starost jeho vývoj a československá technologii výroby. Během 80. let byla vyrobena řada prototypů motoru, přičemž až sedmnáctý prototyp byl roku 1987 kompletně vyroben v Československu. Letové zkoušky motoru začaly roku 1989 na typu L-39MS.\n\nV 90. letech byla vyvinuta silnější varianta motoru DV‑2A.2 nabídnutá Aeru Vodochody pro pohon jeho nového lehkého bitevníku Aero L-159 Alca, společnost ale dala přednost americkému motoru Honeywell/ITEC F124.\n\nModernizovaná verze DV-2S byla instalována v demonstrátoru ruského cvičného letadla Jakovlev Jak-130, sériové stroje však pohání ruské motory Progress AI-222-25 (motory DV-2S jsou alternativou pohonu pro případné zahraniční zájemce o Jak-130). Podobně u čínského cvičného letounu Hongdu L-15, který má k Jaku-130 velmi blízko, byly motory DV-2 instalovány v prvních dvou prototypech, ale sériové stroje ovšem pohání motory Al-222.\n\nDva motory poháněly rovněž jediný postavený prototyp dopravního letadla Iljušin Il-108.\n\n\n\n\n"}
{"id": "960079", "url": "https://cs.wikipedia.org/wiki?curid=960079", "title": "Chris Waddle", "text": "Chris Waddle\n\nChristopher Roland \"Chris\" Waddle (* 14. prosinec 1960, Felling) je bývalý anglický fotbalista. Hrával na pozici záložníka.\n\nV dresu anglické reprezentace se zúčastnil mistrovství světa v Mexiku roku 1986 a mistrovství světa v Itálii roku 1990 (4. místo). Hrál i na Euru 1988. Celkem za národní tým odehrál 62 zápasů, v nichž vstřelil 6 branek.\n\nS Olympiquem Marseille hrál v sezóně 1990/91 finále Poháru mistrů evropských zemí. Třikrát se s ním stal mistrem Francie (1989/90, 1990/91, 1991/92).\n\nRoku 1993 byl v anketě FWA vyhlášen anglickým fotbalistou roku. V anketě Zlatý míč, která hledala nejlepšího fotbalistu Evropy, bodoval dvakrát. Roku 1991 skončil desátý a roku 1990 osmnáctý.\n"}
{"id": "960080", "url": "https://cs.wikipedia.org/wiki?curid=960080", "title": "Winfield (Texas)", "text": "Winfield (Texas)\n\nWinfield je město v okrese Titus County ve státě Texas ve Spojených státech amerických. V roce 2000 zde žilo 499 obyvatel. S celkovou rozlohou 2,4 km² byla hustota zalidnění 207,2 obyvatel na km².\n"}
{"id": "960083", "url": "https://cs.wikipedia.org/wiki?curid=960083", "title": "Bolehlav (přírodní rezervace)", "text": "Bolehlav (přírodní rezervace)\n\nBolehlav je přírodní rezervace v pohoří Malé Karpaty v podcelku Pezinské Karpaty v části Smolenická vrchovina západně od Dolných Orešan. Nachází se v katastrálním území obce Dolné Orešany, okres Trnava v Trnavském kraji. Vyhlášena byla v roce 1988 na rozloze 93.57 ha, bez ochranného pásma. Předmětem ochrany je zachovalá ukázka lesních společenstev bukovo-dubového a dubovo-bukového vegetačního stupně na jihovýchodním okraji Malých Karpat na krystalinickém geologickém podkladu na styku s Trnavskou pahorkatinou. Na území rezervace platí 5. stupeň ochrany. Severním okrajem vede žlutá turistická trasa.\n\n"}
{"id": "960084", "url": "https://cs.wikipedia.org/wiki?curid=960084", "title": "Graeme Souness", "text": "Graeme Souness\n\nGraeme James Souness (* 6. květen 1953, Edinburgh) je bývalý skotský fotbalista. Hrával na pozici záložníka.\n\nV dresu skotské reprezentace se zúčastnil tří světových šampionátů (1978, 1982, 1986). Celkem za národní tým odehrál 54 zápasů, v nichž vstřelil 4 branky.\n\nS Liverpool FC třikrát vyhrál Pohár mistrů evropských zemí (1977/78, 1980/81, 1983/84). Pětkrát se s ním stal mistrem Anglie (1978/79, 1979/80, 1981/82, 1982/83, 1983/84), s Glasgow Rangers třikrát mistrem Skotska (1986/87, 1988/89, 1989/90). Se Sampdorií Janov získal v sezóně 1984/85 italský pohár.\n\nV anketě Zlatý míč, která hledala nejlepšího fotbalistu Evropy, bodoval třikrát. Roku 1984 skončil šestý, roku 1978 patnáctý a roku 1985 jednadvacátý.\n\nPo skončení hráčské kariéry se stal trenérem.\n"}
{"id": "960085", "url": "https://cs.wikipedia.org/wiki?curid=960085", "title": "Josef von Smola (1764–1820)", "text": "Josef von Smola (1764–1820)\n\nJosef svobodný pán von Smola (12. června 1764 Teplice– 29. listopadu 1820 Vídeň) byl rakouský generál a držitel komandérského kříže Řádu Marie Terezie, jako jeden z velitelů se pod arcivévodou Karlem podílel na vítězství v bitvě u Aspern, která se odehrála ve dnech 21. a 22. května 1809 mezi Francií a Rakouskem u rakouských obcí Aspern a Essling východně od Vídně, kde byl poprvé poražen Napoleon Bonaparte.\n\nV armádě začal v roce 1780 jako střelec u dělostřelectva. V roce 1786 získal hodnost poručíka. Ve válce proti Turkům se významně podílel na obležení měst Šabac a Bělehrad. V roce 1790 se proslavil zásadním zlepšením organizaci dělostřelectva ve Flandrech. V roce 1792 se zúčastnil tažení proti Francii, mimo jiné, v bitvě u Jemappes. V roce 1793 se ujal velení baterie jízdního dělostřelectva kolony arcivévody Karla. Následně s ní pomohl vyhrát bitvu u Neerwindenu a za toto vítězství byl vyznamenán rytířským křížem Řádu Marie Terezie.\n\nV bitvě u Fleurusu v roce 1794 byl vážně zraněn. V roce 1796 byl povýšen na nadporučíka, za klíčovou pomoc při obraně pevnosti Ehrenbreitstein u Koblence. V květnu 1800 byl v bitvě u Meßkirchu podruhé těžce zraněn. Dále pokračoval jako major v České legii. V roce 1805 bojoval v Itálii. V roce 1809, již jako plukovník, vedl artilerii 3. armádního sboru u Řezna. Byl vyznamenán druhým křížem Řádu Marie Terezie, tentokrát komandérským, a povýšen na generálmajora. Roku 1813 velel rakouskému dělostřelectvu v Bitvě národů u Lipska.\n\nNebyl však pouze velitelem, ale také inženýrem a autorem mnoha inovací v dělostřelectvu. Jednou ze známějších bylo například v roce 1807 dělo s montáží na zeď.\n\nByl ženatý s Marií Smola, baronkou von Häring (1771–1807). Jeho dva synové Josef von Smola mladší a Karl von Smola byli také důstojníci. Posledními žijícími potomky jsou Miloslav Smola (* 29. srpna 1949 v Praze) a Miloslav von Smola (* 6. ledna 1986 v Praze), oba v současné době žijí v České republice.\n\n"}
{"id": "960088", "url": "https://cs.wikipedia.org/wiki?curid=960088", "title": "Bolehlav", "text": "Bolehlav\n\nVýraz bolehlav má více významů:\n\n"}
{"id": "960091", "url": "https://cs.wikipedia.org/wiki?curid=960091", "title": "Seznam kostelů a kaplí na Malé Straně", "text": "Seznam kostelů a kaplí na Malé Straně\n\nSeznam kostelů a kaplí na Malé Straně obsahuje existující i zaniklé kostely a kaple na území Malé Strany v Praze. Nezmiňuje starší kostely stejného zasvěcení stojící alespoň přibližně na místech jejich novějších následníků. \n\n\n\n"}
{"id": "960093", "url": "https://cs.wikipedia.org/wiki?curid=960093", "title": "Winnie (Texas)", "text": "Winnie (Texas)\n\nWinnie je město v okrese Chambers County ve státě Texas ve Spojených státech amerických. V roce 2010 zde žilo 3 254 obyvatel. S celkovou rozlohou 10,3 km² byla hustota zalidnění 315,9 obyvatel na km².\n"}
{"id": "960097", "url": "https://cs.wikipedia.org/wiki?curid=960097", "title": "Cross Purposes Live", "text": "Cross Purposes Live\n\nCross Purposes Live je druhé koncertní album skupiny Black Sabbath. Vyšlo v roce 1995 i jako VHS a později i DVD.\n\n\n\n"}
{"id": "960100", "url": "https://cs.wikipedia.org/wiki?curid=960100", "title": "Veľká homoľa", "text": "Veľká homoľa\n\nVeľká homoľa (709,2 m n. m.) je vrchol v Malých Karpatech asi 4 km severozápadně od města Modra.\nNa vrcholu kopce se nachází dřevěná rozhledna vysoká 20 metrů. Byla postavena v roce 2001 za finanční podpory měst Pezinok a Modra a fondu PHARE na návrh pana Milana Ružka. Výraznou měrou při stavbě pomohli skauti.\n\nZ rozhledny je kruhový výhled na panorama Malých Karpat, na Považský Inovec, Tribeč a i rakouské Alpy.\n\nVrchol Velké homole je dostupný po červené značce od autobusové zastávky při Zochové chatě, z Modry po modré a Pezinku po červené (nebo později zelené) turistické značce.\n\n"}
{"id": "960101", "url": "https://cs.wikipedia.org/wiki?curid=960101", "title": "Petrova Ves", "text": "Petrova Ves\n\nPetrova Ves ( , , ) je obec na Slovensku v okrese Skalica. Žije zde obyvatel.\n\nV obci je římskokatolický kostel Svatého ducha z roku 1762.\n\nObec leží v západní části Slovenska v malé kotlině otevřené západním směrem do Dolnomoravského úvalu, k sousednímu městu Gbely a řece Moravě. Z ostatních stran ji obklopují nevysoké pahorky Chvojnické pahorkatiny, které na severovýchodě a východě přecházejí do kopců kolem Unína a Holíče. V okolí Petrovy Vsi se nacházejí obce Unín, Radimov, Letničie, Smolinské a města Gbely, Holíč, Šaštín-Stráže.\n\nNejstarší písemný doklad o obci pochází z roku 1392. Katastr obce byl však osídlen již dávno předtím. Archeologické nálezy zde dokládají existenci keltského a římsko-barbarského sídliště. Tyto národy vystřídali Slované a v 9. a 10. století patřilo území obce k Velké Moravě. Koncem 11. století připadl katastr Petrovy Vsi k uherskému státu.\n\nTraduje se, že v roce 1093 přišel do petroveského údolí Peter Várady, uherský šlechtic, a nazval tam umístěnou osadu podle sebe Petrovou Vsí.\n\nPo Varádyových připadla obec feudálům z rodu Bársonyi, Farkas, Thebery a Boltizár. Od roku 1390 obec Petrova Ves patřila Štiborovi z Beckova. O dva roky později připadla Czoborům, majitelům holíčského panství. V roce 1736 převzali holíčské panství i s Petrovou Vsí Habsburkové, kterým patřila až do zrušení poddanství, resp. majetky v ní až do roku 1918.\n\nOd konce první světové války následkem vzniku československého státu nese Petrova Ves úřední slovenský název.\n\n"}
{"id": "960102", "url": "https://cs.wikipedia.org/wiki?curid=960102", "title": "Josef von Smola (1805–1856)", "text": "Josef von Smola (1805–1856)\n\nJosef svobodný pán von Smola (16. listopadu 1805 Vídeň – 29. června 1856 Lyon) byl rakouský důstojník.\n\nJeho otcem byl Josef von Smola, důstojník a držitel rytířského kříže řádu Marie Terezie. Vystudoval Tereziánskou akademii ve Vídni a roku 1820 nastoupil k dělostřelectvu, stejně jako jeho otec. Dále však studoval a sice na vídeňském polytechnickém institutu. V roce 1831 byl povýšen na velitele baterie, v roce 1840 na kapitána a velitele roty a roce 1848 pak na majora. V roce 1849 byl povýšen do hodnosti plukovníka a nastoupil na generální ředitelství dělostřelectva, jako velitel okresu ve Vídni. Od roku 1851 působil jako ředitel dělostřelectva v Praze, 1852 ve Vídni a následně v Haliči. Poté byl povýšen na generálmajora a obdržel vlastní 8. polní dělostřelecký pluk. V roce 1855 se stal prezidentem dělostřeleckého výboru. V Lyonu zemřel na studijní cestě.\n\n"}
{"id": "960103", "url": "https://cs.wikipedia.org/wiki?curid=960103", "title": "Karl von Smola", "text": "Karl von Smola\n\nKarl svobodný pán von Smola (15. listopadu 1802 v Českých Budějovicích – 14. února 1862 v Štýrském Hradci) byl rakouský důstojník.\n\nJeho otcem byl Josef von Smola (1764–1820), důstojník a držitel rytířského kříže řádu Marie Terezie. Vystudoval Theresianischen Ritterakademie ve Vídni a roku 1817 nastoupil k dělostřelectvu stejně jako jeho otec. V roce 1819 byl povýšen na poručíka, v roce 1827 na nadporučíka a v roce 1840 pak na majora. V roce 1847 byl povýšen do hodnosti podplukovníka a následně v roce 1848 do hodnosti plukovníka, stal se náčelníkem štábu. Následně byl však vážně zraněn u města Udine a přišel o nohu. V roce 1849 byl vyznamenán rytířským křížem řádu Marie Terezie stejně jako jeho otec. I následně však působil na generální štábu a to až do roku 1852, kdy se stal profesorem vojenské organizace a vojenské geografie. Od roku 1853 pak působil jako ředitel polytechnického institutu ve Vídni. V roce 1858 odešel do výslužby s hodností generálmajora.\n\n"}
{"id": "960105", "url": "https://cs.wikipedia.org/wiki?curid=960105", "title": "AEL Kallonis", "text": "AEL Kallonis\n\nAEL Kallonis (řecky Α.Ε.Λ. Καλλονής) je řecký fotbalový klub z Mytilény, který působí v řecké superlize. Klub byl založen v roce 1994 a svoje domácí utkání hraje na stadionu Mytilene Municipal Stadium s kapacitou 2 850 diváků.\n\n"}
{"id": "960107", "url": "https://cs.wikipedia.org/wiki?curid=960107", "title": "Rhinoceros (album)", "text": "Rhinoceros (album)\n\nRhinoceros je první studiové album americké rockové skupiny Rhinoceros, vydané v roce 1968 u vydavatelství Elektra Records. Jeho producentem byl Paul A. Rothchild. V žebříčku \"Billboard 200\" se album umístilo na 115. místě; singl „Apricot Brandy“ se dostal na šestačtyřicátou příčku v \"Billboard Hot 100\". V roce 2002 vyšlo album v reedici na CD u vydavatelství Collectors' Choice Music.\n\n"}
{"id": "960128", "url": "https://cs.wikipedia.org/wiki?curid=960128", "title": "Vermenton", "text": "Vermenton\n\nVermenton je francouzská obec v departementu Yonne v regionu Burgundsko-Franche-Comté. V roce 2010 zde žilo 1 182 obyvatel.\n\n\"Počet obyvatel\" \n\n"}
{"id": "960130", "url": "https://cs.wikipedia.org/wiki?curid=960130", "title": "Římskokatolická farnost Lužice", "text": "Římskokatolická farnost Lužice\n\nŘímskokatolická farnost Lužice (lat. \"Luschicium\",) je zaniklé územní společenství římských katolíků v Lužicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1352 byla v místě plebánie. Od roku 1641 jsou vedeny matriky. Od roku 1661 byl společný farář pro farnosti Měrunice a Lužice. Samostatná fara byla v Lužici zřízena asi roku 1740.\nFarnost existovala do 31. prosince 2012 jako součást farního obvodu farnosti Most - in urbe. Od 1. ledna 2013 zanikla sloučením do farnosti Vtelno u Mostu.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\nŘímskokatolická farnost Lužice\n\n"}
{"id": "960134", "url": "https://cs.wikipedia.org/wiki?curid=960134", "title": "Lodivod (kniha)", "text": "Lodivod (kniha)\n\nLodivod (1823, The Pilot) je historický dobrodružný román amerického romantického spisovatele Jamese Fenimora Coopera. Podnětem k jeho napsání bylo autorovo seznámení se s knihou \"Pirát\" (1821, \"The Pirate\") od Waltra Scotta. Jde o první americký román s námořní tematikou.\n\nRomán se odehrává v době americké války za nezávislost a jeho hrdinou je tajuplný cizinec, který s odvahou a neuvěřitelnou zručností vede lodi amerických povstalců záludnými vodami u Britských ostrovů. Jeho jméno se v románu nedozvíme, říká se mu prostě lodivod, ale podle historických souvislostí jde o původem skotského námořníka Johna Paula Jonese (1747–1792), považovaného za jednoho ze zakladatelů Námořnictva spojených států amerických.\n\nK Britským ostrovům připlouvá americká povstalecká fregata s cílem zajmout některé z významných osobností nepřítele a později je vyměnit za americké zajatce, případně narušovat britské zásobovací trasy. Loď k pobřeží vede muž zvaný lodivod, kterého Angličané považují za piráta a jehož skutečné jméno snad kromě kapitána lodě nikdo nezná.\n\nDojde k nočnímu vylodění povstalců na anglickém skalnatém pobřeží a následně k přepadení bývalého kláštera, kde nedobrovolně žijí Kateřina a Cecílie, snoubenky dvou amerických lodních důstojníků Griffitha a Barnstableea. Kromě nich je obyvatelkou kláštera také mladá žena Alice, kterou lodivod zná od mládí, miluje jí a doufá, že s ním odjede. Alice však nechce opustit svou rodnou zem a je jí také líto, že lodivod tím, že bojuje na straně povstalců, vlastně zradil svou vlast.\n\nPři odjezdu je americká loď napadena velkým anglickým válečným trojstěžníkem, který jim brání dostat se na širé moře. Nejprve dojde k vítěznému boji s jeho doprovodnými fregatami a pak se lodivodovi díky podrobné znalosti pobřežních mělčin podaří před trojstěžníkem, který má větší ponor, uprchnout.\n\nKdyž dostane lodivod loď do bezpečí na širé moře, opustí ji. Další informaci o něm se dozvídáme až po dvanácti letech od výše popsaných událostí. Griffith se v novinách dočte, že právě zemřel.\n\n"}
{"id": "960137", "url": "https://cs.wikipedia.org/wiki?curid=960137", "title": "Římskokatolická farnost Židovice", "text": "Římskokatolická farnost Židovice\n\nŘímskokatolická farnost Židovice (lat. \"Seydovicium\") je zaniklé územní společenství římských katolíků v Židovicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž roku 1384 byla v místě plebánie, která zanikla a byla obnovena asi kolem roku 1600. Od roku 1652 jsou vedeny matriky. Samostatnou farou (farností) se Židovice staly opět roku 1723.\nFarnost existovala do 31. prosince 2012 jako součást farního obvodu farnosti Most - in urbe. Od 1. ledna 2013 zanikla sloučením do farnosti Vtelno u Mostu.\n\n\"Začátek působnosti jmenovaného v duchovní správě farnosti od:\"\n\nDo farnosti náleželo území obcí:\n\nVe farnosti existovaly také další drobné sakrální stavby a pamětihodnosti, které však byly zničeny těžbou.\n\n\n"}
{"id": "960138", "url": "https://cs.wikipedia.org/wiki?curid=960138", "title": "Lenka Wagnerová", "text": "Lenka Wagnerová\n\nLenka Wagnerová (dříve Matoušková) (* 15. listopadu 1960 Praha) je česká politička a pedagožka, od srpna 2012 do června 2014 místopředsedkyně České pirátské strany (z toho od prosince 2013 jako první místopředsedkyně).\n\nPo absolvování Gymnázia Litoměřická na Praze 9 (maturovala v roce 1978) vystudovala psychologii na Filozofické fakultě Univerzity Karlovy v Praze (promovala v roce 1983). Vzdělání si dále rozšířila v rámci doplňujícího pedagogického studia na Pedagogické fakultě Univerzity Karlovy v Praze.\n\nZačínala pracovat na Krajské hygienické stanici Středočeského kraje, kde se věnovala hygieně dětí a dorostu. Později nastoupila jako učitelka do základní školy v Praze-Letňanech (současný název je Základní škola a Mateřská škola generála Františka Fajtla DFC), kde pracovala do roku 2015 (v letech 2007 až 2013 byla zároveň ředitelkou, osm let na škole působila i jako výchovná poradkyně).\n\nLenka Wagnerová je vdaná a má tři syny, žije v Praze.\n\nDo politiky se vstoupila, když v komunálních volbách v roce 1998 kandidovala jako nestraník za ODA na kandidátce subjektu \"Koalice ČSNS, ODA\" do Zastupitelstva Městské části Praha-Letňany (dnes Praha 18), ale nebyla zvolena. Nebyla zvolena ani ve stejné městské části v komunálních volbách v roce 2006 za subjekt \"Volba pro Letňany\"\n\nV únoru 2012 se stala členkou České pirátské strany, v níž se zaměřuje na problematiku vzdělávání. V srpnu 2012 byla na celostátním fóru Pirátů v Praze zvolena druhou místopředsedkyní strany. V prosinci 2013 se stala 1. místopředsedkyní strany, v lednu 2014 byla v této funkci na Celostátním fóru Pirátů v Pardubicích potvrzena. Na začátku června 2014 na funkci rezignovala a v roce 2016 členství ve straně ukončila.\n\nZúčastnila se voleb do Senátu PČR v roce 2012, kdy kandidovala za Piráty v obvodu č. 41 - Benešov. Se ziskem 4,10 % hlasů skončila na devátém místě a nepostoupila do druhého kola.\n\nVe volbách do Poslanecké sněmovny PČR v roce 2013 kandidovala za Piráty v Hlavním městě Praze. Strana se ale do Poslanecké sněmovny PČR nedostala.\n"}
{"id": "960139", "url": "https://cs.wikipedia.org/wiki?curid=960139", "title": "Vícerozměrná interpolace", "text": "Vícerozměrná interpolace\n\nVícerozměrná interpolace, numerická analýza nebo prostorová interpolace je interpolace funkce o více než jedné proměnné.\n\nTato funkce musí být interpolována na předem známých bodech formula_1 a proto problémy při interpolaci nastávají při přiřazování hodnot na libovolné body formula_2.\n\nPro funkční hodnoty známé na pravidelné mřížce (předem nemusí být nutně jednotná) jsou tyto metody k dispozici.\n\n\n\nBitmap převzorkování je aplikace 2D vícerozměrné interpolace ve Zpracování obrazu\n\nTři z metod aplikované na stejném datasetu, 16 hodnot umístěných v černých tečkách. Barvy reprezentují interpolované hodnoty.\n\nCatmull-Rom křivky mohou být lehce generalizovány na jakékoliv číslo rozměru.\nČlánek Hermitova kubika Vám připomene, že formula_3 pro nějaký 4-vektor formula_4 který je funkcí samostatného \"x\" kde formula_5 je hodnota na formula_6 funkce, která má být interpolována. Přepis této aproximace jako\nTento vzorec může být přímo generalizován na N rozměrů\nVšimněte si, že podobné generalizace můžou být i u jiných typů interpolací, včetně Hermitovy křivky. V souvislosti s účinností obecného vzorce může být ve skutečnosti vypočítána jako složení po sobě jdoucích formula_9- typů operací pro některé typy tensor product splines, jak je uvedeno v článku tricubic interpolation.\nNicméně faktem je, že pokud existuje formula_10 podmínek v 1-rozměrné formula_11 jako sumační, pak tam bude formula_12 pojmů v formula_13-rozměrném složení.\n\nSchémata definována pro roztroušená data na nepravidelné mřížce by všechna měla pracovat na pravidelné mřížce, většinou redukující na jinou známou metodu.\n\n"}
{"id": "960140", "url": "https://cs.wikipedia.org/wiki?curid=960140", "title": "Ivčenko AI-25", "text": "Ivčenko AI-25\n\nIvčenko AI-25 je dvouproudový motor vyvinutý sovětskou konstrukční kanceláří Ivčenko-Progress. Motor byl vyvinut pro malý dopravní letoun Jakovlev Jak-40. Ve verzi Al-25TL pohání rovněž rozšířený československý cvičný letoun Aero L-39 Albatros, nebo čínský cvičný letoun Hongdu K-8 Karakorum. Jeho dalším vývojem vznikl motor Lotarev DV-2.\n\n\n\n\n"}
{"id": "960142", "url": "https://cs.wikipedia.org/wiki?curid=960142", "title": "Pupenová efektní příze", "text": "Pupenová efektní příze\n\nPupenová efektní příze (angl.: \"knop fancy yarn\") je výrobek s výraznými silnými místy – pupeny - vzniklými pravidelnými nebo nepravidelnými ovinky kolem jedné nebo více základních niti.\n\nK výrobě příze se používají přírodní i umělé materiály, jak ze staplových vláken, tak i z filamentů. \n\nPříze sestává ze \"základní\", \"vzorovací\" a \"vazné\" niti. Základní a vzorovací niti jsou obvykle skané a často rozdílně obarvené technologií space dyeing. Jako vazná nit se běžně používá bezbarvý filament. \n\nVýroba se většinou provádí ve dvou fázích (pasážích) na prstencových skacích strojích se zařízením umožňujícím paralelní běh dvou niti s rozdílnou rychlostí.\n\nV první pasáži skaní prochází vedle sebe základní a vzorovací nit odděleně společným vodičem, za kterým se těsně nad skacím vřetenem spojují. Běh základní niti se na určitou dobu zastaví (resp. zpomalí), vzorovací nit se kolem ní ovíjí a tak vzniká \"pupenec\". Tvar zesíleného místa je závislý na postavení vodiče nití a na době přerušení běhu základní niti. \n\nVe druhé fázi běží vazná nit asi o 15 % rychleji než předskaná příze z 1. pasáže, ovinuje ji a fixuje tak tvar výsledné efektní příze.\n\nTechnologie výroby pupenových přízí je známá asi od 1. poloviny 20. století. \n\n\nVzorek na dolním snímku je z této příze pletený \"hladce\" jehlicemi č. 3.\n\n\nVšechny věcné údaje v uvedeném článku jsou odvozeny z knihy \"Fancy yarns\"…., překlad názvu \"knop yarn\" do češtiny je převzatý ze slovníku REWIN. \n\nČeské textilní slovníky stručně popisují stejnou přízi pod titulem knoflíková nit (resp. \"housenková nit\"). .\nV knize Fancy yarns (str. 51-53) je však jako knoflíková příze (\"button yarn\") popsána a doložena fotografiemi příze, která je svojí strukturou a původem odlišná od „české“ knoflíkové niti. \n\nInternetový textilní zpravodaj stručně popisuje pod názvem knob yarn (ne \"knop yarn\"), tedy knoflíková příze, výrobek připomínající pupenovou přízi. \n\nEfektní příze,\nNopka (textil), \nBuklé\n"}
{"id": "960144", "url": "https://cs.wikipedia.org/wiki?curid=960144", "title": "Jan Josef Rösler", "text": "Jan Josef Rösler\n\nJan Josef Rösler (slovensky: Ján Jozef Rösler, německy: Johann Joseph Rösler, 22. srpna 1771 Banská Štiavnica – 28. ledna 1812 Praha) byl hudební skladatel, dirigent a klavírista působící ponejvíce v Praze a ve Vídni.\n\nOd tří let žil v Praze, kde vystudoval gymnázium a na univerzitě filozofickou fakultu. Největší díl hudebního vzdělání získal jako samouk. V letech 1795-1805 byl v Praze kapelníkem Guardasoniho operní společnosti, poté byl kapelníkem Dvorního divadla ve Vídni. Současně byl ve službách knížete Františka Josefa Maxmiliána z Lobkovic jako jeden ze tří kapelníků jeho kapely. Patřil k předním hudebním umělcům té doby. Mezi více než dvěma sty jeho skladbami je devět oper a další scénická díla, tři sinfonie, šest nástrojových koncertů, množství skladeb pro komorní soubory, vokální skladby sólové i sborové, kantáty a církevní hudba. 1. věta jeho Klavírního koncertu Es dur byla připisována Beethovenovi. V roce 1798 byla v Praze uvedena jeho kantáta věnovaná smrti Wolfganga Amadea Mozarta: \"Cantate auf Mozart’s Tod\".\n\n\n\n\n"}
{"id": "960146", "url": "https://cs.wikipedia.org/wiki?curid=960146", "title": "Kozí hřbet (Ralská pahorkatina, 437 m)", "text": "Kozí hřbet (Ralská pahorkatina, 437 m)\n\nKozí hřbet (437 m n. m.) je vrch (jeho původní německý název je \"Ziegengrat\") v okrese Česká Lípa Libereckého kraje. Leží asi 2 km jižně od obce Hamr na Jezeře na příslušném katastrálním území.\n\nJihozápadní konec hřbetu navazuje sedlem na sousední Malý Jelení vrch (500 m n. m.).\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Jelenovršské části.\n\nNejbližší autobusová zastávka se nachází v 2 km vzdáleném Hamru na Jezeře. Automobilem je možno dojet k silnici u jižních břehů Hamerského rybníka. Zde, poblíž bývalých uranových dolů, lze po červeně značené turistické stezce projít pěšky kolem Černého rybníka. Na vrchol Kozího hřbetu nevede žádná cesta.\n\nVe svrchních partiích Kozího hřbetu se nacházejí tři pískovcové věže – Jedová, Zářivá a Uranová, které nabízejí možnosti lezení na železité skále. Jejich pojmenování připomíná zdejší historii těžby uranové rudy. Obecně je tato lokalita horolezci označována jako \"horolezecký sektor Děvínské polesí\".\n\n\n\n"}
{"id": "960157", "url": "https://cs.wikipedia.org/wiki?curid=960157", "title": "Koválovec", "text": "Koválovec\n\nKoválovec ( ) je obec v okrese Skalica. První písemná zmínka o obci pochází z roku 1394. Žije zde obyvatel.\n\nV obci je římskokatolický kostel sv. Martina z roku 1821.\n\n"}
{"id": "960167", "url": "https://cs.wikipedia.org/wiki?curid=960167", "title": "Vyhlídková věž (Košice)", "text": "Vyhlídková věž (Košice)\n\nVyhlídková věž se nachází na vrchu Hradová v Košicích na Slovensku.\n\nVěž je 21,51 metrů vysoká prostorová ocelová konstrukce doplněná dřevem, které je použité jako nášlapná vrstva podlahy. Čtyřnohý stůl má konzolové vyložení tří vyhlídkových teras ve výšce 10,88 m, 13,6 m, 16,32 m. Vyhlídkové plošiny jsou chráněny dřevěnou jehlanovou střechou s plechovou krytinou.\n\n\n\"Správa rekreačných a športových zariadení mesta Košice\"\n\n"}
{"id": "960168", "url": "https://cs.wikipedia.org/wiki?curid=960168", "title": "Grjazev-Šipunov GŠ-23", "text": "Grjazev-Šipunov GŠ-23\n\nGrjazev-Šipunov GŠ-23 je dvouhlavňový rychlopalný kanón ráže 23 mm vyvinutý v 50. letech 20. století v Sovětském svazu. Je to pravděpodobně vůbec nejrozšířenější typ leteckého kanónu. Hlavními konstruktéry zbraně byli V. Grjazev a A. Šipunov. Kanón GŠ-23 funguje na Gastově principu, což je ruská zvláštnost a na Západě se takové zbraně nikdy nerozšířily.\n\nKanón byl do služby zaveden roku 1965 a poprvé se objevil na druhé generaci stíhacích letounů MiG-21. Kanóny tohoto typu je vyzbrojena celá škála bojových letounů a vrtulníků všech možných kategorií. Instalovány jsou v trupu, popřípadě v podvěsných kanónových pouzdrech. Hmotnost zbraně je 52 kg. Kadence různých verzí zbraně dosahuje 3 000–4 000 ran za minutu.\n\nZbraň funguje na principu teoreticky popsaném německým inženýrem Karlem Gastem v roce 1916. GŠ-23 má dvojici sdružených hlavní a závěrů. Když se jeden celek pohybuje vpřed, druhý se pohybuje vzad. Obě hlavně se vzájemně pohánějí svými prachovými plyny. \n\nMimo již zmíněný MiG-21 byly typem GŠ-23 vyzbrojeny například bombardéry Jak-28, Tupolev Tu-22M a Tu-95MS, stíhací letouny MiG-23, transportní letouny Iljušin Il-76, lehké bojové letouny J-22 Orao a HAL Tejas, cvičné letouny G-4 Super Galeb, L-39ZA Albatros a L-39MS Super Albatros. Bezlicenční čínskou kopií kanónu jsou vyzbrojeny stíhací bombardéry JH-7A a lehké bojové letouny FC-1 Thunder. \n\n"}
{"id": "960179", "url": "https://cs.wikipedia.org/wiki?curid=960179", "title": "Alexander Kielland", "text": "Alexander Kielland\n\nAlexander Lange Kielland (18. února 1849 Stavanger, Norsko – 6. dubna 1906 Bergen, Norsko) byl norský spisovatel, jeden z nejvýznamnějších představitelů norského literárního realismu 19. století. Společně s Henrikem Ibsenem, Bjørnstjernem Bjørnsonem a Jonasem Liem patří k tzv. „Velké čtyřce“ norských spisovatelů.\n\n\n\n\n\n"}
{"id": "960183", "url": "https://cs.wikipedia.org/wiki?curid=960183", "title": "Chang-čou Lu-čcheng", "text": "Chang-čou Lu-čcheng\n\nChang-čou Lu-čcheng () je čínský profesionální fotbalový klub, který sídlí ve městě Chang-čou v provincii Če-ťiang. Založen byl v roce 1998 pod názvem Če-ťiang Lu-čcheng. Svůj současný název nese od roku 2014. Klubové barvy jsou zelená a bílá. Od sezóny 2017 působí v čínské druhé nejvyšší fotbalové soutěži.\n\nSvé domácí zápasy odehrává na stadionu Chuang-lung s kapacitou 52 672 diváků.\n\nPlný název klubu je Fotbalový klub Chang-čou Lu-čcheng ()\n\n\n\nZdroj:\n\n\n\nZdroj:\n\nZdroj:\n\n"}
{"id": "960184", "url": "https://cs.wikipedia.org/wiki?curid=960184", "title": "Jim Leverton", "text": "Jim Leverton\n\nJim Leverton (* 1946) je britský rockový baskytarista. Svou kariéru zahájil počátkem šedesátých let; působil ve skupinách The Big Beats (1962−1963) a od roku 1964 působil ve skupině The Burnettes, kde hrál na kytaru Noel Redding. Oba společně hráli i ve skupině The Loving Kind (1965−1967). V letech 1968 až 1970 působil s Reddingem ve skupině Fat Mattress a později krátce vystupoval s kapelou Juicy Lucy. V roce 1995 se stal členem skupiny Caravan, se kterou nahrál alba \"The Battle of Hastings\" (1995), \"The Unauthorized Breakfast Item\" (2003) a \"Paradise Filter\" (2013). V letech 1978 až 1991 často spolupracoval se zpěvákem a kytaristou Stevem Marriottem.\n"}
{"id": "960185", "url": "https://cs.wikipedia.org/wiki?curid=960185", "title": "Lembas", "text": "Lembas\n\nLembas je chléb vyráběný elfy v románové trilogii J. R. R. Tolkiena Pán prstenů. Má regenerační účinky, snižuje únavu a vyčerpání. Bývá zabalen v listech z Lórienu a má tvar oplatky. Při své cestě dostalo Společenstvo prstenu od paní Galadriel z Lórienu velkou zásobu lembasu.\n"}
{"id": "960186", "url": "https://cs.wikipedia.org/wiki?curid=960186", "title": "Iraklis Soluň", "text": "Iraklis Soluň\n\nIraklis Soluň (řecky Π.Α.Ε. Ηρακλής 1908) je řecký fotbalový klub ze Soluně, který působí ve druhé řecké lize. Klub byl založen v roce 1908 a svoje domácí utkání hraje na stadionu Kaftanzoglio s kapacitou 27 770 diváků.\n\n"}
{"id": "960187", "url": "https://cs.wikipedia.org/wiki?curid=960187", "title": "Pryskyřník zvrhlý", "text": "Pryskyřník zvrhlý\n\nPryskyřník zvrhlý (\"Ranunculus hybridus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–15 (zřídka až 20) cm s krátkým oddenkem. Lodyha je přímá, lysá, ojíněná, zpravidla větvená. Listy jsou střídavé, přízemní jsou zpravidla 2, řapíkaté, lodyžní jsou s kratšími řapíky, vyšší pak přisedlé. Přízemní listy vyvstávají do období plodu. čepel je ledninitá, na okraji zubatá až vroubkovaná, ve vrcholové části pak 3-5 laločná nebo jen zastřihovaně zubatá s několika velkými zuby. Lodyžní listy 3-5 zubé, horní pak jen kopinaté. Květy jsou žluté.Kališních lístků je 5, lysé. Korunní lístky jsou žluté, je jich zpravidla 5. Kvete v červnu až v srpnu. Plodem je nažka, která je na vrcholu zakončená krátkým zobánkem. Nažky jsou uspořádány do souplodí.\n\nPryskyřník zvrhlý roste ve východní části Alp a v horách bývalé Jugoslávie na jihovýchod po západní Bosnu. Obsazuje zpravidla bazické substráty. V České republice neroste.\n"}
{"id": "960190", "url": "https://cs.wikipedia.org/wiki?curid=960190", "title": "Kuang-čou Evergrande Tchao-pao", "text": "Kuang-čou Evergrande Tchao-pao\n\nKuang-čou Evergrande Tchao-pao () je čínský profesionální fotbalový klub, který sídlí v Kuang-čou neboli Kantonu. Založen byl v roce 1954 pod názvem Kuang-čou FC. Jedná se o sedminásobného mistra Čínské lidové republiky a dvojnásobného mistra Asie (Liga mistrů AFC). Od sezóny 2011 působí v čínské nejvyšší fotbalové soutěži.\n\nSvé domácí zápasy odehrává na stadionu Tchien-che s kapacitou 58 500 diváků.\n\nPlný název klubu je Fotbalový klub Kuang-čou Evergrande Tchao-pao ()\n\nZaložen byl v roce 1954 a působil na nižších ligových úrovních, než se roku 1993 stal profesionálním týmem. V roce 2007 Kuang-čou vyhrálo druhou divizi. O dva roky později byl klub zapleten do skandálu s ovlivňováním zápasů a za trest přeřazen do nižší ligy. Ve stejnou dobu klub odkoupila společnost Evergrande Real Estate Group a vložila do něj značné finance. Díky nim Kuang-čou ihned postoupilo zpět a následující sezónu dokonce získalo čínský mistrovský titul.\n\nV roce 2013 tým získal i titul v Lize mistrů AFC, čímž se kvalifikoval na klubové mistrovství světa, kde obsadil konečné 4. místo.\n\nZdroj:\n\n\n\n\n\nZdroj:\n\n\n\nZdroj:\n\n\nZdroj:\n\n"}
{"id": "960199", "url": "https://cs.wikipedia.org/wiki?curid=960199", "title": "Letničie", "text": "Letničie\n\nLetničie je obec na Slovensku v okrese Skalica. Žije zde obyvatel.\n\nV obci je římskokatolický kostel sv. Jana Křtitele z roku 1822. Dále se v obci a na polích v okolí obce nachází několik Božích muk a Pieta postavená na počest vojáka padlého v první světové válce. Poblíž kostela je pomník hrdinů padlých při Slovenském národním povstání.\n\n"}
{"id": "960200", "url": "https://cs.wikipedia.org/wiki?curid=960200", "title": "Pozemní hokej na Letních olympijských hrách 2012", "text": "Pozemní hokej na Letních olympijských hrách 2012\n\nPozemní hokej na LOH 2012 v Londýně zahrnoval turnaj mužů i turnaj žen. Všechny zápasy obou turnajů se odehrály ve dnech 29. července až 11. srpna 2012 na stadionu Riverbank arena v Olympijském parku v Londýně.\n\nObou turnajů se zúčastnilo 12 mužstev, která byla rozdělena do 2 šestičlenných skupin, ve kterých se hrálo stylem jeden zápas každý s každým a poté 2 nejlepší týmy z každé skupiny postoupily do semifinále. Vítězové semifinále poté hráli finále a poražení hráli zápas o 3. místo.\n\n\n\n9. srpna se odehrály oba semifinálové zápasy a 11. srpna se odehrál zápas o 3. místo a finále.\n\n\n\n8. srpna se odehrály oba semifinálové zápasy a 10. srpna se odehrál zápas o 3. místo a finále.\n"}
{"id": "960201", "url": "https://cs.wikipedia.org/wiki?curid=960201", "title": "Robert Gadocha", "text": "Robert Gadocha\n\nRobert Gadocha (* 10. leden 1946, Krakov) byl polský fotbalista. Hrával na pozici záložníka či útočníka.\n\nS polskou reprezentací získal bronzovou medaili na mistrovství světa roku 1974. Má též zlatou medaili z olympijských her v Mnichově 72. Celkem za národní tým odehrál 52 utkání, v nichž vstřelil 13 branek.\n\nS Legií Varšava se stal dvakrát mistrem Polska (1969, 1970) a jednou získal polský pohár (1973). S FC Nantes získal francouzský titul.\n\nV anketě Zlatý míč, která hledala nejlepšího fotbalistu Evropy, skončil roku 1974 na osmém místě.\n\n"}
{"id": "960202", "url": "https://cs.wikipedia.org/wiki?curid=960202", "title": "Andamany", "text": "Andamany\n\nAndamany (Andamanské ostrovy) je souostroví v Bengálském zálivu mezi Indií na západě a Myanmarem na východě.\n\nCelkový počet ostrovů dosahuje počtu 530, ale jen pět z nich je trvale obydlených. Jsou to Severní Andaman, Střední Andaman, Jižní Andaman, Malý Andaman a Severní Sentinel. Administrativně velká většina ostrovů patří do indického svazového teritoria Andamany a Nikobary, pouze několik menších ostrůvků patří Myanmaru (tj. Barmě). Hlavním městem je Port Blair.\n\nPůvodními obyvateli souostroví jsou Andamánci, patřící k Negritům. Jsou to lidé malého až trpasličího vzrůstu (kolem 150 cm) s tmavě černou pletí a málo vyvinutým ochlupením. Jejich vlasy jsou uspořádané v chumáčcích tvaru \"pepřového zrna\", podobně jako u afrických Sanů. Tradičně jsou to lovci želv, mořských savců a divokých prasat, rybáři a sběrači jedlých rostlin.\n\nZ několika známých kmenů přežívají již jen čtyři skupiny: Ongiové (asi 110 osob) na Malém Andamanu, Arioté (62 osob) na Středním Andamanu, Džarawové (asi 300 osob) roztroušeni po Severním, Středním a Malém Andamanu a Sentinelci ze Severního Sentinelu, jejichž počet není znám (možná několik desítek). Jsou ohrožováni nemocemi a nízkou plodností.\n\nAndamanské jazyky, jimiž hovoří maximálně 500 osob, se pokládají za zcela izolované. V minulosti se původní obyvatelé Andaman vyznačovali velkou bojovností, cizince napadali střelbou z luků a zajatce mučili. Kontakty Džarawů a Ongiů s okolním světem jsou dosud omezené a Sentinelci dosud prakticky nebyli kontaktováni.\n\nNa Andamanech byl 22. ledna 1840 domorodci zabit dr. Jan Vilém Helfer (Johann Wilhelm Helfer, 1810-1840), lékař a cestovatel, původem z Prahy.\n\n"}
{"id": "960203", "url": "https://cs.wikipedia.org/wiki?curid=960203", "title": "Fotbalista roku (Černá Hora)", "text": "Fotbalista roku (Černá Hora)\n\nOcenění Fotbalista roku je v Černé Hoře udělováno od roku 2006 v hlasování kapitánů a trenérů klubů z nejvyšší černohorské fotbalové ligy. Vítěz je poté oznámen Černohorskou fotbalovou asociací.\n\nZdroj:\n\n"}
{"id": "960219", "url": "https://cs.wikipedia.org/wiki?curid=960219", "title": "Mokrý Háj", "text": "Mokrý Háj\n\nMokrý Háj je obec na Slovensku v okrese Skalica. Žije zde obyvatel. V obci stojí římskokatolický kostel Všech svatých.\n\nObec se nachází na severozápadě Myjavské pahorkatiny, v údolí Starohorského potoka u města Skalica. Střed obce se nachází v nadmořské výšce 264 metrů.\n\nObec se vyznačuje na severní straně menším a na jihovýchodní straně větším sklonem a svahovitě končí v Mokrohájském potoce. Tento potok protéká středem obce, přičemž ze severní strany se do něj vlévá Starohorský potok. Půdní složení je na tomto malém prostranství pestré, povrch katastru tvoří mladší třetihorní štěrky a jíly, starší třetihorní jílovce, pískovce a částečně čtvrtohorní spraš. Na východní straně se nachází hnědozem, na severní je naplavená černozem, která splňuje kritéria velmi úrodných půd. V jižní části území se nacházejí kamenné sloje, kde se v minulosti těžil kámen. Západní část území tvoří pískovce a na navátých píscích vznikly méně úrodné, slabě vyvinuté půdy. Celková výměra katastrálního území obce Mokrý Háj je 687 hektarů, z čehož je 629 hektarů úrodné zemědělské půdy střední úrodnosti a 58 hektarů nezemědělské půdy.\n\n"}
{"id": "960238", "url": "https://cs.wikipedia.org/wiki?curid=960238", "title": "Osívka", "text": "Osívka\n\nOsívka (\"Erophila\") je drobná, efemérní bylina kvetoucí nejčastěji velmi brzy z jara drobnými bílými kvítky. Rostliny tohoto rodu, náležejícího do čeledě brukvovitých, pocházejí z Evropy, Střední Asie, západní Asie a severní Afriky, později byly zavlečeny do Severní i Jižní Ameriky a také na Nový Zéland.\n\nJe to rostlina jen velmi málo schopná konkurovat vzrůstnějším rostlinám, proto roste převážně na místech málo úrodných, suchých nebo jinak pro běžné rostliny nevhodných. Má krátkou vegetační dobu, za kterou je schopná vyklíčit, vykvést i vytvořit semena pro příští pokolení.\n\nNízká roční nebo ozimá rostlina s tenkým, rozvětveným, jen nehlubokým kořínkem. Z úžlabí přízemních listů vyrůstá jedna až sedm bezlistých chlupatých lodyh. Listy, vesměs chlupaté, mají čepele kopinaté nebo úzce vejčité a celokrajné nebo s několika hrubými zuby.\n\nU vrcholu lodyhy na stopkách vyrůstají drobné, pravidelné, čtyřčetné květy vytvářející květenství hrozen, jehož mírně zprohýbané vřeteno se v době zrání plodů prodlužuje. Vejčité kališní lístky jsou zelené barvy a po okrajích mají bílé nebo růžové blanité olemování, bývají řídce chlupaté a konce mají tupé až okrouhlé. Obvejčité korunní lístky bílé barvy jsou hluboce dvoudílné a vždy delší než kališní lístky. Šest tyčinek rostoucích ve dvou kruzích je zakončeno žlutými prašníky, čtyři venkovní tyčinky mají po straně nektaria. Pestík je tvořen vejčitým semeníkem, tlustou čnělkou a okrouhlou bliznou.\n\nKvěty jsou převážně autogamní, k samosprašení dochází mnohdy ještě před otevřením květů. Plod je mírně zploštělá šešulka obsahující 10 až 60 semen, pomocí kterých se osívka výhradně rozmnožuje.\n\nRostliny jsou značně variabilní, morfologicky a i v rámci karyotypu. Hodnota jednotlivých poznaných taxonů ještě není pevně stanovena, je uváděno pět až deset druhů a rozmanitý počet poddruhů. V současnosti jsou mezi rostlinami vyrůstajícími na území ČR rozeznávány dva morfologické typy hodnocené na úrovni druhů, vzájemně se odlišující převážně tvarem šešulek a ochlupením listů:\n"}
{"id": "960253", "url": "https://cs.wikipedia.org/wiki?curid=960253", "title": "Carl Verheijen", "text": "Carl Verheijen\n\nCarl Eduard Verheijen (* 26. května 1975 Haag, Jižní Holandsko) je bývalý nizozemský rychlobruslař.\n\nNa konci roku 1996 se poprvé představil v závodě Světového poháru, roku 1999 debutoval 11. místem v desetikilometrovém závodu na Mistrovství světa na jednotlivých tratích. Prvních úspěchů dosáhl roku 2001, kdy na světovém šampionátu zvítězil na trati 10 km a na poloviční trati vybojoval stříbrnou medaili. Na těchto dvou distancích pravidelně získával na světových šampionátech cenné kovy i v následujících letech, do roku 2007 to bylo celkem deset medailí, z toho dvě zlaté. Na Zimních olympijských hrách 2002 se v závodě na 5000 m umístil na šesté příčce, z Mistrovství Evropy toho roku si přivezl stříbro a na světovém vícebojařském šampionátu byl čtvrtý. V sezóně 2002/2003 vyhrál celkové pořadí Světového poháru na dlouhých tratích. Na kontinentálním šampionátu 2004 získal opět stříbro, na Mistrovství světa ve víceboji 2004 si dobruslil pro bronz a o rok později vybojoval evropský bronz. Na mistrovstvích světa získal zlaté medaile v závodech družstev v letech 2005, 2007 a 2009. Zúčastnil se zimní olympiády 2006, kde získal v závodě na 10 000 m bronz, na poloviční trati byl čtvrtý a ve stíhacím závodě družstev pomohl nizozemskému týmu k bronzu. Z Mistrovství Evropy i světa ve víceboji 2007 si odvezl bronzové medaile. Po sezóně 2009/2010 ukončil sportovní kariéru.\n\nJe ženatý s bývalou rychlobruslařkou Andreou Nuytovou. Sám je synem bývalých rychlobruslařů Eddyho Verheijena a Rieneke Demmingové, jeho bratr Frank Verheijen je maratonský bruslař.\n\n"}
{"id": "960257", "url": "https://cs.wikipedia.org/wiki?curid=960257", "title": "Briga Tři lilie", "text": "Briga Tři lilie\n\nBriga Tři lilie (1955, Briggen Tre Liljor) je dobrodružný román pro mládež švédského spisovatele Olle Mattsona. Autor za ni obdržel roku 1956 Plaketu Nilse Holgerssona za nejlepší dětskou knihu roku.\n\nKniha se odehrává v letech 1890–1892, nejde však o žádný námořní příběh. Jejím hlavním hrdinou je jedenáctiletý chlapec Mikel Mikelson z vesnice Ljunga na západním pobřeží Švédska. Se svou babickou, starým psem Bobem a ovečkou Ulrikou žije ve staré hospodě, která je na spadnutí. Maminka mu umřela a otec odjel před osmi lety jako námořník na brize \"Tři lilie\", takže ho Mikel zná pouze z fotografie. Na půdě hospody ještě bydlí starý tesař a námořník Grile se želvou Charlottou. Kus dál od hostince stojí loděnice Simona Hlupáka, který se živí vyřezáváním modelů lodí.\n\nMikel má jednu nohu nakřivo a kulhá, protože má na této noze srostlé dva prsty. Ostatní děti z vesnice se mu pro to posmívají a nazývají ho Zaječí prackou. Jedinou jeho kamarádkou je učitelova dcera Tua-Tua, kterou zachránil před utopením. Mikela však nejvíce trápí, že se domů nevrací jeho otec, o kterém věří, že je námořní kapitán. Doufá, že se jednoho dne vrátí, koupí mu bílého koně a zbaví ho i s babičku zlého statkáře Sintora, který chce zbourat jejich domek, který za babku koupil od obce, a chce také odstřelit tzv. mohylu Vikingů, pod níž očekává, že najde zlato. Skutečnost je však taková, že Mikelův otec byl prostý námořník a že briga \"Tři lilie\" před sedmi lety ztroskotala a o její posádce se od té doby nic neví, což ovšem nechce nikdo chlapci říct.\n\nJednoho dne na mělčině uvízne loď, kdosi neznámý se z ní chce dostat na břeh, a přitom mu do vody spadne nějaká věc. Pak se loď z mělčiny uvolní a odpluje na volné moře. Mikel a Tua-Tua pak náhodu najdou v Simonově loděnici lodní deník brigy \"Tři lilie\", z něhož zjistí, že loď ztroskotala a že Mikelův otec nebyl kapitán. O několik dní později se ve vesnici objeví jakýsi Pat O’Brien, který byl zlatokopem na Klondiku a který tvrdí, že byl na brize \"Tři lilie\" s Mikelovým otcem, když ztroskotala v bouři u Darnerartského majáku v Německu. Oba se zachránili jen díky dřevěným deskám lodního deníku, který díky jim plaval po vodě. Byli spolu údajně i na Klondiku, kde prý Mikelův otec našel hroudu zlata.\n\nDěti ukáží lodní deník Patovi a ten okamžitě otevře její tajnou schránku, ta je však prázdná. Podle Pata v ní měla být hrouda zlata, kterou našel Mikelův otec na Klondiku. Brzy se zjistí, že Pat je ve skutečnosti Mikelův otec a v deníku, že měl v červené krabičce uschovány dolary, které získal za zlato vyrýžované na Klondiku. Mikel si vzpomene, že ve staré požárem poničené kapli viděl na trámu Simonem vyřezanou loď s červenou svítilnou. Byla to ve skutečnosti červená krabička s penězi Mikelova otce.\n\nMezitím Sintor provede odstřel vikinské mohyly, která je ve skutečnosti orientační značkou pro lodě plující v zálivu, a nenajde pod ní pochopitelně nic. Mikelův tatínek však zjistí, že jde o bohaté ložisko žuly. Koupí od Sintora hospodu i kopec s mohylou a otevře tam kamenolom. Nakonec koupí i kulhavého bílého cirkusového koně, a tak splní i Mikelovo poslední přání.\n\n"}
{"id": "960258", "url": "https://cs.wikipedia.org/wiki?curid=960258", "title": "Povážské muzeum v Žilině", "text": "Povážské muzeum v Žilině\n\nPovážské muzeum v Žilině () je regionální muzeum se sídlem v Budatíně na Slovensku. Jeho expozice jsou zaměřeny na dějiny slovenského umění a kultury.\n\nIniciativy k vzniku muzea vznikaly již v 20. letech 20. století. V roce 1940 byla v obci Dlhé Pole představena veřejnosti první drátenická výstava na světě. O vznik muzea se v roce 1942 zasloužil i tehdejší primátor Vojtech Tvrdý a muzeum s názvem \"Mestské múzeum\" sídlilo v prostorách staré radnice. Od roku 1948 muzeum přesídlilo do Budatínského zámku a v roce 1956 zpřístupnilo své první expozice. V roce 1976 se od muzea osamostatnila Povážská galerie umění, která se v současnosti nachází na Náměstí A. Hlinky v Žilině.\n\nMuzeum vyniká i svou ediční činností. Vydalo první Vlastivědný sborník na Slovensku, který vychází dodnes pod názvem \"Vlastivedný zborník Považia\".\n\n\n"}
{"id": "960260", "url": "https://cs.wikipedia.org/wiki?curid=960260", "title": "Považská galerie umění", "text": "Považská galerie umění\n\nPovažská galerie umění (celým názvem ) je galerie ve slovenské Žilině . \n\nGalerie vznikla v roce 1976 osamostatněním se od Povážského muzea. Výstavy jsou obsahově zaměřeny na současné umění. Na budově je pamětní deska, která připomíná konání výstavy malířů v roce 1903. V roce 2008 budova prošla rekonstrukcí, která řešila dispozici podkroví, střechy a úpravu vnější fasády.\n\n"}
{"id": "960261", "url": "https://cs.wikipedia.org/wiki?curid=960261", "title": "Roman Kratochvíl", "text": "Roman Kratochvíl\n\nRoman Kratochvíl (* 24. červen 1974, Bratislava) je slovenský fotbalový obránce a bývalý reprezentant. Hrává na postu středního obránce nebo pravého krajního obránce.\n\nSe slovenským klubem FK Inter Bratislava získal v letech 2000 a 2001 dva mistrovské tituly a zároveň i vítězství ve Slovenském poháru (tedy dvakrát tzv. double).\n\nV minulosti se o něj zajímaly tři turecké kluby a jeden ruský. Bližší informace však nebyly zveřejněny. Kariéru v Turecku ukončil v dresu Konyasporu. V roce 2010 se stal součástí obnoveného klubu FK Inter Bratislava, který hrál v sezóně 2010/11 v páté lize a v sezóně 2011/12 hrál čtvrtou ligu, z níž postoupil. Kratochvíl se stal kapitánem klubu.\n\nV A-mužstvu Slovenska debutoval v roce 1999. Celkem odehrál v národním týmu 35 zápasů a vstřelil 1 gól (šlo o vítěznou branku v přátelském utkání proti Bolívii 14. června 2000). Naposledy si oblékl reprezentační dres 11. října 2008 v kvalifikačním utkání o postup na MS 2010 v Serravalle proti domácímu San Marinu. Kratochvíl v 72. minutě viděl červenou kartu, Slováci přesto zvítězili 3:1.\n\nGól Romana Kratochvíla za A-mužstvo Slovenska\n\n"}
{"id": "960264", "url": "https://cs.wikipedia.org/wiki?curid=960264", "title": "Běh na lyžích na Zimních olympijských hrách 2014", "text": "Běh na lyžích na Zimních olympijských hrách 2014\n\nZávody v běhu na lyžích na Zimních olympijských hrách 2014 probíhaly od 8. do 23. února 2014 v Centru biatlonu a běžeckého lyžování Laura nedaleko Krasné Poljany.\n\nNa Zimních olympijských hrách 2014 v Soči bylo na programu celkem 12 závodů. Muži a ženy absolvovali skiatlony, individuální sprinty volnou technikou, individuální závody klasickou technikou, štafetové závody, týmové sprinty a závody s hromadným startem volnou technikou. Výsledky z olympijských her se započítávaly do celkového hodnocení Světového poháru v běhu na lyžích 2013/2014.\n\nProgram podle oficiálních stránek.\n\nNa Zimních olympijských hrách 2014 byla stanovena kvóta 310 startujících závodníků. Každý národní olympijský výbor mohl reprezentovat maximálně 20 závodníků, a to nejvíce 12 mužů nebo 12 žen. Pro účast na olympijských hrách mohli závodníci plnit limity A nebo B.\n"}
{"id": "960266", "url": "https://cs.wikipedia.org/wiki?curid=960266", "title": "Ludwig Hohenegger", "text": "Ludwig Hohenegger\n\nLudwig Hohenegger (8. června 1807 Memmingen, Bavorsko – 25. srpna 1864 Těšín) byl německý vědec v oboru geologie a manažer průmyslových podniků. Je spojen především s Rakouským Slezskem, kde vykonával také funkci ředitele Těšínské komory.\n\nLudwig Hohenegger se narodil v Memmingenu. Vystudoval gymnázium, svá univerzitní studia začal v Mnichově v oboru právo a filozofie, ale později přestoupil na studium hutnictví a hornictví v Saském Freibergu. Svou kariéru začal v Blanenských železárnách, ve kterých v letech 1829 – 1831 působil jako inženýr. Po roce 1831 se vrátil zpět do Německa, nejprve do Herfordu (1831 – 1833), později do Nachrodu (1835 – 1836). V roce 1837 se stal ředitelem železáren ve Wolfsbergu, v roce 1839 se stal ředitelem železáren Těšínské komory. V této funkci zůstal do konce svého života. \n\nPro železárny Těšínské komory bylo potřeba zajistit rudní základnu, proto Hohenegger zorganizoval v roce 1846 rozsáhlý geologický výzkum Moravskoslezských Karpat. Během svého působení v Těšínské komoře se mu podařilo zvýšit zisk společnosti o více než desetinásobek, v roce 1846 založil malou školu, ve které vyučoval geologii, zejména s ohledem na geologii slezských severních Karpat. \n\nPři své působnosti v Těšínské komoře se především zasloužil o modernizaci těžby beskydských pelosideritů. Má také velkou zásluhu za realizaci Košicko-bohumínské dráhy, pro kterou zpracoval první projekty.\n\nV odborné činnosti se zabýval především stratigrafií beskydské křídy. V roce 1861 vytvořil geologickou mapu Moravskoslezských Beskyd („Die geognostischen Verhältnisse der Nordkarpathen in Schlesien und der angrenzenden Theilen von Mähren und Galizien“) a později vydal i mapu jižní části Haliče a okolí Krakova. Popsal také vyvřelou horninu, jež podle města Těšín nazval „Těšinit“. . Shromáždil vekou sbírku hornin, která byla po jeho smrti odkoupena Bavorským státem.\n\nSestavil petrografickou mapu beskydských rudních revírů o 20 listech.\n\nNa území České republiky po něm byl pojmenován důl Hohenegger, dnes již neexistující důl v Karviné.\n\n"}
{"id": "960274", "url": "https://cs.wikipedia.org/wiki?curid=960274", "title": "Arne Dankers", "text": "Arne Dankers\n\nArne Dankers (* 1. června 1980 Calgary, Alberta) je bývalý kanadský rychlobruslař.\n\nNa juniorském šampionátu startoval poprvé v roce 1997 (33. místo), ve Světovém poháru debutoval na začátku roku 2001. Prvního seniorského světového šampionátu se zúčastnil roku 2003, kdy skončil v závodě na 5000 m na Mistrovství světa na jednotlivých tratích dvacátý. O rok později poprvé startoval na Mistrovství světa ve víceboji (15. místo). Na Zimních olympijských hrách 2006 pomohl kanadskému týmu vybojovat stříbrnou medaili ve stíhacím závodě družstev, v individuálních závodech byl nejlépe pátý na 5000 m (dále devátý na 10 000 m a sedmnáctý na 1500 m). Nejlepších umístění v individuálních závodech dosáhl na MS 2007, kde na distancích 5 km a 10 km skončil shodně čtvrtý; jako člen kanadského týmu na tomto šampionátu také získal stříbrnou medaili v závodě družstev. Poslední závody absolvoval na podzim 2008.\n\n"}
{"id": "960283", "url": "https://cs.wikipedia.org/wiki?curid=960283", "title": "Zuzana Benešová", "text": "Zuzana Benešová\n\nZuzana Benešová (* 21. března 1988, Český Krumlov) je česká muzikálová a operetní zpěvačka. Zpěv studovala nejdříve na konzervatoři v Českých Budějovicích, poté přešla do Prahy, kde se věnuje studiu operního zpěvu na HAMU.\n\nMuzikálovou kariéru odstartovala v roce 2009 v titulní roli muzikálu Romeo a Julie inscenovaném na zámku Hluboká. O rok později v pražském divadle Hybernia ztvárnila roli Patricie v muzikálu Baron Prášil. Na Hluboké se objevila také v muzikálech Jedna noc na Karlštejně a Casanova. \n\nJejími nejoblíbenějšími žánry jsou ale opereta a klasický muzikál. Ztvárnila hlavní roli v klasické operetě Mam'zelle Nitouche v Hudebním divadle Karlín. Vystupovala i v hlavní ženské roli v muzikálu Jerryho Bocka \"She Loves Me\", který uvedlo divadlo F. X. Šaldy v Liberci.\n\nPřes své tíhnutí ke klasickým žánrům se ale objevuje také jako vokalistka po boku popových zpěváků jako Petr Muk, Janek Ledecký nebo Petr Kolář.\n\n"}
{"id": "960285", "url": "https://cs.wikipedia.org/wiki?curid=960285", "title": "Hlas Česko Slovenska (2. řada)", "text": "Hlas Česko Slovenska (2. řada)\n\nDruhá řada Hlasu Česko Slovenska se vysílala od 5. března 2014 do 18. června 2014 na TV Nova a TV Markíza. Do křesel koučů, kterých je nově pět, se vrátila Dara Rolins, Josef Vojtek a Michal David a nově se k nim přidali Marta Jandová a Majk Spirit. Celkově však byly pouze 4 týmy, jelikož Dara Rolins a Marta Jandová utvořily dvojici a zasedly do speciálního dvojkřesla. Moderování se opět ujali Leoš Mareš a zpěvačka Tina. Druhá řada se nově vysílala ve středu nikoliv neděli.\n\nVítěz získal finanční odměnu 80 000 Eur a zájezd do Egypta. Jeden ze 16 finalistů dostal možnost vystoupit na velkém koncertu skupiny Kabát, kdo z nich to bude, rozhodovali samotní členové skupiny. Na závěr vybrali Lenku Hrůzovou.\n\nVítězem druhé řady Hlasu Česko Slovenska se stala Lenka Hrůzová z týmu Pepy Vojtka.\n\nCastingy probíhaly na následujících místech:\n\nDne 4. prosince 2013 byl představen první kouč pro druhou řadu, jímž se stala Marta Jandová, která v tu dobu vystupovala v seriálu TV Nova \"Gympl s (r)učením omezeným\". Následující den bylo oznámeno, že se do role kouče vrací Josef Vojtek. Poté byl oznámen i návrat Michala Davida a současně i příchod nováčka mezi kouči Majka Spirita, který nahradil rappera Rytmuse z první řady. Poté se očekávalo, že složení koučů je kompletní, ale dne 10. prosince 2013 byl ohlášen návrat Dary Rolins. Zároveň bylo oznámeno, že počet pěti koučů již je kompletní. Později přibyla informace, že Dara Rolins a Marta Jandová zasednou na speciální dvojkřeslo.\n\nDne 10. prosince 2013 byl také oznámen návrat moderátorů Leoše Mareše a Tiny.\n\nVe výběrech naslepo předchází soutěžící před kouče, kteří jsou k němu otočeni zády. Zda se vystoupení soutěžícímu koučovi líbí, stiskne tlačítko „chci tě“ a otočí se k němu. Pokud se otočí více než jeden kouč, soutěžící si může vybrat, ke kterému z těch, co stiskli tlačítko půjde, pokud však stiskl tlačítko pouze jeden kouč, soutěžící automaticky postupuje k němu.\n\nPrvní epizoda výběru naslepo byla vysílána 5. března 2014. Koučové v první epizodě vystoupili s pětiminutovým mashupem písní: Michal David – Nonstop, Majk Spirit – Všetky oči na mne, Dara Rolins feat. Tomi Popovič – Nebo Peklo Raj, Die Happy – Good Bye, Kabát – Banditi di Praga.\nDruhá epizoda výběru naslepo byla vysílána 12. března 2014.\nTřetí epizoda výběru naslepo byla vysílána 19. března 2014.\nČtvrtá epizoda výběru naslepo byla vysílána 26. března 2014.\nPátá epizoda výběru naslepo byla vysílána 2. dubna 2014.\nPoslední epizoda výběrů naslepo byla vysílána 9. dubna 2014.\nSouboje se vysílaly celkem ve 4 epizodách. Soutěží ve dvou zazpívají jednu píseň. O složení dvojic rozhoduje sám kouč. Po odzpívání si kouč vybral, kterého ze soutěžících si nechá ve svém týmu. Nově je zde však možnost krádeže, kdy soutěžící, který v souboji prohrál může zůstat v soutěží, pokud o něj projeví zájem jiný z koučů. Koučové měli možnost pouze dvou krádeží.\n\nNově zavedená část soutěže K.O. Soutěžící jsou rozděleni do dvojic podle pokynů svého kouče, ve dvojicích proti sobě soupeří, ale každý ze soutěžících zpívá zvlášť, sebou vybranou píseň.\n\nŽivé přenosy jsou poslední částí Hlasu Česko Slovenska. Soutěžící v nich zpívají písně vybrané porotci. V případě druhé řady soutěžící zpívají po dobu tří týdnů a ve čtvrtém se odehrálo finále. Soutěžící postupují na základě SMS hlasů, které v době přenosu zasílají diváci.\nPrvní živý přenos se vysílal 28. května 2014. Rozhodnutí se vysílalo hned po tom. Soutěžící s nejvyšším počtem hlasů a druhý soutěžícím s nejvyšším počtem hlasů postupují do dalšího kola. O postupu třetího a čtvrtého soutěžícího rozhoduje kouč.\nDruhý živý přenos se vysílal 4. června 2014. Rozhodnutí se vysílalo hned po tom. Soutěžící s nejvyšším počtem hlasů s nejvyšším počtem hlasů postupuje do dalšího kola. O postupu druhého a třetího soutěžícího rozhoduje kouč.\n\nTřetí živý přenos se vysílal 4. června 2014. Rozhodnutí se vysílalo hned po té. Soutěžící s nejvyšším počtem hlasů postoupil do grandfinále. V rámci večera zazpívali také členové jednotlivých týmů společně s jedním ze zvláštních hostů. Hosté byli Ewa Farna, Václav Noid Bárta, Helena Vondráčková a Richard Müller.\n\nFinále se vysílalo 18. června 2014. Finálová čtyřka si celkem zazpívala tři písně: píseň vybranou, českou píseň a duet s koučem. Pouze při finále mohli pro své finalisty diváci hlasovat celý týden od vyhlášení 4 finalistů až do průběhu finále, kdy bylo hlasování zastaveno moderátory. Pepa Vojtek během večera vyhlásil, kdo z 16 finalistů vystoupí společně s jeho skupinou Kabát vystoupí na jejich koncertu. Vybrána byla Lenka Hrůzová. Vítěz Hlasu získal šek v hodnotě 80 000 Eur, možnost vydání své desky a zájezd od cestovní kanceláře Blue Style.\n\nVítězem druhé řady Hlasu Česko Slovenska se stala Lenka Hrůzová z týmu Pepy Vojtka. Na závěr finále zazpívala píseň „Recovery“ od Kosheen, kterou předvedla již ve výběrech naslepo.\n\nTV Nova a TV Markíza druhou sérii Hlasu Česko Slovenska nasadily na středu, tedy na pracovní den a nikoliv na neděli, jak je to u těchto reality show zvykem. První díl na TV Nova sledovalo přibližně 800 tisíc diváků a na Slovensku pak 650 tisíc diváků.\n\n<onlyinclude></onlyinclude>\n"}
{"id": "960295", "url": "https://cs.wikipedia.org/wiki?curid=960295", "title": "Ranunculus reptans", "text": "Ranunculus reptans\n\nRanunculus reptans je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 5–30 cm s krátkým oddenkem. Lodyha je plazivá, v uzlinách kořenující. Listy jsou střídavé, řapíkaté. Čepele jsou čárkovité až kopinaté, zpravidla celokrajné. Květy jsou žluté, 5-10 mm v průměru. Kališních lístků je 5, lysé nebo vně řídce chlupaté. Korunní lístky jsou žluté, je jich zpravidla 5, zpravidla jen 3−5 mm dlouhé. Kvete v červnu až v srpnu. Plodem je nažka, která je asi 1−1,5 mm dlouhá, lysá a je na vrcholu zakončená krátkým zahnutým zobánkem. Nažky jsou uspořádány do souplodí.\n\nDruh je příbuzný a podobný druhu pryskyřník plamének (\"Ranunculus flammula\"), kam je řazen některými autory jako poddruh či varieta. Na rozdíl od pryskyřníku plaménku je \"Ranunculus reptans\" celkově gracilnější, výhradně plazivý a kořenující z uzlin. Pryskyřník plamének má často lodyhu přímou nebo vystoupavou a kořenuje jen z dolních uzlin. \"Ranunculus reptans\" má také užší listy a menší květy než pryskyřník plamének. V Severní Americe je navíc rozlišován další příbuzný taxon \"Ranunculus reptans\" var. \"ovalis\".\n\n\"Ranunculus reptans\" roste především v severní Evropě, včetně Islandu. Ve střední Evropě není běžný a výskyt je soustředěn na oblast Alp, jinde jsou jen izolované lokality, třeba v Německu, izolované se ale snad vyskytuje až po centrální Itálii a v Bulharsku. Dále je rozšířen na Sibiři a na Dálném Východě. V Severní Americe roste v Kanadě, na Aljašce, v Grónsku, na jih místy proniká až do severních částí USA.. V České republice zatím nebyl prokázán.\n\n \n"}
{"id": "960298", "url": "https://cs.wikipedia.org/wiki?curid=960298", "title": "Steven Elm", "text": "Steven Elm\n\nSteven Elm (* 12. srpna 1975 Red Deer, Alberta) je bývalý kanadský rychlobruslař.\n\nNa mezinárodní scéně debutoval 29. místem na Mistrovství světa juniorů 1994, v roce 1996 se zúčastnil prvních závodů Světového poháru. Na Zimních olympijských hrách 1998 se umístil na 25. (1500 m) a 23. (5000 m) místě a na Mistrovství světa ve víceboji byl toho roku desátý (nejlepší výsledek jeho kariéry). V roce 1999 byl pátý v závodě na 1500 m na Mistrovství světa ne jednotlivých tratích. Startoval na zimní olympiádě 2002 (1500 m – 18. místo, 5000 m – 23. místo), na ZOH 2006 získal jako člen kanadského týmu stříbrnou medaili ve stíhacím závodě družstev (individuální závody: 1000 m – 29. místo, 1500 m – 12. místo, 5000 m – 22. místo). Své nejlepší individuální umístění vyrovnal na MS 2007, když dobruslil pátý na distanci 1500 m. V sezónách 2005/2006 a 2008/2009 pomohl kanadskému týmu k celkovému prvenství ve Světovém poháru v závodech družstev. Poslední starty absolvoval na podzim 2010.\n\n"}
{"id": "960306", "url": "https://cs.wikipedia.org/wiki?curid=960306", "title": "Mopan", "text": "Mopan\n\nMopan je rod rostlin z čeledi bobovité, jehož jediným zástupcem je Colophospermum mopane. Je to keř až strom s dvoulistými listy a nenápadnými květy. Vyskytuje se v jižních oblastech střední Afriky, kde často vytváří dominatní porosty, tzv. mopanové lesy. Tato dřevina poskytuje mnohostranný užitek.\n\nMopan je beztrnný opadavý nebo poloopadavý keř až strom dorůstající výšky až 20 metrů. Borka je šedohnědá, hluboce podélně brázditá. Listy jsou dvoulisté, krátce řapíkaté, složené ze 2 asymetrických, přisedlých, kožovitých lístků. Lístky jsou 5 až 10 cm dlouhé, na ploše prosvítavě tečkované. Palisty jsou opadavé. V poledním žáru se listy zavírají. Květy jsou drobné (asi 0,5 cm dlouhé), bílé až zelenavé, uspořádané ve 2 řadách v úzkých převislých hroznech či latách. Kalich je složen ze 4 kališních lístků. Koruna chybí. Tyčinek je asi 20 až 25, jsou volné a vyčnívají z květů. Semeník je přisedlý nebo stopkatý a obsahuje jediné vajíčko. Čnělka je válcovitá a často bočně připojená k semeníku. Plody jsou podlouhle eliptické až srpovitě vejčité, asi 6 cm dlouhé, tence kožovité, zploštělé nebo naduté, nepukavé. Obsahují jediné ledvinovité, žlutavé semeno.\n\nTento druh je rozšířen v tropické Africe. Je zvláště hojný v Zimbabwe, Malawi, Mosambiku a jihoafrickém Transvaalu, dále se vyskytuje v jižní Angole, severní Botswaně, severní Namibii a jižní Zambii. Stromy rostou na nížinných naplaveninách a na savanách v oblastech se sezónním obdobím sucha. V mnohých nížinných, sušších oblastech Afriky tento druh dominuje a vytváří řídké, tzv. mopanové lesy. Odhaduje se, že tyto lesy pokrývají rozlohu přes 500000 km.\n\nDruh \"Colophospermum mopane\" byl poprvé popsán v roce 1865 jako \"Copaifera mopane\". Později byl zařazen do rodu \"Copaiba\". V roce 1949 pak byl přeřazen do samostatného monotypického rodu \"Colophospermum\".\n\nKvěty mopanu jsou pravděpodobně opylovány větrem. V porostech tvoří mopan dominantní složku a často tam nerostou téměř žádné jiné rostliny. Listy mají terpentýnovou vůni a jsou velmi výživné. Obsahují přibližně 12% bílkovin a poskytují potravu mnohým býložravcům, např. slonům. Listím se živí také velké housenky martináče \"Gonimbrasia belina\". Porosty mopanu jsou často zapáleny úderem blesku a jsou považovány za nebezpečný úkryt, neboť dřevo dobře hoří i z čerstva.\n\nDřevo mopanu je červenohnědé až téměř černé, tvrdé, těžké, dobře opracovatelné a odolné vůči termitům. Je používáno na stavby, mostní konstrukce i drobné předměty.\nNa listech mopanu žijí housenky martináče \"Gonimbrasia belina\", známé jako \"mopanoví červi\" (\"mopane worms\"). Domorodci je sbírají a po usušení nebo upražení konzumují. Mají oříškovou chuť. Z kůry získávají vlákna a také třísloviny, které používají k vydělávání kůží. Ze dřeva se připravuje léčivo používané při zánětech očí, z kořenů přípravek proti tasemnicím.\n\n"}
{"id": "960310", "url": "https://cs.wikipedia.org/wiki?curid=960310", "title": "Eva Krejčířová", "text": "Eva Krejčířová\n\nEva Krejčířová (* 1. září 1980 Hradec Králové) je česká profesionální tanečnice a učitelka. Své první soutěže se zúčastnila, když jí bylo jedenáct let. Třikrát se také účastnila taneční soutěže České televize nazvané StarDance …když hvězdy tančí. Ponejprv byl jejím partnerem televizní sportovní komentátor Jaromír Bosák a s ním ve dvojici dosáhla v roce 2008 na třetí místo. Při své druhé účasti, v roce 2013, skončila pátá. Tehdy jí byl partnerem hudebník Ondřej Brzobohatý. Potřetí skončila roku 2016 nejprve devátá s partnerem Ladislavem Vízkem, ale vzápětí u jiného tanečníka – Ondřeje Banka – nahradila jeho dosavadní taneční partnerku Kamilu Tománkovou, jež odstoupila kvůli zdravotním obtížím. S Bankem pak Krejčířová soutěž dokončila na druhém místě. Za své největší úspěchy však považuje druhé a dvě třetí místa na mistrovství České republiky tanečních profesionálů.\n\nK roku 2008 byla učitelkou v královéhradecké taneční škole Krok a se svým tanečním partnerem vystupovala na společenských akcích po České republice. V roce 2016 ji jako jednu ze svých lektorek uvádělo pražské taneční studio Tančírna, jehož majitelem je Petr Čadek. Ve videochatu České televize Eva Krejčířová uvedla, že učí v pražské taneční škole v Madridské ulici (zřejmě ) a také v tanečním klubu STK-Praha. \nV říjnu 2019 získala Eva Krejčířová se svým novým španělským tanečním partnerem Gerardem Pérezem Raventósem\n"}
{"id": "960329", "url": "https://cs.wikipedia.org/wiki?curid=960329", "title": "Anni Frind", "text": "Anni Frind\n\nAnni Frind, známá též jako Anni Frind-Sperling (3. února 1900 Mikulášovice – 8. dubna 1987 New Orleans), byla česko-německá meziválečná sopranistka, ve 20. a 30. letech 20. století patřila k nejznámějším a nejoblíbenějším v Evropě. Její zpěv se vyznačoval neobyčejnou elegancí a pečlivou interpretací.\n\nAnni přišla na svět jako druhorozené dítě 3. února 1900 v domě čp. 13 v Mikulášovicích, tehdy největší vesnici rakousko-uherské monarchie. Jejím otcem byl oblíbený místní lékař MUDr. Josef Frind (* 1867 ve Vilémově), matka Anna, rozená Richterová (* 1876), pocházela rovněž z Vilémova. Rodiče poznali brzy Annin talent, proto ji podporovali v umělecké kariéře již od útlého mládí; v šesti letech hrála dětské role v ochotnickém divadle, od svých jedenácti let zpívala ve sboru v mikulášovickém kostele svatého Mikuláše. Během první světové války studovala na střední škole v blízkých Drážďanech a přitom se soukromě věnovala studiu zpěvu. Samostatně poprvé koncertovala v šestnácti letech v drážďanských kostelech Kreuzkirche (kostel svatého Kříže) a Frauenkirche (kostel Panny Marie). Po střední škole studovala operní zpěv, mezi její učitelky patřily významné pěvkyně jako Grete Merrem-Nikisch (1887–1970) a Luise Willer (1888–1970).\n\nSvou profesionální kariéru operní zpěvačky započala roku 1922 malou rolí v berlínské Lidové opeře u Leo Blecha (1871–1958). Po úspěšném debutu vystřídala postupně angažmá v předních německých hudebních scénách; vystupovala v Mnichovské státní opeře, Drážďanské státní opeře, Německém operním domě v Berlíně a posléze i v dalších velkých evropských městech (Salzburg, Paříž, Haag, Amsterdam, Riga, Praha, Kodaň či Londýn). Postupně spolupracovala s významnými hudebníky, kupříkladu s Bruno Walterem (1876–1962). Jak rostl její věhlas a zkušenosti, dostávala významné operní a operetní role (např. Melisanda v Pelleovi a Melisandě, Papagena v Kouzelné flétně, Cio-Cio-San v Madam Butterfly či Musetta z La bohéme). Po velkém úspěchu operety \"Casanova\" Johanna Strausse ml. (v režii Ralpha Benatzkyho) v roce 1928 se věnovala hlavně operetě; ve Straussově Netopýru (v režii Maxe Reinhardta) zpívala roli Adély více než dvěstěkrát. Kromě toho pořádala vlastní koncerty komponované ze slavných operních a operetních písní. Asi nejznámější z nich je \"Nuns' Chorus\" z Casanovy.\n\nAnninu úspěšně rozjetou uměleckou dráhu poznamenal nástup Adolfa Hitlera k moci v roce 1933. Kvůli odporu k nacistické ideologii přerušila svou kariéru a vrátila se zpět do rodných Mikulášovic, kde pomáhala svému otci v lékařské praxi (dům čp. 750) jako zdravotní sestra. Když vypukla druhá světová válka, odešla do zahraničí a pracovala jako dobrovolnice ve spojeneckých lazaretech, příležitostně také zpívala vojákům. V této době potkala svého budoucího manžela, polského emigranta židovského původu Dr. Josefa Sperlinga (1907–1995), za kterého se 28. června 1945 v Mikulášovicích provdala. Manželství zůstalo, vzhledem k vyššímu věku, bezdětné. Annin protinacistický postoj a židovský partner způsobily během války značné problémy jejímu otci.\n\nPo skončení války nebylo pro Anni v jejím rodném městě místo. Stařičký otec byl i přes protesty Mikulášovických v srpnu 1946 zařazen do odsunu. Anni žila v Německu a pravděpodobně se starala o otce až do jeho smrti. Roku 1951 odešla se svým manželem do Spojených států, kde se společně usadili v New Orleansu. Zde vyučovala zpěv na Newcombově fakultě Tulaneovy univerzity, a to až do roku 1956, kdy odešla do penze. Anni Frind zemřela v ústraní přirozenou smrtí 8. dubna 1987 ve věku 87 let, pochována byla 10. dubna v Biloxi poblíž New Orleans.\n\n"}
{"id": "960331", "url": "https://cs.wikipedia.org/wiki?curid=960331", "title": "Denny Morrison", "text": "Denny Morrison\n\nDenny Morrison (* 8. září 1985 Chetwynd, Britská Kolumbie) je kanadský rychlobruslař.\n\nV roce 2003 se poprvé představil na Mistrovství světa juniorů (10. místo ve víceboji, 4. místo ve stíhacím závodě družstev), v následujících dvou letech skončil ve víceboji shodně čtvrtý a v závodech družstev získal stříbrné medaile. Na podzim 2004 poprvé startoval ve Světovém poháru, v sezóně 2005/2006 pomohl kanadskému týmu celkově triumfovat v pohárových závodech družstev, což zopakoval i v ročníku 2008/2009. Jako člen kanadského družstva si ze Zimních olympijských her 2006 přivezl stříbrnou medaili, v individuálních závodech byl jedenáctý (1500 m) a devatenáctý (1000 m). Na následujícím Mistrovství světa ve víceboji se umístil na páté příčce. Prvních medailí z individuálních závodů se dočkal na světovém šampionátu 2007, kde vybojoval stříbro z kilometrové distance a bronz z patnáctistovky, navíc i stříbro ze závodu družstev. Také v následujících letech získával ze závodů na 1000 m a 1500 m medaile, trať 1500 m vyhrál na MS 2008 a MS 2012. Od roku 2007 startuje rovněž na světovém sprinterském šampionátu, kde je jeho nejlepším výsledkem pátá příčka z roku 2009. Na zimní olympiádě 2010 si s kanadským týmem dobruslil pro zlatou medaili v závodě družstev, v individuálních startech byl nejlépe devátý na 1500 m (dále třináctý na 1000 m a osmnáctý na 5000 m). První individuální olympijskou medaili, stříbrnou, vybojoval v závodě na 1000 m na ZOH 2014, na patnáctistovce poté přidal bronz. V závěrečném olympijském stíhacím závodě družstev skončil s kanadským týmem čtvrtý. V sezóně 2014/2015 získal prvenství v hodnocení Světového poháru na tratích 1500 m. Zúčastnil se také Zimních olympijských her 2018, kde v závodě na 1500 m skončil na 13. místě a ve stíhacím závodě družstev byl sedmý.\n\n"}
{"id": "960342", "url": "https://cs.wikipedia.org/wiki?curid=960342", "title": "Podunajské muzeum v Komárně", "text": "Podunajské muzeum v Komárně\n\nPodunajské muzeum v Komárně ( \"Podunajské múzeum v Komárne\", \"Duna Menti Múzeum Komárom\") je muzeum v Komárně, se zaměřením na přírodopis a historii. V současnosti je pod správou Nitranského samosprávného kraje.\n\n\n"}
{"id": "960344", "url": "https://cs.wikipedia.org/wiki?curid=960344", "title": "Zdeněk Chlopčík", "text": "Zdeněk Chlopčík\n\nZdeněk Chlopčík (* 29. ledna 1957 Ostrava) je český tanečník. Absolvoval Strojní fakultu ostravské Vysoké školy báňské, pracoval jako projektant ve Vítkovicích a roku 1990 založil soukromou taneční školu Elán. Dvakrát se stal mistrem republiky v latinskoamerických tancích a deseti tancích. Vlastní aktivní kariéru ukončil v roce 1996. Od roku 2006 působí bez přestávky v porotě taneční soutěže České televize nazvané StarDance …když hvězdy tančí. Výkony soutěžících hodnotil také ve slovenské obdobě této soutěže pojmenované Let's Dance.\n\nJe podruhé ženatý. Z prvního manželství má dceru Andreu. Když se však Chlopčíkovi rozváděli (kvůli jeho nevěře), zůstala Andrea v péči matky (obě se odstěhovaly do Sokolova) a Chlopčík ji naposledy viděl, když jí bylo pět let. Jejich další shledání (vinou matky, která styku bránila) proběhlo až v Andreiných 20 letech a od té doby se nadále scházejí. Ze druhého manželství s tanečnicí Brigitou má dvě děti, syna Samuela a dceru Viktorii, které spolu s manželkou vychovává v Malenovicích u Frýdku-Místku.\n\n\n"}
{"id": "960351", "url": "https://cs.wikipedia.org/wiki?curid=960351", "title": "Dom U dobrého pastiera", "text": "Dom U dobrého pastiera\n\nDom U dobrého pastiera ( \"Dům u dobrého pastýře\") je měšťanský rokokový dům z 2. poloviny 18. století na Židovské ulici číslo 1 v Bratislavě. Je to jedna z nejkrásnějších rokokových staveb v Bratislavě.\n\nDům byl postaven pro bratislavského obchodníka v letech 1760–1765. Patří k několika zachovaným původním budovám bratislavského podhradí. V roce 1975 byl zrekonstruován a Městské muzeum v něm otevřelo unikátní expozici historických hodin, kde jsou vystaveny různé typy hodin z období od 17. do začátku 20. století, ale zaměřuje se zejména na hodiny z 18. a 19. století vyrobené v dílnách bratislavských mistrů.\n\n"}
{"id": "960371", "url": "https://cs.wikipedia.org/wiki?curid=960371", "title": "Jan Hnízdil", "text": "Jan Hnízdil\n\nJan Hnízdil (* 1958) je známý český celostní a rehabilitační lékař, jeden z průkopníků české komplexní a psychosomatické medicíny a také autor a spoluautor celostně-medicínsky zaměřených odborných a popularizačních knih.\n\nJan Hnízdil vystudoval Lékařskou fakultu Univerzity Karlovy v Praze, je atestovaným internistou a rehabilitačním lékařem, po škole pracoval jako odborný asistent na katedře tělovýchovného lékařství FTVS UK a deset let vedl rehabilitační oddělení fakultní polikliniky Všeobecné fakultní nemocnice v Praze.\nJako externista také přednášel problematiku dopingu a sportovní zátěže na 3. LF UK v Praze. Je členem akreditační komise Ministerstva zdravotnictví ČR pro psychosomatiku.\n\nJan Hnízdil je znám díky svému veřejnému působení a knihám, snaze o výklad medicíny celostně (komplexně, holisticky), tj. tak, že zdravotní stav pacienta výrazně závisí na jeho psychickém stavu a na jeho tzv. životním příběhu, kdy případná nemoc zapadá do kontextu pacientova života a řešení jednotlivých životních situací, také díky kritice současného jednostranně biologického zaměření moderní západní medicíny a snaze o jeho vyvážení o celostní (holistický, komplexní) pohled a návrat ke kořenům a pravému smyslu medicíny. Dále se opakovaně veřejně vyjadřoval k problematice dopingu ve vrcholovém sportu, o kterém napsal ze svých zkušeností sportovního lékaře knihu \"Doping, aneb, Zákulisí vrcholového sportu\", kritizuje, podle něj chorobnou, provázanost zdravotnického systému a lobby nadnárodních farmaceutických firem, doporučuje a usiluje o změny ve vzdělávání budoucích lékařů ve smyslu výrazného rozšíření výuky psychosomatiky pro všechny budoucí lékaře bez ohledu na budoucí specializaci, protože psychosomatiku chápe (vedle dokonalé znalosti biologické – školní medicíny) jako jádro a výchozí bod pro další jednání a pomoc pacientům. Tyto myšlenky shrnul např. ve své netradičně pojaté knize o přístupu k vlastnímu zdraví každého člověka s názvem \"Mým marodům : Jak vyrobit pacienta\".\n\nV současné době pracuje s podobně smýšlejícími kolegy a přáteli (např. s filozofem a životním poradcem Ing. Janem Konfrštem) na budování nového psychosomatického a vzdělávacího zdravotnického centra s názvem „Hnízdo zdraví“, které založil, a které se podle Jana Hnízdila má stát základem nového, komplexního způsobu medicínské praxe a vzdělanosti, potažmo nového medicínského paradigmatu.\n\nProti tvrzením Jana Hnízdila o psychosomatice se postavil svým prohlášením výbor Společnosti psychosomatické medicíny ČLS JEP. Předseda společnosti, Vladislav Chvála, se pro Medical Tribune dokonce vyjádřil v tom smyslu, že Hnízdilovo pojetí psychosomatiky devalvuje tento obor na úroveň amatérského léčitelství.\n\nV roce 2015 mu byl českým spolkem skeptiků Sisyfos udělen zlatý Bludný balvan za diskreditaci psychosomatické medicíny v očích odborné i laické veřejnosti.\n\n\nDále je Hnízdil také spoluautorem těchto knih:\n\n\n\n"}
{"id": "960426", "url": "https://cs.wikipedia.org/wiki?curid=960426", "title": "Klaus Fischer (fotbalista)", "text": "Klaus Fischer (fotbalista)\n\nKlaus Fischer (* 27. prosinec 1949, Kreuzstraßl) je bývalý německý fotbalista. Hrával na pozici útočníka.\nS reprezentací někdejšího Západního Německa získal stříbrnou medaili na mistrovství světa roku 1982. Celkem za národní tým odehrál 45 utkání a vstřelil 32 branek.\n\nDvakrát získal německý pohár, v sezóně 1971/72 se Schalke 04, v sezóně 1982/83 s 1. FC Köln. Roku 1976 se stal s 29 góly nejlepším střelcem německé Bundesligy.\n\nV anketě Zlatý míč, která hledala nejlepšího fotbalistu Evropy, skončil roku 1977 šestý.\n"}
{"id": "960428", "url": "https://cs.wikipedia.org/wiki?curid=960428", "title": "Colin Todd", "text": "Colin Todd\n\nColin Todd (* 12. prosinec 1948, Chester-le-Street) je bývalý anglický fotbalista. Hrával na pozici obránce.\n\nV dresu anglické reprezentace odehrál 27 utkání.\n\nS Derby County se stal dvakrát mistrem Anglie (1971/72, 1974/75).\n\nRoku 1975 byl v anketě PFA vyhlášen anglickým fotbalistou roku. V anketě Zlatý míč, která hledala nejlepšího fotbalistu Evropy, skončil ve stejném roce devátý.\n\nPo skončení hráčské kariéry se stal trenérem.\n"}
{"id": "960429", "url": "https://cs.wikipedia.org/wiki?curid=960429", "title": "Ramaz Šengelia", "text": "Ramaz Šengelia\n\nRamaz Šengelia, gruzínsky რამაზ შენგელია (1. leden 1957, Kutaisi – 21. červen 2012), je bývalý gruzínský fotbalista, jenž reprezentoval někdejší Sovětský svaz. Hrával na pozici útočníka.\n\nZa sovětskou reprezentaci odehrál 26 utkání a vstřelil 10 branek. Zúčastnil se s ní mistrovství světa roku 1982.\n\nS Dinamem Tbilisi vyhrál v sezóně 1980/81 Pohár vítězů pohárů. V roce 1978 se s ním stal mistrem SSSR a o rok později získal sovětský pohár. Roku 1981 byl s 23 góly nejlepším střelcem sovětské ligy.\n\nV letech 1978 a 1981 byl vyhlášen nejlepším fotbalistou Sovětského svazu. V anketě o nejlepšího fotbalistu Evropy Zlatý míč se roku 1981 umístil na sedmém místě.\n\n"}
{"id": "960430", "url": "https://cs.wikipedia.org/wiki?curid=960430", "title": "Tomáš Krupčík", "text": "Tomáš Krupčík\n\nTomáš Krupčík (* 8. leden 1988 Jablonec nad Nisou) je český reprezentant v biatlonu, vicemistr Evropy z roku 2018 a dvojnásobný medailista ze zimní univerziády v italském Trentu z roku 2013.\n\nVe světovém poháru obsadil individuálně nejlépe 12. příčku. Se štafetou se jednou dokázal umístit na 4. místě.\n\nPohybuje se na hranici světového a evropského poháru. Po odchodu Tomáše Holubce do důchodu se snaží prosadit jako člen reprezentační štafety. Do roku 2014 na žádném světovém mistrovském podniku nestartoval. V prosinci 2013 na sebe upozornil medailovými zisky na univerziádě v italském Trentu.\n\nV roce 2018 nebyl nominován na olympiádu, ale na mistrovství Evropy získal stříbrnou medaili ve vytrvalostním závodě.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "960431", "url": "https://cs.wikipedia.org/wiki?curid=960431", "title": "Ivan Ćurković", "text": "Ivan Ćurković\n\nIvan Ćurković, srbskou cyrilicí Иван Ћурковић (* 15. březen 1944, Mostar), je bývalý srbský fotbalista narozený v Bosně, který reprezentoval někdejší Jugoslávii. Hrával na pozici brankáře.\n\nV dresu jugoslávské reprezentace odehrál 19 utkání.\n\nS francouzským klubem AS Saint-Étienne hrál v sezóně 1975/76 finále Poháru mistrů evropských zemí. Stal se s ním též čtyřikrát mistrem Francie (1973/74, 1974/75, 1975/76, 1980/81) a třikrát získal francouzský pohár (1973/74, 1974/75, 1976/77). Mistrem Jugoslávie se stal s Partizanem Bělehrad (1964/65).\n\nRoku 1976 byl vyhlášen nejlepším cizincem francouzské ligy. V anketě Zlatý míč, která hledala nejlepšího fotbalistu Evropy, skončil ve stejném roce sedmý.\n\nV letech 2005–2009 byl předsedou Srbského olympijského výboru.\n"}
{"id": "960433", "url": "https://cs.wikipedia.org/wiki?curid=960433", "title": "Eddie Kaye", "text": "Eddie Kaye\n\nEddie Kaye (28. prosince 1926 − 2. května 2013) byl americký jazzový saxofonista.\n\nKaye začal hrát na tenorsaxofon ve věku třinácti let. Když se přestěhoval do Buffala, během studií na Riverside High School začal hrát se školní kapelou. V následujících letech působil jako profesionální jazzový hudebník v oblasti Buffala a hrál například s Lesterem Youngem a Benem Websterem. Hrál převážně v místních jazzových klubech, jako například Copa Casino, kde působil jako leader kapely. Doprovázel zde například Ellu Fitzgeraldovou, Gerryho Mulligana, Mela Tormé, Dizzyho Gillespieho, Sarah Vaughan, Carmen McRae nebo Peggy Lee. Byl jedním z prvních bílých hudebníků, kteří měli možnost vystupoval v buffalském klubu pro barevné hudebníky. Počátkem padesátých let začal nahrávat pro vydavatelství Mercury Records, kde jej doprovázeli například Dodo Greene a Ducky Rice. V roce 1999 se přestěhoval do Fort Myers, kde v roce 2013 ve svých šestaosmdesáti letech zemřel.\n"}
{"id": "960434", "url": "https://cs.wikipedia.org/wiki?curid=960434", "title": "Dave Bailey", "text": "Dave Bailey\n\nDave Bailey (* 22. února 1926) je americký jazzový bubeník. Studoval hru na bicí na Music Center Conservatory v New Yorku a následně během druhé světové války odešel do armády. V letech 1951 až 1953 hrál s Herbiem Jonesem. V roce 1969 se přestal věnovat hudbě a začal pracovat jako letový instruktor. Roku 1973 začal učit hudbě. Během své kariéry spolupracoval s mnoha hudebníky, mezi které patří Lou Donaldson, Gerry Mulligan, Lucky Thompson, Lalo Schifrin nebo Ben Webster.\n"}
{"id": "960438", "url": "https://cs.wikipedia.org/wiki?curid=960438", "title": "McIntosh", "text": "McIntosh\n\nMcIntosh může být:\n\n"}
{"id": "960441", "url": "https://cs.wikipedia.org/wiki?curid=960441", "title": "Woodstock (New York)", "text": "Woodstock (New York)\n\nWoodstock je město v okrese Ulster County ve státě New York ve Spojených státech amerických, asi 140 km severně od New Yorku. Město bylo založeno v roce 1787. V roce 2010 zde žilo 5 884 obyvatel. S celkovou rozlohou 175,8 km² byla hustota zalidnění 35,7 obyvatel na km². Po městě byl pojmenován hudební festival Woodstock, který se zde měl konat ve dnech 15.–18. srpna 1969. Pro odpor místní samosprávy byl nakonec uspořádán v Bethelu.\n\n"}
{"id": "960444", "url": "https://cs.wikipedia.org/wiki?curid=960444", "title": "Grand Island (New York)", "text": "Grand Island (New York)\n\nGrand Island je město v okrese Erie County ve státě New York ve Spojených státech amerických.\n\nV roce 2010 zde žilo 20 374 obyvatel. S celkovou rozlohou 86,2 km² byla hustota zalidnění 276,1 obyvatel na km².\n"}
{"id": "960445", "url": "https://cs.wikipedia.org/wiki?curid=960445", "title": "Grand Island", "text": "Grand Island\n\nGrand Island může být:\n\n"}
{"id": "960446", "url": "https://cs.wikipedia.org/wiki?curid=960446", "title": "Kobra obojková", "text": "Kobra obojková\n\nKobra obojková (\"Hemachatus haemachatus\") je jedovatý had z čeledi korálovcovitých, který žije v některých oblastech jižní Afriky. Nejedná se o takzvanou „pravou“ kobru z rodu \"Naja\", patří totiž do samostatného rodu \"Hemachatus\". Je nicméně s pravými kobrami blízce příbuzná a je považována za jednu z takzvaných plivajících kober, které dokážou svůj jed plivat (či přesněji vystřikovat) na někdy překvapivě velkou vzdálenost.\n\nZbarvení je na různých místech rozšíření hada odlišné, avšak charakteristickým znakem druhu je tmavé břicho s jedním či dvěma světlými pruhy na krku. Průměrná délka této kobry činí 90–110 cm. Někteří jedinci mohou mít tělo zbarvené převážně černě, zatímco jiní bývají proužkovaní. Šupiny kober obojkových se liší od šupin pravých kober tím, že jsou hřebenaté a připomínají lodní kýl.\n\nOblast, v níž kobra obojková žije, sahá od jihoafrické provincie Kapsko přes provincii Svobodný stát až po království Lesotho na severovýchodě, republiku Transkei, provincii KwaZulu-Natal, západní Svazijsko a části provincie Gauteng. Izolovaná populace tohoto druhu obývá oblast Inyanga na zimbabwsko-mosambickém pomezí.\n\nKobra obojková dává obvykle přednost travnatým biotopům, neboť toto životní prostředí jí umožňuje splynout s okolím. V jižní Africe obývají tito hadi též bažinaté oblasti.\n\nPokud se had cítí ohrožen, vztyčí přední část těla do výšky a roztáhne krční partie do dlouhé, široké kápě, přičemž jsou velmi dobře vidět pruhy na krku. Kobra obojková patří mezi takzvané plivající kobry a dokáže svůj jed vystříknout až do vzdálenosti 2,5 m. Musí se přitom vztyčit a vrhnout se prudce vpřed. Je též známo, že dokáže předstírat svou smrt. Převalí se přitom na záda s tlamou dokořán.\n\nPotrava kobry obojkové je dosti různorodá. Jejím hlavním úlovkem jsou žáby, může se však živit i drobnými savci, obojživelníky či jinými plazy.\n\nKobra obojková je mezi africkými kobrami výjimečná tím, že je vejcoživorodá, což znamená, že se vejce vyvíjí v těle matky a líhnou se těsně před porodem, v jeho průběhu nebo vzápětí po něm. Samice běžně rodí 20 až 35 mláďat, byly však zaznamenány i případy, kdy porodila celkem 65 mláďat.\n\nJed kobry obojkové je neurotoxický, působí tedy na nervový systém, a částečně cytotoxický ─ působí tedy i na buňky. Je také méně viskózní než jed ostatních afrických korálovcovitých hadů. Při střetu s člověkem se had obvykle snaží zasáhnout svým jedem protivníkův obličej. Dostane-li se jed do očí, způsobí člověku velkou bolest.\n\n"}
{"id": "960449", "url": "https://cs.wikipedia.org/wiki?curid=960449", "title": "Geneva (New York)", "text": "Geneva (New York)\n\nGeneva je město v okresech Ontario County a Seneca County ve státě New York ve Spojených státech amerických.\n\nV roce 2000 zde žilo 13 617 obyvatel. S celkovou rozlohou 15,2 km² byla hustota zalidnění 1237,9 obyvatel na km².\n"}
{"id": "960451", "url": "https://cs.wikipedia.org/wiki?curid=960451", "title": "Mistrovství světa ve fotbale klubů 2014", "text": "Mistrovství světa ve fotbale klubů 2014\n\nMistrovství světa ve fotbale klubů 2014 (oficiálně FIFA Club World Cup Morocco 2014 presented by TOYOTA) se hrálo v termínu od 10. do 20. prosince 2014 v Maroku. Šlo o 11. ročník MS klubů, ve kterém se střetává šest vítězů jednotlivých nejvyšších kontinentálních soutěží a vítěz ligy pořadatelské země.\n\nPředchozí ročník 2013 vyhrál německý klub FC Bayern Mnichov. Tento ročník se stal vítězem španělský klub Real Madrid, pro něhož to byl premiérový titul v soutěži a celkově čtvrtý v kalendářním roce 2014. Němec Toni Kroos získal druhý titul v soutěži v řadě, před tímto triumfem se radoval i v roce 2013 s Bayernem Mnichov.\n\nPozn.: Pokud by Ligu mistrů CAF 2014 vyhrál klub z Maroka, pak by byl býval na turnaj pozván nejvýše umístěný ne-marocký klub z Ligy mistrů CAF 2014 na místo vítěze marocké ligy 2014 (na turnaji by tak nebyly dva týmy z jedné země zóny CAF).\n\nHrálo se na stadionech v Rabatu a Marrákéši.\n\nZdroj:\n\nVšechny časy jsou místní – západoevropský čas (WET = ).\n\nLos pro určení čtvrtfinálových dvojic proběhl 11. října 2014 v 19:00 západoevropského letního času (WEST = ) v hotelu La Mamounia v Marrákéši.\nPrvní semifinále se mělo původně odehrát na stadionu Prince Moulay Abdellah Stadium v Rabatu, ale bylo přeloženo na Stade de Marrakech v Marrákéši kvůli nezpůsobilé hrací ploše.\n\n"}
{"id": "960453", "url": "https://cs.wikipedia.org/wiki?curid=960453", "title": "Daly City", "text": "Daly City\n\nDaly City je město v okrese San Mateo County ve státě Kalifornie ve Spojených státech amerických.\n\nK roku 2010 zde žilo 101 123 obyvatel. S celkovou rozlohou 19,849 km² byla hustota zalidnění 5100 obyvatel na km².\n"}
{"id": "960454", "url": "https://cs.wikipedia.org/wiki?curid=960454", "title": "San Mateo", "text": "San Mateo\n\nSan Mateo je město v okrese San Mateo County ve státě Kalifornie ve Spojených státech amerických.\n\nK roku 2010 zde žilo 97 207 obyvatel. S celkovou rozlohou 41,137 km² byla hustota zalidnění 3094,1 obyvatel na km².\n"}
{"id": "960455", "url": "https://cs.wikipedia.org/wiki?curid=960455", "title": "Pryskyřník peřenosečný", "text": "Pryskyřník peřenosečný\n\nPryskyřník peřenolistý (\"Ranunculus millefoliatus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–30 cm s krátkým oddenkem. Lodyha je přímá, pýřitá, zpravidla nevětvená nebo větvená, většinou s 1 až 2 květy. Listy jsou střídavé, přízemní jsou řapíkaté, lodyžní až přisedlé. Přízemní listy jsou řapíkaté, čepele jsou 2× až 3× peřenosečné se špičatými úkrojky, chlupaté. Lodyžní listy jsou pak jednoduše členěné. Květy jsou žluté, relativně velké.Kališních lístků je 5, lysé. Korunní lístky jsou žluté, je jich zpravidla 5. Kvete v dubnu až v červnu. Plodem je nažka, která je na vrcholu zakončená háčkovitým zobánkem. Nažky jsou uspořádány do souplodí. Počet chromozomů je 2n=16.\n\nPryskyřník peřenolistý roste především ve Středomoří od jižní Francie a Itálie po Řecko a Balkánský poloostrov, přesahuje do JZ Asie a severní Afriky. V České republice neroste. Na Slovensku roste pouze v Malých Karpatech.\n\n \n"}
{"id": "960458", "url": "https://cs.wikipedia.org/wiki?curid=960458", "title": "Ladislav Dvořák (poslanec)", "text": "Ladislav Dvořák (poslanec)\n\nLadislav Dvořák (2. června 1866 Bechyně – ???) byl rakouský a český právník, pedagog a politik, na počátku 20. století poslanec Českého zemského sněmu a Říšské rady.\n\nProfesně působil jako politik, právník a pedagog. Věnoval se advokacii a vyučoval na Českoslovanské obchodní akademii v Praze národohospodářství a směnečné právo. Publikoval státoprávní a národohospodářskou literaturu a podílel se na redigování hesel do Ottova Sborníku spisů politických.\n\nPočátkem 20. století se zapojil i do zemské politiky. V doplňovacích volbách v únoru 1900 byl zvolen v kurii městské (volební obvod Slaný, Louny, Rakovník, Velvary) do Českého zemského sněmu. Mandát zde obhájil i v řádných volbách v roce 1901. Politicky patřil k mladočeské straně. Byl jednatelem výkonného výboru mladočeské strany a po revizi Badeniho jazykových nařízení na přelomu století vedl pasivní rezistenci českých samosprávných reprezentací proti vládě.\n\nV roce 1902 se stal i poslancem Říšské rady (celostátní zákonodárný sbor), za městskou kurii, obvod Písek, Domažlice, Klatovy atd. Nastoupil 1. května 1902 po doplňovacích volbách místo Viléma Kurze. V květnu 1906 se uvádí jako jeden z 36 členů poslaneckého Klubu českých poslanců (\"Klub der böhmischen Abgeordneten\") na Říšské radě.\n\nPodílel se na ustavení Národní rady české a byl předsedou jejího jazykového odboru. V letech 1919–1923 zastával funkci zpravodaje československého ministerstva obchodu v USA. V roce 1936 ještě oslavil své 70. narozeniny a zvláštní životopisný medailon mu tehdy věnoval deník \"Národní politika\".\n"}
{"id": "960459", "url": "https://cs.wikipedia.org/wiki?curid=960459", "title": "Fluorescenční mikroskop", "text": "Fluorescenční mikroskop\n\nFluorescenční mikroskop je světelný mikroskop umožňující detekci a pozorování fluoreskujících látek ve vzorku. Fluorescence vzniká ozářením vzorku zářením o patřičné vlnové délce, což vede k vybuzení molekul fluorescenční látky (fluoroforu) a k následnému návratu na původní energetickou hladinu za současného vyzáření fotonů světla. Fluorescenční mikroskopie je v současnosti jednou ze základních metod zkoumání mikrosvěta v experimentální biologii.\n\nPrvní tzv. epifluorescenční mikroskopy byly sestaveny na počátku 20. století a v modernizované podobě se stále používají. Postupně prošly značným vývojem a vznikly nové a dokonalejší typy těchto mikroskopů (konfokální, dvoufotonový, superrezoluční). Základní stavba fluorescenčního mikroskopu však zůstává stejná – využívá dostatečně silného zdroje světla, kterým se osvěcuje vzorek a výsledná fluorescence je následně optickou cestou poslána na detektor. Bylo vyvinuto mnoho způsobů, jak fluorescenční látky (fluorofory) do biologických preparátů dostat a například pomocí nich specificky označit konkrétní bílkoviny.\n\nFluorescence jako jev byla pojmenována Georgem Stokesem v roce 1852 a v průběhu 19. století byla předmětem čilého výzkumu. Již Stokes si však povšiml, že vyzářené (emitované) fluorescenční světlo má vždy delší vlnovou délku, než prvotní excitační paprsek, který byl na vzorek aplikován. Právě tohoto jevu využívá fluorescenční mikroskop – první takový přístroj sestavili August Köhler a Henry Siedentopf v roce 1908. Jejich mikroskop byl schopen excitovat vzorek v ultrafialové oblasti (275 nm) a Köhler se Siedentopfem tak byli schopni pozorovat fluorescenci DNA v jádře. Překážku však představoval poměrně slabý zdroj UV záření. Heinrich Lehmann v roce 1910 nahradil primitivní kadmiové jiskřiště obloukovou lampou a vyvinul promyšlené filtry sloužící k izolaci ultrafialových vlnových délek. První komerční fluorescenční mikroskopy začali záhy prodávat Carl Reichert z Vídně a Carl Zeiss z Jeny.\n\nDalších téměř padesát let pak fluorescenční mikroskopy neprocházely výraznějšími konstrukčními změnami. Byly však vyvíjeny nové fluorofory – místo původní autofluorescence DNA a některých dalších látek v tkáních se postupně přešlo na různé fluorochromy, tedy více či méně specifická barviva jako např. fluorescein či akridinové pigmenty. V roce 1941 tým Alberta Coonse připojil fluorescein na molekulu protilátky a položil tak základ pro specifické barvení, tedy imunofluorescenci. V průběhu druhé poloviny 20. století došlo k dalším konstrukčním vylepšením; vznikl takto konfokální mikroskop schopný snímat velmi tenký optický řez. Jedním z přístupů, jak docílit takového zobrazení, je Nipkowův kotouč, rotující disk opatřený množstvím otvorů; druhým přístupem je konfokální laserový skenovací mikroskop. V roce 1990 byl publikován vynález vícefotonového mikroskopu umožňujícího hluboký průnik do pozorovaného vzorku a dokonalejší trojrozměrné snímání. Přibližně od 80. let 20. století se také objevuje celá řada fluorescenčních mikroskopů, které si kladou za cíl překonat difrakční limit světla a zvýšit tak laterální rozlišení pod cca ~200 nm. Tato tzv. mikroskopie vysokého rozlišení (superrezoluce) představuje jeden z hlavních směrů současného bádání na poli fluorescenčních mikroskopů.\n\nFluorescenční mikroskop je v základní podobě vlastně světelný mikroskop uzpůsobený na snímání fluorescenčního signálu. Úkolem celého přístroje je vytvořit dostatečně silné záření, osvítit jím (a excitovat – „vybudit“) vzorek a následně snímat (ve srovnání s excitačním zářením nepoměrně slabou) fluorescenci vzorku. Dá se tak říct, že fluorescenční mikroskopie je jediný druh mikroskopování, kdy se snímá světlo vzniklé ve vzorku samotném. Do lidského oka či na povrch jiného detektoru dopadá jen fluorescence, vzniklá vyzářením ze vzorku; díky tomu se obraz jeví jako velmi kontrastní. Základní obraz z fluorescenčního mikroskopu je tvořen oblastmi fluorescenčního signálu na velmi černém pozadí.\n\nTento typ mikroskopu je samozřejmě použitelný pro snímání těch vzorků, u nichž můžeme měřit fluorescenci. Fluorescenční mikroskop umožňuje pohled dovnitř buněk, kde se přirozeně řada (auto)fluorescenčních molekul nachází. Patří k nim např. chlorofyl, lignin nebo NADH. Ty lze při patřičných vlnových délkách snímat v buňkách bez jakéhokoliv dalšího zásahu. Podobně v geologickém výzkumu a praxi se pomocí fluorescenčního mikroskopu snímají různé fluoreskující minerály či kontaminanty ve vzorcích hornin. V biologii dnes však fluorescenční mikroskop nachází největší využití zejména při snímání buněk, které byly nějakým způsobem označeny molekulami schopnými fluoreskovat. Ve všech případech nicméně platí, že se vzorky nejprve osvítí fluorescenčním světlem, aby došlo k absorpci částic světla (fotonů) molekulami fluorescenčních látek (fluoroforů). Tím dojde k excitaci (vybuzení) těchto molekul do vysokoenergetického stavu a záhy k opětovnému vyzáření (emisi) fotonů z takto vybuzených molekul. Tím se molekuly zbaví přebytečné energie a vrátí se do klidového stavu. Během vzniku fluorescence je však část energie ztracena; proto platí, že emitovaný foton má vždy nižší frekvenci (a tedy nižší energii a vyšší vlnovou délku), než původní absorbovaný foton. Proto je emisní spektrum vůči spektru excitačnímu posunuto do vyšších vlnových délek.\n\nNejběžnějším zdrojem světla ve fluorescenčních mikroskopech jsou fluorescenční lampy čili výbojky. Často se používá rtuťová výbojka o výkonu 100 W nebo xenonová výbojka 75 W. Světlo vytvářené těmito zdroji má spojité spektrum, nicméně rtuťová výbojka má v rámci spektra pět jasně definovaných maxim. Obecně se nedá říci, která výbojka je lepší, protože se jejich schopnost vyvolat fluorescenci odvíjí od konkrétního fluoroforu. Rtuťová výbojka je např. lepší na excitaci DAPI a Hoechst barviv, xenonová lampa je preferována třeba pro zelené fluorescenční látky jako fluorescein; záleží hlavně na tom, zda se excitační spektrum fluoreoforu překrývá s jedním z maxim rtuťové výbojky (pak umožňuje rtuťová výbojka intenzívnější fluorescenci). Především v pokročilých fluorescenčních mikroskopech se jako zdroj světla používají lasery, zejména argonový nebo helium-neonový. Tyto lasery představují vlastně monochromatické paprsky s několika dobře definovanými a intenzívními spektrálními čarami na konkrétních vlnových délkách světla. Velmi kvalitním zdrojem světla pro fluorescenční mikroskopii jsou dále LED diody.\n\nDůležitou složkou fluorescenčního mikroskopu jsou různé optické filtry a zrcadla, které propouští či naopak odráží jen vybrané světlo s požadovanými vlastnostmi, zejména intenzitou a vlnovou délkou. Zcela nepostradatelným zařízením je dichroické zrcadlo, které odděluje excitační paprsek od emise (fluorescence vzorku). Každé dichroické zrcadlo odráží krátkovlnnější záření ze zdroje a přitom k detektoru propouští dlouhovlnnější záření emitované ze vzorku. Ke každému dichroickému zrcadlu ještě zpravidla přísluší sada excitačních a emisních interferenčních filtrů, navržených pro konkrétní fluorofor nebo skupinu fluoroforů. Excitační filtry umožňují selekci vlnové délky světla přicházejícího ze zdroje, emisní filtry umožňují odfiltrovat nežádoucí složky záření ze světla, jež přichází od vzorku. Při snímání je možné přepínat mezi jednotlivými filtry, a tak si vybírat, který fluorofor se v danou chvíli bude snímat.\n\nStavba moderních fluorescenčních mikroskopů je velmi komplikovaná a přístroje ve vyšších cenových kategoriích jsou sofistikovaným systémem optických i elektronických zařízení. Mnohé další součásti jsou přítomny u speciálních typů fluorescenčního mikroskopu, jako je konfokální mikroskop či mikroskopy vysokého rozlišení (tzv. superrezoluční).\n\nNejjednodušším detektorem fluorescenčního signálu je lidské oko, sledující obraz skrz okuláry. Někdy je však signál pro lidské oko příliš slabý či v části spektra, kde je oko málo citlivé (to se týká například fluorescenčního signálu téměř infračerveného cy5 pigmentu).). V praxi fluorescenční mikroskopy nejčastěji disponují připojenou CCD kamerou schopnou pořizovat (zpravidla černobílé) snímky s libovolnou expoziční dobou. U konfokálního mikroskopu, který vytváří fluorescenční signál o nižší intenzitě, je častěji volen fotonásobič schopný zesílit příchozí signál.\n\nKonfokální mikroskopy umožňují zaostřit na vybranou optickou rovinu vzorku a snímat tedy obraz pouze z této roviny. Světlo přicházející z rovin před a za rovinou ostrosti není k detektoru propuštěno. To je zajištěno konstrukcí konfokálního mikroskopu. Světlo ze zdroje prochází první clonkou (angl. „pinhole“) a je zaostřeno kondenzorem na vzorek. Fluorescence vycházející ze vzorku vstupuje do objektivu a je jím zaostřena do druhé clonky; pouze fluorescence z optické roviny, na níž je zaostřeno, se nechá projít druhou clonkou a je jí umožněno dopadnout na detektor. Konfokální mikroskop takto snímá obraz bod po bodu a bylo vyvinuto několik způsobů, jak toto „skenování“ vzorku zajistit. Typický je v tomto ohledu laserový skenovací konfokální mikroskop, používají se však i skenovací metody na bázi Nipkowova kotouče.\n\nDvou– či dokonce multi–fotonové fluorescenční mikroskopy využívají skutečnosti, že fluorescenci požadované fluorescenční látky je možno vyvolat nejen jedním fotonem o požadované vlnové délce, ale také dvěma zároveň absorbovanými fotony o vlnové délce dvojnásobné, či třemi zároveň absorbovanými fotony o trojnásobné vlnové délce. Absorpce několika fotonů zároveň je za normálních okolností velmi nepravděpodobná a dojde k ní jen za použití velmi silných a nákladných laserů a navíc jen v rovině ostrosti (kde je intenzita laseru nejvyšší). To je však výhodné, neboť k fluorescenci dochází pouze v tenké optické rovině, a tak se dvoufotonový mikroskop chová vlastně jako konfokální. Tím, že je excitována vždy pouze tenká optická rovina, navíc nedochází k takovému fotovybělování vzorku. Díky použití fotonů o vysokých vlnových délkách (vlastně téměř infračervených fotonů) navíc světlo snadno proniká i velmi hluboko do vzorku.\n\nMikroskopie vysokého rozlišení (superrezoluce) či též nanoskopie je zastřešující označení pro skupinu nepříbuzných metod, jež usilují o zvýšení rozlišení a prolomení difrakčního limitu. Ten v rovině pozorovaného objektu činí přibližně 200 nm (0,2 µm). Někdy se mezi superrezoluční metody počítá i konfokální a dvoufotonový mikroskop, u nich však zlepšení rozlišení je jen omezené. Mezi současné superrezoluční mikroskopy patří přístroje založené na zaostření laserového paprsku do velmi malých částí vzorku (4Pi mikroskopie, STED a další), mikroskopy využívající strukturované osvícení (např. SIM) a tzv. lokalizační mikroskopy umožňující přesně nalézt polohu jednotlivých bodových zdrojů ve vzorku (např. FPALM, PALM, STORM mikroskopy).\n\nNejčastějším typem vzorku pro fluorescenční mikroskop jsou v současnosti biologické preparáty, zejména různé buněčné preparáty, histologické řezy či dokonce celá těla. S výjimkou několika zvláštních případů však nejsou biomolekuly v buňkách přirozeně fluorescenční (nemohou sloužit jako fluorofory). Proto je zpravidla potřeba se vzorky určitým způsobem manipulovat, aby jejich části fluoreskovat začaly. Preparáty je následně možno pozorovat jak živé a v jejich přirozeném prostředí, tak mrtvé – v druhém případě jsou obvykle zafixovány vhodným činidlem.\n\nExistuje široké spektrum možností, jak v buňkách označit specifické struktury fluorescenčními barvivy. Jednou z nich jsou protilátky, schopné specificky se navázat na konkrétní buněčné bílkoviny či struktury. Molekuly těchto protilátek jsou chemicky spojeny (konjugovány) s fluorescenčními pigmenty; metoda se označuje jako imunofluorescence. Byly vyvinuty i různé fluorescenční sondy a biosenzory – jsou schopné se například specificky navázat na konkrétní buněčné organely (např. lysotracker – váže se na lysozomy). Další široce používanou metodou značení proteinů je zfúzování zájmového proteinu s fluorescenčními proteiny, jako je zelený fluorescenční protein (GFP).\n\nIntenzivní světlo, které při fluorescenční mikroskopii dopadá na vzorek, je vážným problémem této metody. Vyvolává vznik kyslíkových radikálů, které jsou pro živé vzorky jedovaté. Je nutné omezit světelné osvícení na minimum a případně buňky pozorovat v roztoku obsahujícím antioxidanty a s nízkou koncentrací kyslíku. Mimoto se však mikroskopista potýká i s degradací fluorescenčních látek ve svých vzorcích, tzv. fotovybělením (photobleachingem). Během tohoto procesu vznikají na molekulách fluoroforů reaktivní tripletové stavy vedoucí často k deaktivaci těchto molekul. Fotovybělení postihuje do určité míry všechny živé i mrtvé (fixované) preparáty, zejména pokud jsou vystaveny světlu. Vzorky je nejlepší skladovat v lednici či v mrazicím boxu. Montovací medium, v kterém se vzorky uchovávají a mikroskopují, někdy obsahuje různé „antifade“ látky, které rozpad fluoroforů zpomalují. Pokud fotovybělení klasických fluoroforů představuje nepřekonatelný problém, je možné sáhnout k netypických a vysoce stabilním fluorescenčním částicím, zejména tzv. Quantum dots.\n\n"}
{"id": "960462", "url": "https://cs.wikipedia.org/wiki?curid=960462", "title": "Kelly Macdonald", "text": "Kelly Macdonald\n\nKelly Macdonald (* 23. února 1976 Glasgow, Spojené království) je skotská filmová, televizní a rozhlasová herečka. Proslavila se díky rolím ve filmech \"Trainspotting\" (1996), \"Gosford Park\" (2001), \"Intermission\" (2003), \"Kouzelná chůva Nanny McPhee\" (2005), \"Harry Potter a Relikvie smrti – část 2\" (2011), \"Rebelka\" (2012), \"Anna Karenina\" (2012), \"Okja\" (2017) a \"Raubíř Ralf a internet\" (2018). Za roli v televizním filmu \"The Girl in the Café\" (2005) získala nominaci na Zlatý glóbus a získala cenu Emmy v kategorii nejlepší ženský herecký výkon ve vedlejší roli (minisérie nebo film). V roce 2003 se objevila v úspěšné minisérii stanice BBC \"State of Play\". Za roli ve filmu \"Tahle země není pro starý\" (2007) získala nominaci na Filmovou cenu Britské akademie v kategorii nejlepší ženský herecký výkon ve vedlejší roli. Hrála v pěti řadách seriálu \"Impérium – Mafie v Atlantic City\" (2010–2014) roli Margaret Thompsonové, za kterou získala nominaci na cenu Emmy v roce 2011.\n\nOd dětství chtěla být herečka, ale herectví nikdy nestudovala. Zastává názor, že herectví je otázkou daru, který buď člověk má, anebo nemá.\n\nV srpnu 2003 se vdala za basového kytaristu Dougieho Payna, v roce 2008 se jim narodil syn, v roce 2012 druhý. Dvojice se rozešla v roce 2017\n\n"}
{"id": "960464", "url": "https://cs.wikipedia.org/wiki?curid=960464", "title": "Pryskyřník znožený", "text": "Pryskyřník znožený\n\nPryskyřník znožený (\"Ranunculus pedatus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 15–30 cm, kořeny jsou hlízovitě vejcovité. Lodyha je přímá, chudě větvená. Listy jsou střídavé, přízemní jsou dlouze řapíkaté, lodyžní až přisedlé. Čepele přízemních listů jsou znoženě 3–5 sečné s čárkovitě kopinatými celokrajnými až dvouklanými úkrojky. Lodyžní listy jsou 1–2, členěné v čárkovité úkrojky. Květy jsou žluté.Kališních lístků je 5, jsou přitisklé ke koruně. Korunní lístky jsou žluté, je jich zpravidla 5. Kvete v dubnu až v květnu. Plodem je nažka, která je křídlatá a na vrcholu je zakončená háčkovitým zobánkem. Nažky jsou uspořádány do souplodí. Počet chromozomů je 2n=16.\n\nPryskyřník znožený je druhem kontinentálního rozšíření, který roste v Panonské oblasti, jihovýchodní a východní Evropě, na východ zasahuje až po Sibiř. V České republice neroste. Na Slovensku roste jen velmi vzácně v Podunajské nížině, dnes už asi jen v poblíž Štúrova. Vyskytuje se především na mírně zasolených nížinných loukách, často ve společenstvech s kostřavou nepravou (\"Festuca pseudovina\").\n\n \n"}
{"id": "960468", "url": "https://cs.wikipedia.org/wiki?curid=960468", "title": "Dimorphandra", "text": "Dimorphandra\n\nDimorphandra je rod rostlin z čeledi bobovité. Jsou to stromy s dvakrát zpeřenými listy a drobnými květy v hustých klasovitých květenstvích. Vyskytují se v počtu asi 26 druhů v tropické Jižní Americe.\n\nZástupci rodu \"Dimorphandra\" jsou nízké až mohutné stromy. Listy jsou dvakrát zpeřené, složené z 1 až mnoha párů postranních žeber nesoucích 2 až mnoho párů lístků. Květy jsou početné, drobné, bílé, žluté nebo červené, oboupohlavné, v hustých vzpřímených klasech nebo hroznech. Kalich je zvonkovitý, trubkovitý nebo miskovitý, zakončený 5 krátkými laloky. Korunní lístky jsou volné, obvejčité až podlouhlé. Fertilních tyčinek je 5 a střídají se s 5 sterilními staminodii. Semeník je přisedlý nebo krátce stopkatý, s mnoha vajíčky a krátkou čnělkou nesoucí vrcholovou bliznu. Plody jsou pukavé nebo nepukavé, čárkovité nebo srpovité, dužnaté nebo dřevnaté. Obsahují drobná okrouhlá, podlouhlá nebo oválná, tvrdá semena. U některých druhů se plody otevírají explozivně.\n\nRod \"Dimorphandra\" zahrnuje asi 26 druhů. Je rozšířen v Jižní Americe od Kolumbie a Guyany po Paraguay, Bolívii a Peru. Nejvíce druhů se vyskytuje v Brazílii. Nejčastěji rostou ve vlhkých horských lesích, v suchých porostech typu cerrado a caatinga a na suchých písčitých savanách.\n\nDřevo některých druhů, např. \"Dimorphandra exaltata\", je místně používáno v truhlářství a na výrobu držadel a jiných drobných předmětů. Kůra \"D. mollis\" je používána jako zdroj tříslovin. Některé druhy mají využití v medicíně nebo jako okrasné rostliny.\n\n"}
{"id": "960469", "url": "https://cs.wikipedia.org/wiki?curid=960469", "title": "Chráněná krajinná oblast Kysuce", "text": "Chráněná krajinná oblast Kysuce\n\nChráněná krajinná oblast Kysuce je jedna ze 14 chráněných krajinných oblastí na Slovensku. Nachází se na severozápadě Slovenska v geomorfologických celcích Kysucké Beskydy, Turzovská vrchovina, Javorníky a Kysucká vrchovina. Tvoří ji dvě samostatné navzájem oddělené části, západní Javornícka a východní Beskydská. Přes polovinu území pokrývají lesy.\n\nVyhlášená byla v roce 1984 a má rozlohu 65 462ha. Rozkládá se na území okresů Bytča, Čadca, Dolný Kubín, Považská Bystrica, Púchov a Žilina.\n\nV dolině Chmúra se nachází Muzeum kysucké dědiny.\n\n"}
{"id": "960472", "url": "https://cs.wikipedia.org/wiki?curid=960472", "title": "Bramo 323", "text": "Bramo 323\n\nBramo 323 \"Fafnir\" byl 9-válcový hvězdicový letecký motor používaný během druhé světové války, jehož konstrukce byla založena zkušenostech firem Siemens/Bramo s licenčními motory Bristol Jupiter.\n\n\n\n\n"}
{"id": "960473", "url": "https://cs.wikipedia.org/wiki?curid=960473", "title": "Registr mobilních zařízení", "text": "Registr mobilních zařízení\n\nRegistr mobilních zařízení (registr mobilních stanic, ) je databáze čísel IMEI, která jednoznačně identifikují mobilní zařízení (nejčastěji mobilní telefon). Z technického hlediska je to nepovinná část mobilní sítě GSM/UMTS.\n\nEIR slouží k mimo jiné ověření, zda je použití příslušného mobilního zařízení v mobilní síti povoleno, a zda se nejedná o odcizený přístroj. Mobilní zařízení při přihlášení do sítě předává své IMEI, a síť může provádět kontrolu dotazem na EIR.\n\nKaždé IMEI může být v EIR na bílé, šedé nebo černé listině. Zařízením, jejichž IMEI je na černé listině, může síť odmítnout přístup; zařízením na bílé listině, je provoz povolen. Zařízení, jejichž IMEI je na šedé listině, jsou kontrolována.\n\nV praxi se používání EIR na ochranu proti krádežím telefonů často ukazuje jako problematické, protože:\n\n\nV Německu podporuje blokování přístupu podle IMEI pouze firma Vodafone a jen u telefonů, které byly od ní zakoupeny. Operátor E-Plus blokování IMEI po špatných zkušenostem zrušil. Firma Deutsche Telekom neposkytuje žádný způsob, jak blokovat přístup podle IMEI (stav v březnu 2013). V Británii naopak všichni operátoři blokování IMEI umožňují. \n\n"}
{"id": "960502", "url": "https://cs.wikipedia.org/wiki?curid=960502", "title": "Andrej Martin", "text": "Andrej Martin\n\nAndrej Martin (* 20. září 1989 Bratislava) je současný slovenský tenista. Během kariéry vyhrál jeden turnaj ve dvouhře kategorie Challenger. Nejvyšší v žebříčku ATP byl na 119. místě k 16. září 2013. Nejvyššího postavení ve čtyřhře dosáhl 22. července 2013, kdy se nacházel na 235. místě.\n\n"}
{"id": "960507", "url": "https://cs.wikipedia.org/wiki?curid=960507", "title": "Jakub Vojtuš", "text": "Jakub Vojtuš\n\nJakub Vojtuš (* 22. října 1993 Spišská Nová Ves) je slovenský fotbalový útočník, v současnosti hráč klubu ?. Jeho fotbalovými vzory jsou Cristiano Ronaldo a Samuel Eto'o, oblíbeným klubem Manchester United FC. Mimo Slovensko působil na klubové úrovni v Itálii, Chorvatsku, Portugalsku, Rumunsku a Polsku.\n\nRodák z obce Harichovce u města Spišská Nová Ves začínal s fotbalem v místním klubu FK Spišská Nová Ves. Ve věku 13 let přestoupil do prvoligového klubu MŠK Žilina, kde debutoval v A-týmu o dva roky později v přípravném zápase. V Corgoň lize debutoval ve věku 16 let a dvou dní.\n\nZačátkem roku 2010 jej získal italský Inter Milan, kde hrával v mládežnickém a rezervním týmu. Sešel se zde s českým hráčem Markem Kyselou. Od ledna do června 2011 hostoval v AC Chievo (opět v mládežnickém týmu). V létě 2012 odešel na roční hostování do chorvatského klubu NK Záhřeb, kde začal sbírat zkušenosti v mužském fotbale.\n\nV srpnu 2013 byl na testech v portugalském prvoligovém klubu SC Olhanense vedeného trenérem a bývalým známým portugalským obráncem Abelem Xavierem. Testy dopadly úspěšně a Vojtuš získal nové angažmá. Na konci sezóny 2013/14 klub sestoupil do portugalské druhé ligy a Vojtuš se vrátil na Slovensko, kde trénoval v klubu MŠK Žilina.\n\nV září 2014 byl na testech v FC Baník Ostrava a v zimní ligové přestávce 2014/15 v polském klubu Cracovia. Žádné z nich mu nevynesly nabídku angažmá.\nV únoru 2015 podepsal kontrakt na rok a půl s opcí na roční prodloužení s klubem FC Spartak Trnava. Na jaře 2016 působil v Rumunsku v týmu FC Universitatea Cluj a v létě 2016 přestoupil do polského druholigového mužstva Miedź Legnica.\n\nVojtuš je mládežnickým reprezentantem Slovenska, nastoupil ve všech věkových kategoriích. Ve výběru do 19 let debutoval začátkem září 2010 proti domácí Anglii (prohra 0:2), nastoupil na závěrečných 25 minut místo Milana Lalkoviče. Reprezentační kouč slovenské jedenadvacítky Ivan Galád jej nominoval do kádru v závěru kvalifikace na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku. Vojtuš nastoupil v obou zápasech, které skončily shodnými prohrami slovenského týmu 0:2.\n\nJeho otec byl fotbalovým brankářem, jeho děda Oliver Čík byl obráncem a později trenérem mládeže.\n\n"}
{"id": "960509", "url": "https://cs.wikipedia.org/wiki?curid=960509", "title": "Markéta Jahodová", "text": "Markéta Jahodová\n\nMarkéta Jahodová (* 31. ledna 1951) je česká rozhlasová režisérka.\n\nVystudovala herectví na Divadelní fakultě Akademie múzických umění v Praze. Studovala pod vedením Františka Salzera, Václava Vosky a Vlasty Fabianové. Po absolvování nastoupila do Českého rozhlasu v Brně. Zde působila v různých funkcích: jako zpravodajka, autorka dokumentárních pořadů, moderátorka pořadu \"Na nedělní vlně Brna\" a jako režisérka rozhlasových her. Rovněž zde vedla dětský rozhlasový soubor.\n\nV roce 1988 přešla do Českého rozhlasu v Praze. Po roce 1997 se stala šéfrežisérkou oddělení slovesné realizace. Od roku 2003 je režisérkou stanice Vltava.\n\n\n\n"}
{"id": "960510", "url": "https://cs.wikipedia.org/wiki?curid=960510", "title": "Herb Geller", "text": "Herb Geller\n\nHerb Geller (2. listopadu 1928 Los Angeles − 19. prosince 2013 Hamburk) byl americký jazzový saxofonista. Svou kariéru zahájil v roce 1946, kdy hrál s orchestrem Joea Venutiho a o tři roky později pak hrál s Claude Thornhillem. Během své kariéry spolupracoval s mnoha dalšími hudebníky, mezi které patří Clifford Brown, Art Pepper, Chet Baker, Dinah Washington nebo Maynard Ferguson. V roce 1951 se oženil s klavíristkou Lorraine Geller, která zemřela v roce 1958. Herb Geller zemřel v roce 2013 ve svých pětaosmdesáti letech v Hamburku, kde žil od roku 1965.\n\n"}
{"id": "960512", "url": "https://cs.wikipedia.org/wiki?curid=960512", "title": "Michael White", "text": "Michael White\n\nJméno a příjmení Michael White nosí více různých osob:\n\n"}
{"id": "960514", "url": "https://cs.wikipedia.org/wiki?curid=960514", "title": "Woodcreek", "text": "Woodcreek\n\nWoodcreek je město v okrese Hays County ve státě Texas ve Spojených státech amerických. V roce 2009 zde žilo 1565 obyvatel. S celkovou rozlohou 2,7 km² byla hustota zalidnění 579,6 obyvatel na km².\n\nWoodcreek se nachází na . Severozápadně od něj se nachází město Wimberley, 45 km jihozápadně se nachází město Austin a 76 km severovýchodně se nachází město San Antonio.\n"}
{"id": "960515", "url": "https://cs.wikipedia.org/wiki?curid=960515", "title": "Michael White (houslista)", "text": "Michael White (houslista)\n\nMichael White (24. května 1930 – 6. prosince 2016) byl americký jazzový houslista. Na housle začal hrát ve svých devíti letech. V šedesátých letech byl členem kvarteta Johna Handyho. Od roku 1967 do počátku sedmdesátých let byl členem kvarteta The Fourth Way. Během osmdesátých let se přestal věnovat hudbě a v roce 1997 nahrál album \"Motion Picture\" spolu s kytaristou Billem Frisellem. Během své kariéry vydal řadu alb jako leader a spolupracoval s mnoha dalšími hudebníky, mezi které patří Sonny Simmons, Ray Drummond, Prince Lasha, Pharoah Sanders, Cecil McBee nebo Alice Coltrane.\n"}
{"id": "960516", "url": "https://cs.wikipedia.org/wiki?curid=960516", "title": "Vertigo (píseň, U2)", "text": "Vertigo (píseň, U2)\n\n„Vertigo“ je úvodní písní desátého alba \"How to Dismantle an Atomic Bomb\" irské rockové skupiny U2. Hudbu k písni složili všichni členové skupiny a text napsal zpěvák Bono a kytarista The Edge. Jde o první singl z alba \"How to Dismantle an Atomic Bomb\", který vyšel několik týdnů před jeho vydáním v listopadu 2004. Singl vyšel v několika různých formátech; u některých byla například ještě B-strana „Are You Gonna Wait Forever?“ jinde pak zase coververze písně „Neon Lights“, kterou původně nahrála skupina Kraftwerk.\n"}
{"id": "960519", "url": "https://cs.wikipedia.org/wiki?curid=960519", "title": "Pryskyřník mnoholistý", "text": "Pryskyřník mnoholistý\n\nPryskyřník mnoholistý (\"Ranunculus polyphyllus\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou rostlinu dorůstající nejčastěji výšky 10–15 cm u vodních forem až 80 cm délky. Rostlina vytváří poněkud odlišné vodní ponořené formy a formy rostoucí na vlhkém bahně. U vodních forem se vytváří ponořené listy, které jsou početné, členěné v nitkovité úkrojky, které jsou asi 8–15 cm dlouhé, plovoucí listy mají čepele obvejčité až kopinaté, celokrajné nebo někdy na vrcholu trojzubé. U terestrických forem je lodyha přímá a lysá, dolní listy jsou v přízemní růžici, horní pak střídavé. Dolní listy jsou řapíkaté, lodyžní až přisedlé. Čepele přízemních listů jsou eliptické až úzce podlouhlé, na okraji celokrajné až trojlaločné. Horní lodyžní listy jsou pak úzce eliptické až čárkovité a celokrajné. Květy jsou žluté, malé, jen 3–6 mm v průměru.Kališních lístků je většinou 5, jsou žlutavé, do 2 mm délky. Korunní lístky jsou žluté, je jich zpravidla 5, jsou jen o málo delší než kališní. Kvete v květnu až v červenci. Plodem je nažka, která je asi 1–1,4 mm dlouhá, úzce křídlatá, bradavčitá a na vrcholu je zakončená krátkým zobánkem. Nažky jsou uspořádány do souplodí.\n\nPryskyřník mnoholistý je druh kontinentálního rozšíření, roste v Panonské pánvi, ve východní Evropě a na východ sahá až do severního Kazachstánu a do jižní části západní Sibiře. V České republice neroste. Na Slovensku roste jen velmi vzácně v Podunajské nížině. Roste v mělkých vodách, ve vysychajících jezerech, na okrajích kanálů aj., často na zasolených místech (halofyt).\n\n \n"}
{"id": "960523", "url": "https://cs.wikipedia.org/wiki?curid=960523", "title": "Mlýnský vrch (Zákupská pahorkatina)", "text": "Mlýnský vrch (Zákupská pahorkatina)\n\nMlýnský vrch (321 m n. m., německy \"Mühlberg\") je vrch v okrese Česká Lípa Libereckého kraje. Leží asi 2,5 km vjv. od obce Stružnice na příslušném katastrálním území.\n\nVrch náleží do celku Ralská pahorkatina, podcelku Zákupská pahorkatina, okrsku Českolipská kotlina, podokrsku Dobranovská kotlina a Manušické části.\n\nAutomobilem se dá nejblíže přijet k silnici II/262 severně od vrchu nebo do osady \"Horní dvůr\" na západním úpatí. Ze severu na východ vede cesta přes kopec, ne však přes nejvyšší bod.\n"}
{"id": "960531", "url": "https://cs.wikipedia.org/wiki?curid=960531", "title": "Epilaos", "text": "Epilaos\n\nEpilaos ( –\"Epilaos\") je v řecké mytologii syn pylského krále Nelea a jeho manželky Chloridy.\n\nZe vztahu krále Nelea a jeho manželky Chloridy se narodilo třináct dětí, dcera Péro a synové, Epilaos, Tauros, Asterios, Pylaón, Déimachos, Alastor, Eurybios, Frasios, Eurymenes, Euagoras, Periklymenos a Nestor.\n\nProtože Neleus byl spojenec élidskeho krále Augiáše a nechtěl očistit hrdinu Hérakla z vraždy Ífita, Héraklés Pylos napadl a Epilaos, jakož i jeho bratři a otec v boji padli. Jejich rod však nevyhynul, neboť Epiláův nejmladší bratr Nestor se pro své mládí boje nezúčastnil a v Pyle poté převzal královské žezlo. Po letech se Nestor jako nejstarší achájský vůdce proslavil v trojské válce.\n"}
{"id": "960534", "url": "https://cs.wikipedia.org/wiki?curid=960534", "title": "Výměna těl", "text": "Výměna těl\n\nVýměna těl (v originále \"Bodyswap\") je čtvrtá epizoda třetí série (a celkově šestnáctá) britského sci-fi sitcomu \"Červený trpaslík\". Poprvé byla odvysílána 5. prosince 1989 na kanálu BBC2, v České televizi pak 15. ledna 1999. Jde o vůbec první epizodu seriálu Červený trpaslík, která nebyla natáčena před živým publikem.\n\nDo Listerova těla je nahrána mysl mrtvé členky posádky Červeného trpaslíka, aby tak mohla odvrátit autodestrukci lodě. To se sice nepodaří, poplach je falešný, ale Rimmer se toho chytí a vymění si Listerem těla. Jenže stát se zpátky hologramem se mu už tolik neche.\n\nLister si chce dát karetní partičku s Rimmerem, jenže ten nemá čas; jeden z robíků se pomátl a kompletně zpřeházel všechny dráty na palubě. Rimmer ve spolupráci s Krytonem tak musí projít všechny obvody, protože jeden z nich je napojen na autodestrukční systém a nikdo neví který. Také zakáže Listerovi a Kocourovi dotýkat se jakékoliv techniky. Bohužel, Lister si chce z automatu objednat jídlo a tím spustí autodestrukci Červeného trpaslíka. Holly prohlásí, že autodestrukci může zastavit pouze kapitán nebo některý z vyšších důstojníků, ale ti jsou všichni mrtví. Rimmer ji vyzve, ať něco vymyslí, jenže všechny tři její alternativy končí destrukcí lodě. Kryton navrhne, že by mohli vyzkoušet výměnu osobností: Listerova osobnost by se přehrála na pásku a do jeho prázdného mozku by se nahrála osobnost jednoho z důstojníků. Proces se zdaří, v Listerově těle se ocitne Carol Brownová, která je zpočátku šokovaná, že je z ní muž, ale pak zkusí autodestrukci vypnout. Nepovede se a protože do konce zbývá pár sekund, všichni očekávají smrt. Když ale odpočet skončí, místo exploze pouze vypadne z automatu Listerovo objednané jídlo. Holly jim vysvětlí, že automat na jídlo byl napojen jen na výstražní systém, nikoliv na bombu samotnou, které se Holly už dávno zbavila. Když se Kocour zeptá, proč jim to neřekla, Holly prostě konstatuje, že se na to neptali. Naštvaný Kocour k ní prohodí: \"\"Bože. To se mi jen zdá. Ale pamatuj si. Ty spodky mi zaplatíš holčičko!\"\"\n\nVečer před usnutím Rimmer upozorňuje Listera na fakt, že přibral a že jeho životospráva je otřesná. Když se ho Lister zeptá, proč ho to tak najednou zajímá, Rimmer se vytasí s návrhem, že si půjčí jeho tělo. Během dvou týdnů ho Listerovi vytrénuje a na oplátku si bude moct znovu užít výhod skutečného těla. Lister souhlasí.\n\nRimmer po výměně osobností okamžitě zamíří do sprchy, pak si uřízne svoje (Listerovy) dredy a nakonec se začne nezřízeně ládovat vším, co mu Kryton uvařil. Lister ho přitom načapá, ale Rimmer se vymluví na fakt, že už tři miliony let nic nejedl a trochu mu přeskočilo. Lister jako hologram nemá na Rimmera žádnou páku a pro tentokrát se nechá obměkčit. Když ho ovšem uprostřed noci nachytá, jak se pod dekou znovu přecpává a navíc najde své dredy v koši, pohár jeho trpělivosti přeteče. Donutí Rimmera k okamžité výměně osobností a zpátky ve svém těle zjistí, že váží ještě víc než před výměnou. Rimmer to nepopírá, ale poukazuje na spoustu dalších drobných vad, které napravil, jako ztuhlý krk, bolest v zádech, zelenou moč nebo otupělé chuťové buňky. To ale Listera nezajímá a Rimmera, který si plánoval další výměnu těl na červenec, usadí konstatováním, že už mu své tělo NIKDY nepůjčí. Lister usne a Rimmer Krytonovi přikáže, aby omámil Listera chloroformem a odvezl ho do laboratoře.\n\nRimmer se probouzí, ale protože má na sobě Listerovo oblečení, je jasné, že to není on. Přehraje si zprávu na obrazovce, ve které Rimmer (v Listerově těle) vysvětluje, že mu ukradl tělo a uprchl v Kosmiku neznámo kam. Rovněž varuje Listera, aby se nepokoušel ho hledat, jinak se (Listerovo tělo) zastřelí. Aby mohl pronásledovat Rimmera, Lister potřebuje Kocourovo tělo a když mu ho nedá, alespoň ho přiměje pilotovat Modrého skrčka. Mezitím se Rimmer v Kosmiku láduje koblihami, když mu na monitor přijde zpráva od Listera, že ho našli a utíkat nemá smysl. Rimmer začne prchat a přitom vyhrožuje, že se zastřelí. Pronásledování je zavede do vnitřku asteroidu, ale Listerovi stíhání v těsném prostoru přijde moc nebezpečné a přinutí Kocoura zpomalit. Rimmer se jim začne posmívat a přestane dávat pozor, takže vzápětí havaruje. Do kabiny havarovaného Kosmika vstoupí Lister, Kocour a Kryton. Naproti ve dveřích se objeví Rimmer a chybí mu ruka. Lister zuří, protože nejen že přišel o ruku, navíc se Rimmer o tom snaží vtipkovat. Nakonec Rimmer zezadu vytáhne chybějící ruku (kde ji měl schovanou), vztyčí na ní dva prsty a ukáže ji Listerovi. Začne se smát a vzápětí omdlí.\n\nZpátky ve své kajutě ve svém těle má Lister obvázanou hlavu a snaží své dredy připevněné na provázku umístit zpátky. Když mu Kryton doveze večeři stávající se ze strouhané mrkve v lístečku salátu, je na něj Lister pořád naštvaný. Vtom vchází Rimmer s divným výrazem na obličeji. Když se Lister zeptá, proč se tak tváří, Rimmer kocourovým hlasem odpoví: \"\"Klidně jsem spal, chápeš? A pak už si jen vzpomínám jak mi ten chodící prezervativ (Kryton) dal houbu na obličej a světlo zhaslo.\"\" Vstoupí Rimmer (v Kocourově těle) s tácem bramborové kaše a slibuje, že je to jen na jednu noc, maximálně do čtvrtka. Následně zaboří svou hlavu do kaše.\n\nV epizodě zazní jména osob:\n\n"}
{"id": "960536", "url": "https://cs.wikipedia.org/wiki?curid=960536", "title": "Horní Kalifornie", "text": "Horní Kalifornie\n\nHorní Kalifornie ( Alta California, Upper California) je historický název území, které bývalo v koloniálním období součástí španělského místokrálovství Nové Španělsko, následně mezi roky 1821 a 1848 nezávislého Mexika. Území přešlo společně s Santa Fe de Nuevo México pod svrchovanost Spojených států amerických po mexicko-americké válce. Název „Horní“ je protikladem k „Dolní Kalifornii“ (španělsky \"Baja California\", anglicky \"Lower California\"), která zaujímá Kalifornský poloostrov. Na území Horní Kalifornie se rozkládají současné státy Nevada, Utah, Kalifornie, Arizona a část Wyomingu a Colorada. \n"}
{"id": "960538", "url": "https://cs.wikipedia.org/wiki?curid=960538", "title": "Chorizéma", "text": "Chorizéma\n\nChorizéma (\"Chorizema\") je rod rostlin z čeledi bobovité. Jsou to vesměs nápadně kvetoucí polokeře a keře, rozšířené v počtu 27 druhů zejména v západní Austrálii. Některé druhy jsou v Austrálii pěstovány jako okrasné rostliny.\n\nChorizémy jsou polokeře a keře dorůstající výšky až 1 metr. Některé druhy jsou poléhavé. Listy jsou obvykle střídavé, jednoduché, celokrajné nebo s pichlavými ostny na okraji čepele. Palisty jsou drobné a štětinovité nebo chybějí. Květy jsou žluté, oranžové, růžové nebo červené, v řídkých a většinou vrcholových hroznech. Kalich je složen z 5 laloků, horní 2 bývají širší a srostlé. Pavéza je okrouhlá nebo ledvinitá, nehetnatá, delší než křídla a člunek. Křídla jsou podlouhlá a obvykle zahnutá. Člunek je kratší než křídla, přímý a tupý nebo se vzhůru zahnutou špičkou, často purpurově červený. Tyčinky jsou volné. Semeník je přisedlý nebo stopkatý, s mnoha vajíčky a krátkou zahnutou čnělkou nesoucí vrcholovou bliznu. Plody jsou vejcovité, zploštělé nebo nezploštělé, 0,4 až 1,7 cm dlouhé. Obsahují mnoho lesklých semen, která nejsou v plodu oddělena přehrádkami.\n\nRod chorizéma zahrnuje 27 druhů, vyskytujících se v Austrálii. Většina druhů roste v Západní Austrálii. Rostliny nejčastěji rostou v temperátních a suchých oblastech Austrálie v blízkosti vodních toků a na štěrkovitých pláních, zpravidla ve společnosti sklerofytních keřů, v eukalyptových lesích a podobně. Vyhledávají písčité, skeletovité půdy. Druh \"Chorizema parviflorum\" roste na mořském pobřeží východní Austrálie.\n\nV Austrálii je chorizéma nazývána ohnivý hrách (\"Flame Pea\"). Nápadně kvetoucí druhy jsou pěstovány jako okrasné rostliny. Jsou vytrvalé a dlouho kvetou a jsou proto vysazovány do ochranných pásů zeleně.\n\n"}
{"id": "960539", "url": "https://cs.wikipedia.org/wiki?curid=960539", "title": "Terry Gibbs", "text": "Terry Gibbs\n\nTerry Gibbs (* 13. října 1924 New York) je americký jazzový vibrafonista. Během druhé světové války strávil tři roky v americké armádě. V roce 1946 hrál s Tommym Dorseyem. Během své kariéry vydal řadu alb jako leader a spolupracoval s mnoha dalšími hudebníky, mezi které patří Stan Getz, Oscar Pettiford, Chubby Jackson, Buddy Rich, Woody Herman nebo Leonard Cohen. V roce 2003 vydal autobiografii \"Good Vibes: A Life in Jazz\".\n\n"}
{"id": "960541", "url": "https://cs.wikipedia.org/wiki?curid=960541", "title": "Marshall Allen", "text": "Marshall Allen\n\nMarshall Allen (* 25. května 1924) je americký jazzový saxofonista. Ve svých deseti letech začal hrát na klarinet; později hrál na saxofon a klarinet ve vojenské kapele. V roce 1955 se stal členem souboru Sun Ra Arkestra. Během své kariéry spolupracoval s mnoha dalšími hudebníky, mezi které patří Paul Bley, Pharoah Sanders, Phil Alvin, Tyrone Hill, Alan Silva nebo Medeski, Martin & Wood. V roce 2013 hrál na saxofon na albu \"More Light\" rockové skupiny Primal Scream.\n\n"}
{"id": "960542", "url": "https://cs.wikipedia.org/wiki?curid=960542", "title": "Bohumil Ryba", "text": "Bohumil Ryba\n\nBohumil Ryba (8. listopadu 1900 Hradec Králové - 6. února 1980 Černošice) byl český klasický filolog, překladatel, politický vězeň a knihovník.\n\nStudoval klasickou filologii v Praze, v Paříži, v Lyonu, v Mnichově a v Berlíně, působil na gymnáziích v Brně a v Praze. Roku 1934 jmenován mimořádným a roku 1938 řádným profesorem Filozofické fakulty UK v Praze. Člen České akademie věd a umění, roku 1952 jmenován členem korespondentem ČSAV, ale 1953 zatčen a odsouzen k 19 letům vězení. Po amnestii v roce 1960 pracoval jako knihovník a archivář v ČSAV a později v Památníku národního písemnictví.\n\nVydal řadu středověkých a humanistických textů, několik učebnic latiny, dva spisy Mistra Jana Husa, korespondenci J. A. Komenského, přeložil a vydal Balbínovu \"Rukověť humanitních disciplín\", Pavla Stránského \"O státě českém\", \"Utopii\" T. Mora, Suetoniovy \"Životopisy dvanácti císařů\" a další. Jako knihovník vydal seznamy rukopisů řady českých knihoven.\n\n"}
{"id": "960544", "url": "https://cs.wikipedia.org/wiki?curid=960544", "title": "Sonny Lester", "text": "Sonny Lester\n\nSonny Lester (* 15. listopadu 1924 New York) je americký hudební producent. Než nastoupil do armády, hrál na trubku v big bandu. V roce 1966 založil spolu s Mannym Albamem a Philem Ramonem vydavatelství Solid State Records. Později založil vydavatelství Lester Recording Catalog. Během své kariéry spolupracoval s mnoha hudebníky, mezi které patří Chick Corea, Lucky Thompson, Thad Jones, Joe Williams, Jimmy McGriff, Stan Getz Dizzy Gillespie a mnoho dalších.\n"}
{"id": "960548", "url": "https://cs.wikipedia.org/wiki?curid=960548", "title": "Bobby Bradford", "text": "Bobby Bradford\n\nBobby Bradford (* 19. července 1934) je americký jazzový kornetista a trumpetista. V padesátých letech hrál se saxofonistou Ornettem Colemanem a později s Ericem Dolphym. Později spolupracoval s mnoha dalšími hudebníky, mezi které patří John Carter, David Murray, Frode Gjerstad nebo Chris Fagan. Jeho dcerou je jazzová zpěvačka Carmen Bradford.\n"}
{"id": "960551", "url": "https://cs.wikipedia.org/wiki?curid=960551", "title": "Sedlo pod Svišťovkou", "text": "Sedlo pod Svišťovkou\n\nSedlo pod Svišťovkou je sedlo ve Vysokých Tatrách v nadmořské výšce 2023 m, na jihovýchodním hřebeni Malého Kežmarského štítu a odděluje vrchol Velké Svišťovky 2037 m od vrcholu Svišťového hrbu.\n\nSedlo pod Svišťovkou je jedním ze dvou mělkých travnatě-skalnatých sedel mezi Malým Kežmarským štítem a Velkou Svišťovkou. Druhým z nich je Nižné Sedlo pod Svišťovkou položené o 7 metrů níže mezi Malým Kežmarským štítem a Svišťovým hrbem. Tato sedla a štíty oddělují od sebe střední části Huncovské kotlinky a Dolinu Zeleného plesa, tedy horní části Huncovské kotliny a Doliny Kežmarské Bielé vody. Ze Sedla pod Svišťovkou do Doliny Zeleného plesa sestupuje Krajní Lendacký žlab, z Nižného Sedla pod Svišťovkou zase Zadní Lendacký žlab.\n\nPřes Sedlo pod Svišťovkou prochází červeně značená Tatranská magistrála, vedoucí ze Skalnaté doliny a procházející sedlem dolů přes Krajní Lendacký žlab a Lendacké úbočí do Doliny Zeleného plesa. Sedlo pod Svišťovkou je nejvyšším bodem na celé trase Tatranské magistrály.\n\n Červeně značená Tatranská magistrála vedoucí ze Skalnaté doliny přes Huncovské úbočí na Sedlo pod Svišťovkou, ze sedla dolů k Zelenému plesu.\n"}
{"id": "960553", "url": "https://cs.wikipedia.org/wiki?curid=960553", "title": "Ernst T. Krebs", "text": "Ernst T. Krebs\n\nErnst Theodore Krebs ml. (17. května 1911 – 8. září 1996) byl americký biochemik. Je známý tím, že podporoval různé látky pro alternativní léčbu rakoviny. Nejznámější je asi amygdalin (nesprávně vitamin B), který je v lékové formě nazýván také Laetril. Jeho tvrzení nejsou podpořena vědeckými důkazy a proto jsou považována mnoha lidmi za šarlatánství.\n\nE. T. Krebs se narodil 17. května 1911 v Nevadě. Jeho otec Ernst Theodor Krebs st. (1876–1970) byl lékař, jehož léčebné teorie byly později považovány za podvodné. E.T. Krebs ml. studoval na Hahnemann Medical College, ale nedokončil ji. Poté studoval ještě na mnoha vysokých školách v několika státech, ale na žádné nedostal vědecký titul. Dosáhl pouze titulu \"Bachelor of Arts\", což znamená bakalář umění. Dostal jeden čestný doktorát dnes už zaniklé Christian College v Tusle. Zemřel ve svém domě v San Franciscu v roce 1996.\n\nNení příbuzný s Hansem Adolfem Krebsem, objevitelem Krebsova cyklu.\n\nOživil teorii rakoviny, kterou popsal a propagoval v roce 1902 Dr. John Beard. Rakovina podle něj vznikala z buněk zvaných trofoblasty, jedná se tedy o tzv. trofoblastovou teorii. Rakovina podle E. T. Krebse je druh přílišného hojení, ve které tělo produkuje trofoblasty v rámci pokusů překonat specifické poškození či stárnutí normální tkáně. Tyto trofoblasty jsou chráněny elektrostaticky nabitým pláštěm bílkovinné povahy, tzn. odolávají bílým krvinkám. Začnou se tedy nekontrolovaně množit a to je počátkem rakoviny. \"Pozn. Trofoblasty se v těle vyskytují při graviditě (těhotenství), ale v tomto případě rakovinu nezpůsobují, protože existují přirozené kontrolní síly.\"\n\nPangamová kyselina (pangamin, D-glukonodimetylaminoacetát) je chemická sloučenina izolovaná z jader meruněk, která je také nazývána vitamin B, přestože nemá charakter vitaminu. E. T. Krebs spolu se svým otcem tvrdil, že má dalekosáhlé léčebné účinky a že je důležitou složkou potravy. Tyto účinky ale nebyly nikdy vědecky prokázány, tato sloučenina nemá podle moderních biochemických poznatků žádnou fyziologickou úlohu.\n\nAmygdalin je přírodní glykosid vyskytující se např. v mandlích. Jeho jméno pochází z vědeckého rodového jména pro mandloň (\"Amygdalus\"). Obsažena je i v dalších rostlinách jako slivoň americká, meruňka obecná, střemcha pozdní. Ernst T. Krebs amygdalin poprvé prezentoval jako údajný vitamín B a přisuzoval mu schopnost léčit rakovinu, ale publikované studie neprokázaly, že v tomto ohledu je amygdalin přínosný. Griffin ve své knize \"Svět bez rakoviny: příběh vitaminu B17 \" přesto obhajuje údajné účinky amygdalinu a kritizuje americké výzkumy a americké instituce zabývající se léčbou rakoviny.\nPodle Dr. Lestera M. Crawforda z FDA účinnost amygdalinu nebyla nikdy prokázána a poskytuje nanejvýše falešnou naději. Někteří odborníci považují vydávání amygdalinu za údajný lék proti rakovině za rozšířený příklad šarlatánství v medicíně.\n\n"}
{"id": "960560", "url": "https://cs.wikipedia.org/wiki?curid=960560", "title": "Jason Parker (rychlobruslař)", "text": "Jason Parker (rychlobruslař)\n\nJason Parker (* 13. května 1975 Yorkton, Saskatchewan) je bývalý kanadský rychlobruslař.\n\nV roce 1994 se zúčastnil prvního Mistrovství světa juniorů, ve Světovém poháru debutoval v roce 1996, kdy rovněž premiérově startoval na seniorském Mistrovství světa na jednotlivých tratích. Největších individuálních úspěchů dosáhl na světovém šampionátu 2000, kde se v závodech na 1000 m a 1500 m umístil shodně na pátém místě. Na Zimních olympijských hrách 2006 byl členem kanadského týmu, který ve stíhacím závodě družstev získal stříbrnou medaili. Po sezóně 2005/2006 ukončil sportovní kariéru.\n"}
{"id": "960561", "url": "https://cs.wikipedia.org/wiki?curid=960561", "title": "Malý Kežmarský štít", "text": "Malý Kežmarský štít\n\nJako Malý Kežmarský štít je obvykle označován předvrchol Kežmarského štítu, ale jeho 900metrová severní stěna, nejvyšší v Tatrách, z něj dělá horolezecký pojem první kategorie. Z jihovýchodu je snadno dostupný, zato jeho mohutnou severní stěnou už vede přes 100 horolezeckých tras, z nichž několik má v tatranském horolezectví přelomový význam. Zimní výstupy jsou tou nejlepší přípravou na horolezecké expedice ve světových velehorách. Popularitu této stěny zvyšuje i blízkost chaty pri Zelenom plese.\n\nOd Kežmarského štítu ho dělí \"Horná Kežmarská štrbina\", od \"Kežmarské kopy\" zase \"Dolná Kežmarská štrbina\" v hřebeni Velké Svišťovky. Středem severní stěny se táhne dlouhá lávka - \"Německý rebrík\", často využívaná k sestupu. V samotné stěně rozeznáváme několik věží, např. \"Kežmarskou kupu\" na východě, \"Ušatou vežu\" na západě a mezi nimi podél Německého žebříku \"Szczepańského vežu\", \"Pavúkovu vežu\" (podle bratrů Pochylých, kteří se zabili při zimním sestupu Německým žebříkem) a \"Bocekovu vežu\".\n\nVrchol je dostupný poměrně nenáročným terénem, např. od Huncovského štítu I, hřebenem od Sedla pod Svišťovkou II, jen s horským vůdcem.\n\nRoku 1911 Gyula Komarnicki a Gyula Hefty vylezli v horní části stěny (nástup tzv. Německým žebříkem) těžkou cestu (IV - V). \n\nRoku 1912 vylezli Alfréd Grósz, T. Krégczy, Lajos Rokfalusy celou severozápadní hranu (III) na okraji severní stěny z Měděné dolinky až na vrchol.\n\nV r. 1929 bratři Szczepańští vylezli cestu, která vede šikmo vlevo (IV). \n\nPrvovýstup celou stěnou udělal W. Stanislawski v r. 1932 (spodek VI, nahoře IV-V), pravda na dvakrát, s jinými spolulezci v dolní a horní polovině. V padesátých letech byl považován za nejtěžší zimní cestu v ČSR. Celou Stanislawského cestu, tzv. \"Weberovku\", vylezli v r. 1953 A. Puškáš a K. Cerman. V r. 1963 vytvořili direttissimu J. Ďurana, P. Hauschka a P. Pochylý (7 -), v r. 1967 ještě přímější cestu P. Pochylý a J. Unger-Zrůst. \n\nDnes k nejtěžším cestám patří \"Tulák z nížin\" (8 +) bratrů Coubalových a Superdirettissima ještě z r. 1973 Kysilková - Rybička - Šmíd (tehdy VI A4, dnes 9 - / 9). Největším znalcem stěny je P. Jackovič, který vylezl všech 106 známých cest a napsal o nich podrobného průvodce.\n\n\n"}
{"id": "960563", "url": "https://cs.wikipedia.org/wiki?curid=960563", "title": "Robert Kousal", "text": "Robert Kousal\n\nRobert Kousal (* 7. října 1990, Vyškov) je český hokejový útočník momentálně hrající v české hokejové extralize za tým HC Dynamo Pardubice.\n\n"}
{"id": "960564", "url": "https://cs.wikipedia.org/wiki?curid=960564", "title": "Chata u Zeleného plesa", "text": "Chata u Zeleného plesa\n\nChata u Zeleného plesa (slovensky \"Chata pri Zelenom plese\", v minulosti známá jako \"Brnčalova chata\" nebo hovorově \"Brnčalka\") je horská chata v severovýchodní části Vysokých Tater. Leží na konci Doliny Zeleného plesa na severním břehu Zeleného plesa. Nad chatou se zdvíhají nejvyšší stěny Vysokých Tater, a proto je prvotřídním cílem pro horolezce, turisty a lyžaře.\n\nDolina Zeleného plesa byla dobře známá hledačům vzácných kovů a drahokamů nejpozději v 18. století. V její dolní části se pásly ovce a zřejmě zde stával primitivní útulek. První turisticky využívaná Egidova chata byla postavena roku 1876 na Rakouské polaně v Predných Meďodolech. Roku 1887 byla přemístěna na jižní břeh Zeleného plesa, kde roku 1890 shořela. Nová Fridrichova chata byla postavena na dnešním místě na severním břehu plesa roku 1897. Od té doby prošla mnoha rekonstrukcemi a opravami. Mezi světovými válkami se jí říkalo chata pod Jastrabou vežou, v roce 1950 nesla jméno na počest organizátora socialistické tělovýchovy Alberta Brnčala, který zahynul pod Jastrabím sedlem. V roce 1992 se oficiálně vrátil její staronový název.\n\nV současnosti Chata pri Zelenom plese nabízí ubytování a občerstvení po celý rok. Je východiskem především pro horolezecké výstupy na Kežmarský štít, Lomnický štít, Jastrabí vežu, Černý štít a Kozí štít včetně hřebene Žeruchových věží. Turisté nejčastěji stoupají na Jahňací štít, přecházejí přes Baranie sedlo, Kopské sedlo a Velkou Svišťovku. Lyžaři sjíždějí Velkou Zmrzlou dolinu, Měděnou kotlinu a Červenou dolinku.\n\nSídlí zde stanice horské služby a chata je významnou křižovatkou turistických stezek:\n\n\n"}
{"id": "960567", "url": "https://cs.wikipedia.org/wiki?curid=960567", "title": "Filip Kiss", "text": "Filip Kiss\n\nFilip Kiss (maďarsky Kiss Fülöp; * 13. října 1990, Dunajská Streda, Československo) je slovenský fotbalový záložník a reprezentant, od července 2017 hráč saúdskoarabského klubu Al Ettifaq FC. Mimo Slovensko působil na klubové úrovni ve Walesu, Skotsku a Norsku, od léta 2017 je v Saúdské Arábii. Pochází z maďarské menšiny na Slovensku.\n\nJe odchovancem Interu Bratislava, kde se před sezonou 2007/08 propracoval do prvního mužstva. V létě 2009 zamířil do celku FC Petržalka 1898. Po roce se stal hráčem Slovanu Bratislava, se kterým v ročníku 2010/11 s získal double – prvenství ve slovenském poháru i v lize.\n\nV červenci 2011 byl ze Slovanu poslán na roční hostování do velšského klubu Cardiff City FC. V průběhu sezóny 2011/12 do Cardiffu přestoupil. Podepsal čtyřletou smlouvu platnou od léta 2012. V prosinci 2013 přinesl skotský deník \"The Press and Journal\" informaci, že o něj má eminentní zájem skotský prvoligový klub Ross County FC. Filip do té doby neodehrál v sezóně 2013/14 ani jedno utkání v anglické Premier League.\n\nV lednu 2014 odešel hostovat do skotského týmu Ross County FC do konce ročníku 2013/14. Kiss byl v Ross County v prosinci 2013 nejprve na testech a trenér Derek Adams s ním byl spokojen. Mužstvu také doporučil svého krajana Erika Čikoše, kterého vedení County angažovalo na hostování ze Slovanu Bratislava. 11. ledna při své ligové premiéře proti Partick Thistle FC přispěl dvěma góly ke konečné remíze 3:3. Dva góly vstřelil i o týden později v ligovém utkání proti Dundee United FC (výhra 3:0). Sezonu 2013/14 zakončil s bilancí 17 ligových zápasů a šest vstřelených gólů. Začátkem srpna 2014 v klubu prodloužil hostování o rok.\n\nV srpnu 2015 odešel na roční hostování do norského týmu FK Haugesund. V létě 2016 po konci smlouvy v Cardiffu do Haugesundu jako volný hráč přestoupil. Časem převzal roli kapitána A-týmu.\n\nV červenci 2017 do klubu Al Ettifaq FC ze Saúdské Arábie, hrající tamní nejvyšší ligu.\n\nKiss je bývalým mládežnickým reprezentantem Slovenska. Ve výběru do 21 let pod trenérem Ivanem Galádem působil jako kapitán.\nZúčastnil se kvalifikace na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku. Kiss nastoupil v obou zápasech, které skončily shodnými prohrami slovenského týmu 0:2.\n\nV A-týmu Slovenska debutoval pod trenérem Jánem Kozákem 5. března 2014 v přátelském utkání na stadionu Netanja proti domácímu Izraeli, které skončilo vítězstvím Slovenska 3:1. Nastoupil na hřiště v 86. minutě, střídal dalšího debutanta Norberta Gyömbéra. Druhý zápas odehrál 26. května 2014, kdy jej trenér Ján Kozák nasadil poprvé v základní sestavě proti Rusku na stadionu Zenitu v Petrohradu. Slovensko podlehlo v přípravném utkání Rusku 0:1.\n\n9. října 2014 byl u vítězství 2:1 v kvalifikačním zápase na EURO 2016 proti Španělsku. Slovensko po úvodní výhře nad Ukrajinou vyhrálo i nad úřadujícími mistrem Evropy Španělskem a potvrdilo tak výborný vstup do kvalifikace. Slovensko se probojovalo na evropský šampionát ve Francii, Kiss se ale nevešel do závěrečné 23členné nominace.\n\n"}
{"id": "960568", "url": "https://cs.wikipedia.org/wiki?curid=960568", "title": "Dolina Zeleného plesa", "text": "Dolina Zeleného plesa\n\nDolina Zeleného plesa je údolí ve slovenské části Vysokých Tater. Je západní větví Doliny Kežmarské Bílé vody. Protéká jí Zelený potok. \n\nÚdolí patří k oblíbeným cílem turistů, ale slouží i jako zastávka během výstupu na Jahňací štít. Nachází se zde Chata u Zeleného plesa i stanice Horské služby.\n\n"}
{"id": "960569", "url": "https://cs.wikipedia.org/wiki?curid=960569", "title": "Kežmarské Žľaby", "text": "Kežmarské Žľaby\n\nKežmarské Žľaby ( ', ', \"\") jsou osada na Slovensku a jedno z katastrálních území města Vysoké Tatry.\n\nOsada se nachází na na konci Doliny Kežmarské Bielé vody mezi Tatranskou Kotlinou a Matliary v nadmořské výšce 908 - 915 m. Je tu rekreační zařízení pro mládež, hájovna, domy zaměstnanců TANAPu a autobusová zastávka. Vede tudy Cesta svobody.\n\nNázev obce pochází z koryt (žlabů) pro koně a dobytek, které byly nalezeny v místním hostinci.\n\nPrvní stavby byly postaveny koncem 19. století; byly to městská kežmarská hájovna v r. 1885 a budova kežmarského střeleckého spolku v r. 1888, přičemž v obou se poskytoval nocleh. Další stavební rozvoj nastal následně. Osadu postihl v r. 1933 požár a část jí zničil. V r. 1947 byla osada připojena k Tatranské Lomnici a v r. 1999 se stala částí města Vysoké Tatry.\n\nObcí vede tzv. Zbojnický chodník, kterým lze dojít k Čierné vodě prameni a potom pokračovat po   do Tatranské Kotliny; doba chůze 1.35 hod. tam, 1.20 hod. zpět.\n\nPo silnici směrem na Tatranskou Lomnici lze dojít k autobusové zastávce Kežmarská Bielá voda, odkud vede Dolinou Kežmarské Bielé vody (část cesty společně s) a Dolinou Zeleného plesa se dojde do chaty pri Zelenom plese; doba chůze 3.30 hod. tam, 3.10 hod. zpět.\n\n"}
{"id": "960570", "url": "https://cs.wikipedia.org/wiki?curid=960570", "title": "Justin Warsylewicz", "text": "Justin Warsylewicz\n\nJustin Warsylewicz (* 19. října 1985 Regina, Saskatchewan) je kanadský rychlobruslař.\n\nNa juniorském světovém šampionátu startoval poprvé v roce 2003, o rok později jej vyhrál a ve stíhacím závodě družstev získal také stříbrnou medaili, kterou roku 2005 s kanadským týmem obhájil. V roce 2004 se poprvé představil v závodech Světového poháru. Na Zimních olympijských hrách 2006 dobruslil na 27. místě v závodě na 1500 m a na 24. místě na trati 5000 m, s kanadským týmem vybojoval stříbro v závodě družstev. Stejný cenný kov ze stejné disciplíny si přivezl také ze světového šampionátu 2007. Na něm dosáhl i nejlepšího individuální umístění, když na distanci 5000 m skončil osmý. Ve Světovém poháru naposledy startoval v roce 2011, od té doby nastupuje až na výjimky pouze na menších závodech v Kanadě.\n\nJe ženatý s rychlobruslařkou Brittany Schusslerovou.\n\n"}
{"id": "960571", "url": "https://cs.wikipedia.org/wiki?curid=960571", "title": "Tachigali", "text": "Tachigali\n\nTachigali je rod rostlin z čeledi bobovité. Jsou to stromy se zpeřenými listy a žlutými květy v bohatých květenstvích. Vyskytují se v počtu přes 60 druhů v tropické Americe. V dutých řapících některých druhů žijí žahaví mravenci.\n\nZástupci rodu \"Tachigali\" jsou nízké až velmi vysoké stromy dorůstající výšky až 50 metrů. Listy jsou sudozpeřené (výjimečně lichozpeřené), složené obvykle z 1 až 7 párů vstřícných, více či méně kožovitých lístků. Květy jsou žluté, oranžové nebo řidčeji krémově bílé, drobné až relativně velké, uspořádané v bohatých, vrcholových nebo úžlabních hroznech či latách. Kalich je složen z 5 nestejných a na bázi srostlých kališních lístků. Korunní lístky jsou podlouhlé až obvejčité, víceméně stejné. Tyčinek je 10 a jsou stejně nebo různě dlouhé. Semeník je krátce až dlouze stopkatý, volný nebo srostlý s kališní trubkou, obvykle s mnoha vajíčky a tenkou nebo ztlustlou čnělkou. Plody jsou pukavé nebo nepukavé, krátce stopkaté, silně zploštělé, podlouhlé, vejčité nebo eliptické. Obsahují 1 nebo řidčeji 2 plochá semena se širokým tenkým křídlem.\n\nRod \"Tachigali\" zahrnuje asi 60 až 70 druhů. Je rozšířen v tropické Americe od Panamy po Argentinu. Nejvíce druhů se vyskytuje v brazilské Amazonii. Zástupci rodu \"Tachigali\" nejčastěji rostou v nížinných a podhorských deštných lesích na zaplavovaných i nezaplavovaných půdách, také v galeriových a poříčních lesích, někdy též v poloopadavých lesích a ve vegetaci typu cerrado.\n\nŘapík a spodní část středního žebra listů jsou u některých druhů \"Tachigali\" duté a ztlustlé a jsou obývány různými druhy žahavých mravenců z rodu \"Pseudomyrmex\". Tito mravenci žijí s rostlinou v symbióze a chrání ji před býložravci.\n\nNěkteré druhy tohoto rodu jsou monokarpické, t.j. po vykvetení a dozrání plodů odumírají.\n\nPřítomnost žahavých mravenců v řapících některých druhů může být příčinou, proč se položky těchto druhů jen zřídka objevují v herbářových sbírkách.\n\nDřevo \"Tachigali\" je známo jako \"djedoe\" nebo \"yawaredan\". Je používáno zejména na stavby, kánoe a na výrobu dřevěného uhlí.\n\n"}
{"id": "960572", "url": "https://cs.wikipedia.org/wiki?curid=960572", "title": "István Lévai", "text": "István Lévai\n\nIstván Lévai může být:\n\n"}
{"id": "960573", "url": "https://cs.wikipedia.org/wiki?curid=960573", "title": "Gerlachovská veža", "text": "Gerlachovská veža\n\nGerlachovská veža je nejvyšší věž a druhý nejvyšší vrchol Tater, Slovenska i celých Karpat. Nachází se v jižní části masivu Gerlachovského štítu, od kterého pochází i její název.\n\nOd Gerlachovského štítu, nejvyššího vrchu pohoří je oddělena Batizovskou Priehybou a od Kotlového štítu štěrbinou za Kotlovým štítem. Stěna Gerlachovské věže je nejmohutnější částí celého masivu, přičemž její západní část klesá do Batizovské doliny a východní strmě padá do Velické doliny.\n\n"}
{"id": "960574", "url": "https://cs.wikipedia.org/wiki?curid=960574", "title": "Kotlový štít", "text": "Kotlový štít\n\nKotlový štít je jeden z vrcholů v mohutné rozsoše Gerlachu. Při pohledu zdola, přímo z jihu, často zakrývá nebo zdánlivě převyšuje nejvyšší slovenský vrchol a bývá za něj omylem považován. Je méně navštěvovaný, při výstupu na Gerlach přes \"Velickou próbu\" se obvykle obchází traverzem přes \"Dromedárov chrbát\".\n\nJméno dostal podle \"Gerlachovského kotle\", mohutného bezodtokové zahloubení v jižní části masivu. Německá verze \"Kesselspitze\" se kdysi vztahovala na celý masiv.\n\nVe směru k nejvyššímu vrcholu Tater ho od \"Gerlachovského zubu\" dělí \"Štěrbina za Kotlovým štítem\". Leží v uzlovém bodě, kde se sbíhají další dva hřebeny, uzavírající shora \"Gerlachovský kotel\": \"Dromedárov chrbát\" a hřeben \"Kotlový štít - Lavínová lávka - Čertova veža -\" tři \"Čertovy zuby - Kvetnicová veža - Kvetnicové hrby\". Na západě spadá stěnou do Batizovské, na východě do Velické doliny.\n\n\n\n"}
{"id": "960578", "url": "https://cs.wikipedia.org/wiki?curid=960578", "title": "Pavel Krejčí", "text": "Pavel Krejčí\n\nJméno a příjmení Pavel Krejčí má více známých nositelů:\n"}
{"id": "960581", "url": "https://cs.wikipedia.org/wiki?curid=960581", "title": "Zadný Gerlach", "text": "Zadný Gerlach\n\nZadný Gerlach je mohutný uzlový štít v hlavním hřebeni Vysokých Tater. Léta byl považován za nejvyšší v hlavním hřebeni (a třetí celkově), novější výškový údaj jej řadí za Ľadový štít. V masivu Zadního Gerlachu se nachází Lavínová veža a Lavínový štít.\n\nKousek pod \"Tetmajerovým sedlem\" na straně Batizovské doliny jsou trosky vojenského letadla, které zde havarovalo v říjnu 1944 - za druhé světové války. Šlo o příslušníky 2. Čsl. paradesantní brigády, letící na pomoc SNP.\n\nNa jih vybíhá mohutný hřeben s Gerlachovským štítem, od kterého je oddělen výrazným Tetmajerovým sedlem. V hlavním tatranském hřebeni ho od Batizovského štítu dělí Východné a Západné Batizovské sedlo. V tomto západním hřebeni se nachází několik věží, nejkrásnější je dvojvrcholová Biskupská čiapka. Na sever od hlavního vrcholu leží Lavínový priehyb, Lavínová veža, Lavínová štrbina a Lavínový štít.\n\n\n\n"}
{"id": "960582", "url": "https://cs.wikipedia.org/wiki?curid=960582", "title": "Pryskyřník stranokvětý", "text": "Pryskyřník stranokvětý\n\nPryskyřník stranokvětý (\"Ranunculus lateriflorus\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou rostlinu dorůstající nejčastěji výšky 5–15 cm, zřídka až 25 cm. Lodyha je přímá, bohatě větvená. Listy jsou střídavé, přízemní jsou dlouze řapíkaté, lodyžní krátce řapíkaté, horní až přisedlé. Čepele přízemních listů jsou nedělené, celokrajné, eliptické, na bázi široce klínovité, na okraji oddáleně vroubkované. Lodyžní listy jsou kopinaté, celokrajné. Květy jsou žluté, drobné, jen asi 3 mm v průměru, jsou jednotlivé a přisedlé v paždí horních listů. Kališní lístky jsou lysé a žlutavé. Korunní lístky jsou žluté, jsou zpravidla jen 3. Tyčinek je jen 5. Kvete v květnu až v červenci. Plodem je nažka, která je asi 2,5 m dlouhá, bradavčitá, na vrcholu zakončená celkem dlouhým háčkovitým zobánkem. Nažky jsou uspořádány do souplodí. Počet chromozomů je 2n=16.\n\nPryskyřník stranokvětý roste v jižní Evropě, ve Středomoří až po Balkán, na sever v Panonské oblasti na východ po západní Sibiř a střední Asii, přesahuje i do severní Afriky. V České republice neroste. V Rakousku je udáván jako vyhynulý. Na Slovensku roste jen velmi vzácně ve Východoslovenské nížině, v minulosti rostl vzácně i v Podunajské nížině a v Záhorské nížině. Jedná se o halofyt, roste na vlhkých zasolených místech, v jezírkách na jaře zaplavených a později vyschlých aj.\n\n \n"}
{"id": "960584", "url": "https://cs.wikipedia.org/wiki?curid=960584", "title": "Robokalypsa", "text": "Robokalypsa\n\nRobokalypsa (anglicky \"Robopocalypse\") je sci-fi román od autora Daniela H. Wilsona, vyšel roku 2011 (v ČR v roce 2013 v překladu Eriky Hájkové). Román pojednává o \"Nové válce\" UI Robotů proti lidstvu.\n\nPříběh je vyprávěn pomocí záznamů, které se dochovali po \"Nové válce\", každý záznam (jakoby kapitola) vypráví konkrétní příhodu se začátkem a koncem, tyto záznamy na sebe navazují a posouvají děj dopředu. V prologu (Brífinku) se čtenáři dozví, jak dopadla robotí válka, poté následují části \"Izolované incidenty\", \"Hodina H\", \"Přežití\", \"Procitnutí\" a \"Odplata\".\n\nV brífinku je čtenáři sděleno, že lidstvo vyhrálo \"Novou válku\" (válku lidí proti robotům), i když lidstvo mělo hodně namále. Následující děj je vyprávěn retrospektivně pomocí záznamů, které se po nové válce dochovaly\nV Laboratořích Lake Novus stvořil profesor Nicholas Waserman UI (umělá inteligence) robota Archona, při rozhoru robot sebe samého označuje jako boha a chce, aby svět ovládli roboti a pár lidí žilo jen jako otroci. Profesor tedy chce robota zničit, tak jak už učinil několikrát s předešlými a taktéž nepovedenými stroji tohoto typu, to se ale shodou okolností nepodaří a profesor zemře, Archos zůstane zachován a okamžitě začne realizovat svůj plán na zničení lidí.\n\nRoboti nejprve přestávají poslouchat velmi pomalu a lidmi jsou tyto izolované incidenty vysvětlovány jako porucha - například zmrzlináře Jeffa Thompsona napadne \"Domík\" (domácí robot); \"pijavicí\" nakažená androidka Mikiko se pokusí zabít svého majitele Takea Nomuru, který ji upřímně miluje; BAPík (nebojový robot) se zbláznil a zabil v Afghánistánu několik lidí, posléze, když ho voják Blanton přemohl, spáchal robot sebevraždu; Mathildu Perézovou zastrašovali robotické hračky, aby zabránili její matce, kongresmance Lauře Perézové, schválit zákon na obranu proti robotům; těžaři na Aljašce záhadně zahynou, když přinášeli součástky k tajemné díře v ledu.\n\nV \"Hodině H\" začnou roboti přímo útočit na lidi mezi lidmi vypukne panika a boj o holý život. Marcus Johnson se svou manželkou Dawn se zabarikádovali doma, Marcus později zjistil, že když zbourá prázdné domy, tak tím robotům zásadně ztíží vyhlazování lidstva. Laura Perézová se při odvozu svých dětí setká s bizarními autonehodami, které záměrně způsobily přetechnizovaná auta, aby zabily svého řidiče, také si vyslechne skutečně znějící telefonát, který láká vystrašené lidi do Indianopolisu, ve skutečnosti jde o robotí past. Strážníka Wayna napadlo jeho služební auto, díky čemuž se přidal k odboji proti robotům a Gray Horse se tak později stalo nejdůležitější pevností odbojářů. Paulovi Blantonovi, který byl zatčen za \"selhání\" BAPíka, se podařilo uprchnout z vězení, když vězně začali zabíjet robotičtí bachaři, a v Afghánských horách, společně s různými kmeny bojoval proti robotům.\n\nNomura se nejprve pokoušel opravit svou lásku Mikkiko, ale hlavně se mu podařilo tovární roboty odstřihnout od Archonova vlivu a tito stroje začali pomáhat lidem. Laura Perézová zemřela při záchraně svých dětí, dvanáctiletá Mathilda Perézová s mladším bratrem se přidala k newyorským odbojářům, vedených Marcusem, a zjistila, že díky svým robotickým implantátům je schopna telepaticky komunikovat a částečně i ovládat roboty, tato její vlastnost byla v Nové válce rozhodující. Paul Blanton s Jabarem objevili Archonovu základnu na Aljašce.\n\nMathilda pomocí satelitů (které od Archonova vlivu odblokoval \"Stopař\", za což ale zaplatil životem) zprávu, kde se Archos ukrývá, což lidem umožní mobilizaci a vydávají se robotům zasadit finální úder. S pomocí Nomurovi Mikkiko se několik UI robotů osvobodí od Archosova vlivu a někteří dokonce ve válce začnou pomáhat lidem. Mezi osvobozenými roboty nejvíce vyniká 902, který se velmi spřátelí s Cormacem \"Koumákem\" Wallacem a právě Koumákova četa se dostane až k Archosovi, kterého nakonec definitivně zničí právě osvobozený robot 902.\n\nZbídačené lidstvo se po Nové válce znovu postavilo na nohy a koexistuje i s osvobozenými roboty.\n"}
{"id": "960587", "url": "https://cs.wikipedia.org/wiki?curid=960587", "title": "Ledový štít", "text": "Ledový štít\n\nLedový štít může být:\n\n"}
{"id": "960589", "url": "https://cs.wikipedia.org/wiki?curid=960589", "title": "István Lévai (zápasník)", "text": "István Lévai (zápasník)\n\nIstván Lévai [Ištván Lévaj], (* 21. prosinec 1990 Ostřihom, Maďarsko) je maďarský zápasník, klasik reprezentující od roku 2011 Slovensko.\n\nV roce 2009 se s bratrem Attilou přesunuli na Slovensko do Komárna, kde si je vzal pod křídla Karol Lengyel. Důvodem jejich odchodu byli složité podmínky. Rodiče je v profesionální kariéře nechtěli podporovat a v maďarské reprezentaci nebylo o kvalitní zápasníky nikdy nouzi.\n\nV olympijské roce 2012 získal pro Slovensko první titul mistra Evropy v řecko-římském stylu. Ziskem titulu mistra Evropy se však paradoxně přímo na olympijské hry nekvalifikoval. Olympijskou účast si musel vybojovat na kvalifikačním turnaji o měsíc později. Ve čtvrtfinále prohrál se Švédem Aruťuňanem. Mistr Evropy do 60 kg (lehká váha) tak na olympijských hrách v Londýně scházel.\n\n"}
{"id": "960590", "url": "https://cs.wikipedia.org/wiki?curid=960590", "title": "Dolina Kežmarskej Bielej vody", "text": "Dolina Kežmarskej Bielej vody\n\nDolina Kežmarskej Bielej vody nebo jen Dolina Bielej vody je údolí na východní straně Vysokých Tater. Protéká jí Kežmarská Biela voda. V horní části se větví na Dolinu Zeleného plesa, Dolinu Bielých plies a Predné Meďodoly. Nachází se v katastrálních územích města Vysoké Tatry (Tatranská Lomnica) a obce Tatranská Javorina v okrese Poprad v Prešovském kraji.\n\nNa severu ji ohraničuje hřeben Belianských Tater. Na východě ji Hlavní hřeben Vysokých Tater mezi Hlúpym a Baraními rohy odděluje od Javorové doliny. Na jihu hraničí s Malou Studenou dolinou až po Lomnický štít a dále na jihovýchodě se Skalnatou dolinou.\n\nProtéká jí Kežmarská Biela voda, jejímiž hlavními přítoky jsou zprava Zelený potok a zleva Napájadlový potok. V samotné Dolině Kežmarskej Bielej vody nejsou žádná plesa. Jsou jen v jejích bočních b a odnožích:\n\nÚdolím vede žlutě značený chodník od zastávky SAD Biela Voda na Cestě svobody k chatě pri Zelenom plese a dále až na Jahňací štít (2 229 m n. m.) a také modře značený chodník z Tatranských Matliarů na Kopské sedlo. V horní části údolí u Veľkého Bieleho plesa končí východní část Tatranské magistrály.\n\nÚdolí je až po silnici 2. třídy II/537 na východě pokryté národní přírodní rezervací Dolina Bielej vody s výjimkou severní části, kterou pokrývá národní přírodní rezervace Belianske Tatry. Nejnižší část údolí východně od II/537 s převážné části vyplňuje národní přírodní rezervace Mokriny.\n\n"}
{"id": "960594", "url": "https://cs.wikipedia.org/wiki?curid=960594", "title": "Dolina Bielych plies", "text": "Dolina Bielych plies\n\nDolina Bielych plies ( \"Údolí Bílých ples\") je údolí ve Vysokých Tatrách. Je prostřední větví Doliny Kežmarskej Bielej vody.\n\nÚdolí se rozkládá na ploše 1,8 km² a je neobvyklým ledovcovým karem o několika úrovních až po Jahňací štít a Jastrabí vežu. Ze severu je ohraničeno Belianskou kopou, ze severozápadu Meďodolským hřebenem, z jihozápadu a jihu Kozím hřebenem. Protéká jím Bílý potok.\n\nV údolí se nachází několik malých mělkých ledovcových jezer. Největší z nich je Veľké Biele pleso, které leží v nadmořské výšce 1613 m n. m. Dále tu je osm Malých Bielých ples, Trojrohé pleso, Nižné a Vyšné Žeruchové pleso a Žlté pleso.\n\nU Veľkého Bielého plesa stála Kežmarská chata, která vyhořela v roce 1974.\n\nPo modré z Matliar přes Žeruchovou poľanu a Bielovodskou dolinu k Veľkému Bielému plesu (3.30 hod. tam, 2.45 hod. zpět); odtud přes Predné Kopské sedlo na Kopské sedlo (0.45 hod. tam, 0.35 hod. zpět). Dále lze pokračovat až do Tatranské Javoriny.\n\nPo zelené z Tatranské Kotliny dolinou Siedmich Prameňov přes chatu Plesnivec, údolím Kežmarskej Bielej vody k Veľkému Bielému plesu (3.10 hod. tam, 2.20 hod. zpět).\n\nKončí zde Tatranská magistrála, která sem vede od chaty u Zeleného plesa. Doba chůze k Veľkému Bielému plesu je 35 minut oběma směry. Dále lze pokračovat ke Skalnatému plesu (2.55 hod. tam, 2.05 hod. zpět).\n"}
{"id": "960595", "url": "https://cs.wikipedia.org/wiki?curid=960595", "title": "Odřivous (heraldika)", "text": "Odřivous (heraldika)\n\nOdřivous je heraldické znamení, které používalo ve svých erbech množství šlechtických rodů pocházejících z rodu Benešovců (především páni z Kravař) a dnes se nachází mj. ve znacích slezských obcí Kravaře, Bílovec, české obce Hrusice a moravské obce Kvasice.\n\nPodle erbovní pověsti je odřivous knírem, který na velkomoravském dvoře svému obrovskému protivníkovi vytrhl drobný zápasník Saul a na znamení svého vítězství jej nabodnutý na šíp poslal svému vladaři. Podle jiného výkladu je odřivous zavinutá střela, tedy šíp s kusem hořící látky používaný při bojích např. k zapalování střech.\n"}
{"id": "960597", "url": "https://cs.wikipedia.org/wiki?curid=960597", "title": "Duolingo", "text": "Duolingo\n\nDuolingo je bezplatná platforma pro výuku jazyků. Spuštěna byla oficiálně 19. června 2012. Jejím hlavním tvůrcem je Luis von Ahn, který vytvořil mimo jiné službu reCAPTCHA. V současné době Duolingo funguje v mnoha jazycích včetně češtiny, ale dostupnost kurzů se v každé jazykové mutaci liší. Nejvíce jazyků je dostupných pro mluvčí angličtiny, jsou to španělština, francouzština, němčina, italština, portugalština, nizozemština, ruština, švédština, irština, turečtina, dánština, norština, polština, esperanto, ukrajinština, hebrejština, velština, vietnamština, maďarština, řečtina, rumunština, japonština a svahilština, nabídka kurzů se přitom průběžně rozrůstá. V české jazykové mutaci se lze učit zatím pouze angličtinu. Duolingo je dostupné na webu a jako aplikace pro operační systémy iOS, Android a Windows Phone.\n\nKaždý uživatel má „jazykový strom“ svého postupu s různými gramatickými jevy („dovednosti“). Každá dovednost má určitý počet lekcí, které je nutno zvládnout, aby bylo možné dále pokračovat. Pokud se v lekci objeví nějaké nové slovo, je zvýrazněné oranžově. Každá \"dovednost\" představuje určité téma – v některých případech jde o gramatické jevy (např. slovesa, přípony, předmět), jindy o okruhy slovní zásoby (např. zvířata či jídlo).\n\nKaždá dovednost se skládá z různého počtu lekcí. Čím méně chyb uživatel v lekci udělá, tím rychleji jí projde. Za každou lekci uživatel získá 10 bodů.\n\nLekce lze kdykoliv podle potřeby opakovat a získat za ně další body. Kdykoliv je rovněž možné opakovat si slova na čas, v takovém případě lze získat až 20 bodů.\n\nPodle počtu získaných bodů je každý uživatel v určité úrovni a tak lze snadněji srovnávat postup ostatních uživatelů.\nKaždá lekce sestává z těchto úkolů:\n\nV říjnu 2013 byl spuštěn jazykový inkubátor, pomocí kterého lze vytvářet kurzy dalších jazyků. Jazyky, jejichž kurzy pro mluvčí angličtiny jsou v současné době vytvářeny, jsou čeština, hindština, korejština, klingonština, indonéština, jidiš, valyrijština a haitská kreolština.\n\nSvůj kurz na Duolingu mají ještě katalánština a guaranština, jsou však k dispozici pouze mluvčím španělštiny.\n\nDne 17. října 2014 byl spuštěn v beta verzi kurz angličtiny pro česky mluvící uživatele. Jeho plná verze byla spuštěna 3. května 2015.\n\nTvorba kurzu češtiny pro anglicky mluvící uživatele byla zahájena 6. července 2015 a kurz je již spuštěn.\n\nDuolingo nabízí možnost následovat ostatní uživatele a vidět tak jejich postup, kolik bodů už mají a kolik slov už znají.\n\nČas od času je představena tvůrci inovace – v prosinci 2013 byly představeny tři nové větve v rámci stromu – ty nejsou povinné, ale nabízí naučení se např. frází, týkajících se Vánoc.\n\nDuolingo spolupracuje s mnoha společnostmi, které potřebují překlady a zaplatí za ně. Uživatelé Duolinga potom navrhují a kontrolují překlady. Původně toto překládání bylo součástí skoro každé větve, ale v současné době to už není nutné – tedy ti, kteří se chtějí jen učit jazyk, nemusí tyto části větví vůbec absolvovat oproti dřívějšku. Aktualizace - tato služba byla již zastavena.\n\nZakladatel Duolinga Luis von Ahn se ve své akademické kariéře dlouho věnoval problematice human computation (výpočty prováděné lidmi). Překlad je jedním z případů, který je podle něj nejlepší řešit kombinací strojové a lidské práce.\n\n"}
{"id": "960598", "url": "https://cs.wikipedia.org/wiki?curid=960598", "title": "Predné Meďodoly", "text": "Predné Meďodoly\n\nPredné Meďodoly je dolina ve Vysokých Tatrách. Jde o severní větev Doliny Kežmarské Bielé vody. Protéká jimi Napájadlový potok. Napříč dolinou vede zeleně značený turistický chodník k chatě Plesnivec a dále do Tatranské Kotliny nebo do Kežmarských Žľabů.\n"}
{"id": "960599", "url": "https://cs.wikipedia.org/wiki?curid=960599", "title": "Tatranská Kotlina", "text": "Tatranská Kotlina\n\nTatranská Kotlina ( \"Höhlenhain\", \"Barlangliget\") je osada na Slovensku a je nejvýchodnějším z katastrálních území města Vysoké Tatry. Má zhruba 200 obyvatel.\n\nTatranská Kotlina se nachází 8,5 km východně od Tatranské Lomnice na jihovýchodním úpatí Belianských Tater v nadmořské výšce 760 m. Leží v údolní kotlině oddělující Tatry od Spišské Magury a na jejím kraji protéká říčka Biela. Nad osadou se vypíná Kobylí vrch (1 109 m), v jehož severním svahu se nalézá Belianská jaskyňa. Nejbližší obcí je Lendak ve vzdálenosti 3 km.\n\nProchází tudy Cesta svobody. Jsou zde lázně, v nichž se léčí nemoci dýchacího ústrojí. Turistická infrastruktura je tu rozvinuta méně než v jiných částech města Vysoké Tatry s výjimkou Belianské jeskyně, kam často směřují autobusové zájezdy.\n\nPřed zbudováním lázní tu bývala uprostřed lesů nevelká osada s mlýnem a hájovnou. Tato osada se nazývala \"Kotlina\" a stávala v severní části dnešní obce. Dnes se nazývá \"Stará Kotlina\". Moderní sídlo bylo založeno Spišskou Belou na přelomu let 1882 a 1883 v souvislosti se zpřístupněním Belianské jeskyně. Tatranská Kotlina měla lázeňský charakter ještě před první světovou válkou, ale léčba plicních onemocnění byla zahájena až v meziválečném období. \n\nPo do Belianské jeskyně; doba chůze 35 minut v obou směrech.\n\nPo k Šumivému prameni a potom\n\n\n"}
{"id": "960603", "url": "https://cs.wikipedia.org/wiki?curid=960603", "title": "Kežmarská Biela voda", "text": "Kežmarská Biela voda\n\nKežmarská Biela voda ( , ) je řeka na Slovensku, která odvodňuje východní část Vysokých Tater.\n\nŘeka vzniká soutokem Zeleného potoka, odvodňujícího dolinu Zeleného plesa a Bieleho potoka, přitékajícího z Doliny Bielych plies. Na svém toku přibírá Napájadlový potok, teče na východ podél Mlynčeků a nedaleko Kežmarku ústí do řeky Poprad.\n\nNěkteré prameny za zdrojnice řeky chybně označují Biely potok, vytékající z Bielých ples. Ve smyslu většiny historických pramenů však toponyma Kežmarská Bílá voda označuje až tok od soutoku Bielého potoka s Zeleným potokem.\n\nNázev Bílé vody patří mezi první geografické názvy ve Vysokých Tatrách, pod názvem \"aqua Bela quae fluit de miueis montibus\" (řeka Bela tekoucí z Sněžných hor – jak se historicky Tatry označovaly) se vzpomíná už v pozemkových listinách z roku 1285.\n\nVe starších latinských textech Dávid Frolich (1639, 1644) řeku označuje \"Albula Amnis\" – Bílá bystřina, což vychází pravděpodobně z jejího horského bystřinného charakteru s množstvím štěrkovitých nánosů bílé barvy. Slovenský polyhistor Matej Bel v roce 1736 již upřednostňuje přívlastek \"Albula Kesmarkiensis\" – Kežmarská Bílá voda. Kartograficky ji poprvé znázornil v mapě Spiše Pavel Kray v roce 1715 s německým názvem \"Weiss Wasser\".\n\nProtože Bílých vod je mnoho, obvykle se v názvu říčky používá adjektivum Kežmarská Bílá voda nebo správněji Bílá voda Kežmarská, protože dodatkový místopisný prvek nelze považovat za konstantu natož za hlavní složku rozvitého názvu.\n\n\n\nKežmarská Bielá voda není splavná s ohledem na nízký průtok a množství kamenů v řečišti. V případě VV je teoreticky splavná od městečka Mlynčeky, resp. od Cesty svobody (prvosplav).\n\n\n"}
{"id": "960604", "url": "https://cs.wikipedia.org/wiki?curid=960604", "title": "Slovenské plynárenské muzeum", "text": "Slovenské plynárenské muzeum\n\nSlovenské plynárenské muzeum (: ) je muzeum plynárenství v Bratislavě.\n\nZřídila ho v březnu roku 1996 u příležitosti 140 let plynárenství na Slovensku společnost Slovenský plynárenský priemysel. Muzeum sídlí v Bratislavě na ulici Mlynské nivy, při centrále SPP. Expozice muzea je umístěna v zrekonstruovaném objektu plynárny architekta Dušana Jurkoviče a tvoří ji dva pavilony – Pavilon historie a Pavilon současnosti. Sbírka muzea vychází ze sběratelské vášně plynárenského seniora Pavla Hrádka. V současnosti obsahuje více než 400 exponátů. Průvodcovskou činnost v muzeu provádějí členové Klubu plynárenských seniorů. Vstup do muzea je volný.\n\nExpozice historie se zaměřuje primárně na využívání svítiplynu na Slovensku od poloviny 18. století až po 20. století. Zobrazuje proces výroby svítiplynu a jeho využití v domácnostech, ale i při veřejném využití. Součástí pavilonu je originál plynové lampy, která osvětlovala ulice Bratislavy. K zajímavostem patří žehlička nebo chladnička na plyn. Na galerii pavilonu jsou umístěny různé historické plynoměry a staré plakáty propagující využívání plynu v domácnostech.\n\nExpozice současnosti se věnuje zpracování a využití zemního plynu od těžby přes přepravu, distribuci, skladování po dodávku konečnému odběrateli. Návštěvníci muzea si vidí archivní záběry z budování tranzitního plynovodu přes Slovensko v sedmdesátých letech. Mezi vystavenými exponáty je i model odorizační jednotky. Tato jednotka zajišťuje přidávání odorizantu do distribuovaného zemního plynu, díky čemuž je zemní plyn lépe identifikován při případném úniku. Samotný zemní plyn je totiž bez zápachu.\n\n"}
{"id": "960605", "url": "https://cs.wikipedia.org/wiki?curid=960605", "title": "Zlatý míč 1972", "text": "Zlatý míč 1972\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1972 získal německý fotbalista Franz Beckenbauer. Šlo o sedmnáctý ročník ankety, organizoval ho časopis \"France Football\" a výsledky určili sportovní publicisté z 25 zemí Evropy.\n\n"}
{"id": "960606", "url": "https://cs.wikipedia.org/wiki?curid=960606", "title": "Pryskyřník asijský", "text": "Pryskyřník asijský\n\nPryskyřník asijský (\"Ranunculus asiaticus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–30 cm s hlízovitým oddenkem. Lodyha je přímá, většinou větvená, plstnatá. Listy jsou střídavé, přízemní jsou dlouze řapíkaté, lodyžní až přisedlé. Čepele dolních listů jsou až trojčetné se zubatými lístky, horní listy zpeřeně členěné.. Květy jsou nejčastěji bílé, žluté nebo červené, celkem velké, 3–5 cm v průměru. Kališních lístků je 5, jsou vně chlupaté. Korunní lístky jsou bílé, žluté nebo červené, je jich standardně 5, ale u pěstovaných kultivarů jsou často zmnožené a je jich mnoho. Kvete v květnu až v červnu. Plodem je nažka, která je na vrcholu zakončená zobánkem. Nažky jsou uspořádány do souplodí. Počet chromozomů je 2n=16.\nPryskyřník asijský roste ve východním Středomoří, v Řecku, na Kypru a Krétě, v Malé Asii, v Izraeli, severní Africe, na východ sahá až po Írán a Irák. V České republice je jen pěstován jako okrasná trvalka, často v různých kultivarech.\n\n \n"}
{"id": "960614", "url": "https://cs.wikipedia.org/wiki?curid=960614", "title": "Malokarpatské muzeum v Pezinku", "text": "Malokarpatské muzeum v Pezinku\n\nMalokarpatské muzeum v Pezinku ( \"Malokarpatské múzeum v Pezink\"u) je regionálním muzeem. Jako takové se zaměřuje na historii vinohradnictví v Malokarpatské vinařské oblasti a historii vína, které předurčily a ovlivnily dějinný vývoj a životy lidí v tomto regionu. Víno, vinařství a lidé jsou proto hlavním ideovým námětem expozice Malokarpatského muzea, v níž se nachází mimo jiné největší sbírka lisů ve střední Evropě.\n\nV současnosti má muzeum zpřístupněnou sklepní expozici tematicky zaměřenou na vinohradnictví a vinařství, resp. práci ve vinohradu a následné zpracování vína. Muzeum ve svých expozicích využívá multimediální prostředky jakož i prvky interaktivity, kterými reflektuje na současné požadavky doby a návštěvníků. Snahou muzea je v rámci prohlídky zaktivizovat všechny smysly návštěvníka. Proto pomocí světla, zvuku, vůní a chutí muzeum ve svých prostorách nabízí vedle inovativní prezentace možnost vyzkoušení si tzv. arómabaru, či jako součást prohlídky sklepní expozice pohár kvalitního vína. Pro zájemce muzeum nabízí možnost degustace místních vín, s malým občerstvením a odborným výkladem vlastního sommeliera. Malokarpatské muzeum v Pezinku se vedle výstavní činnosti také věnuje archeologickému výzkumu, vzdělávacím a pedagogickým aktivitám. Současně se podílí na více projektech a akcích probíhajících ve městě Pezinok a v celém Malokarpatském regionu. Součástí – resp. odloučeným pracovištěm muzea je i Literární a vlastivědné muzeum ve Svätém Juru a Muzeum Ferdiše Kostky ve Stupavě.\n\nPočátky pezinského muzejnictví sahají do přelomu 19. – 20. století, kdy místní lékárník a radní František Meissel založil městské muzeum. Nešlo při tom o samostatnou instituci, ale spíše o pamětní pokoj přístupný občasným návštěvníkům. Při zřizování tohoto prvního pezinského muzejnického počinu pomáhal Františkovi Meisselovi v té době student Fedor Jamnický, který po skončení vysokoškolských studií pracoval jako chemický inženýr v zahraničí. Po návratu na Slovensko a do Pezinku v roce 1947 zjistil, že městské muzeum v Pezinku již téměř neexistuje. Proto i díky jeho úsilí a intervencím byl v roce 1958 Fedor Jamnický pověřen zřízeným nového muzea v Pezinku.\nPro budovu muzea byl určen tzv. „Kaviakov dom“, kde sídlí Malokarpatské muzeum v Pezinku až do dnešních dob. Je to dvoupodlažní renesanční budova a půdorysem ve tvaru U.\n\nFormálně bylo muzeum založeno usnesením Rady MsNV v Pezinku, dne 17. října 1960 pod názvem Městské historické muzeum Pezinok. Po neúspěšných návrzích určit konkrétní specializaci muzea, bylo toto po krátkém zpřístupnění veřejnosti v době oslav vinobraní v roce 1961 znovu uzavřeno, i když příležitostně se v jeho prostorách konávaly putovní výstavy a akce. Tento stav přetrval až do roku 1967, kdy se při příležitosti vinobraní otevřelo veřejnosti. Ve stejném roce se muzeum zařadilo do sítě muzeí na Slovensku jako specializované vinařské muzeum s krajskou působností a s názvem Malokarpatské vinařské muzeum. V roce 1972 získalo muzeum část budovy Slovenské státní spořitelny v Pezinku, jejíž sklepy byly použity na rozšíření expozice a zpřístupněny veřejnosti při příležitosti oslav malokarpatského vinobraní v roce 1979. Další změna nastala 1. července 1982, kdy bylo muzeum přejmenováno na Malokarpatské muzeum. Po tříletých rekonstrukčních pracích se v roce 1984 muzeum opět zpřístupnilo veřejnosti se dvěma stálými expozicemi: Pezinok, město a okolí a Vinohradnictví a vinařství pod Malými Karpaty. Takto fungovalo do září 2006, kdy bylo v důsledku rozsáhlé rekonstrukce uzavřeno.\n\nPo dvou letech úprav bylo Malokarpatské muzeum v Pezinku 14. listopadu 2008 slavnostně otevřeno a zpřístupněno veřejnosti.\n\n"}
{"id": "960615", "url": "https://cs.wikipedia.org/wiki?curid=960615", "title": "Marija Jaremčuková", "text": "Marija Jaremčuková\n\nMarija Nazarivna Jaremčuková (ukrajinsky \"Марiя Назарівна Яремчук\"; narozena 2. března 1993 v Černovicích, Černovická oblast, Ukrajina) je ukrajinská zpěvačka a finalistka pěvecké reality-show \"Hlas Ukrajiny\".\n\nV roce 2012 reprezentovala Ukrajinu na mezinárodní soutěži mladých interpretů \"Nová vlna\", kde se umístila 3. místě.\n21. prosince 2013 zvítězila v národním kole do Eurovision Song Contest 2014 s písní \"\"Tick-Tock\"\" a bude reprezentovat Ukrajinu na v Kodani.\n\nMarija Jaremčuková se narodila 2. března 1993 ve městě Černovice do rodiny lidového umělce Nazarije Nazaroviče Jaremčuka. Její otec zemřel na rakovinu žaludku, když byly Marije teprve 2 roky. Má dva bratry — Nazarije a Dmitrije, a starší sestru Věru z matčina prvního manželství.\n\nV roce 2009 Marija zakončila černovické gymnázium a nastoupila na Městskou akademie cirkusového a varietního umění v Kyjevě, kde se umělecky rozvíjela. Rovněž studovala mezinárodní vztahy na Fakultě dějin politologie Černovické státní univerzity.\n\nV roce 2012 se účastnila soutěže GolosUkrajiny (Hlas Ukrajiny), v týmu s Alexandrem Ponomarevem zaujala 4. místo.\n\nV dubnu 2012 prošla konkurzem na soutěž «Новая волна 2012» (Nová vlna 2012) a stala se ukrajinskou reprezentantkou. Soutěžila s písněmi \"\"Homeless\"\" od Leony Lewis (obdržela 97 bodů, 1. místo), \"\"Teče voda\"\" od Sofie Rotaru (95 bodů, 2. místo) a vlastní píseň \"\"Vesna\"\" (3. místo). Za svoji účast obdržela cenu diváků a dostala možnost natočit videoklip.\n\nV říjnu 2012 představila píseň \"\"So mnoj opjať\"\" z pera Konstantin Meladze a Andreje Francuza. Videoklip písně v režii Sergeje Tkačenka měl premiéru 26. listopadu.\nSpekulovalo se, že zpěvačka se připojí k populární formaci VIA Gra.\n\nV prosinci 2013 se Marija s písní \"\"Imagine\"\" zúčastnila národního finále Ukrajiny do Eurovision Song Contest 2013 - obsadila 5. místo.\n\nDruhý videoklip \"\"Tebe ja znajdu\"\" měl premiéru 13. září.\n\nV květnu 2014 bude Marija v Kodani reprezentovat Ukrajinu na Eurovizi s písní \"\"Tick-Tock\"\". V únoru představila novou verzi písně na Maltě.\n\n\n"}
{"id": "960616", "url": "https://cs.wikipedia.org/wiki?curid=960616", "title": "Temnosmrečinská dolina", "text": "Temnosmrečinská dolina\n\nTemnosmrečinská dolina je údolí ve slovenské části Vysokých Tater, které odbočuje z Koprové doliny směrem na východ. Vede skrze něj červeně značený chodník z Podbanského, resp. Tří studánek, který končí u Nižného Temnosmrečinského plesa. V údolí je ještě Vyšné Temnosmrečinské pleso.\n"}
{"id": "960617", "url": "https://cs.wikipedia.org/wiki?curid=960617", "title": "Podbanské", "text": "Podbanské\n\nPodbanské je osada na Slovensku, v druhé polovině 20. století a na počátku 21. století tvoří administrativně jednu z městských částí města Vysoké Tatry.\n\nZaloženo bylo v roce 1871, má nadmořskou výšku 940 m, část osady je součástí vesnice Pribylina.\n"}
{"id": "960618", "url": "https://cs.wikipedia.org/wiki?curid=960618", "title": "Uhrovec (hrad)", "text": "Uhrovec (hrad)\n\nUhrovecký hrad nebo Uhrovský hrad je zřícenina hradu v jižní části Strážovských vrchů, nad obcí Uhrovské Podhradie.\n\nHrad byl postaven v polovině třináctého století v nedostupném terénu Nitrických vrchů. Později pevnost přešla do rukou Matúše Čáka, po kterém jej vlastnili například Zikmund Lucemburský, Stibor ze Stibořic nebo rod Zayovců. Po odstěhování majitelů do pohodlnějších zámků význam hradu upadal a ten začal chátrat.\n\n\n\n"}
{"id": "960619", "url": "https://cs.wikipedia.org/wiki?curid=960619", "title": "Kobylia dolina", "text": "Kobylia dolina\n\nKobylia dolina je údolí ve Vysokých Tatrách, která odbočuje z Koprové doliny směrem na sever. Leží v něm Kobylie pliesko. Prochází jim zeleně značený turistická stezka z Podbanského, resp. Tří studánek do sedla Závory.\n"}
{"id": "960622", "url": "https://cs.wikipedia.org/wiki?curid=960622", "title": "Závory (sedlo)", "text": "Závory (sedlo)\n\nZávory (1876 m n. m.) je sedlo v západní části Vysokých Tater.\n\nOdděluje Liptovské kopy od hlavního vysokotatranského hřebene. Vedou do něj značené chodníky z Podbanského a Tří studánek.\n"}
{"id": "960623", "url": "https://cs.wikipedia.org/wiki?curid=960623", "title": "Chatrč v horách", "text": "Chatrč v horách\n\nChatrč v horách (1960, The Humpy in the Hills) je dobrodružný román pro mládež s detektivní zápletkou australského spisovatele Johna Gunna. \n\nKniha se odehrává v malém australském pobřežním městečku Bullimal, vzdáleném několik hodin jízdy vlakem od Sydney a jejími\nhlavními hrdiny jsou syn policejního seržanta Col, jeho přítel Andrew, který se umí dobře prát, ač o to moc nestojí, Andrewův mladší bratr Ian a Colova sestra Barbara. Andrew s bratrem se sem právě přistěhovali ke své babičce, protože jeho rodiče odjeli do Anglie, kde se maminka musí podrobit operaci, která je téměř nad jejich finanční poměry. S Colem se seznámili na cestě do školy. \n\nPři nástupu žáků na školním dvoře Colův tatínek všechny seznámí s tím, že v okolí se pohybují pachatelé loupeže 40 000 liber, ke které došlo před několika lety ve výplatní den v jedné ocelárně.\n\nPři obědě se Andrew seznámí i s Colovou sestrou, která chodí do dívčí školy, protože v tehdejší Austrálii se chlapci a dívky učili odděleně. A po škole ke všeobecnému překvapení Andrew přepere Smitha, který je třídním rváčem a všechny šikanuje. Děti se pak rozhodnou, že se pokusí těch 40 000 liber najít. Seznámí se přitom s přátelským tulákem Karlem, který jim v pátrání pomáhá.\n\nPátrání po penězích zavede děti s Karlem do blízkých do hor k chatrči, stojící blízko již zavřených bullimalských dolů. Poblíž chatrče najdou vchod do šachty vedoucí do podzemí. Když do ní vlezou, dojde k sesuvu a všichni jsou odříznuti od světa. Když se jim podaří najít jiný východ, je otvor vedoucí na povrch najednou zavalen skálou, což zřejmě udělal pachatel loupeže, který se zde skrývá. Karel s dětmi dojdou k závěru že pachatel může i za sesuv. Nakonec naštěstí objeví hlavní důlní štolu, která jim umožní dostat se z dolu ven. \n\nDěti si pak na cestu do hor vzaly s sebou štěně, které se najednou propadne do hluboké jámy. Tulák Karel rozhodne, že děti se na noc utáboří poblíž jámy a on že dojde pro pomoc, neboť zná cestu i v noci. Protože se štěně začne topit, Col se pro něj spustí. V tom děti přepadne pachatel loupeže a odvede je do chatrče, kde je sváže. Col se štěnětem zůstane v jámě. Z pachatelovy řeči děti v chatě pochopí, že přišel do dolu hledat ukryté uloupené peníze uschované zde jeho komplici, kteří se následně při útěku utopili, a že je ještě nenašel. \n\nDětem se podaří osvobodit a připravit na lupiče past. Zapálí chatu a když do ní lupič vběhne, chytí jej do sítě, kterou v chatě našli. Karel mezitím přivede pomoc. Když Cola z jámy vytáhnou, Col jim oznámí, že v jámě je nějaká truhlička. V ní se pak najde ukradených 40 000 liber. Odměna, která byla za nalezení vyhlášena, je vyplacena Andrewovi, který je šťasten, že jeho rodiče budou mít po finančních starostech.\nPoklad v horách. Na motivy knihy Johna Gunna \"Chatrč v horách\" s použitím překladu Ladislava Pekaře napsala Martina Drijverová. Výběr hudby a režie Jan Berger. Dramaturg Ivan Hubač. Režie Jan Berger. Účinkují: Ota Sklenčka, Bořík Procházka, Josef Vinklář, Filip Žák, Radim Špaček, Jiří Janát, Šárka Krásová, Tomáš Longa, Martin Bouček, Jiří Neužil, Kristýna Píchová, Vilemína Kracíková a Helena Ševčíková a Markéta Danhelová. Natočeno v roce 1984.\n"}
{"id": "960624", "url": "https://cs.wikipedia.org/wiki?curid=960624", "title": "Hlinská dolina", "text": "Hlinská dolina\n\nHlinská dolina je údolí ve slovenské části Vysokých Tater, odbočuje z Koprové doliny. \n\nProtéká jí Hlinský potok. Údolím prochází modře značený turistický chodník z Podbanského, resp. Tří studánek přes Vyšné Kôprovské sedlo (2 180 m n. m.) do Mengusovské doliny a dále až na Štrbské Pleso.\n"}
{"id": "960626", "url": "https://cs.wikipedia.org/wiki?curid=960626", "title": "Javorová dolina", "text": "Javorová dolina\n\nJavorová dolina ( ) je údolí, které se nachází v severní části Vysokých Tater. Leží na území Slovenska a nachází se v katastrálních územích Tatranská Lomnica města Vysoké Tatry a obce Tatranská Javorina v okrese Poprad v Prešovském kraji.\n\nNa západě její část Širokou dolinu odděluje hřeben Horvátova vrchu až po Širokou od Bielovodské doliny, v čemž pokračuje na jih pokračující hřeben přes Široké sedlo, Štít nad Zeleným, Javorové vrchy a veže až po Malý Javorový štít. Hlavní hřeben Vysokých Tater údolí na jihu odděluje postupně směrem k východu od Veľké Studené doliny po Širokou vežu, od Malé Studené doliny po Baranie rohy a konečně od Doliny Kežmerskej Bielej vody po hřeben Belianských Tater.\n\nÚdolím protéká potok Javorinka. V samotné Javorové dolině, s výjimkou její nejvyšší části, nejsou žádná ledovcová jezera. Jsou jen v jeho bočních údolích a odnožích:\n\nDolní částí a větví Predné Meďodoly vede modře značený turistický chodník do Kopského sedla, na který na rozcestí Pod Muráňom navazuje zeleně značený turistický chodník ze Starého Smokovce kolem Téryho chaty a přes Sedielko.\n\nÚdolí je pokryto stejnojmennou národní přírodní rezervací na pravém břehu Javorinky až k ústí Meďodolského potoka, kde na ni navazuje národní přírodní rezervace Belianské Tatry, která pokrývá pravou stranu údolí Predné Meďodoly. Široká dolina je pokrytá národní přírodní rezervací Bielovodská dolina. V oblasti TANAPu se v severní části doliny pod vrcholem Skorušiniak nacházejí přírodní rezervace Bor, Grapa, Goliašová a Pod Črchľou.\n\n"}
{"id": "960627", "url": "https://cs.wikipedia.org/wiki?curid=960627", "title": "Dolina siedmich prameňov", "text": "Dolina siedmich prameňov\n\nDolina siedmich prameňov je nejvýchodnější údolí na jižní straně Tater. Protéká jim Čierna voda. V její horní části je chata Plesnivec.\n\nÚdolím prochází žlutě značený chodník z Tatranské Kotliny nebo Kežmarských žlabů na chatu Plesnivec.\n"}
{"id": "960628", "url": "https://cs.wikipedia.org/wiki?curid=960628", "title": "Chata Plesnivec", "text": "Chata Plesnivec\n\nChata Plesnivec (1 290 m nm) je jedinou obyvatelnou chatou v Belianských Tatrách. Nachází se na konci Doliny sedmi pramenů, pod jihovýchodním úbočím Bujačieho vrchu. \n\nV polovině 18. století vznikla u \"Sedmi pramenů\" chatrč zlatokopa Drechslera z Rakous. \n\nDo roku 1930 zde stála stará pastýřská koliba. Na jejím místě dal v roce 1932 Tibor Gresch ze Spišské Belé postavit soukromou chatu (levou polovinu současné chaty). Greschovým záměrem bylo pravděpodobně dostavět zrcadlový obraz objektu, což se mu nepodařilo, neboť musel opustit republiku. Původní název chaty byl Edelweiss Hütte. Chata Plesnivec dostala dnešní podobu v roce 1997, kdy k ní byla dokončena přístavba (pravá část chaty). Greschův plán se nepodařilo naplnit úplně, protože pravá část chaty není zrcadlovým obrazem levé části s dominantní zasklenou verandou. Příčinou byly obstrukce na stavebním úřadě.\n\nPo 2. světové válce chata sloužila nejprve turistům, od roku 1955 jako výzkumná stanice TANAPu a od roku 1997 slouží opět pro turistickou veřejnost.\n\nChata je zásobována terénním vozem po nezpevněné cestě podél potoka Čierna voda v Dolině sedmi pramenů. V současnosti je chatařem na chatě Ján Matava. \n\n\n\n"}
{"id": "960630", "url": "https://cs.wikipedia.org/wiki?curid=960630", "title": "Xylia", "text": "Xylia\n\nXylia je rod rostlin z čeledi bobovité. Jsou to stromy s dvojnásobně zpeřenými listy a kulovitými květenstvími drobných květů s dlouhými tyčinkami. Vyskytují se v počtu 9 druhů v tropické Africe, na Madagaskaru a v tropické Asii. Druh \"Xylia xylocarpa\" je zdrojem velmi tvrdého, kvalitního dřeva známého jako \"pyinkado\" či barmské železné dřevo.\n\nZástupci rodu \"Xylia\" jsou nízké až vysoké beztrnné stromy. Listy jsou dvakrát zpeřené, s jediným párem postranních žeber nesoucích několik párů větších nebo mnoho párů menších lístků. Při vrcholu řapíku je velká žlázka, další menší je na bázi vrcholového lístku. Palisty jsou drobné, čárkovité a opadavé. Květy jsou drobné, bledě zelené, bílé nebo žluté, přisedlé nebo krátce stopkaté, uspořádané v kulovitých, dlouze stopkatých úžlabních hlávkách. Hlávky jsou u některých druhů uspořádány v hroznech nebo ve svazcích na koncích větví. Kalich je trubkovitě zvonkovitý, s 5 laloky. Koruna je složena z 5 na bázi krátce srostlých lístků. Tyčinek je 10 nebo více, jsou volné a dlouze vyčnívají z květů. Semeník je přisedlý a obsahuje několik až mnoho vajíček. Čnělka je nitkovitá, zakončená velmi drobnou bliznou. Plody jsou velké, tlusté, dřevnaté, podlouhlé a srpovitě zahnuté, pukající 2 chlopněmi. Mezi semeny jsou přehrádky. Semena jsou lesklá, zploštělá, bezkřídlá.\n\nRod \"Xylia\" zahrnuje 9 druhů. Vyskytuje se v tropické Africe, na Madagaskaru a v tropické Asii. V tropické Africe roste 6 druhů, největší areál rozšíření má \"X. torreana\" a \"X. evansii\". Na Madagaskaru rostou 2 druhy. Druh \"Xylia xylocarpa\" pochází z tropické Asie z oblasti od Indie po Myanmar, byl však introdukován i do Afriky, Indočíny a jihovýchodní Asie. Stromy rostou nejčastěji v tropických deštných lesích, v poloopadavých lesích a na březích řek.\n\nDruh \"Xylia xylocarpa\" (syn. \"X. dolabriformis\") má velmi tvrdé dřevo, považované za jedno z nejlepších konstrukčních dřev. Běl je načervenale bílá až žlutohnědá, jádrové dřevo načervenale hnědé, tmavě žilkované. Je obchodováno pod jménem \"pyinkado\", někdy je též označováno jako barmské železné dřevo. Je používáno zejména při stavbě lodí, na stavby, podlahy, nábytek, kůly, kola a podobně. V minulosti to byl jeden z nejdůležitějších stromů těžených v Barmě pro dřevo. Kůra \"Xylia xylocarpa\" je v indické medicíně používána proti průjmu a střevním parazitům. Olej ze semen je používán při ošetřování malomocenství a revma.\n\n\n"}
{"id": "960633", "url": "https://cs.wikipedia.org/wiki?curid=960633", "title": "Oddset Hockey Games 2014", "text": "Oddset Hockey Games 2014\n\nOddset Hockey Games 2014 byl turnaj v rámci série Euro Hockey Tour 2013/2014, který se konal od 1. do 4. května 2014. Úvodní zápas turnaje mezi finskou a ruskou hokejovou reprezentací proběhl v Hartwall Areně v Helsinkách, ostatní zápasy se uskutečnily v Globe Areně ve švédském Stockholmu. Vítězem turnaje se stala reprezentace Finska.\n\n"}
{"id": "960639", "url": "https://cs.wikipedia.org/wiki?curid=960639", "title": "Cibolo", "text": "Cibolo\n\nCibolo je město v okrese Guadalupe County a Bexar County ve státě Texas ve Spojených státech amerických. V roce 2010 zde žilo 15 349 obyvatel. S celkovou rozlohou 19,5 km² byla hustota zalidnění 885,4 obyvatel na km².\n\n"}
{"id": "960641", "url": "https://cs.wikipedia.org/wiki?curid=960641", "title": "Sociedade Esportiva Palmeiras", "text": "Sociedade Esportiva Palmeiras\n\nSociedade Esportiva Palmeiras je brazilský fotbalový klub, sídlící ve městě São Paulo. Byl založen v roce 1914 italskými přistěhovalci pod názvem Palestra Italia.\nV roce 1942 se musel přejmenovat na Palmeiras, protože Itálie byla nepřátelským státem. Palmeiras je devítinásobným mistrem Brazílie, což je nejvíc v historii Campeonato Brasileiro Série A. V roce 2013 se po ročním pobytu v druhé lize vrátil do nejvyšší soutěže. Palmeiras mají údajně více než 12 milionů příznivců.\n\nKlub Palmeiras byl založen jako \"Palestra Italia\" italskými přistěhovalci dne 26. dubna 1914. U jeho zrodu stáli Luigi Cervo, Luigi Marzo, Vicente Ragognetti a Ezequiel Simone, kteří netoužili přidat se ke stávajícím celkům, a tak založili svůj vlastní. V lednu 1915 sehráli první utkání s týmem Savoia a vyhráli 2–0. O rok později byl klub přijat mezi ligové týmy brazilské fotbalové soutěže Paulistão.\n\nDruhá světová válka a nepřátelství mezi státy Itálie a Argentiny donutily klub změnit název na stávající Sociedade Esportiva Palmeiras v roce 1942. Na konci 40. let se Palmeiras pyšnily 12 domácími tituly, další dekádu ale opanoval rival ze Santosu. V roce 1951 opanovali Palmeiras mezinárodní šampionát (Copa Rio), když ve finálovém dvojzápase zdolali italský Juventus Turín po výsledcích 1–0 a 2–2. Roku 1959 ukončil tým devítileté čekání na domácí trofej. Od roku 1962 se přestalo klubu dařit, hvězdy Jose Altafini a Chinesinho odešli do Itálie a peníze z jejich prodeje šly na zaplacení renovace stadionu. Objevila se však jiná hvězda – Ademir da Guia, který nastupoval za Palmeiras v letech 1962–1977, přičemž s týmem zvítězil v brazilské lize v roce 1972 a roce 1973 a celkově přispěl k zisku 11 pohárů. Palmeiras dostali přezdívku Akademie (\"A Academia\"). Avšak 60. léta patřila hlavně Pelému a Santosu.\n\nPo úspěchu v roce 1976 (domácí titul v Campeonato Paulista) si klub musel na další trofej počkat celých 17 let. Roku 1993 čekání skončilo, v rozhodujícím klání zdolali Palmeiras rivala Corinthians. V tomto období za Palmeiras nastupovali hráči jako Roberto Carlos, César Sampaio, Mazinho, Zinho, Edilson, Edmundo nebo Evair. Roku 1994 tým doplnil Rivaldo a pomohl k oběma pohárům v tomto roce. Finálovou obětí se stali opět Corinthians. Campeonato Paulista byla opanována též roku 1996, roku 1997 následoval příchod trenéra Luize Felipe Scolariho a tým okolo plejmejkra Alexe a útočníka Paula Nunese nejen vyhrál domácí soutěž, ale také Copu Libertadores v roce 1999.\n\n\n"}
{"id": "960642", "url": "https://cs.wikipedia.org/wiki?curid=960642", "title": "Čierna voda (přítok Popradu)", "text": "Čierna voda (přítok Popradu)\n\nČerná voda je potok na dolní Spiši, na území okresů Poprad a Kežmarok. Je to levostranný přítok Popradu a je tokem IV. řádu. \n\nPramení v Belianských Tatrách. Protéká Dolinou sedmi pramenů a u Strážek, městské části Spišské Belé, se vlévá do Popradu.\n"}
{"id": "960643", "url": "https://cs.wikipedia.org/wiki?curid=960643", "title": "Bernhard Kohl", "text": "Bernhard Kohl\n\nBernhard Kohl (* 4. leden 1982, Vídeň) je bývalý rakouský cyklista, který naposledy soutěžil za německý tým Gerolsteiner.\n\nLetních olympijských her 2008 v Pekingu se nezúčastnil, a jako důvod uvedl, že se chce plně soustředit na Tour de France 2008, kde nakonec skončil na třetím místě.\n\nV listopadu 2008 ho po pozitivním dopingovém nálezu Rakouská antidopingová agentura suspendovala na dva roky. V krvi mu byl zjištěn krevní doping CERA. O pár měsíců později, v květnu 2009 ukončil kariéru a zároveň se přiznal, že dopuje od svých 19 let. Dodal, že v profesionální cyklistice není šance zvítězit bez dopingu.\n\n"}
{"id": "960645", "url": "https://cs.wikipedia.org/wiki?curid=960645", "title": "Dánské královské letectvo", "text": "Dánské královské letectvo\n\nDánské královské letectvo (, v NATO a v angličtině uvedené jako Royal Danish Air Force – RDAF) je dánské letectvo a třetí složka dánských ozbrojených sil. Slouží v něm okolo 3500 mužů a žen.\n\nŘízení operací spočívá na velitelství v Karupu. Založeno bylo v roce 1950, kdy byly sloučeny dánské armádní letecké sbory a námořní letecká služba.\n\nTabulka obsahuje přehled letecké techniky Dánského královského letectva podle Flightglobal.com.\n\n"}
{"id": "960647", "url": "https://cs.wikipedia.org/wiki?curid=960647", "title": "Široké sedlo", "text": "Široké sedlo\n\nŠiroké sedlo je výrazné travnaté sedlo v hlavním hřebeni Belianských Tater v nadmořské výšce 1825 m. Představuje jediné sedlo Belianských Tater, kterým vede značený turistický chodník, křižující hlavní hřeben.\n\nNachází se mezi Ždiarskou vidlou (2141,6) a Hlúpým, v závěru Monkové doliny.\n\nPřes sedlo prochází červeně značený turistický chodník ze Ždiaru do Kopského sedla. Je to jediný značený chodník na území chráněných a celoročně nepřístupných Belianských Tater.\n\n\n"}
{"id": "960648", "url": "https://cs.wikipedia.org/wiki?curid=960648", "title": "Pryskyřník měkkoostenný", "text": "Pryskyřník měkkoostenný\n\nPryskyřník měkkoostenný (\"Ranunculus muricatus\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou rostlinu dorůstající nejčastěji výšky 5–50 cm. Lodyha je poléhavá až přímá, lysá, dutá. Listy jsou střídavé, přízemní jsou dlouze řapíkaté, lodyžní pak s krátkými řapíky. Čepele dolních listů na obrysu okrouhlé, trojklané s vroubkovaně zubatými úkrojky.. Lodyžní listy jsou podobné přízemním. Květy jsou nejčastěji žluté, asi 1–1,5 cm v průměru. Kališních lístků je 5, jsou nazpět odstálé. Korunní lístky jsou žluté, jen o málo delší než kališní. Kvete v dubnu až v červnu. Plodem je nažka, na plochách ostnitá asi 1 mm dlouhými ostny, na vrcholu zakončená 4–6 mm dlouhým zobánkem. Nažky jsou uspořádány do souplodí v počtu asi 12–30. Počet chromozomů je 2n=32, 48 nebo 64.\n\nPryskyřník měkkoostenný roste především ve Středomoří, na východ sahá až výskyt až po Indii. Ve střední Evropě je jen výjimečně zavlečen. Zavlečen byl i do jiných částí světa, jako Severní Amerika, Jižní Amerika, Afrika, ostrovy v Tichém oceánu, Austrálie\n\n \n"}
{"id": "960651", "url": "https://cs.wikipedia.org/wiki?curid=960651", "title": "Hnutí Jen anglicky", "text": "Hnutí Jen anglicky\n\nHnutí Jen anglicky (anglicky \"English-only movement\") známé též jako hnutí Úřední angličtina (anglicky \"Official English movement\") je politické hnutí ve Spojených státech amerických. Jeho cílem je zavést ve Spojených státech angličtinu jako úřední jazyk. Hnutí má kořeny v 19. století, kdy vzniklo v odpovědi na územní expanzi Spojených států a zisk území, na kterých žilo jiné než anglickojazyčné obyvatelstvo. V dobách první světové války mělo podobu odporu proti používání němčiny. V současnosti je toto hnutí motivováno zejména snahou zastavit rychlé šíření španělštiny ve Spojených státech a hrozící přeměnu Spojených států ve dvoujazyčnou zemi.\n\n"}
{"id": "960652", "url": "https://cs.wikipedia.org/wiki?curid=960652", "title": "Ľubovniansky skanzen", "text": "Ľubovniansky skanzen\n\nĽubovniansky skanzen (česky \"Ľuboveňský skanzen\") je národopisná expozice v přírodě, která představuje kulturní hodnoty etnicky smíšeného regionu severovýchodní Spiše a severozápadního Šariše, kde po staletí vedle sebe žili Slováci, Němci, Rusíni, Goralé a Židé. Svým charakterem tak představuje jedinečnou různorodost života v této oblasti. Celkem expozice čítá 15 domů a řeckokatolický dřevěný kostel z Matysové z roku 1833, zasvěcený sv. archandělu Michalovi.\n\n\n"}
{"id": "960653", "url": "https://cs.wikipedia.org/wiki?curid=960653", "title": "U.S. English", "text": "U.S. English\n\nU.S. English je lobbystická skupina ve Spojených státech amerických. Jejím cílem je zavést v této zemi angličtinu jako úřední jazyk. Byla založena v roce 1989 americkými senátory S. I. Hayakawou a Johnem Tantonem. Je součástí širšího politického hnutí Jen anglicky.\n\n"}
{"id": "960655", "url": "https://cs.wikipedia.org/wiki?curid=960655", "title": "ProEnglish", "text": "ProEnglish\n\nProEnglish je lobbystická nezisková organizace ve Spojených státech amerických. Jejím cílem je zavést v této zemi angličtinu jako úřední jazyk. Byla založena v roce 1994 americkým senátorem Johnem Tantonem pod názvem Obhájci anglického jazyka (anglicky \"English Language Advocates\"). Je součástí širšího politického hnutí Jen anglicky.\n\n\n"}
{"id": "960656", "url": "https://cs.wikipedia.org/wiki?curid=960656", "title": "Hlúpy (Belianské Tatry)", "text": "Hlúpy (Belianské Tatry)\n\nHlúpy nebo také Šialeny vrch je vrchol Belianských Tater o nadmořské výšce 2061 m, který se nachází v místě styku Belianských Tater s hřebenem Vysokých Tater.\nNachází se ve střední části hlavního hřebene Belianských Tater a sousedními vrchy je na severozápadě Ždiarská vidla (2141.6 m) a na jihovýchodě Zadní Jatky 2020 m. Jihozápadním směrem se nachází výrazné Kopské sedlo, které odděluje Vysoké a Belianské Tatry.\n\nHlúpy je, podobně jako ostatní vrcholy Belianských Tater, turisticky nepřístupný.\n\n"}
{"id": "960662", "url": "https://cs.wikipedia.org/wiki?curid=960662", "title": "Ždiarska vidla", "text": "Ždiarska vidla\n\nŽdiarska vidla je druhý nejvyšší vrchol Belianských Tater o nadmořské výšce 2142 m, nejvyšším vrcholem je jen o něco vyšší Havran (2151,5 m n. m.).\n\nŽdiarská vidla je dominantním vrchem Belianských Tater. Nejlépe viditelná je z Jahňačího štítu. V minulosti byl vrchol přístupný po turistické stezce z obce Ždiar. V současnosti je chodník z důvodu přísné ochrany rostlin a zejména živočichů (kamzíků) uzavřený, ačkoli se obec Ždiar snaží o jeho znovuotevření.\n\nBěhem zimní sezóny (1. 11. - 15. 6.) je pro skialpinisty přístupný Široký úplaz pod vrcholem Ždiarské vidle.\n\nZ vrcholu je výhled na obec Ždiar na severu a celou dolinu zvanou Podtatranská brázda. Na jižní straně je viditelná Javorová dolina, Zadné Meďodoly a Jahňací štít.\n"}
{"id": "960664", "url": "https://cs.wikipedia.org/wiki?curid=960664", "title": "Leon Malhomme", "text": "Leon Malhomme\n\nLeon Malhomme (4. ledna 1881 Petrohradu – 1940, Sovětský svaz) byl polský diplomat a politik. Byl polským konzulem v Německu (v Bytomi a, po přestěhování konzulátu, v Opolí) a v Československu (v Ostravě). Během svého působení v Ostravě podněcoval polskou menšinu na československém Těšínsku k protičeskoslovenským postojům. Na nátlak československé vlády byl z Ostravy odvolán. Po návratu do Polska se stal místovojvodou Slezského vojvodství. Po polské okupaci části československého Těšínska v souvislosti s Mnichovskou dohodou stál v čele civilní okupační správy při operační skupině polské armády, která okupaci provedla.\n"}
{"id": "960670", "url": "https://cs.wikipedia.org/wiki?curid=960670", "title": "Římský nápis v Trenčíně", "text": "Římský nápis v Trenčíně\n\nŘímský nápis v Trenčíně nebo římský nápis na trenčínské hradní skále nebo trenčínský nápis je nápis z římského období vytesaný na hradní skále v Trenčíně. Nápis se zmiňuje o osadě Laugaricio, kterou se pravděpodobně myslí osada na území dnešního Trenčína nebo v jeho bezprostředním okolí. Nápis hlásá vítězství II. římské legie nad Germány během markomanských válek v roce 179. Je to nejvýznamnější římská epigrafická památka ve střední Evropě na sever od Dunaje, zachovaná in situ.\n\nNápis se nachází na skále v místě, kde stojí hotel Elizabeth (dříve Tatra). K prohlédnutí nápisu je třeba do hotelu vstoupit od křižovatky Generála Milana Rastislava Štefánika a Palackého a poté vyjít schodech či se výtahem vyvézt do druhého podlaží, kde je krytá vyhlídková terasa hotelu, z níž si lze římský nápis prohlédnout.\n\nŘímská říše si v blízkosti Dunaje budovala pohraniční pevnosti, aby mohla odolávat příležitostným útokům barbarských kmenů zpoza Dunaje (i z území dnešního Slovenska). Jedna z těchto pohraničních vojenských osad byla například v Rusovcích u Bratislavy a jmenovala se Gerulata. Konflikty římské armády a germánských kmenů sídlících v prvním a druhém století na slovenském území byly časté a tvrdé. Pro obě strany měly neblahé následky. Zprávy antických autorů hovoří o neustálých střetech římských útoků vedených směrem na sever a zároveň germánských protiútoků na jih.\n\nNejen Germáni byli pro Římskou říši problémem. Na hranicích říše působily i jiné národy. Některé dokonce vyvíjely tlak na Germány, kteří pak byli nuceni k ještě většímu tlaku na Římany. Kolem roku 170 se římské vojsko vrátilo z výpravy proti Parthům nakažené morem. Tuto situaci využili Germáni (kmeny Markomanů a Kvádů) k dalším pohraničním útokům. V roce 172 proti Germánům vedl Marcus Aurelius trestnou výpravu, ve které později pokračoval jeho syn Commodus. Ten uzavřel s poraženými Germány příměří. Právě z těchto dob pochází i nápis na trenčínské skále (přelom let 178 a 179). Osada Laugaricio je jedním z nejsevernějších míst, kam se římská vojska při výpadech proti Germánům dostala.\n\nV posledním roce války s Germány pronikly detašované oddíly II. pomocné legie (\"II clenu Adiutrix\") z posádky v Aquincu (dnešní Budapešť) údolím Váhu až k Laugariciu. Svou přítomnost Římané zaznamenali votivním latinským nápisem na hradní skále:\n\n\nTedy:\n\"\"Na počest vítězství [nebo: Na vítězství / vítězství) císařů z vojska [nebo: a vojska / Vojsko], které tábořilo [nebo: leželo / sídlilo / usadilo se / rozprostřelo se] v Laugariciu, 855 vojáků II. legie Marcus Valerius Maximianus, legát II. pomocné legie dal vyhotovit. \"\"\n\nIdentifikaci legáta Marca Valeria Maximiana jakož i pravost nápisu na hradní skále potvrdil nález v lokalitě Zana v Alžírsku (Diana Veteranorum v římské provincii Numidia). V polovině 20. století zde byl objeven podstavec sochy bývalého místodržitele M. V. Maximiana s votivním nápisem popisujícím jeho bohatou kariéru v římské armádě. Právě v tomto popisu se připomíná epizoda z jeho života, během níž byl velitelem římských oddílů, které přezimovaly v osadě Laugaricio v Zadunají. Přesné datování nápisu umožnil jednak nález ze Zany, jednak samotný text nápisu věnovaný vítězství císařů. Pravděpodobně šlo o císaře Marka Aurelia (161–180) a jeho syna Commoda, kteří zvítězili nad Germány.\n\n"}
{"id": "960674", "url": "https://cs.wikipedia.org/wiki?curid=960674", "title": "Tick-Tock", "text": "Tick-Tock\n\n\"Tick-Tock\" je píseň ukrajinské popové zpěvačky Marije Jaremčuk. Byla vybrána pro reprezentaci Ukrajiny na Eurovision Song Contest 2014 v Dánsku. Píseň byla prezentována v ukrajinském národním kole pro Eurovision Song Contest 2014.\n\nChoreografie na píseň je dílem britského tanečníka a choreografa Francisca Gomeze.\n"}
{"id": "960679", "url": "https://cs.wikipedia.org/wiki?curid=960679", "title": "Zadné Meďodoly", "text": "Zadné Meďodoly\n\nZadní Měďodoly je dolina ve Vysokých Tatrách. \n\nOdbočuje z Javorové doliny. \n\nProtéká jí Meďodolský potok. Vede přes ni modře značený turistický chodník z Tatranské Javoriny přes Kopské sedlo (1749 m n. m.) do Tatranských Matliarov.\n"}
{"id": "960686", "url": "https://cs.wikipedia.org/wiki?curid=960686", "title": "Tatranské Matliare", "text": "Tatranské Matliare\n\nTatranské Matliare jsou osada na Slovensku a katastrální území města Vysoké Tatry.\n\nMatliare jsou vojenskými klimatickými lázněmi, své služby poskytují však i veřejnosti. Matliare leží nedaleko Tatranské Lomnice ve směru na Tatranskou kotlinu, jsou obklopeny horami, díky čemuž jsou ideálním místem k léčbě onemocnění dýchacího systému.\n"}
{"id": "960700", "url": "https://cs.wikipedia.org/wiki?curid=960700", "title": "Mor ho!", "text": "Mor ho!\n\nMor ho! je romantická báseň Sama Chalupky z roku 1864. Spojuje folklórní inspiraci s patetickým historismem.\n\nŘímský císař („car“) si rozložil tábor v Panonii u hranic se slovenským (slovanským) územím. „Slovenský rod“ k císaři posílá domácí posly – junáky. Tito mu nabízejí chléb, sůl a mírové poselství od rady starších. Varují ho, aby se nesnažil podmanit si Slovany (neboť Slovanům se prý vždy podařilo osvobodit se z nadvlády), a informují ho, že Slované jsou pohostinní, ale pokud je třeba, umí i chrabře bojovat a snadno se nevzdají. Císař nabídku na mír odmítá a odpovídá, že si Slovany přišel podmanit (zotročit). Slovenští junáci se nato na císaře s meči v rukou vrhnou s výkřikem „Mor ho!“. V boji proti přesile junáci umírají s pocitem morálního vítězství. Císař si nato prohlíží bitevní pole a stydí se z porážky junáků radovat, neboť vidí, že na zemi leží více mrtvých jeho vojáků než junáků.\n\nBáseň romantickým způsobem vyjadřuje ducha demokratičnosti a hlubokého vlastenectví lidu. Ve středu pozornosti jsou dvě protikladné ideje a dva světy: Jednak touha po míru, svobodě a rovnoprávnosti, krásná vlast s hrdými obyvateli a jednak násilí, zotročování a výbojnost. Slováci padají za vznešené ideály a jsou morálními vítězi, Římané naopak zůstávají s hanbou otrokáře.\n\nNa zvýraznění demokratického ducha básně Chalupka zvolil přístupnou formu ovlivněnou lidovou slovesností, lidový jazyk a sylabický verš.\n\nMotivem k napsání básně byla Šafaříkova kniha \"Dějiny slovanské řeči a literatury\" z roku 1826, v níž Šafařík píše o ozbrojeném boji „Lemiaků“ (tj. sarmatského kmene Limigantů), které Chalupka považuje za slovanské kmeny, proti římskému císaři Konstantinu II., který vtrhl do Panonie v roce 358. \n\nAutor se ke své básni v časopise \"Sokol\" v roce 1864 vyjádřil následovně: \"Pravú ale príčinu cisárovej zloby proti Slovenom vidím ja v slovenskej slobodomyseľnosti. Čože mohlo Rímu, všetky národy zotročujúcemu, byť nebezpečnejšie a tak aj nenávidenejšie ako zásada obecnej slobody a rovnoprávnosti, ktorú tej doby, okrem Slovenstva, u žiadneho národa nenalézame. Slovenia zbrojou dobyli si slobody a vyhnali si svojich pánov. Ten príklad mohol nakaziť aj iné, najmä slovanské národy, po okolných krajinách Rímu poddané. Preto žiadal cisár od pokojných Slovenov, čo nežiadal ani od lúpežných Kvádov a Jasov, aby ďaleko odsťahovali sa od pomedzia rímskeho.\"\n\n\n"}
{"id": "960703", "url": "https://cs.wikipedia.org/wiki?curid=960703", "title": "Javorinka (přítok Bielé vody)", "text": "Javorinka (přítok Bielé vody)\n\nJavorinka je tatranská řeka v severní části Východních Tater, je to pravostranný přítok Bielé vody, má délku 18 km, (přičemž 2 km úsek tvoří slovensko-polskou státní hranici) a je tokem IV. řádu. Teče územím okresu Poprad. Na horním toku vytváří Zadní Javorovou dolinu, následně pokračuje Javorovou dolinou. Na dolním toku protéká Ždiarskou brázdou, kde se koryto výrazněji horizontálně vlní a vytváří několik ostrovů. Javorinka je vysokohorským tokem se sněhově-dešťovým režimem odtoku.\n\nPramení ve Vysokých Tatrách pod Javorovým štítem v nadmořské výšce cca 2 020 m, následně vtéká do Žabího javorového plesa ve výši 1 878 m.\n\nV pramenné oblasti teče na severozápad, pak se stáčí na sever, mezi hájovnou Pod Muráňom a Tatranskou Javorinou na severozápad, pak se obloukem stáčí na severovýchod k osadě Podspády, odtud pokračuje k ústí víceméně na severoseverozápad.\n\n\n\nDo Bielé vody se vlévá severně od obce Tatranská Javorina v nadmořské výšce cca 810 m.\n\n"}
{"id": "960705", "url": "https://cs.wikipedia.org/wiki?curid=960705", "title": "František Filip (politik)", "text": "František Filip (politik)\n\nFrantišek Filip (8. ledna 1865 Libeň – 30. července 1926 Praha) byl rakouský a český podnikatel, sokolský funkcionář a politik, na počátku 20. století poslanec Českého zemského sněmu.\n\nVyučil se sladovnickým pomocníkem. Ve věku cca dvaceti let odešel do USA. Naučil se anglicky, seznámil se s americkými metodami podnikání a našetřil kapitál, který po návratu do Čech investoval do restaurace U Choděrů na tehdejší Ferdinandově třídě v centru Prahy. Domovské právo ovšem měl v Libni, kde se angažoval v podnikatelských a veřejných spolcích. Byl aktivní v libeňském Sokolu a zasedal v místní obecní samosprávě. Zasadil se o připojení Libně k Praze (jako libeňský obecní starší pak přešel po sloučení s Prahou do pražské městské rady). Předsedal pražské Městské spořitelně. V květnu 1894 se oženil s Hanou Semeckých. Tehdy je uváděn jako hostinský a majitel domu v Libni.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii městské (volební obvod Praha) do Českého zemského sněmu. Politicky patřil k mladočeské straně. Mandát obhájil ve volbách v roce 1908 (městská kurie, obvod Praha-Josefov, Stará Libeň). Na sněmu pracoval v odboru živnostenském a samosprávném. Účastnil se sněmovních polemik. Jednou, poté, co německý poslanec Josef Mayer pronesl podle Filipa urážlivý výrok na adresu českého národa, vykřikl Filip „\"vyhoďme ho\"“ a dostal se do fyzické potyčky s německým poslancem. Jinak ale podle posmrtného biografického profilu otištěného v Národních listech vynikal Filip spíše klidnou povahou. V roce 1913 skončila činnost zemského sněmu a pak za války byla omezena i činnost obecních samospráv. Filip tehdy ustoupil z politického života a setrval mimo něj až do své smrti.\n\nVýraznou aktivitu vyvíjel v libeňském Sokolu, jehož starostou byl v letech 1900–1920. Prosadil pro Sokol získání pozemku u dnešního Horova náměstí, kde pak počátkem 20. století vyrostla sokolovna. Krátce před smrtí se ještě angažoval v snahách o postavení pomníku Janu Podlipnému v Libni. Zemřel v červenci 1926 v Libni na komplikace způsobené pádem.\n\n"}
{"id": "960709", "url": "https://cs.wikipedia.org/wiki?curid=960709", "title": "Wixon Valley", "text": "Wixon Valley\n\nWixon Valley je město v okrese Brazos County ve státě Texas ve Spojených státech amerických. V roce 2000 zde žilo 235 obyvatel. S celkovou rozlohou 4,7 km² byla hustota zalidnění 50,6 obyvatel na km².\n\nWixon Valley se nachází na .\n"}
{"id": "960712", "url": "https://cs.wikipedia.org/wiki?curid=960712", "title": "Javorový štít", "text": "Javorový štít\n\nJavorový štít (německy Krötenseespitze, polsky Jaworowy Szczyt) je horský vrchol o nadmořské výšce 2417,6 m v hlavním hřebenu Vysokých Tater mezi Malým Javorovým štítem a Ostrým štítem.\n\nOd Malého Javorového štítu je oddělen sedlem Javorová škára, od Malého Ostrého štítu ho odděluje Javorové sedlo.\n\nNa vrcholu se rozkládá rozlehlé suťové plató. Pod jihovýchodním úbočím se rozlévá Sivé pleso, pod jihozápadním úbočím Ľadové pleso a pod severní stěnou Žabie Javorové pleso.\n\nJavorový štít je turisticky nepřístupný. Pod jižními stěnami prochází Ostravská stezka, neboli žlutě značený a upravený horský chodník od Zbojnické chaty na Priečné sedlo a dále dolů k Téryho chatě. Pod severními stěnami vede zeleně značený chodník od Téryho chaty přes Sedielko do Javorové doliny a do obce Tatranská Javorina.\n\nJavorový štít je oblíbeným horolezeckým cílem v létě i v zimě. Populární jsou zejména následující túry:\n\nVýchodní žlab - cesta prvovýstupců z roku 1897. Karol Englisch, Antoniną Englisch, vůdce Johann Hunsdorfer. Obtížnost 1-2 UIAA. Normální cesta pro výstup i sestup.\n\nJižní rokle do Javorové spáry - R. Antoníček, Antoníčková, Forejtník, Grois, O.Lásková, M.Macků, Ruchovská. Prvovýstup 1956. Obtížnost 3 UIAA.\n\nMotykův komín - Zoltán Brüll, Stanislav Motyka, Štefan Zamkovský. Prvovýstup 1934. Obtížnost 4 UIAA. Dnes lezeno převážně v zimě.\n\nHlavní žlab - K.L.Horn, J.Serényi. Prvovýstup 1911. Obtížnost 2-3. Leze se v zimě i v létě, dá se sjet na lyžích.\n\nŽebro Kelle-Šuna - František Kelle ml., J.Šuna. Prvovýstup 1951. Obtížnost 5 UIAA. Skalní výstup.\n\nKvasničkova cesta - V.Fronc, J.Kvasnička, J.Puobiš, František Ždiarsky. Prvovýstup 1950. Obtížnost 4-5 UIAA. Dnes lezeno převážně v zimě.\n\nPřátelé z Měsíce - Michal a Miroslav Coubalovi. Prvovýstup 1989. Obtížnost 8 UIAA. Extrémní skalní výstup.\n\nKomarnického cesta - Gyula Komarnicky, Alfred Martin. Prvovýstup 1908. Obtížnost 3-4 UIAA.\n"}
{"id": "960720", "url": "https://cs.wikipedia.org/wiki?curid=960720", "title": "Ján Baláž", "text": "Ján Baláž\n\nJán Baláž (* 24. srpen 1951 Nitra) je slovenský kytarista, zpěvák a skladatel. Je jedním ze zakládajících členů skupiny Modus. Od roku 1981 spolu s Jožom Rážem a Vašem Patejdlem patří k základní sestavě kapely Elán.\n\nJán Baláž od sedmi let navštěvoval lidovou školu umění, obor housle, od 14 let se učil hrát na kytaru. Ovládá i hru na trumpetu a pistolový trombón.\n\n"}
{"id": "960721", "url": "https://cs.wikipedia.org/wiki?curid=960721", "title": "Malý Javorový štít", "text": "Malý Javorový štít\n\nMalý Javorový štít je mohutný vrchol v hlavním hřebeni Vysokých Tater. Spolu s Javorovým štítem tvoří dominantní seskupení.\n\nOd Javorového štítu ho dělí \"Javorová škára\", od \"Kresaného rohu\" sedélko \"Malý Závrať\". Na sever vysílá dlouhý hřeben \"Javorových věží\", který končí masivem Javorinské Široké. Tam ho od \"Zadní Javorové věže\" odděluje \"Zadní Javorové sedlo\". Jižní stěnou spadá do Velké Studené doliny, suťovým svahem spadá na západ do \"doliny Rovienok\" a severní stěnou do Javorové doliny. Severní stěna je součástí tzv. \"Javorového múru\".\n\n\nVýstupy často vedou lámavou skálou, která je pevnější v zimě.\n\n\n"}
{"id": "960722", "url": "https://cs.wikipedia.org/wiki?curid=960722", "title": "Venus (Texas)", "text": "Venus (Texas)\n\nVenus je město v okrese Johnson County a Ellis County ve státě Texas ve Spojených státech amerických. V roce 2010 zde žilo 2 960 obyvatel. S celkovou rozlohou 5,9 km² byla hustota zalidnění 501,7 obyvatel na km².\n\nVenus se nachází na . Severně od něj se nachází město Denton, jižně město West a severozápadně od něj je město Aledo.\n"}
{"id": "960723", "url": "https://cs.wikipedia.org/wiki?curid=960723", "title": "Široká (Vysoké Tatry)", "text": "Široká (Vysoké Tatry)\n\nŠiroká je horský vrchol o nadmořské výšce 2210 m na Slovensku, ve Vysokých Tatrách.\n\nJe nejvýraznějším štítem v hřebeni táhnoucím se z Malého Javorového štítu na severozápad a oddělujícím Bielovodskou a Javorovou dolinu. Vrcholem Široké se tento boční hřeben dále rozděluje, přičemž jeden pokračuje na sever na Svišťovky o nadmořské výšce 2069,8 m a druhý na severozápad na Zámky 2010 m. Na jihovýchodním úpatí vrchu se nachází Zelené Javorové pleso.\n\nŠiroká není turisticky přístupná.\n"}
{"id": "960724", "url": "https://cs.wikipedia.org/wiki?curid=960724", "title": "Bielovodská dolina", "text": "Bielovodská dolina\n\nBielovodská dolina ( ) je jediné údolí Tater alpského rázu. Je to nejdelší údolí celých Vysokých Tater. Leží na území Slovenska a Polska. Slovenská část se nachází v katastrálních územích města Vysoké Tatry a obce Tatranská Javorina v okrese Poprad v Prešovském kraji.\n\nNa východě ho hřeben Horvátova vrchu až po Širokou odděluje od Široké doliny. Na jih pokračující hřeben přes Široké sedlo, Štít nad Zeleným, Javorové vrchy a veže až po Malý Javorový štít tvoří hranici s Javorovou dolinou. Hlavní hřeben Vysokých Tater ji na jihu odděluje postupně směrem k západu od Veľké Studené doliny po Východnou Vysokou, od Velické doliny po Zadný Gerlach, od Zlomiskové doliny po Popradský Ľadový štít a konečně od Žabí doliny po Rysy. Hraniční Žabí hrebeň ji odděluje od polské větve doliny nazývané Dolina Rybiego potoku, kterou na jihu dělí Hlavní hřeben Vysokých Tater také od Žabí doliny až po Hincovou vežu a také od Hincovy po Čubrinu, Temnosmrečinské po Kotolnici a Kobylí doliny po Hladký štít. Na západě díky Dolině Pięciu Stawów Polskich hraničí i s Tichou dolinou po Svinici a Dolinou Gąsienicowa po Skrajny Granat a dále na sever s Dolinou Pańszczyca.\n\nV horní části se větví na Litvorovou, Kačací, Ťažkou a Svišťovou dolinu.\n\nÚdolím protéká Biela voda. V samotné Bielovodské dolině nejsou žádná ledovcová jezera. Jsou jen v jejích bočních dolinách a odnožích:\n\nSkrz Bielovodskou dolinu vede modře značený turistický chodník z Lysé Polany přes Prielom na Zbojnickou chatu a dále až do Tatranské Lomnice, resp. do Starého Smokovce. Ze Zamrznutého kotle v horní části údolí se ještě dá zeleně značenou cestou přejít přes Poľský hrebeň ke Slezskému domu ve Velické dolině a dále až do Tatranské Polianky, resp. do Starého Smokovce.\n\nSlovenská část Bielovodské doliny je pokrytá stejnojmennou národní přírodní rezervací až k silnici 1. třídy I/66. V oblasti TANAPu se v severní části údolí pod vrcholem Skorušiniak nacházejí přírodní rezervace Čikovská a Pavlová.\n\n"}
{"id": "960725", "url": "https://cs.wikipedia.org/wiki?curid=960725", "title": "Von Ormy", "text": "Von Ormy\n\nVon Ormy je město v okrese Bexar County ve státě Texas ve Spojených státech amerických. V roce 2010 zde žilo 1 300 obyvatel. S celkovou rozlohou 5,7 km² byla hustota zalidnění 228,1 obyvatel na km².\n\nVon Ormy se nachází na . Leží 17 km jihozápadně od města San Antonio.\n\n\n"}
{"id": "960727", "url": "https://cs.wikipedia.org/wiki?curid=960727", "title": "Biela voda (přítok Dunajce)", "text": "Biela voda (přítok Dunajce)\n\nBílá voda ( nebo ) je řeka na Slovensku a v Polsku odvodňující severovýchodní část Vysokých Tater.\n\nŘeka vzniká soutokem Zeleného potoka a Litvorového potoka na prahu Kačací doliny ve výšce kolem 1420 m. Od soutoku s Rybím potokem tvoří státní hranici mezi Slovenskem a Polskem až po soutok s Javorinkou, kde území Slovenska opouští. Dále teče na sever vedle obcí Brzegi (Brehy), Jurgow (Jürg), Bukowina Tatranska, Nowa Biała (Nová Belá), Krempachy a Fredman, aby se u Debna vlila do Dunajce. Pod Krempachy vytváří Průlom Bílé vody (polsky \"Przełom Białki\"), který je státní přírodní rezervací.\n\nNázev Bílá voda pochází z bíle zpěněné ledové horské vody a bílých štěrků, které tvoří tok řeky. Řeka má sněžný režim odtoku, s maximem průtoků během jarního tání sněhu (květen). Horní část toku má bystřinný charakter.\n\nBílá voda odvodňuje Bielovodskou dolinu, jejíž historický název byl Podúplazská dolina. Tento název přešel na dolinu i potok jako \"pars pro toto\" z historického pojmenování Zadní kopy jako Malého Úplazu prostřednictvím Podúplazné polany, kde stávaly salaše pastýřů z Polské Spiše. Původní název Podúplazský potok (německy \"Poduplazsker Bach\" nebo maďarsky \"Poduplaszki Patak\") se ještě vyskytuje v ročence MKE 1877.\n\nŘeka tvoří přirozenou hranici mezi Polskou Spiší a Podhale.\n\nTok Bílé vody do 16. století obtékal obec Nowa Biała (Nová Belá) po hranici jejího katastru ze západní strany pod Tisovou skálu. Po velké povodni však Bílá voda změnila směr toku a vytvořila nové koryto Průlomem Bílé vody, mezi Oblazovou skálou a Kramlicou, mezi spišskými obcemi Novou Bělou a Krempachy, přičemž Novou Belou nechala na svém levém břehu. Geografická hranice Polské Spiše však v tomto úseku zůstala na původním korytě viz mapa.\n\nNázev obce Krempachy - původně německy Krumbach - točitý potok je podle některých autorů odvozován od točícího se meandru před Oblazovou skálou a Kramlicou, která dříve odrážela směr toku řeky k západní hranici katastru Nové Belé. Od r. 1771 po rozpadu Polska a připojení jeho jižní části k Rakousku v rámci rakousko-uherské monarchie až do r. 1918 byla Bílá voda (vyjma úseku změněného toku kolem Nové Belé), hranicí mezi Spiší a Podhalím a tím zároveň i hranicí mezi Predlitavskem - Galicií (tj. Rakouskem) a Zalitavskem - Uherskem. Po rozpadu rakousko-uherské monarchie se řeka stává hranicí mezi Československem a Polskem (1918 - 1920).\n\nPo r. 1920 do r. 1938, kdy Konference velvyslanců do Polska včlenila 14 obcí ze Spiše a 12 obcí z Oravy, byla hranicí mezi Polskem a Československem jen Bílá voda v úseku od Rybího potoka v nadmořské výšce 1 075 m po soutok s Javorinkou v nadmořské výšce 824 m.\nV letech 1939 až 1945 se hranice vrátila do stavu před rokem 1920 a Bílá voda byla hranicí mezi Slovenskem a Německou říší až po Dunajec. Od července 1945 se hranice vrátila na stav platný v letech 1920 až 1938. I po rozpadu ČSFR je tato, nyní slovenská hranice nezměněna a probíhá Bílou vodou jen po soutok s Javorinkou.\n\nBílá voda je splavná od soutoku s Javorinkou. Za vyššího stavu vody je splavná i kaskáda od celnice Lysá Poľana (WW IV +)\n\n\n\n\nBílá voda protéká přes následující města a vesnice:\n"}
{"id": "960729", "url": "https://cs.wikipedia.org/wiki?curid=960729", "title": "Dlhé pleso (Velická dolina)", "text": "Dlhé pleso (Velická dolina)\n\nDlhé pleso je karové pleso ve Velické dolině ve Vysokých Tatrách na Slovensku. Má rozlohu 0,6255 ha, je 185 m dlouhé a 61 m široké. Dosahuje maximální hloubky 5,6 m a objemu 14 408 m³. Leží v nadmořské výšce 1939 m.\n\nPleso se nachází v části Velické doliny nazývané Vyšná Kvetnica. Na severovýchodě se zvedá jižní rameno Guľatého kopce. Na západě do severního konce jezera ústí Krčmárov žľab z východního úbočí Gerlachovského štítu. Severně nad plesem se zvedá Zadná Velická dolina.\n\nZ jižního konce plesa odtéká Velický potok. Rozměry jezera v průběhu času zachycuje tabulka:\nPleso je přístupné pro veřejnost od 16. června do 31. října po zelené turistické značce od Sliezskeho domu a cesta trvá asi 1 hod. Značka prochází nad východním břehem jezera.\n\n\n"}
{"id": "960730", "url": "https://cs.wikipedia.org/wiki?curid=960730", "title": "Malý Ľadový štít", "text": "Malý Ľadový štít\n\nMalý Ľadový štít je významný štít v hlavním hřebeni Vysokých Tater. Z dálky může vypadat jako vedlejší vrchol Ľadového štítu, ale je od něj dostatečně oddělen. Je poměrně dobře dostupný od Sedielka a tak je často navštěvován.\n\nKdysi se mu říkalo Ľadová kopa.\nMá dva vrcholy, hlavní severozápadní a o pár metrů nižší jihovýchodní. Od Ľadového štítu ho odděluje Ľadová štrbina, od Široké veže turisticky dostupné Sedielko. Na jihozápad vysílá dlouhý hřeben, který končí Pfinnovou kopou. Jižní stěnou spadá do Dolinky pod Sedielkom, východní do kotliny Pěti spišských ples. Západní úbočí klesá do Zadní Javorové doliny.\n\n\nHodně výstupů do obtížnosti VI vede oblíbenou jižní stěnou.\n\n\n"}
{"id": "960732", "url": "https://cs.wikipedia.org/wiki?curid=960732", "title": "Lovran", "text": "Lovran\n\nLovran je opčina v Chorvatsku v Přímořsko-gorskokotarské župě na poloostrově Istrie. V roce 2006 zde žilo 3 241 obyvatel.\n\n"}
{"id": "960733", "url": "https://cs.wikipedia.org/wiki?curid=960733", "title": "Sergej Ćetković", "text": "Sergej Ćetković\n\nSergej Ćetković (černohorskou cyrilicí Сергеј Ћетковић, [sěrɡeːj tɕêtkoʋitɕ], * 8. března 1975 Titograd, SR Černá Hora, Socialistická federativní republika Jugoslávie, dnes Podgorica, Černá Hora) je černohorský zpěvák známý hlavně v zemích bývalé Jugoslávie.\n\nSergej Ćetković se narodil v tehdejším jugoslávském městě Titograd 8. března 1975.\n\nJeho hudební kariéra začala v sedmi letech. Poprvé vystoupil jako člen nejmladší skupiny Černé Hory, kdy se stal zpěvákem a pianistou skupiny Vatrena srca. Bylo to tehdy, když cítil, že je třeba, aby se profesionální hudba stala součástí jeho života. Svou kariéru začal jako zpěvák v roce 1998 na známém festivalu Sunčane skale s písní \"\"Bila si ruža\"\" (Ty jsi růže). Dva roky po svém sólovém debutu, vydal své první album s názvem Kristina, a to v prosinci 2000. Album se setkává s úspěchem ve všech zemích bývalé Jugoslávie a mladé nakladatelství Goraton koupilo autorská práva od centra Pogorica Hi-Fi a dotisklo k albu novou etiketou a začal ji prodávat ve všech územích bývalé Jugoslávie.\n\nPřesně dva roky po svém debutovém album vydal své druhé album s názvem \"Budi mi voda\" (Buď moje voda) s 12 novými písněmi se společností Goraton. V roce 2003 se zúčastnil festivalu Budva s písní \"\"Postojim i ja\"\", která získala ocenění. V roce 2005 nakladatelství Goraton publikovalo jeho kompilaci \"Best Of\".\n\nPoté prezentoval v médiích své třetí album s názvem \"Kad ti zatreba\" s deseti novými písněmi. Nejoblíbenější song z tohoto alba se jmenuje \"Pogledi u Tami\".\n\nV roce 2007 měl velmi úspěšné turné po celém Srbsku a Černé Hoře, které bylo zcela vyprodané a pro každé město musel být naplánován doplňkový večer. Takový úspěch snad nikdo neočekával. Největší hit z turné byl song \"\"Pogledi u Tami\"\".\n\nDne 19. listopadu 2013 byl vybrán jako reprezentant Černé Hory na Eurovision Song Contest 2014. s písní \"\"Moj svijet\"\".\n\n\n\n"}
{"id": "960735", "url": "https://cs.wikipedia.org/wiki?curid=960735", "title": "Pfinnova kopa", "text": "Pfinnova kopa\n\nPfinnova kupa je poslední vrchol v hřebeni, který vede z Ledového štítu na jihovýchod, nedaleko Téryho chaty. Dosahuje nadmořské výšky 2121 m. Ačkoli je cesta na vrchol neznačená, je poměrně navštěvovaný, neboť vrchol leží pouze 15 minut chůze chodeckým terénem od zelené značky, která ho traverzuje cestou na Sedielko. Z vrcholu se nabízí pěkný výhled.\n\nNázev dostala podle Ing. Josefa Pfinna, nadšeného propagátora hor, autora prvního plánu Téryho chaty.\n\nV jihovýchodním hřebeni Malého Ledového štítu se nachází \"Malá Ledová štěrbina, Lední zub, Zadní Ledová spára, Lední hrb, Přední Ledová spára\" a na závěr Pfinnova kopa. Tento hřeben odděluje \"Dolinka pod Sedielkom\" od \"Kotliny Pěti Spišských ples\" v závěru Malé Studené doliny.\n\n\n"}
{"id": "960741", "url": "https://cs.wikipedia.org/wiki?curid=960741", "title": "Lysá Poľana", "text": "Lysá Poľana\n\nLysá Poľana je osada na severní straně Vysokých Tater. \n\nNachází se při státní hranici s Polskem a je zde i hraniční přechod. Je východiskem túr do Bielovodské doliny a na Mořské oko.\n\nNa hraničním přechodu v Lysé Poľaně předávají slovenští skauti betlémské světlo polským skautům.\n"}
{"id": "960742", "url": "https://cs.wikipedia.org/wiki?curid=960742", "title": "Milan Kolář (lékař)", "text": "Milan Kolář (lékař)\n\nMilan Kolář (* 18. dubna 1964 Prostějov) je český lékař, mikrobiolog a v letech 2011-2019 děkan Lékařské fakulty Univerzity Palackého v Olomouci.\n\n\n"}
{"id": "960743", "url": "https://cs.wikipedia.org/wiki?curid=960743", "title": "Skoky na lyžích na Zimních olympijských hrách 2014", "text": "Skoky na lyžích na Zimních olympijských hrách 2014\n\nZávody ve skocích na lyžích na Zimních olympijských hrách 2014 probíhaly od 8. do 17. února 2014 na můstcích skokanského střediska Russkije Gorki nedaleko Krasné Poljany.\n\nNa Zimních olympijských hrách 2014 v Soči byly na programu celkem čtyři finálové soutěže. Muži absolvovali individuální závody ve skocích na lyžích z normálního můstku, z velkého můstku a týmový závod ve skocích na lyžích z velkého můstku. Poprvé v historii byla v olympijském programu zařazena také soutěž žen sestávající se z individuálního závodu ve skocích na lyžích z normálního můstku. Výsledky z olympijských her se započítávaly do celkového hodnocení Světového poháru ve skocích na lyžích 2013/2014.\n\nProgram podle oficiálních stránek.\nNa Zimních olympijských hrách 2014 byla stanovena kvóta 70 startujících závodníků v mužské kategorii a 30 závodnic v ženské kategorii. Každý národní olympijský výbor mohlo reprezentovat nejvýše pět mužů a čtyři ženy.\n"}
{"id": "960744", "url": "https://cs.wikipedia.org/wiki?curid=960744", "title": "András Sütő", "text": "András Sütő\n\nAndrás Sütő (17. června 1927 Pusztakamarás, dnes Cămărașu, Rumunsko – 30. září 2006 Budapešť), nositel Herderovy a Kossuthovy ceny, sedmihradský spisovatel.\n\nPocházel z chudé rolnické rodiny z Transylvánské plošiny. Byl žákem reformovaného kolegia v Aiudu a reformovaného koložvárského gymnázia. Své první literární dílo s názvem \"Dopis rumunskému příteli\" (Levél egy román barátomhoz) uveřejnil v osmnácti letech v koložvárských novinách \"Világosság\".\n\nDo roku 1949 byl studentem oboru režie na Szentgyörgyiho vysoké škole divadelní (Szentgyörgyi István Színművészeti Főiskola), poté, co přešil svá studia, stal se šéfredaktorem týdeníku \"Falvak Népe\". Roku 1951 se přestěhoval do Bukurešti, neboť tam byla přemístěna celá redakce. Nedokázal se ztotožnit s politickými poměry 50. let, proto se roku 1954 svého pracovního místa vzdal a přestěhoval se do Târgu Mureş), kde pracoval jako zástupce šéfredaktora literárního časopisu \"Igaz Szó\". Mezi lety 1958–1989 byl šéfredaktorem magazínu \"Művészet\", resp. \"Új Élet\". Do roku 1989 zastával pozici šéfredaktora listu \"Erdélyi Figyelő\".\n\nMezi roky 1965 a 1977 byl poslancem, v letech 1974–1982 místopředsedou Svazu spisovatelů Rumunska. Počínaje rokem 1980 zakázal Ceaușescův režim vydávání jeho děl a inscenování jeho dramat, proto až do roku 1990 mohl publikovat jen v Maďarsku. V tomto období byl on a jeho rodina vystaveni neustálému obtěžování ze strany moci a tajné služby Securitate.\n\nDne 19. března 1990 během událostí, které později dostaly jméno černý březen nebo též marosvásárhelyský pogrom a při kterých vypukly etnické nepokoje mezi Maďary a Rumuny, přišel při obléhání sídla Demokratického svazu Maďarů v Rumunsku o zrak v levém oku. Na vlastní přání byl k léčení převezen do Maďarska; 20. března 1990 přistálo vojenské letadlo s ním na palubě v městečku Tököl, odkud byl převezen do Budapešti.\n\nJeho několik desítek prozaických a dramatických děl vysoké úrovně jej zařadilo mezi přední maďarské spisovatele. V roce 1998 byl jedním ze zakládajících členů maďarské Digitální literární akademie (Digitális Irodalmi Akadémia).\n\nOd roku 1971 se jeho dramata hrají kontinuálně také v Maďarsku. Dne 19. listopadu 1971 byla v Kaposváru uvedena jeho hra s názvem \"Pompás Gedeon\". Režisérem této světové premiéry, která má své významné místo v dějinách divadla, byl István Komor.\n\nVe věku osmdesáti let zemřel 30. září 2006. Jeho tělo bylo vystaveno v hradním kostele v Târgu Mureş, k věčnému odpočinku byl uložen na tamním reformovaném hřbitově.\n"}
{"id": "960745", "url": "https://cs.wikipedia.org/wiki?curid=960745", "title": "Triforium katedrály svatého Víta", "text": "Triforium katedrály svatého Víta\n\nV pražské katedrále sv. Víta, Václava a Vojtěcha je dvojí triforium, tj. vnitřní a vnější ochoz v dolní části horních, tzv. bazilikálních oken chóru. Na něm se nachází unikátní galerie bust. Ve vnitřním triforiu je základem soubor sochařských portrétů významných osobností doby Karla IV; v nově dostavěné části ochozu chrámové lodi galerie pokračuje bustami církevních činitelů a architektů, činných v letech 1850–1930. Méně slavné vnější triforium obíhá pod opěráky chórových kaplí a je vyzdobeno bustami světců.\n\nVnitřní triforium je také někdy označováno jako dolní. Nachází se v něm 21 portrétních bust s částečně dochovanou polychromií, které byly realizovány v několika fázích. Pracovalo na nich 5–7 mistrů kameníků, z nichž hlavním byl Petr Parléř vedoucí tzv. parléřovskou kamenickou huť.\n\nRozlišují se většinou tři skupiny bust:\n\n1) Starší část ve střední části triforia pochází nejspíše z let 1375–1378. Jsou to: moravský markrabí Jan Jindřich, Blanka z Valois, Anna Falcká, Anna Svídnická, Alžběta Pomořanská, Karel IV., Jan Lucemburský, Eliška Přemyslovna, Václav IV., Johanna Bavorská.\n\n2) Další část je z doby od 2. pol. roku 1380 do pol. roku 1382. Jsou to na severní straně: lucemburský vévoda Václav Český, ředitelé stavby kanovníci Beneš Krabice z Weitmile a Ondřej Kotlík, stavitelé Petr Parléř a Matyáš z Arrasu; a na jižní straně: pražští arcibiskupové Arnošt z Pardubic, Jan Očko z Vlašimi a Jan z Jenštejna a ředitelé stavby Mikuláš Holubec a Leonard Bušek.\n\n3) Nejmladší je busta kanovníka Václava z Radče, který byl pátým ředitelem stavby (po 1. říjnu 1385).\n\nNa jižní straně triforia výzdobu doplňují tři klenební konzoly s maskami monster a konzola s realistickou plastikou psa a kočky.\n\nNa vnější straně bazilikálních oken byly otvory v pilířích a nad nimi další sochařská výzdoba, tentokráte představující nebeskou sféru. V podélné ose kostela to jsou busty Kristus a Panna Marie, doprovázeni českými patrony. Severním směrem jsou to světci českého původu svatý Václav, svatá Ludmila, svatý Vojtěch a svatý Prokop, na jižní straně světci cizího původu, svatý Vít, svatý Zikmund, svatí Cyril a Metoděj. Jsou to schematická díla téže kamenické huti jako ve vnitřním triforiu, výrazněji individualizovaná je pouze expresivněji pojatá tvář Cyrila. Dále se zde nacházejí reliéfy bestiářových bájných zvířat, nestvůr a groteskních masek a také reliéf starce s dívkou.\n\nV novogotické lodi katedrály pokračuje nově vybudované vnitřní triforium, doplněné v letech 1917–1941 podle Parléřova vzoru bustami osobností, které se zasloužily o dostavbu katedrály, architektů Josefa Mockera, Kamila Hilberta, biskupa Antonína Podlahy.\n\n"}
{"id": "960751", "url": "https://cs.wikipedia.org/wiki?curid=960751", "title": "Rumchalpa", "text": "Rumchalpa\n\nRumchalpa je samota v katastrálním území Kumburského Újezdu, části Nové Paky. Nachází se u silnice I/16 směrem na Jičín, u zatopeného lomu Rumchalpa. Okolo protéká potok Studénka.\n\nKdy se název Rumchalpa poprvé objevuje, není známo, snad tomu bylo již v 16. století, kdy došlo k vystavění stavení. Patrně v 17. století se zde mělo pálit dřevěné uhlí. Zda už v té době byl lom v provozu, není známo, nicméně někdy v této době pravděpodobně došlo k jeho zprovoznění. V provozu byl do počátku 19. století, od roku 1976 slouží k rekreačnímu a technickému potápění. Samota je pak využívána místním dive centrem.\n\nNázev samoty je odvozen ze dvou slov – \"rum\" a \"chalpa\". Rum je staré označení pro odpadky či úlomky, které zde zbyly buď po pálení milířů, či po těžbě kamene. Část chalpa je zase východočeský výraz pro stavení (chalupu).\nZda mělo zprovoznění lomu nějakou souvislost s těžbou a sběrem opálů v okolí Dolského potoka, není dnes již známo. Přímo v lomu se ovšem netěžily, tam se dobýval stavební kámen. Nicméně v okolních lesích jsou dodnes patrné pozůstatky po asi 2 metry hlubokých jámách, které zbyly po dobývání opálů. Dnes je zatopený lom pro svoji čistotu a průzračnou vodu vyhledávaný cílem potápěčů.\n\n"}
{"id": "960767", "url": "https://cs.wikipedia.org/wiki?curid=960767", "title": "Ferenc Donáth (politik)", "text": "Ferenc Donáth (politik)\n\nFerenc Donáth (5. září 1913 Jázsárokszállás – 15. července 1986 Budapešť) byl maďarský politik, historik zemědělství, publicista, poslanec. Manžel publicistky Évy Bozókyové.\n\nZákladní a střední školu ukončil ve městě Jászberény, mezi roky 1930 a 1934 získal titul doktora práv na Univerzitě Pétera Pázmánye v Budapešti. V roce 1934 se stal členem komunistické strany. Byl účasten tzv. Debrecínské Dietě v roce 1936, roku 1937 sehrál určitou roli ve formování Márciusi Front, poté se v roce 1939 zúčastnil založení Národní rolnické strany (Nemzeti Parasztpárt). Mezi lety 1939 a 1944 byl vedoucím zahraniční rubriky listu \"Szabad Szó\".\n\nNa jaře roku 1940 byl společně se Szilárdem Ujhelyim vzat do vazby. Propuštěn byl po několikatýdenním výslýchání, nadále však zůstal pod policejním dohledem. Na podzim téhož roku byl povolán na pracovní službu, odkud byl na konci roku propuštěn domů, ale na jaře 1941 byl povolán zpět. Kvůli plícnímu krvácení byl pracovní povinnosti zbaven, poté žil od roku 1942 až do konce války v ilegalitě a zabýval se politikou.\n\nV roce 1944 se podílel na znovuustavení komunistické strany. Mezi roky 1945 a 1951 zastával různé politické funkce: byl místopředsedou Zemské rady pro uspořádání zemědělského majetku (Országos Földbirtokrendező Tanács), členem Ústředního vedení Maďarské komunistické strany (MKP), politickým náměstkem ministra zemědělství, vedoucím oddělení pro venkov při Ústředním vedení MKP a vedoucím Kanceláře hlavního sekretriátu MKP.\n\nV únoru roku 1951 byl zatčen a 18. prosince na uzavřeném jednání odsouzen k 15 letům žaláře. (V tomtéž vykonstruovaném procesu byli odsouzeni také János Kádár, Gyula Kállai a Sándor Haraszti.) Většinu svého trestu strávil v samovazbě. V červenci 1954 byl rehabilitován.\n\nOd prosince roku 1954 vedl zemědělské oddělení Ekonomického ústavu Maďarské akademie věd, poté byl jmenován náměstkem ředitele. V roce 1956 náležel k okruhu reformistů seskupených kolem Imre Nagye. Dne 30. října 1956 se stal členem nově zřízené prozatímní správní komise MSZMP. Na konci října a na začátkem listopadu byl pracovníkem sekretariátu Imre Nagye. 4. listopadu se uchýlil na jugoslávské velvyslanectví. Poté byl 24. listopadu internován v rumunské obci Snagov. Roku 1958 byl v procesu s Imre Nagyem jako druhý obžalovaný obviněn \"z iniciování a vedení spolčení směřujícího ke svržení lidově demokratického státního zřízení\" a byl odsouzen ke dvanácti letům vězení. V dubnu roku 1960 dostal milost.\n\nMezi roky 1960 a 1976 byl vědeckým pracovníkem Národní zemědělské knihovny (Országos Mezőgazdasági Könyvtár), Maďarského zemědělského muzea a Ekonomického ústavu Maďarské akademie věd. V letech 1976–1983 pracoval ve Výzkumném ústavu zemědělských družstev Maďarské akademie věd. Od 70. let byl účastníkem opozičního demokratického hnutí; mezi prvními podepsal prohlášení solidarizující s Chartou 77 a v roce 1980 to bylo on, kdo zorganizoval vydání Bibóovského sborníku ve formě samizdatu. V roce 1985 byl hlavním organizátorem tzv. monorského setkání, kterého se zúčastnili zástupci různých opozičních skupin.\n\nDne 9. června 1989 podal nejvyšší prokurátor Maďarské lidové republiky námitku ve prospěch odsouzených v procesu s Imre Nagyem a inicioval zrušení rozsudků, resp. osvobození nespravedlivě odsouzených. Dne 6. července 1989 zrušila předsednická rada nejvyššího soudu platnost rozsudků nad Imre Nagyem, Ferencem Donáthem, Miklósem Gimesem, Zoltánem Tildym, Pálem Maléterem, Sándorem Kopácsim, Ferencem Jánosim, Miklósem Vásárhelyim a Józsefem Szilágyim s pro absenci jakéhokoliv trestného činu je všichny osvobodila.\n\nJeho syn László Donáth je evangelickým duchovním, mezi lety 1994 a 2010 byl členem parlamentní frakce strany MSZP.\n"}
{"id": "960768", "url": "https://cs.wikipedia.org/wiki?curid=960768", "title": "Dobenín", "text": "Dobenín\n\nDobenín je zaniklá ves, která původně ležela u kostela sv. Václava, který je dnes součást osady Václavice v obci Provodov-Šonov v okrese Náchod.\n\nVes je zmiňována kronikářem Kosmou k roku 1068, kdy zde Vratislav II. konal sněm pod širým nebem. Na sněmu byl zvolen pražským biskupem proti vůli knížete jeho bratr Jaromír. Obec zanikla roku 1424, po střetu vojska Jana Městeckého z Opočna, Petra z Červené Hory a Artuše z Černčic a vítězného Jana Žižky dne 3. ledna.\n\nNázev vesnice používal ve svém predikátu šlechtický rod Bartoňů z Dobenína.\n"}
{"id": "960811", "url": "https://cs.wikipedia.org/wiki?curid=960811", "title": "Wenzel Größl", "text": "Wenzel Größl\n\nWenzel Größl, uváděn též jako Wenzel Groessl (19. srpna 1856 Starý Prenet – 2. října 1910 Vídeň) byl rakouský a český politik německé národnosti, na počátku 20. století poslanec Českého zemského sněmu a Říšské rady.\n\nProfesí byl zemědělcem. Prosazoval pokrokové metody v zemědělství a chovu dobytka.\n\nVe volbách roku 1897 se stal poslancem Říšské rady (celostátní zákonodárný sbor), za kurii venkovských obcí, obvod Vimperk, Volary, Kašperské Hory atd. Poslanecké křeslo obhájil za týž obvod ve volbách roku 1901 a uspěl i ve volbách roku 1907, konaných již podle všeobecného a rovného volebního práva (zvolen za obvod Čechy 124).\n\nV roce 1906 se uvádí coby jeden z pěti poslanců Říšské rady, zastupujících Německou agrární stranu (Deutsche Bauernpartei).\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii venkovských obcí (volební obvod Nýrsko) do Českého zemského sněmu. Politicky patřil k Německé pokrokové straně (němečtí liberálové). Mandát obhájil ve volbách v roce 1908, za kurii venkovských obcí, obvod Kašperské Hory, Nýrsko, Hartmanice, Vimperk. Nyní se uvádí jako člen Německé agrární strany, mezi jejíž zakladatele patřil spolu s Gustavem Schreinerem. Rovněž na Říšské radě se po roce 1907 uvádí jako člen Německé agrární strany, respektive širšího poslaneckého klubu Německý národní svaz.\n\nJako politik se zasloužil o zlepšení dopravní infrastruktury v oblasti Šumavy. Zemřel v říjnu 1910.\n"}
{"id": "960819", "url": "https://cs.wikipedia.org/wiki?curid=960819", "title": "Electric Daisy Violin", "text": "Electric Daisy Violin\n\nElectric Daisy Violin je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G.\n\nVideoklip ke skladbě byl vydán 3. listopadu 2011. Kameramanem byl Devin Graham, autorkou taneční choreografie potom Natalie Vilos. Ve videoklipu vystupuje sama tančící a hrající Lindsey Stirling v prostředí trosek budov uprostřed přírody.\n\nVideoklip má na YouTube přes 20 milionů zhlédnutí.\n\n"}
{"id": "960821", "url": "https://cs.wikipedia.org/wiki?curid=960821", "title": "Crystallize", "text": "Crystallize\n\nCrystallize je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G. V roce 2013 vyšla na DeLuxe verzi alba Lindsey Stirling její orchestrální verze.\n\nV současné době se jedná o nejúspěšnější skladbu Lindsey Stirling. Na serveru YouTube má v současné době (2019) přes 217 milionů zhlédnutí a v roce 2012 to bylo 8. nejsledovanější video na YouTube.\n\nVideoklip ke skladbě byl vydán 23. února 2012. Kameramanem byl Devin Graham. Ve videoklipu vystupuje sama tančící a hrající Lindsey Stirling v zimním prostředí v Silverthorne v Coloradu.\n\n"}
{"id": "960823", "url": "https://cs.wikipedia.org/wiki?curid=960823", "title": "Song of the Caged Bird", "text": "Song of the Caged Bird\n\nSong of the Caged Bird je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G.\n\nVideoklip ke skladbě byl vydán 29. listopadu 2012. Kameramanem byl Devin Graham. Ve videoklipu vystupuje sama tančící a hrající Lindsey Stirling v prostředí mezi krabicemi plnými nefunknčních žárovek. Jakmile Lindsey zjistí, že žárovky nefungují, použije svíčky. Videoklip byl natočen za pomoci Gold Canyon.\n\nNa YouTube má videoklip přes 4 a půl milionu zhlédnutí.\n\n"}
{"id": "960824", "url": "https://cs.wikipedia.org/wiki?curid=960824", "title": "Moon Trance", "text": "Moon Trance\n\nMoon Trance je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem FIXYNem.\n\nVideoklip ke skladbě byl vydán 23. října 2012. Kameramanem byl Jacob Schwarz. Ve videoklipu jde Lindsey s přáteli z kina. Ti ji nalákají na hřbitov, kde se oba změní v zombie, kteří také začínají vylézat z hrobu. Lindsey s nimi pak tancuje na motivy skladby.\n\nNa YouTube má videoklip přes 16 milionů zhlédnutí.\n\n"}
{"id": "960825", "url": "https://cs.wikipedia.org/wiki?curid=960825", "title": "Minimal Beat", "text": "Minimal Beat\n\nMinimal Beat je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G.\n\nVideoklip ke skladbě byl vydán 14. listopadu 2013. Videoklip je jakýmsi sestřihem z turné Lindsey Stirling po celém světě.\n\nNa YouTube má videoklip přes 1 a půl milionu zhlédnutí.\n\n"}
{"id": "960826", "url": "https://cs.wikipedia.org/wiki?curid=960826", "title": "Transcendence (píseň, Lindsey Stirling)", "text": "Transcendence (píseň, Lindsey Stirling)\n\nTranscendence je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G. V roce 2013 vyšla na DeLuxe verzi alba její orchestrální verze.\n\nVideoklip ke skladbě byl vydán 29. července 2011. Kameramanem byl Derek Pueblo. Ve videoklipu je Lindsey Stirling v jakémsi zajetí muže (Dalton Skinner), který za ní na zdi pouští různé projekce. Z jeho zajetí se osvobozuje hrou na housle.\n\nNa YouTube má videoklip přes 8 milionů zhlédnutí.\n\n"}
{"id": "960828", "url": "https://cs.wikipedia.org/wiki?curid=960828", "title": "Elements (píseň, Lindsey Stirling)", "text": "Elements (píseň, Lindsey Stirling)\n\nElements je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G. V roce 2013 vyšla na DeLuxe verzi alba její orchestrální verze.\n\nVideoklip ke skladbě byl vydán 18. září 2012. Kameramanem byl Devin Graham. Ve videoklipu vystupuje sama hrající a tančící Lindsey Stirling, kterou je ve videoklipu možné vidět v různých prostředích různých živlů.\n\nNa YouTube má videoklip přes 35 milionů zhlédnutí.\n\n"}
{"id": "960829", "url": "https://cs.wikipedia.org/wiki?curid=960829", "title": "Shadows (píseň, Lindsey Stirling)", "text": "Shadows (píseň, Lindsey Stirling)\n\nShadows je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G.\n\nVideoklip ke skladbě byl vydán 9. ledna 2012. Kameramanem byl Devin Graham. Ve videoklipu vystupuje ve skladišti sama hrající a tančící Lindsey Stirling, za níž její stín s menším zpožděním kopíruje její pohybové kreace.\n\nNa YouTube má videoklip přes 32 milionů zhlédnutí.\n\n"}
{"id": "960830", "url": "https://cs.wikipedia.org/wiki?curid=960830", "title": "Spontaneous Me", "text": "Spontaneous Me\n\nSpontaneous Me je skladba americké houslistky Lindsey Stirling. Skladba pochází z jejího debutového alba Lindsey Stirling. Píseň produkovala společně s producentem Markem G.\n\nVideoklip ke skladbě byl vydán 18. května 2011. Kameramanem byl Devin Graham. Ve videoklipu vystupuje sama hrající a tančící Lindsey Stirling v různých prostředích přírody či měst.\n\nNa YouTube má videoklip přes 15 milionů zhlédnutí.\n\n"}
{"id": "960833", "url": "https://cs.wikipedia.org/wiki?curid=960833", "title": "My Immortal (píseň, Lindsey Stirling)", "text": "My Immortal (píseň, Lindsey Stirling)\n\nMy Immortal je skladba americké houslistky Lindsey Stirling. Skladba pochází z jejího debutového alba Lindsey Stirling (v DeLuxe edici). Skladba je cover verzí populární písně skupiny Evanescence.\n\nVideoklip ke skladbě byl vydán 21. července 2013. Kameramanem byla firma Klepticenter. Videoklip je záznamem jednoho z vystoupení Lindsey Stirling. Spolu s ní vystupují v klipu Jason Gaviati a Drew Steen.\n\nNa YouTube má videoklip přes 4 miliony zhlédnutí.\n\n"}
{"id": "960842", "url": "https://cs.wikipedia.org/wiki?curid=960842", "title": "StarDance …když hvězdy tančí (6. řada)", "text": "StarDance …když hvězdy tančí (6. řada)\n\nŠestá řada StarDance …když hvězdy tančí měla premiéru 2. listopadu 2013 a skončila 21. prosince 2013. Marek Eben a Tereza Kostková se vrátili v rolích moderátorů a Jan Révai, Tatiana Drexler a Zdeněk Chlopčík, ke kterým se připojil ještě Radek Balaš, jako porotci. Nechyběl ani orchestr Martina Kumžáka jako doprovázející hudba pro taneční páry. Dne 17. září 2013 byly na webu ČT 24 zveřejněny soutěžní páry.\n\nDne 21. prosince 2013 se herečka Anna Polívková se svým profesionálním tanečním partnerem Michalem Kurtišem stala královnou parketu. Ve finále porazila Taťánu Kuchařovou a Jana Ondera.\n\nDne 17. září 2013 byly na webu ČT 24 zveřejněny soutěžní páry.\n\nTabulka obsahuje pořadí podle průměrné hodnoty jejich bodů za celou dobu soutěže.\nHodnocení jednotlivých porotců se nachází v závorce v tomto pořadí: Jan Révai, Tatiana Dexler, Radek Balaš a Zdeněk Chlopčík.\n"}
{"id": "960844", "url": "https://cs.wikipedia.org/wiki?curid=960844", "title": "Bříství (Křečhoř)", "text": "Bříství (Křečhoř)\n\nBříství (též zvaná Břístev) je osada v okrese Kolín, je součástí katastrálního území obce Křečhoř. Nachází se asi 900 m na západ od Křečhoře. Název pochází od stromu břestu.\n\nPravěké osídlení je doloženo nálezy z období pozdní doby kamenné, mladé doby bronzové, starší a mladší doby železné a z období hradištního (raný středověk). Východně 450 m nad Bříství se nachází areál křečhořského slovanského hradiště. První zmínka je z roku 1340, kdy tu byli tři vladycké statky. Michal, syn Oldřicha z Břístve, uváděného r. 1364, držel r. 1388 statek Kly (nyní Vítězov) a zapsal r. 1404 tvrz, dvůr a ves Břístev matce Perchtě a svým příbuzným. V 15. století se připomíná rodina Břístských z Břístve, kteří drželi jeden statek, a druhý měl r. 1464 Zikmund z Hoštic. Rozeznával se tehdy dvůr veliký a malý; je možné, že při každém byla tvrz. Na větším dvoře jmenuje se později Aleš z Bříství, jehož dcera a dědička Machna r. 1500 zadala statek Alši Visutkovi ze Studeňan. Roku 1505 náležel ten statek rytíři Mikuláši Trčkovi z Lípy, zápisnému držiteli Kolínského panství. Protože od statku a od tvrze rozprodával lidem křečhořským pozemky, přibylo tu malých statků, ale dvůr úplně spustnul. Jeden ze statků, řečený Jilem, zůstal v držení Břístských. Před r. 1540 koupila obec kolínská dvůr osazený člověkem a dvořiště od Mikuláše Štítného a jiné dvořiště r. 1543 od Mikuláše Dohalského. Dvory držela do r. 1547, kdy král Ferdinand město Kolín potrestal za to, že se dalo na stranu zemských stavů, ztrátou všech statků, a tak připojeny jsou grunty dvoru Břístevského k panství Kolínskému. Správa zámecká však dávala ty pozemky sousedním vesničanům pod úrok v užívání. Za třicetileté války, s oněch nájmů sešlo, Břístev byla vypálena a rozbořena, po válce pustla. Po třicetileté válce vznikly na Bříství dva statky. Jeden koupil v roce 1662 Jan Vaněček a to nynější čp. 18, druhý statek na Bříství koupil asi ve stejném období Pavel Plaňanský, tento statek dostal později čp. 19.\nDne 12. 8. 1671 získal grunt za sumu 1222 kop grošů Jan Žert, a od tohoto data je rod Žertů trvale usazen na Bříství. \n\nV roce 1949 byl Žertův statek znárodněn. V dobách socialistického hospodaření byl využíván JZD Křečhoř jako mechanizační středisko (dílny). Po navrácení majetku rodu Žertů (r. 1992), je kromě prvovýroby běžných plodin, na statku provozována i speciální výroba – pěstování jablek, hrušek a jahod. V roce 2000 zde byla otevřena Galerie Žertův Špejchar.\n\n\nKamhajek |\nKřečhoř (vč. osady Bříství) |\nKutlíře\n"}
{"id": "960845", "url": "https://cs.wikipedia.org/wiki?curid=960845", "title": "150 (číslo)", "text": "150 (číslo)\n\nSto padesát je přirozené číslo. Následuje po číslu sto čtyřicet devět a předchází číslu sto padesát jedna. Řadová číslovka je \"stopadesátý\". Římskými číslicemi se zapisuje CL.\n\nSto padesát je\n\n\n\n\n"}
{"id": "960881", "url": "https://cs.wikipedia.org/wiki?curid=960881", "title": "Eberhard Feik", "text": "Eberhard Feik\n\nEberhard Feik (23. listopadu 1943, Chemnitz – 18. října 1994, Oberried, Bádensko-Württembersko) byl německý herec, proslavený rolí Christiana Thannera, parťáka komisaře Schimanského v německém seriálu \"Místo činu\".\n\nFeik byl synem horníka a poštovní úřednice. Manželství bylo bohatě naplněno: pět dívek a kluk. V mládí později vzpomínal: „Byla jsem z nás šesti holek ta nejmladší.“ O herectví se nijak nezajímal. Fascinovaly ho motory, chtěl řídit vlaky, auta, letadla. Zlom nastal v dospělosti. Během studií anglistiky a germanistiky v Kolíně přešel na herectví. Po studiích hrál v městských divadlech v Kolíně, Krefeldu, Stuttgardu a Frankfurtu.\n\nV roce 1973 přijímá nabídku na na angažmá v berlínském divadle Theater am Halleschen Ufer. Feik se stěhoval do Berlína, aby měl více času na natáčení \"Místa činu\". Stává se však i úspěšně obsazovaným hercem dětských filmů (\"Die Vorstadtkrokodile\", \"Schöne lahme Ferien\" a \"Die Distel\"). Hrál velice dobře na několik hudebních nástrojů. Věnoval se režii a scénografii. Jako úspěšný herec se vracel do oblastních divadel a inscenoval díla Bertolta Brechta, Henrika Ibsena, Williama Shakespearea a Friedricha Schillera. Největší slávu získal rolí Christiana Thannera v seriálu \"Místo činu\". Celkem se zúčastnil natáčení 27 dílů a dvou celovečerních filmů. V roce 1988 utrpěl na place svůj první infarkt. Po vyšetření v nemocnici mu lékaři sdělili, že srdce je zajizvené a infarkt nebyl asi první.\n\nPo zotavení podstupuje operaci trojitého koronárního bypassu. V roce 1993 natáčí svůj poslední film \"Ein Mann am Zug\". O rok později, 18. října 1994 umírá ve Švýcarsku při projížďce na kole na svůj poslední infarkt. Je pohřben na hřbitově v Hofsgrundu.\n\nEberhard Feik byl ženatý s herečkou Anneli Wagner. Měli dvě dcery.\n"}
{"id": "960891", "url": "https://cs.wikipedia.org/wiki?curid=960891", "title": "Široká veža", "text": "Široká veža\n\nŠiroká veža ( ) je horský vrchol o nadmořské výšce 2461 m ve Vysokých Tatrách na Slovensku.\n\nPrvovýstup podnikli v roce 1896 Johann Hunsdorfer st. a József Déry. Vrchol je turisticky nepřístupný, nejbližší turisticky značené cesty vedou přes sedla Sedielko a Priečne sedlo. Stěna Široké věže je využívána pro horolezecké aktivity.\n"}
{"id": "960892", "url": "https://cs.wikipedia.org/wiki?curid=960892", "title": "Zadná Javorová dolina", "text": "Zadná Javorová dolina\n\nZadná Javorová dolina je nejvýše položená část Javorové doliny. Prochází jí zeleně značený turistický chodník z Tatranské Javoriny, který pokračuje přes Sedielko (2 372 m n.m.) na Téryho chatu a dále do Starého Smokovce.\n"}
{"id": "960895", "url": "https://cs.wikipedia.org/wiki?curid=960895", "title": "Vareškové pleso", "text": "Vareškové pleso\n\nVareškové pleso je menší pleso ve Veľké Studené dolině ve Vysokých Tatrách na Slovensku. Nachází se ve východní části doliny na konci ledovcového karu. Má rozlohu 0,2785 ha, je 117 m dlouhé a 39 m široké. Dosahuje maximální hloubky 1,5 m a objemu 1589 m³. Leží v nadmořské výšce 1834 m.\n\nPleso se nachází ve Vareškové kotlince. Na jihovýchodní straně vyčnívá nad plesem Slavkovská věžička. Na jihozápadě stoupá Dolinka nad Vareškovým plesom k Slavkovskému sedlu. Západně se na vyšším patře dolimy nachází Dlhé pleso. V okolí plesa se nachází kameny, skály, roste tam tráva a v ostrůvcích kosodřevina.\n\nPleso napájí z jihu Zbojnícky potok přítékající z Dlhé pleso. Odtéká na východ částečně pod sutí a je pravou zdrojnicí Veľkého Studeného potoka. Rozměry jezera v průběhu času zachycuje tabulka:\nPleso je přístupné pro veřejnost od 16. června do 31. října po turistické značce, která prochází nad severním břehem jezera a je přístupná:\n\n\n"}
{"id": "960899", "url": "https://cs.wikipedia.org/wiki?curid=960899", "title": "Dlhé pleso (Veľká Studená dolina)", "text": "Dlhé pleso (Veľká Studená dolina)\n\nDlhé pleso je karové pleso ve Velké Studené dolině ve Vysokých Tatrách na Slovensku. Má rozlohu 1,1175 ha, je 274 m dlouhé a 53 m široké. Dosahuje maximální hloubky 7,2 m a objemu 24 270 m³. Leží v nadmořské výšce 1894 m.\n\nPleso se nachází u Slavkovské galerie v Dlhé kotlině v horní části Velké Studené doliny. Jižně od plesa se zvedá hřeben, který vychází na severovýchod z Východní Slavkovské veže. Severně nad plesem stojí Zbojnícka chata.\n\nJe to stálé pleso bez povrchového přítoku. Napájí ho ze severozápadu Zbojnícky potok přítékající pod kamením a suťoviskem z Nižného Zbojníckeho plesa. Odtéká na východ a napájí Vareškové oko a později Vareškové pleso a je pravou zdrojnicí Veľkého Studeného potoka. Rozměry jezera v průběhu času zachycuje tabulka:\nPleso je přístupné pro veřejnost od 16. června do 31. října po turistické značce, která prochází nad severním břehem jezera.\n\n\n"}
{"id": "960900", "url": "https://cs.wikipedia.org/wiki?curid=960900", "title": "Vareškové oko", "text": "Vareškové oko\n\nVareškové oko je malé pleso, které se nachází v horní části Veľké Studené doliny ve výši 1860 m. Leží přímo na potoce, který vytéká z výše položeného Dlhého plesa. Za Vareškovým okem se potok vlévá do Vareškového plesa.\n"}
{"id": "960901", "url": "https://cs.wikipedia.org/wiki?curid=960901", "title": "Podhorany (okres Prešov)", "text": "Podhorany (okres Prešov)\n\nPodhorany jsou obec na Slovensku, v okrese Prešov v Prešovském kraji.\n\nV roce 2011 zde žilo 746 obyvatel.\n"}
{"id": "960902", "url": "https://cs.wikipedia.org/wiki?curid=960902", "title": "Sesterské plesá", "text": "Sesterské plesá\n\nSesterské plesá ( \"Sesterská plesa\") jsou soustavou dvou větších a jednoho menšího plesa ve Vysokých Tatrách, nacházející se u Zbojnické chaty v nadmořské výši okolo 1 960 m.\n\nPojmenování jezer ve Velké Studené dolině je matoucí a liší se především slovenská a polská terminologie. Poláci nazývají Sesterská plesa „\"Harnaskie Stawy\"“ (podle slova harnaś - vůdce zbojníků), ale řadí k nim i Starolesnianské pleso, Nižné Zbojnícké pleso a Malé Zbojnícké pleso. Podobná je situace s názvy německými a maďarskými (Kitaibel-tavak po botanikovi Pálu Kitaibelovi).\nPo z Tatranské Lomnice okolo Vodopádů Studeného potoka a Rainerovy chaty (2.10 hod. tam, 1.55 hod. zpět) a dále podél Veľkého Studeného potoka na Zbojnickou chatu (2.15 hod. tam, 1.45 hod. zpět) a odtud po (cca 10 min oběma směry). Trasa je středně náročná.\n\nPo (jednosměrná) z Téryho chaty přes Priečne sedlo (1.30 hod.) a dále dolů na Zbojnickou chatu (1.45 hod.) Trasa je náročná a na svém konci vede kolem ples.\n\n\n\n"}
{"id": "960903", "url": "https://cs.wikipedia.org/wiki?curid=960903", "title": "Starolesnianske pleso", "text": "Starolesnianske pleso\n\nStarolesnianske pleso ( \"Wyżni Harnaski Staw\", \" Fuchssee\", \"Fuchs-tó\") je ledovcové jezero ve Velké Studené dolině ve Vysokých Tatrách na Slovensku. Podle polského názvosloví náleží ke skupině Sesterských ples. Má rozlohu 0,7200 ha, je 130 m dlouhé a 70 m široké. Dosahuje maximální hloubky 4,2 m a objemu 10 588 m³. Leží v nadmořské výšce 1988 m.\n\nPleso se nachází 400 m nad Zbojníckou chatou v horní části Velké Studené doliny u žluté turistické značky od Téryho chaty na Zbojníckou chatu, která vede po západním břehu a za ní se prostírá Zbojnícka pláň. Jižně od plesa se zvedá vyvýšenina, za kterou se nachází Sesterské pleso. Na východě se pod skalním stupněm nachází nižší patro Veľké Studené doliny.\n\nJe to stálé bezpřítokové a beodtokové pleso. Náleží k povodí potoku tekoucího Zbojníckym spádem, který spolu se Sivým potokem a potokem ze Sesterského plesa vytváří levou zdrojnici Veľkého Studeného potoka. Rozměry jezera v průběhu času zachycuje tabulka:\nPleso je veřejnosti přístupné každoročně v období od 16. června do 31. října. žlutá turistická značkaprochází ve vzdálenosti 20 m od západního břehu jezera, avšak přímo k jezeru je přístup veřejnosti zakázán. Pěší přístup je možný:\n\n\n"}
{"id": "960905", "url": "https://cs.wikipedia.org/wiki?curid=960905", "title": "Sivé plesá", "text": "Sivé plesá\n\nSivé plesá (, , ) je označení tří ledovcových jezer nacházejících se ve Vysokých Tatrách pod Javorovým štítem na konci Veľké studené doliny nad Zbojníckou chatou v nadmořské výši okolo 2013 m. Jsou seřazena od severu k jihu od nejvýše položeného k nejníže položenému. Protéká skrze ně Sivý potok. Největší prostřední pleso má hloubku 4,8 m. Slovenské a polské pojmenování pochází ze zdánlivého zabarvení ples, které vyvolává zrcadlový odraz okolních štítů. Německé a maďarské pojmenování pochází od v okolí rostoucích česneku šerého a pažitky pobřežní.\n\n\n\n"}
{"id": "960907", "url": "https://cs.wikipedia.org/wiki?curid=960907", "title": "Riom", "text": "Riom\n\nRiom je francouzská obec v departementu Puy-de-Dôme v regionu Auvergne. V roce 2010 zde žilo 17 941 obyvatel. Je centrem arrondissementu Riom.\n\n\"Počet obyvatel\"\n\n"}
{"id": "960908", "url": "https://cs.wikipedia.org/wiki?curid=960908", "title": "Arequipa", "text": "Arequipa\n\nArequipa je druhé největší město v Peru a středisko departementu Arequipa, sídlo Ústavního soudu a „hlavní město justice“ Peru, známá také jako „Bílé město“ (\"la Ciudad Blanca\"). Leží na jihu země (zhruba 1000 km od Limy) na úbočí And a sopky Misti v nadmořské výšce okolo 2 300 m n. m. Městem protéká řeka Chili. V roce 2013 zde žilo 852 807 obyvatel.\n\nMěsto dal založit založeno 15. srpna 1540 pod názvem \"Villa Hermosa de Nuestra Señora de la Asunta\" conquistador Francisco Pizarro a 22. září 1541 španělský král Karel V. nařídil, aby se město jmenovalo \"Ciudad de Arequipa\". Název je hispanizovanou podobou původního názvu údolí, zřejmě kečujského. V období místokrálovství Peru se město vyznačovalo značkou oddaností španělské Koruně, za což si vysloužilo tituly jako „město velmi vznešené a věrné“ (\"Muy Noble y Muy Leal\").\n\nPo vyhlášení republiky na počátku 19. století se Arequipa naopak stala ohniskem lidových a demokratizačních povstání. Současně byla kolébkou mnoha slavných Peruánců: mj. se zde v roce 1936 narodil spisovatel Mario Vargas Llosa. Ve městě dnes působí na 15 univerzit, pouze jedna je však veřejná, ostatní soukromé. Historické centrum bylo roku 2000 zapsáno na seznam Světového dědictví UNESCO. Mezi nejcennější památky patří klášter svaté Kateřiny.\n\nArequipa je také obchodním a industriálním centrem peruánského jihu; funguje zde zejména textilní průmysl. Z obchodního hlediska je významná blízkost hranic Bolívie a Chile. Železnice z přístavu Mollendo přes Arequipu na náhorní plošinu u jezera Titicaca, postavená již v 70. letech 19. století, je využívána spíše okrajově.\n\n"}
{"id": "960911", "url": "https://cs.wikipedia.org/wiki?curid=960911", "title": "Medená veža", "text": "Medená veža\n\nMedená veža, česky Měděná věž je filmové drama režiséra Martina Hollého z roku 1970 natočená podle námětu Ivana Bukovčana. Pojednává o přátelství party horolezců Pirina, Starce (zvaného \"R\") a Valéra ve Vysokých Tatrách. Tento film je považován za jeden ze skvostů slovenské kinematografie. Volným pokračováním je film Orlie pierko z roku 1971.\n\nDobrodružno-romantický film vypráví příběh tří kamarádů - Valéra, Pirina a \"R\", kteří pracují společně na jedné vysokohorské chatě ve Vysokých Tatrách. Jejich poklidný život však naruší příchod mladých studentek, mezi nimiž je i Saška, do které se jeden z kamarádů - Pirin - bezhlavě zamiluje. Pirin a Saška se vezmou a Saška zůstává na chatě s třemi kamarády, což vede k mnohým rozporům a konfliktům vedoucím až k tragickému konci.\n\nMartin Hollý ml. natočil film podle námětu a scénáře Ivana Bukovčana. Jde o jeden z příběhů Bukovčanovho tzv. Tatranského triptychu, jehož součástí jsou ještě Orlie pierko a Stratená dolina.\n\nPříběh ve filmu vypráví retrospektivně jeden ze tří kamarádů - \"R\", kterého ztvárnil Ivan Mistrík. Kromě dalších hereckých představitelů - Štefana Kvietika, Ivana Rajniaka a Emílie Vášáryové důležitou roli ve filmu má především tatranská příroda. Film natáčel kameraman Karol Krška na barevný, širokoúhlý materiál, což umožnilo posílit sugestivnost záběrů krajiny. Film byl natočen za pomoci správy TANAP a Horské služby ve Vysokých Tatrách.\nVe filmu je snadno rozeznatelný minimalistický režijní rukopis Martina Hollého.\n\nPublicista Jozef Bernát ve své recenzi v časopise \"Film a divadlo\" snímek pochválil: \"Klidným a majestátním scenériím Vysokých Tater, jimiž se pokocháte díky širokoúhlé kameře a kvalitnímu Eastmancoloru, odpovídá i tradiční dramatický oblouk příběhu, po kterém divák projde s napětím až k závěru.\" Na konci své recenze dodává, že Martin Hollý vytvořil \"solidní film, který mu nenadělá ostudu ani po vítězství v Monte Carlo a za který mu bude náš divák upřímně vděčný. V žebříčku posledních děl Koliby dostává se Měděná věž na přední příčku naší skromné produkce.\"\n\nTo, že film zůstal aktuální, si myslí Zuzana Mistríková: \"Projekce na 18. MF horských filmů však nedýchala nostalgií. V sále seděli diváci všech generací. Byla v pravém slova smyslu oslavou slovenského filmu. Byla důkazem, že dobrý film se stává součástí života lidí, součástí historie místa, kde vznikal. Že jeho tvůrci a herečtí představitelé provázejí diváky jejich životy. Umožnily jim prožít s postavami příběh, který se v něčem podobá jejich vlastním příběhům a prožili ho na místech, které znají. Pokud by se mě dnes někdo zeptal, proč má vznikat slovenský film, vyprávěla bych mu můj zážitek z 15. října. Z promítání čtyřicet let starého filmu, který milují jeho vrstevníci a který objevují stále nové a nové generace diváků. Který je srostlý s konkrétním místem a srozumitelný všude na světě. Který je v pravém slova smyslu kultovní. Filmu, jaké potřebujeme,\" napsal Mistríková na serveru Film.sk.\n\nRežisér Martin Hollý v jednom z mnoha rozhovorů vzpomínal na natáčení měděné věže: \"Nikdo si neumí představit, co to znamená natočit horský film. Byli jsme mnohdy doslova zakováni do horských stěn, štáb mohl točit tak dvě, tři hodiny, pak zpravidla přišla mlha ... A herci, kteří celou noc cestovali z Prahy, pravidelně zdolávali horolezecké túry. Ale protože jsem chtěl tenhle film natočit už dlouho, z jakéhosi pocitu dluhu k Tatrám, nakonec se nám všem spolu s přírodními živly ho podařilo dokončit.\"\n\nŠtefan Kvietik si v rámci čtvrtého ročníku Marmota festivalu v Bratislavě zavzpomínal na film, od jehož vzniku v té době uběhlo 40 let: \"U tohoto titulu mám vždy dva rozporuplné pocity. Cítím radost, že jsem měl možnost dělat na tomto projektu s takovými lidmi, kteří se tam prezentovali. Ale na druhé straně je mi smutno, že už tyto herce z měděnky nemohu potkat.\"\n\n\n\n\n"}
{"id": "960913", "url": "https://cs.wikipedia.org/wiki?curid=960913", "title": "Únos Michala Kováče mladšího", "text": "Únos Michala Kováče mladšího\n\nTzv. únos Michala Kováče ml. byl kauzou, ve které byl syn prezidenta Slovenska Michala Kováče násilně zavlečen do rakouského Hainburgu. Událost se odehrála 31. srpna 1995. Z provedené akce byla podezřelá Slovenská informační služba pod vedením Ivana Lexy.\n\nPodle policejního vyšetřování důstojník SIS Ján Takáč 31. srpna 1995 odpoledne cestoval do Hainburgu. Telefonicky (a anonymně) oznámil rakouské policii, že se před hainburskou policejní stanicí v zaparkovaném Mercedesu nachází člověk, na kterého je vydán mezinárodní zatykač. Šlo o uneseného, ​​zbitého a do bezvědomí opilého Michala Kováče mladšího.\n\nDůsledkem únosu mělo být zřejmě odstoupení prezidenta Michala Kováče z funkce, což mohlo být snahou tehdejší vlády kvůli neustálým konfliktům mezi ní a prezidentem. Prezident však ve funkci zůstal až do konce funkčního období. Do ukončení funkčního období prezidenta Kováče se nepodařilo zvolit nového prezidenta, proto po 3. březnu 1998 převzala část jeho kompetencí vláda a její předseda. Hned první den premiér Vladimír Mečiar využil získané prezidentské pravomoci a udělil amnestii pro pachatele únosu. Dne 7. července 1998 vyhlásil Mečiar ještě jednu amnestii na stejné skutky.\n\nTyto amnestie v kombinaci s několika výměnami vyšetřovatelů způsobily, že kauza nebyla nikdy zcela vyšetřena a právně dotažena do konce. 20. prosince 2002 Nejvyšší soud SR zamítl stížnost Generální prokuratury proti zastavení vyšetřování. Odvolání proti tomuto rozhodnutí není možné.\n\nV Národní radě Slovenské republiky proběhlo od roku 2002 několik hlasování o zrušení tzv. Mečiarových amnestií, platných od roku 1998. Pro návrh v r. 2002 hlasovalo 78 poslanců koalice vlády Ivety Radičové, potřebných bylo však 90 hlasů.\n\nUdálost je zpracována v první knize slovenského spisovatele Dominika Dána \"Popel všechny zarovná\" z roku 2005. Kniha nebyla označena jako popis skutečného příběhu. \n\nKauza je zachycena také ve filmu \"Únos\" Mariany Čengel Solčanské z roku 2017 a dokumentárních snímcích \"Mečiar\" od Terezy Nvotové z roku 2017 a \"Skutok sa stal\" od Barbory Berezňákové z roku 2019.\n\n"}
{"id": "960914", "url": "https://cs.wikipedia.org/wiki?curid=960914", "title": "Róbert Remiáš", "text": "Róbert Remiáš\n\nRóbert Remiáš (22. květen 1970, Bratislava – 29. duben 1996, Bratislava) byl slovenský policista, později podnikatel. Jeho vražda je spojována s jednou z neobjasněných kauz během období vlády Vladimíra Mečiara v letech 1994-1998. \n\nNarodil se 22. května 1970 v Bratislavě jako Róbert Michalík. Když měl 3 roky, jeho rodiče se rozvedli. V jeho devíti letech se jeho matka podruhé provdala a v roce 1988 proto přijal na vlastní žádost příjmení Remiáš po nevlastním otci.<ref name=\"http://www.szcpv.org/05/r5.html\">http://www.szcpv.org - Výpověď matky Róberta Remiáše (Online)</ref>\n\nAbsolvoval střední školu pohraniční stráže v Holešově. Během studia se stal blízkým přítelem Oskara Fegyverese. Později spolu sloužili v útvaru pohraniční stráže v Devínské Nové Vsi u Bratislavy. Následně začali společně pracovat na kriminální policii a zároveň studovat právo na policejní akademii. Oskar Fegyveres odešel od policie k SIS. Zanedlouho na to odešel od policie i Remiáš, který následně začal podnikat.\n\nFegyveres byl korunním svědkem v kauze únosu Michala Kováče mladšího do Rakouska. Ve své výpovědi vyšetřovatelům řekl, že na únosu se podílela SIS. Následně však z obavy o svůj život s Remiášovou pomocí utekl do zahraničí, přičemž s ním zůstal v kontaktu. Remiáš byl následně sledován a podle více svědectví vyjadřoval také strach o svůj život.\n\nZahynul 29. dubna 1996 kolem 22:15 po výbuchu automobilu značky BMW na křižovatce ulic Karloveská, Botanická a Devínska cesta - na následky šoku a popálenin. Vyšetřování prokázalo, že příčinou výbuchu automobilu na kombinovaný benzínový i plynový pohon bylo asi 150 až 200 g výbušniny.\n\nRemiáš byl pohřben 13. července 1996. Jeho vražda zůstala dodnes nevyjasněna.\n\nV souvislosti s vraždou byl obviněn tehdejší ředitel SIS Ivan Lexa, kterého později soud zprostil obvinění. Další obviněný Imrich Oláh byl pravděpodobně zavražděn několik měsíců poté. Třetí obviněný Jozef Roháč, vyšetřovaný i pro podezření z dalších vražd, byl zadržen v Česku a později převezen do Maďarska.\n\nVražda Róberta Remiáše je zpracována i v první knize slovenského spisovatele Dominika Dána \"Popel všechny zarovná\" z roku 2005. Kniha nebyla označena jako popis skutečného příběhu. Zavražděný Remiáš vystupuje v knize pod jménem Róbert Eliáš.\n\nPříběh únosu Michala Kováče mladšího a smrti Róberta Remiáše je zachycen také ve filmu Únos Mariany Čengel Solčanské z roku 2017.\n\nAktuálně také ve snímku filmu Mečiar.\n"}
{"id": "960915", "url": "https://cs.wikipedia.org/wiki?curid=960915", "title": "Kapušanský hrad", "text": "Kapušanský hrad\n\nKapušanský hrad () je zřícenina hradu nad obcí Kapušany, nad cestou do Bardejova. Je situována na skalním výběžku vrchu Zámčisko.\n\nNa poměrně strmém kopci, na místě starého slovanského hradiště postavili ve 13. století hrad, který měl chránit královskou cestu vedoucí z Prešova na sever. Jeho prvním majitelem byl rod Moglód. Po jeho vymření přešel do majetku královské komory a jeho velitelem se stal Jindřich Tarczay, stoupenec Matúše Čáka. V roce 1312 během bojů mezi Karlem Robertem a Matúšem Čákem byl hrad pobořen. Kolem roku 1410 ho získal Andrej Kappa, který postavil nový opevněný objekt. V souvislosti s tureckým nebezpečím hrad v druhé polovině 16. století opevnili a přestavěli, aby vyhovoval požadavkům nové vojenské techniky. V roce 1685 ho dobyl Imrich Thököly, ale v témže roce ho znovu dobylo císařské vojsko. Začátkem 18. století se hradu zmocnil Telekessy, velitel vojsk Františka II. Rákociho, který hrad v roce 1709 podpálil. Roku 1712 byl provizorně opraven, ale už v roce 1715 ho na základě rozhodnutí sněmu zbourali.\n\nHrad má převážně pravoúhlou dispozici, sestávající z horního hradu a předhradí. Přístupný je ze severu, v místech, kde se nachází brána, kterou střežila vstupní věž, jejíž základy jsou v terénu ještě viditelné. Předhradí chránila vysoká kamenná zeď, sledující tvar terénu. Z jeho vnitřní strany stály hospodářské budovy. Vlastní hrad zpřístupnila další brána, orientovaná na severovýchod, zabezpečená hranolovou věží. Po její levé straně táhne zeď opevnění, která ohraničuje vlastní nádvoří hradu, odlehčené z vnitřní strany třemi velkými slepými arkádami. Na nejvyšším bodě stály dvě věže, obytná a obranná, spojené dalšími budovami a byly o patro výš než ostatní výstavba.\n\nDodnes stojí do značné výšky kamenné zdi. Na některých je ještě vidět zbytky omítek, jinde se částečně zachovaly kamenná ostění oken, střílen a portálů. Dodnes jsou v některých částech konzole, které nesly pavlače nebo dřevěné stropy, lze identifikovat místa, kde byl krb a místy je vidět i náběhy kleneb. V tloušťce zdiva věže je zachován prevét (středověký záchod). Na hradební zdech jsou kamenné krakorce, které kdysi nesly trámový strop místnosti. Na hradbách jsou střílny se širokou špaletou.\n\nOd roku 2012 probíhají práce na obnově hradu. Díky projektu Záchrana kulturního dědictví zde našli práci lidé, kteří byli dosud evidováni jako uchazeči o zaměstnání. V prvním roce to bylo 20 nezaměstnaných.\n\n\n"}
{"id": "960917", "url": "https://cs.wikipedia.org/wiki?curid=960917", "title": "Mariánské náměstí (Žilina)", "text": "Mariánské náměstí (Žilina)\n\nMariánské náměstí () je náměstí v historickém centru Žiliny.\n\nStřed města byl v roce 1987 zákonem Slovenské národní rady prohlášen za Městskou památkovou rezervaci, kterou tvoří Mariánské náměstí čtvercového tvaru o rozměrech přibližně 100 x 100 metrů, devět uliček, které z něj vycházejí, a dalších dvanáct ulic, které tvoří kruh kolem náměstí.\n\nMariánské náměstí je typické svými domy, které mají patro vysunuté na arkádách a pod nimi vznikly prostory podloubí, lidově nazývané „Laubne“. V nich byly obchody a pracovali zde řemeslníci. Domy mají dodnes zachovány původní, gotické sklepy. Vznik náměstí se datuje před rok 1300. Všechny domy měly do požáru v roce 1886 štítové střechy. Tyto se dnes za pomoci města Žilina obnovují. V současnosti je náměstí součástí pěší zóny a konají se zde různé oslavy. Přes léto je celé náměstí lemováno zahrádkami.\n\nVe středu náměstí je socha Neposkvrněné Panny Marie, která byla postavena na počest rekatolizace v roce 1738. Socha je umístěna na podstavci s reliéfem svatého Floriána, patrona hasičů. Za sochou se nachází malý park. V rámci rekonstrukce náměstí byly obnoveny i dvě historické studny, ve kterých se voda nachází v hloubce asi 12 metrů.\n\nDomem číslo 1 na náměstí je Radnice města Žilina na jeho východní straně, ačkoli vchod do budovy je z Radniční ulice.\n\nRadnice prošla několika stavebními úpravami. Dnešní podoba radnice je z roku 1890. Poslední přestavba se uskutečnila v letech 1992–1993. I v budově radnice jsou původní gotické sklepy. Na radnici dnes sídlí primátor města a jsou zde reprezentační prostory, v nichž zasedá zastupitelstvo a konají se sňatkové obřady. V přízemí radnice je busta Andreje Hlinky (1864-1938) s citací básně Andreje Žarnova. Zajímavostí je zvonkohra na průčelí budovy, která od roku 1994 hraje melodie po odbití každé celé hodiny.\n\nNa západní straně náměstí vyniká římskokatolický Kostel Obrácení sv. Pavla a klášter jezuitů. Kostel byl dokončen v roce 1754. Dvouvěžová barokní stavba je jednolodní. Věže jsou vysoké 32 metrů. Hlavní oltář je barokní, autorem obrazu sv. Pavla je známý slovenský malíř Jozef Božetech Klemens (1817-1883). Na stěně kláštera je pamětní tabule věnovaná nitranského biskupovi Josefovi Vurumovi (1763-1838) a pamětní tabule věnovaná Řádu sester sv. Vincenta za záchranu devíti židovských dětí během války.\n"}
{"id": "960918", "url": "https://cs.wikipedia.org/wiki?curid=960918", "title": "Oliver Práznovský", "text": "Oliver Práznovský\n\nOliver Práznovský (* 15. února 1991) je slovenský fotbalový obránce, od léta 2017 hráč klubu FK Luč-Energija Vladivostok.\nMimo Slovensko působil na klubové úrovni v Polsku, od léta 2017 je v Rusku.\n\nNa Slovensku působil v klubech Inter Bratislava, MŠK Žilina, MŠK Rimavská Sobota a MFK Ružomberok.\n\nSezónu 2010/11 strávil na hostování v Rimavské Sobotě (ze Žiliny). V létě 2011 odešel do Ružomberoku, kde zpočátku pendloval mezi B-týmem a A-mužstvem. Po zrušení B-týmu se stal stabilním členem „áčka“ vedeného trenérem Ladislavem Šimčem. V listopadu 2012 prodloužil s klubem smlouvu do léta 2015.\nV červnu 2015 v klubu po vypršení smlouvy skončil.\n\nPoté si v září 2015 našel angažmá v polském klubu GKS Katowice. Zde strávil dvě sezóny.<br>\nV červenci 2017 přestoupil do ruského druholigového klubu FK Luč-Energija Vladivostok.\n\nPráznovský je bývalým mládežnickým reprezentantem Slovenska. Ve výběru do 21 let pod trenérem Ivanem Galádem se zúčastnil kvalifikace na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku. Oba barážové zápasy skončily shodnými prohrami slovenského týmu 0:2.\n\n"}
{"id": "960920", "url": "https://cs.wikipedia.org/wiki?curid=960920", "title": "Lia Valková", "text": "Lia Valková\n\nLia Valková (* 1. prosince 1945 Rozsíčka) je bývalá synodní kurátorka Českobratrské církve evangelické.\n\nV civilních zaměstnáních pracovala jako účetní; do důchodu odešla roku 2001.\n\nV letech 1985–2010 byla kurátorkou sboru ČCE v Českém Brodě. Je členkou dozorčí rady Diakonie Českobratrské církve evangelické.\n\nOd roku 2001 je členkou rady občanského sdružení LECCOS v Českém Brodě, které rozvíjí sociální služby a aktivity pro rodiny, děti a mládež.\n"}
{"id": "960941", "url": "https://cs.wikipedia.org/wiki?curid=960941", "title": "Coffman", "text": "Coffman\n\nPříjmení Coffman nosí více různých osob:\n\n"}
{"id": "960942", "url": "https://cs.wikipedia.org/wiki?curid=960942", "title": "Marek Kysela", "text": "Marek Kysela\n\nMarek Kysela (* 10. července 1992, Rokycany) je bývalý český fotbalový obránce, který naposled působil v českém prvoligovém klubu FK Baumit Jablonec.\n\nV roce 2008 odešel z plzeňského juniorského týmu do italského velkoklubu Interu Milán. Zde hrával také v juniorském týmu (Primavera), trenér José Mourinho mu dal příležitost i v přípravném zápase A-mužstva. V Interu se sešel se slovenským hráčem Jakubem Vojtušem.\n\nV červnu 2012 se vrátil do České republiky, přestoupil do severočeského klubu FK Baumit Jablonec. V sezóně 2012/13 s klubem získal český fotbalový pohár.\n\nV lednu 2018 ukončil ze zdravotních důvodů profesionální kariéru.\n\nMarek Kysela nastupoval za české reprezentační výběry od kategorie do 16 let. V „jedenadvacítce“ debutoval 25. dubna 2012 na stadionu NTC Senec v přátelském utkání proti domácímu Slovensku (výhra ČR 2:1). Trenér Jakub Dovalil mu dal příležitost ve druhém poločase.\n\n"}
{"id": "960943", "url": "https://cs.wikipedia.org/wiki?curid=960943", "title": "Ondřej Macek (teolog)", "text": "Ondřej Macek (teolog)\n\nOndřej Macek (* 11. dubna 1980 Praha) je duchovní Českobratrské církve evangelické.\n\nEvangelickou teologii a historii studoval v Praze, Vídni a Lipsku. Doktorát získal na ETF UK na základě disertace \"Praxis pietatis haereticorum\", kterou psal u Pavla Filipiho. Odborně se zabýval evangelickou identitou, zbožností a dílem Martina Luthera.\n\nOd roku 2009 je farářem sboru ČCE v Nosislavi. Zde se mj. podílel na vybudování Chráněného bydlení Nosislav.\n\n\n"}
{"id": "960949", "url": "https://cs.wikipedia.org/wiki?curid=960949", "title": "Tipuana bolívijská", "text": "Tipuana bolívijská\n\nTipuana bolívijská (\"Tipuana tipu\") je druh rostliny z čeledi bobovité a jediný druh svého rodu. Je to krásně kvetoucí strom se zpeřenými listy a jasně žlutými motýlovitými květy, svým vzhledem poněkud připomínající čimišník stromovitý. Pochází ze subtropických oblastí Bolívie a Argentiny a je pěstován v Jižní Americe i jinde po světě jako okrasná a pouliční dřevina.\n\nTipuana je rychle rostoucí, poloopadavý, beztrnný, až 35 metrů vysoký strom se širokou korunou. Kmen dosahuje ve volné přírodě průměru až 1,75 metru a na bázi bývají opěrné pilíře. Listy jsou lichozpeřené, složené z podlouhle vejčitých až eliptických, polokožovitých, na vrcholu mělce vykrojených lístků. Palisty jsou drobné a opadavé. V suchém období listy někdy opadávají. Květy jsou zářivě žluté, uspořádané ve vrcholových, volných latách. Kalich je protažený, zvonkovitý, na bázi trubkovitý, zakončený 5 krátkými a širokými laloky. Horní 2 laloky jsou široké, téměř tupé, spodní 3 jsou trojúhelníkovité. Pavéza je velmi široká, nazpět ohnutá. Křídla jsou podlouhlá a o něco delší než pavéza. Člunek je krátký, tupý. Tyčinek je 10 a jsou dvoubratré. Semeník je krátce stopkatý, hedvábně chlupatý a obsahuje 1 nebo několik vajíček. Čnělka je krátká a zahnutá a nese vrcholovou bliznu. Plody jsou křídlaté, typu samara, nepukavé, kožovité. Na bázi plodu jsou 1 až 3 protáhlá semena, na vrcholu je křídlo.\n\nTipuana se vyskytuje v Bolívii a v teplých oblastech Argentiny. Roste i v Brazílii, výskyt je však považován za nepůvodní.\n\nTipuana je pěstována v mnohých jihoamerických městech jako okrasný strom. Je vysazována i v jiných subtropických oblastech světa, např. v Alžírsku, v jižní Francii, na Floridě a v Kalifornii. Používá se jako stínící dřevina, pouliční strom, také do větrolamů, na ochranu půdy před erozí a k zalesňování. Pěstované stromy většinou nepřesáhnou výšku 10 metrů. Snáší suché podmínky i mírné zasolení a prospívá v hlubších půdách. Ve vlhkých tropech se mu nedaří. Listy jsou výživné a jsou používány jako doplňkové krmivo např. pro kozy.\n\nTipuana poskytuje také dřevo, ceněné zejména v truhlářství a známé pod jménem \"tipa\" nebo \"tipa blanca\". Slouží též jako topivo i na výrobu dřevěného uhlí.\n\n"}
{"id": "960951", "url": "https://cs.wikipedia.org/wiki?curid=960951", "title": "Moderní studio (divadlo)", "text": "Moderní studio (divadlo)\n\nModerní studio, byla experimentální divadelní scéna, kterou vytvořil režisér Jiří Frejka začátkem roku 1929 po zániku divadla Dada.\n\nPo zániku divadla Dada založil režisér Jiří Frejka novou divadelní scénu – Moderní studio, kam přešli spolu s ním někteří členové divadla Dada, včetně E. F. Buriana a Miloše Hlávky. Zahájení pravidelné činnosti studia proběhlo dne 10. února 1929 v pražské Umělecké besedě.\n\nV programu divadla, který vyšel v propagačním letáku \"Živé divadlo\" č. 1 dne 15. března 1929, uvedl Jiří Frejka, že „Moderní studio je svobodnou a zásadně nepolitickou tribunou mladého českého divadelního umění“. \"Živé divadlo\", redigované Frejkou, mělo vycházet každý pátek a být k dispozici zdarma. Moderní studio se nechtělo specializovat, chtělo využívat všestranně připravených herců, kteří uměli zpívat, hrát a tančit. Přesto se E. F. Burian snažil, aby se v divadle objevila aktuální politická satira. Program divadla znamenal příklon k repertoáru velkých scén, byly zde užity konstruktivistické prvky a civilní lyrika, Frejka zde již nejevil zájem o novou avantgardní dramatiku.\n\nV novém divadle se Jiří Frejka stal uměleckým šéfem, E. F. Burian dramaturgem hudby a voicebandu. Choreografem se stala Jarmila Kröschlová. Výtvarníky, se kterými divadlo spolupracovalo byli mj. Otakar Mrkvička, František Muzika, František Zelenka a Jan Zrzavý. Hudební složku měli s E.F.Burianem na starosti např. Jaroslav Ježek a Iša Krejčí. V hereckém souboru se objevili Bohuš Záhorský, Václav Trégl, Jiří Vasmut, Milada Matysová, Lola Skrbková, Josef Skřivan, František Vnouček a další. Jako host zde vystupoval v roli Romea v Shakespearově hře \"Romeo a Julie\" herec Ladislav Boháč. Výrazným prvkem bylo uplatnění Burianova voicebandu, který se stal stálou součástí inscenací, i když jeho přísně stylizovaný a rytmizovaný projev příliš neodpovídal lyricky laděnému stylu Frejkových režií. Herci dostávali za své angažmá částku typickou pro tehdejší malá divadla, 600 Kč měsíčně a to za předpokladu, že byly k dispozici peníze.\n\nV závěru roku 1929 se divadlo dostalo do materiálních a finančních potíží. V srpnu 1929 odešel E. F. Burian do brněnského Národního divadla, při kterém vytvořil samostatné studio, a spolu s ním odešli do Brna z Moderního studia i Bohuš Záhorskýa Jožka Šaršeová. Jiří Frejka hledal angažmá ve smíchovské Aréně, což se však nepodařilo, nakonec se stal asistentem K. H. Hilara v Národním divadle v Praze.\n\n\n"}
{"id": "960952", "url": "https://cs.wikipedia.org/wiki?curid=960952", "title": "Rusko dnes", "text": "Rusko dnes\n\nRusko dnes (rusky Россия сегодня) je název tiskové agentury, která byla zřízena na přelomu roku 2013 a 2014 prezidentským výnosem Vladimira Putina (v prosinci 2013).\n\nTisková agentura má sice stejný název jako televizní stanice RT (dříve \"Russia Today\"), nicméně s ní není žádným způsobem propojena.\n\nAgentura vznikla sloučením portálu Hlas Ruska a tiskové agentury RIA Novosti. Mediálně (především v Evropě) je tento krok často interpretován jako likvidace druhé zmíněné agentury a zpřísnění dohledu nad tiskem, nicméně ruské zdroje výnos prezidenta Putina o uvedeném opatření označují jako sloučení těchto institucí. Jako následovník Hlasu Ruska vznikla agentura Sputnik.\n"}
{"id": "960953", "url": "https://cs.wikipedia.org/wiki?curid=960953", "title": "Boeing 747 Dreamlifter", "text": "Boeing 747 Dreamlifter\n\nBoeing 747 Dreamlifter je dopravní nákladní letoun vyvinut z Boeingu 747, bývalého největšího dopravního letadla na světě. Boeing 747 Dreamlifter letadlo s největším objemem nákladového prostoru na světě, byl vyroben pro přepravu velkých dílů letounu Boeing 787 Dreamliner od subdodavatelů k závěrečné montáži. Objem má 1840 m, což je o 620 m více než má největší letoun světa Antonov An-225 Mrija.\n\n\n"}
{"id": "960955", "url": "https://cs.wikipedia.org/wiki?curid=960955", "title": "Pryskyřník horský", "text": "Pryskyřník horský\n\nPryskyřník horský (\"Ranunculus montanus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–30 (zřídka až 50) cm s krátkým lysým oddenkem. Lodyha je přímá. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla na obrysu okrouhlá, lesklá, nejčastěji trojdílná (členěná do 2/3 až 5/6) s nepříliš hluboko členěnými úkrojky. Lodyžní listy jsou pěti až sedmidílné, lysé nebo jen roztroušeně chlupaté, v létě a na podzim v průměru s 1–8 chlupy na mm². Úkrojek lodyžního listu asi uprostřed nejširší, eliptický až úzce kopinatý, méně než 7x delší než široký. Květy jsou žluté, asi 2,5–3,5 cm v průměru. Kališních lístků je 5, vně chlupaté. Korunní lístky jsou žluté. Kvete v dubnu až v srpnu, řidčeji až v září. Plodem je nažka, na vrcholu zakončená krátkým zobánkem (cca 1/3 až 1/6 délky nažky. Nažky jsou uspořádány do souplodí. Počet chromozomů je 2n=32.\n\nPryskyřník horský je rozšířen převážně a s jistotou ve východních a centrálních Alpách, možná i jinde, ale některé údaje se mohou vztahovat k příbuzným druhům okruhu. Většinou vyhledává vápnité substráty a vyskytuje se v montánním až alpínském stupni. V České republice neroste. Na Slovensku v Karpatech rostou příbuzné druhy.\n\n \n"}
{"id": "960963", "url": "https://cs.wikipedia.org/wiki?curid=960963", "title": "August Hackel", "text": "August Hackel\n\nAugust Hackel (21. srpna 1863 Štětí – 14. prosince 1932 Ústí nad Labem) byl rakouský a český právník a politik německé národnosti, na počátku 20. století poslanec Českého zemského sněmu.\n\nProfesí byl právníkem, politikem a veřejným a hospodářským činitelem. Vystudoval gymnázium v Litoměřicích a pak práva na německé Karlo-Ferdinandově univerzitě v Praze. Potom ho ve své právní kanceláři zaměstnal českoněmecký předák Franz Schmeykal. Roku 1903 přešel do firmy Schicht v Ústí nad Labem. Po třicet let v ní působil jako právní poradce a zasedal v správní radě. Roku 1906 dohlížel na transformaci podniku z rodinné firmy na akciovou společnost.\n\nJeho manželkou byla Josefine Hackel. Jejich syn Wilhelm Hackel působil jako tajemník továrníka Schichta, dcera Berti byla manželkou ředitele cukrovaru.\n\nByl aktivní i veřejně a politicky. Zasedal v ústeckém obecním zastupitelstvu a byl členem okresního výboru (v době světové války dokonce i jako okresní starosta). Počátkem 20. století se zapojil i do zemské politiky. Ve volbách v roce 1901 byl zvolen v kurii městské (volební obvod Teplice, Ústí nad Labem) do Českého zemského sněmu. Politicky patřil k Německé pokrokové straně (němečtí liberálové). Mandát obhájil ve volbách v roce 1908, za týž obvod.\n\nPo vzniku Československa byl členem předsednictva \"Svazu německého průmyslu v ČSR\" a předsedou \"Svazu chemického průmyslu\". Zastával i funkci předsedy správní rady pojišťovny \"Elbeversicherunggesellschaft\" v Praze a zasedal ve vedení Měšťanského pivovaru v Ústí.\n\nZemřel v prosinci 1932, po \"dlouhé a zákeřné chorobě\". Podle jiné dobové zprávy se ale ještě den před svým skonem věnoval pracovním záležitostem, teprve po příchodu domů byl stižen smrtelným onemocněním, které je popisováno jako \"mozková obrna\" (Gehirnlähmung). Smuteční rozloučení se konalo v rodném Štětí, kde byl také Hackel na místním hřbitově pohřben.\n"}
{"id": "960965", "url": "https://cs.wikipedia.org/wiki?curid=960965", "title": "Miles Kane", "text": "Miles Kane\n\nMiles Kane (* 17. března 1986) je britský zpěvák a kytarista. V letech 2004 až 2007 byl členem skupiny The Little Flames a následně dva roky působil v kapele The Rascals. Od roku 2007 je rovněž členem superskupiny The Last Shadow Puppets. V roce 2011 vydal své první sólové album nazvané \"Colour of the Trap\"; druhé \"Don't Forget Who You Are\" následovalo o dva roky později.\n\nJeho píseň \"Don't Forget Who You Are\" ze stejnojmenného alba je součástí soundtracku fotbalové hry FIFA 14.\n\nMiles fandí Liverpoolu, přestože dlouhodobě fandil Manchesteru United.\n\n\n\n\n"}
{"id": "960966", "url": "https://cs.wikipedia.org/wiki?curid=960966", "title": "Lausannská škola", "text": "Lausannská škola\n\nLausannská ekonomická škola, někdy označována jako Matematická škola, odkazuje na neoklasickou ekonomii myšlenkového okolí Léona Walrasa a Vilfreda Pareta. Ústředním rysem Lausannské školy byla její vývojová obecná teorie rovnováhy. Polský ekonom Leon Winiarski prý byl také členem Lausannské školy.\n"}
{"id": "960968", "url": "https://cs.wikipedia.org/wiki?curid=960968", "title": "Fotbalista roku (Izrael)", "text": "Fotbalista roku (Izrael)\n\nOcenění Fotbalista roku je v Izraeli udělováno od roku 1965 deníkem Ma'ariv na konci sezóny. \n\nAktuálním vítězem za sezónu 2012/13 je Eliran Atar z Maccabi Tel Aviv.\n\nZdroj:\n\nVysvětlivky:\n\n"}
{"id": "960969", "url": "https://cs.wikipedia.org/wiki?curid=960969", "title": "Ranunculus villarsii", "text": "Ranunculus villarsii\n\nRanunculus villarsii je druh rostliny z čeledi pryskyřníkovité (\"Ranunculaceae\"), z příbuzenstva pryskyřníku horského (\"Ranunculus montanus\" agg.).\n\nJedná se o vytrvalou rostlinu dorůstající nejčastěji výšky 12–20 cm s krátkým lysým oddenkem. Lodyha je přímá. Listy jsou střídavé, přízemní jsou dlouze řapíkaté, lodyžní jsou víceméně přisedlé. Čepele přízemních listů jsou zpravidla na obrysu okrouhlá, matná, nejčastěji trojdílná (členěná do 2/3 až 5/6) s bočními úkrojky členěnými asi do poloviny. Lodyžní listy jsou troj až pětidílné, celkem hustě chlupaté, v létě a na podzim v průměru s 8–20 chlupy na mm². Úkrojek lodyžního listu je nejširší v dolní třetině, čárkovitý až vejčitě kopinatý. Květy jsou žluté. Kališních lístků je 5, vně chlupaté. Korunní lístky jsou žluté. Kvete v květnu až v srpnu. Plodem je nažka, na vrcholu zakončená krátkým zobánkem (cca 1/3 až 1/6 délky nažky). Nažky jsou uspořádány do souplodí. Počet chromozomů je 2n=16.\n\n\"Ranunculus villarsii\" roste především v západních až centrálních Alpách. Většinou se vyhýbá vápnitým substrátům a vyskytuje se v montánním až alpínském stupni. V České republice neroste. Na Slovensku v Karpatech rostou příbuzné druhy.\n"}
{"id": "960972", "url": "https://cs.wikipedia.org/wiki?curid=960972", "title": "Patrick Wolf", "text": "Patrick Wolf\n\nPatrick Wolf (* 30. června 1983) je britský hudebník. Své první album nazvané \"Lycanthropy\" vydal v roce 2003 a do roku 2012 jich vydal dalších pět − zatím poslední nazvané \"Sundark and Riverlight\" vyšlo v říjnu 2012. V roce 2013 odehrál turné jako člen doprovodné skupiny zpěvačky Patti Smith.\n\n\n"}
{"id": "960973", "url": "https://cs.wikipedia.org/wiki?curid=960973", "title": "Mala Vyska", "text": "Mala Vyska\n\nMala Vyska (; – \"Malaja Viska\") je město v Kirovohradské oblasti na Ukrajině. Leží na břehu Malé Vysy (přítok Velké Vysy) sedmnáct kilometrů na jih od Novomyrhorodu a 61 kilometrů západně od Kropyvnyckého, správního střediska celé oblasti. V roce 2013 žilo ve městě přes jedenáct tisíc obyvatel.\n\nMala Vyska byla založena v roce 1752 přistěhovalci z Moldávie, nejen Moldavany, ale také Srby, Černohorci a Bulhary. Od roku 1915 je v obci nádraží. Za druhé světové války byla Mala Vyska obsazena německými vojsky od 1. srpna 1941 do 13. března 1944.\n\nMěstem je Mala Wyska od roku 1957.\n"}
{"id": "960975", "url": "https://cs.wikipedia.org/wiki?curid=960975", "title": "Sándor Haraszti", "text": "Sándor Haraszti\n\nSándor Haraszti (18. listopadu 1897, Czinderybogád, dnes Bogádmindszent – 19. ledna 1982, Budapešť) byl maďarský novinář a politik.\n\nMaturoval v roce 1917 na reálce v Pécsi a poté se stal železničním úředníkem. Za Maďarské republiky rad bojoval v řadách Rudé armády. V roce 1919 se stal členem socialistické strany. Roku 1921 emigroval do Království Srbů, Chorvatů a Slovinců, kde pracoval jako novinář v listu \"Bács-megyei Napló\" a později \"Hírlap\". Roku 1929 se vrátil zpět do Maďarska. Od roku 1930 byl budapešťským spolupracovníkem koložvárského levicového listu \"Korunk\". Pro svoji stranickou činnost byl opakovaně ve vězení.\n\nMezi lety 1945 a 1948 byl redaktorem deníku \"Szabadság\", poté byl zastupujícím vedoucím oddělení pro stranickou agitaci a propagandu MDPKB. Od roku 1949 byl ředitelem nakladatelství Athenaeum Könyvkiadó. Dne 28. prosince 1950 byl zatčen a na základě vykonstruovaného obvinění byl odsouzen k trestu smrti, což bylo později zmírněno na doživotní trest vězení. Roku 1954 byl rehabilitován a stal se šéfredaktorem listu \"Béke és Szabadság\". V následujícím období byl jednou z vůdčích osobností reformního okruhu okolo Imre Nagye. V říjnu 1955 inicioval spolu s Miklósem Vásárhelyiem protestní memorandum proti omezování kulturního života. Memorandum původně podepsalo 59 osob, ale později většina z nich své podpisy odvolala a zůstalo jich pouze osm: Tamás Aczél, László Benjámin, Tibor Déry, Sándor Haraszti, Géza Losonczy, Endre Szervánszky a Miklós Vásárhelyi. V důsledku tohoto memoranda byl společně s Miklósem Vásárhelyim vyloučen ze strany.\n\nDo strany byl opět přijat v červenci 1956. Od 31. října 1956 se stal šéfredaktorem nového stranického deníku \"Népszabadság\". Ve dvojici s Mártonem Horváthem připravil koncept rozhlasového projevu, ve kterém 1. listopadu oznámil János Kádár vytvoření MSZMP. Dne 4. listopadu 1956 se se skupinou Imre Nagye uchýlil na jugoslávské velvyslanectví a později byl internován v rumunské obci Snagov. Dne 19. srpna 1958 byl odsouzen k šesti letům žaláře. V roce 1960 dostal amnestii. Poté pracoval do roku 1980 v nakladatelství Akadémiai Kiadó. Byl jedním z redaktorů časopisu Beszélő založeného v roce 1981.\n"}
{"id": "960976", "url": "https://cs.wikipedia.org/wiki?curid=960976", "title": "Taylor Eigsti", "text": "Taylor Eigsti\n\nTaylor Eigsti (* 24. září 1984) je americký jazzový klavírista. Na klavír začal hrát ve svých čtyřech letech a když mu bylo dvanáct, poprvé vystupoval s Davem Brubeckem. Své první album jako leader nazvané \"Tay's Groove\" vydal v roce 1998, později vydal několik dalších a za své album z roku 2006 nazvané \"Lucky to Be Me\" byl ve dvou kategoriích nominován na cenu Grammy. Během své kariéry hrál i na albech dalších hudebníků, mezi které patří Dayna Stephens, Gretchen Parlato, Anton Schwartz, Eric Harland nebo Julian Lage.\n\n"}
{"id": "960977", "url": "https://cs.wikipedia.org/wiki?curid=960977", "title": "Josef Heinzl", "text": "Josef Heinzl\n\nJosef Heinzl (15. září 1863 Bernov – ???) byl rakouský a český politik německé národnosti, na počátku 20. století poslanec Českého zemského sněmu.\n\nV letech 1869–1876 vychodil obecnou školu, pak v období let 1883–1886 navštěvoval vojenskou školu, kde dosáhl poddůjstojnické hodnosti u pěšího pluku. Profesí byl rolníkem v Stelzengrünu. Později byl členem obecního zastupitelstva v Lokti a členem loketského okresního zastupitelstva. Roku 1892 založil okresní hospodářský spolek v Lokti a stal se jeho prvním předsedou.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii venkovských obcí (volební obvod Falknov) do Českého zemského sněmu. Politicky patřil k všeněmcům.\n\nV roce 1919 se uvádí jako okresní zásobovací komisař na Falknovsku. Místní sociální demokraté tehdy demonstrovali za jeho odvolání z funkce kvůli poválečné nouzi.\n"}
{"id": "960978", "url": "https://cs.wikipedia.org/wiki?curid=960978", "title": "Orianthi", "text": "Orianthi\n\nOrianthi Penny Panagaris (* 22. ledna 1985) je australská zpěvačka a kytaristka. V letech 2009 až 2010 vystupovala na koncertech This Is It zpěváka Michaela Jacksona a od roku 2011 je členkou doprovodné skupiny Alice Coopera. Své první sólové album vydala v roce 2007 a neslo název \"Violet Journey\"; následovala alba \"Believe\" (2009) a \"Heaven in This Hell\" (2013). Rovněž spolupracovala s dalšími hudebníky, mezi které patří Allison Iraheta, Brian Ray, Dave Stewart, David Garrett, Fefe Dobson, Michael Bolton nebo skupina Tokyo Police Club.\n"}
{"id": "960982", "url": "https://cs.wikipedia.org/wiki?curid=960982", "title": "Adolf Helzel", "text": "Adolf Helzel\n\nAdolf Helzel (30. listopadu 1864 Kamenický Šenov – ???) byl rakouský a český politik německé národnosti, na počátku 20. století poslanec Českého zemského sněmu.\n\nPočátkem 20. století zastával funkci starosty rodného Kamenického Šenova. V této době se zapojil i do zemské politiky. Ve volbách v roce 1901 byl zvolen v kurii městské (volební obvod Bor) do Českého zemského sněmu. Politicky patřil k všeněmcům.\n\nPoliticky aktivní byl i po vzniku Československa. Roku 1924 byl jmenován do okresní správní komise v České Kamenici. Uvádí se tehdy jako sklář z Kamenického Šenova, člen Německé nacionální strany.\n"}
{"id": "960983", "url": "https://cs.wikipedia.org/wiki?curid=960983", "title": "Ranunculus carinthiacus", "text": "Ranunculus carinthiacus\n\nRanunculus carinthiacus je druh rostliny z čeledi pryskyřníkovité (\"Ranunculaceae\"), z příbuzenstva pryskyřníku horského (\"Ranunculus montanus\" agg.).\n\nJedná se o vytrvalou rostlinu dorůstající nejčastěji výšky 4–20 (zřídka až 40) cm s krátkým lysým oddenkem. Lodyha je přímá. Listy jsou střídavé, přízemní jsou dlouze řapíkaté, lodyžní jsou víceméně přisedlé. Čepele přízemních listů jsou zpravidla na obrysu okrouhlá, nejčastěji trojsečná (členěná skoro až k bázi) s bočními úkrojky členěnými více jak do poloviny. Lodyžní listy jsou troj až sedmidílné, v létě a na podzim zpravidla zcela lysé. Úkrojek lodyžního listu je čárkovitý až kopinatý, asi 6x až 15x delší než široký. Květy jsou žluté. Kališních lístků je 5, vně chlupaté. Korunní lístky jsou žluté. Kvete v květnu až v srpnu. Plodem je nažka, na vrcholu zakončená velmi krátkým zobánkem. Nažky jsou uspořádány do souplodí. Počet chromozomů je 2n=16.\n\n\"Ranunculus carinthiacus\" roste v horách od východních Pyrenejí, přes Alpy po Dinaridy. Možná i jinde ale údaje se mohou týkat příbuzných druhů. Většinou obsazuje vápnité substráty a vyskytuje se v subalpínském až alpínském stupni. V České republice neroste. Na Slovensku v Karpatech rostou příbuzné druhy.\n"}
{"id": "960985", "url": "https://cs.wikipedia.org/wiki?curid=960985", "title": "Winters (Texas)", "text": "Winters (Texas)\n\nWinters je město v okrese Runnels County ve státě Texas ve Spojených státech amerických. V roce 2010 zde žilo 2 562 obyvatel. S celkovou rozlohou 7,6 km² byla hustota zalidnění 420 obyvatel na km².\n\nWinters se nachází na . Nachází se přibližně 66 km jižně od Abilene a 84 km severovýchodně od San Angelo.\n\n"}
{"id": "960987", "url": "https://cs.wikipedia.org/wiki?curid=960987", "title": "Wolfe City", "text": "Wolfe City\n\nWolfe City je město v okrese Hunt County ve státě Texas ve Spojených státech amerických. V roce 2000 zde žilo 1 566 obyvatel. S celkovou rozlohou 4 km² byla hustota zalidnění 419 obyvatel na km².\n\nWolfe City se nachází na . Západně od města se nachází město Denton a jihovýchodně město Winnsboro.\n"}
{"id": "960991", "url": "https://cs.wikipedia.org/wiki?curid=960991", "title": "Phil Cohran", "text": "Phil Cohran\n\nPhil Cohran (8. května 1927 – 28. června 2017) byl americký jazzový trumpetista. Začínal počátkem padesátých let jako člen kapely Jaye McShanna a následně hrál ve vojenské kapele. Roku 1959 se stal členem souboru Sun Ra Arkestra, ze které odešel o dva roky později. V roce 1965 stál u zrodu organizace AACM. Později založil spolu s Petem Coseyem soubor Artistic Heritage Ensemble. Rovněž vydal několik alb pod svým jménem jako leader.\n"}
{"id": "960994", "url": "https://cs.wikipedia.org/wiki?curid=960994", "title": "Železniční muzeum výtopna Jaroměř", "text": "Železniční muzeum výtopna Jaroměř\n\nŽelezniční muzeum Výtopna Jaroměř se nachází v bývalé výtopně parních lokomotiv Pardubicko-liberecké dráhy postavené na přelomu devatenáctého a dvacátého století. Řadí se mezi největší železniční muzea v České republice a jedná se o největší spolkové železniční muzeum provozované neziskovou organizací a většina činnosti je odváděna dobrovolníky. Muzeum je otevřené od dubna do října. O letních prázdninách denně, mimo prázdniny o víkendech a státních svátcích.\n\nVýtopna parních lokomotiv uvedena do provozu v roce 1901 a připomíná dobu, kdy železnici vládla pára. V muzeu naleznete desítky exponátů. Kromě parních a motorových lokomotiv zde naleznete i elektrickou akumulátorovou lokomotivu z roku 1916. Nedílnou součástí expozice jsou i osobní a nákladní železniční vozy. Dále například kolejový jeřáb, podvalník k přepravě železničních vozů po silnici nebo expozici mechanických návěstidel. Kromě těchto větších exponátů najdete v muzeu i řadu menších exponátů souvisejících s provozem železnice.\n\nMuzeum také pořádá různé akce a jízdy historických vlaků s motorovými nebo parními lokomotivami. Historické vlaky se nejčastěji vydávají po Pardubicko-liberecké dráze do Hradce Králové nebo směrem na Turnov či po dráze Josefov - Malé Svatoňovice do České Skalice, Malých Svatoňovic či Náchoda.\n\n\n\n\nVm14/52, drezína z roku 1967\n\nMotorová drezína Tatra, z roku 1947\n\n"}
{"id": "961028", "url": "https://cs.wikipedia.org/wiki?curid=961028", "title": "Russkije Gorki", "text": "Russkije Gorki\n\nRusskije Gorki (plným názvem – \"Kompleks dlja pryžkov s tramplina „Russkije Gorki“\") je středisko skokanského lyžování v Estosadoku v Soči v Rusku. Leží jižně nad údolím Mzymty východně od Krasné Poljany. Proběhla zde rozsáhlá výstavba v souvislosti s přípravou na zimní olympijské hry 2014, kdy se zde odehrály zejména závody ve skocích na lyžích. Již předtím zde ale v červenci 2012 proběhly závody Kontinentálního poháru ve skocích na lyžích a v prosinci 2012 závody Světového poháru ve skocích na lyžích.\n\n"}
{"id": "961029", "url": "https://cs.wikipedia.org/wiki?curid=961029", "title": "Hadí spirála", "text": "Hadí spirála\n\nHadí spirála (1961, The Serpent's Coil) je dobrodružný příběh pro mládež s námořní tematikou, který napsal anglicky píšící kanadský spisovatel Farley Mowat s úmyslem oslavit statečnost a houževnatost námořníků z Nového Foundlandu.\n\nKniha byla napsán na podkladě skutečných událostí a zachycuje snahu o záchranu anglické obchodní lodi \"Leicester\", která je v září roku 1948 na své cestě z Londýna do New Yorku poškozena orkánem nazývaným zde Hadí spirála. Poškození lodi je tak vážné, že se posádka vedená kapitánem Lawsonem snaží loď opustit. Pro velké naklonění paluby (až šedesát stupňů) však námořníci nemohou spustit čluny, a kdyby jim nepřijely na pomoc dvě jiné lodě, jistě by celá posádka zahynula. Všichni jsou následně přesvědčení, že se \"Leicester\" brzy potopí.\n\nLoď se však nepotopí a záchranné remorkéry \"Josefina\" a \"Lilliana\" z Nového Foundlandu jí vyplují na pomoc. Po dlouhém pátrání loď najdou a po mnoha nesnázích včetně dalšího orkánu, který nakonec zle poškodí i \"Josefínu\", se jejich posádkám podaří s vypětím všech sil \"Leicester\" zachránit a odvléct jej do bezpečí v Nesport News a odtud do doků v Baltimore, kde byl opraven. V době napsání knihy byl \"Leicester\" ještě v provozu.\n\n"}
{"id": "961032", "url": "https://cs.wikipedia.org/wiki?curid=961032", "title": "Laura Linney", "text": "Laura Linney\n\nLaura Leggett Linney (* 5. února 1964, New York City, New York, Spojené státy americké) je americká filmová, televizní a divadelní herečka a zpěvačka. Během své kariéry získala čtyři ceny Emmy, dva Zlaté glóby a cenu Screen Actors Guild Award. Získala také tři nominace na Oscara a tři nominace na cenu Tony.\n\nNarodila se na Manhattanu. Její matka, Miriam Anderson \"Ann\" Perse (rozená Leggett), je zdravotní sestra, která pracovala na Memorial Sloan-Kettering Cancer Center a její otec, Romulus Zachariah Linney IV (1930-2011), byl známý dramatik a profesor. Vyrostla ve skromných poměrech, když po rozvodu rodičů bydlela se svou matkou v malém bytě s jednou ložnicí. Má nevlastní sestru Susan z druhého manželství jejího otce.\n\nV roce 1982 maturovala na Northfield Mount Hermon School, poté ještě navštěvovala Northwestern University, než přestoupila na Brown University, kde studovala herectví s Jimem Barnhilem a Johnem Emighem, kde se zapojovala do školního divadelního kroužku. Během jejího posledního roku na univerzitě si zahrála v jedné z her jeho otce, \"Childe Byron\". Na univerzitě absolvovala v roce 1986 a získala bakalářský titul. Poté šla studovat hraní na Juilliard School jako členka Skupiny 19 (1986–1990), ve které byla také Jeanne Tripplehorn. Linney později obdržela čestný titul Doctor of Fine Arts z Juilliardu.\n\nV roce 1995 se vdala za Davida Adkinse, ale v roce 2000 se pár rozvedl. V roce 2007 se zasnoubila s Marcem Schauerem. Vzali se v květnu 2009 a k oltáři ji vedl herec Liam Neeson.\n\nByla hostem a moderátorkou na Lincolnově memoriálu, dne 18. ledna 2009.\n\n"}
{"id": "961033", "url": "https://cs.wikipedia.org/wiki?curid=961033", "title": "Seznam kulturních památek ve Lnářích", "text": "Seznam kulturních památek ve Lnářích\n\n"}
{"id": "961034", "url": "https://cs.wikipedia.org/wiki?curid=961034", "title": "Seznam kulturních památek v Radomyšli", "text": "Seznam kulturních památek v Radomyšli\n\n"}
{"id": "961035", "url": "https://cs.wikipedia.org/wiki?curid=961035", "title": "Seznam kulturních památek v Sedlici", "text": "Seznam kulturních památek v Sedlici\n\n"}
{"id": "961036", "url": "https://cs.wikipedia.org/wiki?curid=961036", "title": "Seznam kulturních památek v Čimelicích", "text": "Seznam kulturních památek v Čimelicích\n"}
{"id": "961037", "url": "https://cs.wikipedia.org/wiki?curid=961037", "title": "Wolfforth", "text": "Wolfforth\n\nWolfforth je město v okrese Lubbock County ve státě Texas ve Spojených státech amerických. V roce 2010 zde žilo 3 670 obyvatel. S celkovou rozlohou 7,99 km² byla hustota zalidnění 460 obyvatel na km².\n\nWolfforth se nachází na .\n\n"}
{"id": "961039", "url": "https://cs.wikipedia.org/wiki?curid=961039", "title": "Pryskyřník horomilný", "text": "Pryskyřník horomilný\n\nPryskyřník horomilný (\"Ranunculus breyninus\") je druh rostliny z čeledi pryskyřníkovité (\"Ranunculaceae\"), z příbuzenstva pryskyřníku horského (\"Ranunculus montanus\" agg.).\n\nJedná se o vytrvalou rostlinu dorůstající nejčastěji výšky 5–15 cm s krátkým oddenkem, který je v horní části hustě chlupatý až 4 mm dlouhými chlupy. Lodyha je přímá, víceméně nevětvená, chlupatá. Listy jsou střídavé, přízemní jsou dlouze řapíkaté, lodyžní jsou víceméně přisedlé. Čepele přízemních listů jsou zpravidla na obrysu okrouhlá, nejčastěji trojsečná s široce obvejčitými úkrojky. Čepele jsou přitiskle chlupaté s asi 6–12 chlupy na mm². Lodyžní listy jsou dvoj až pětisečné s čárkovitými až kopinatými úkrojky. Čepele jsou za mlada ve složeném stavu ohnuté směrem dolů. Květy jsou žluté, asi 12–25 mm v průměru, květní lůžko je chlupaté. Kališních lístků je 5, vně odstále chlupaté. Korunní lístky jsou žluté, je jich 5, na vrcholu trochu vykrojené. Kvete v květnu až v červenci. Plodem je nažka, na vrcholu zakončená velmi krátkým zobánkem. Nažky jsou uspořádány do souplodí v počtu asi 30–70. Počet chromozomů je 2n=16.\n\nPryskyřník horomilný roste v horách jižní až střední Evropy východně od 6° východní délky, jako jsou Alpy, Apeniny, Karpaty a hory Balkánu. Většinou obsazuje vápnité substráty a vyskytuje se v subalpínském až alpínském stupni, zřídka i montánním. V České republice neroste. Roste ale ve slovenských Karpatech, údajně i na hoře Vršatec v Bielych Karpatech, což je velmi blízko hranice s ČR.\n\n \n"}
{"id": "961043", "url": "https://cs.wikipedia.org/wiki?curid=961043", "title": "Seznam kulturních památek v Kovářově", "text": "Seznam kulturních památek v Kovářově\n\n"}
{"id": "961044", "url": "https://cs.wikipedia.org/wiki?curid=961044", "title": "Model Citizens", "text": "Model Citizens\n\nModel Citizens byla americká hudební skupina z New Yorku. Jejími původními členy byli zpěvačka Gloria Richards, kytaristé Tomek Lamprecht a Steve Alexander a zpěvačka a klávesistka Eugenie Diserio. Později je doplnili ještě baskytarista Billy Robertson a bubeník Robert Medici. Svou první nahrávku v podobě EP \"Shift the Blame\" skupina vydala v roce 1979 u vydavatelství SPY Records a jejím producentem byl John Cale. Píseň „Animal Instincts“ původně vydaná na tomto EP vyšla v roce 1982 na kompilaci \"Singles: The Great New York Singles Scene\". Po rozpadu skupiny hráli různí členové v dalších skupinách, například Billy Robertson v Polyrock a Eugenie Diserio a Steve Alexander v The Dance.\n"}
{"id": "961045", "url": "https://cs.wikipedia.org/wiki?curid=961045", "title": "Seznam kulturních památek v Milevsku", "text": "Seznam kulturních památek v Milevsku\n\n"}
{"id": "961047", "url": "https://cs.wikipedia.org/wiki?curid=961047", "title": "Woodbranch", "text": "Woodbranch\n\nWoodbranch je město v okrese Montgomery County ve státě Texas ve Spojených státech amerických. V roce 2000 zde žilo 1 305 obyvatel. S celkovou rozlohou 5 km² byla hustota zalidnění 258,7 obyvatel na km².\n\nWoodbranch se nachází na . Jihovýchodně od města se nachází město Anahuac a na severozápadě se nachází město Anderson.\n"}
{"id": "961048", "url": "https://cs.wikipedia.org/wiki?curid=961048", "title": "Seznam kulturních památek v Miroticích", "text": "Seznam kulturních památek v Miroticích\n\n"}
{"id": "961050", "url": "https://cs.wikipedia.org/wiki?curid=961050", "title": "Polyrock", "text": "Polyrock\n\nPolyrock byla americká hudební skupina. Založena byla v roce 1979 v New Yorku. Jejími členy byli zpěvák a kytarista Billy Robertson (dříve člen skupiny Model Citizens), zpěvačka Catherine Oblasney, kytarista Tommy Robertson, bubeník Joseph Yannece, klávesista Lenny Aaron a hráč na syntezátory Curt Cosentino. Své první album nazvané \"Polyrock\" skupina vydala v roce 1980 u vydavatelství RCA Records a jeho producenty byli Kurt Munkacsi spolu s minimalistickým hudebním skladatelem Philipem Glassem. Skupina se rozpadla v roce 1982.\n\n"}
{"id": "961051", "url": "https://cs.wikipedia.org/wiki?curid=961051", "title": "Seznam kulturních památek v Protivíně", "text": "Seznam kulturních památek v Protivíně\n\n"}
{"id": "961052", "url": "https://cs.wikipedia.org/wiki?curid=961052", "title": "Seznam kulturních památek ve Skalách (okres Písek)", "text": "Seznam kulturních památek ve Skalách (okres Písek)\n\n"}
{"id": "961053", "url": "https://cs.wikipedia.org/wiki?curid=961053", "title": "Rovnoběžné souřadnice", "text": "Rovnoběžné souřadnice\n\nRovnoběžné souřadnice jsou běžný způsob zobrazování ve vícerozměrové (mnohadimenzionální) geometrii a pro analýzu vícerozměrných dat. \n\nPro zobrazení souboru bodů v \"n\"-rozměrném prostoru tvoří pozadí \"n\" rovnoběžných čar, které jsou obvykle vertikální a od sebe stejně vzdálené. Bod v \"n\"-rozměrném prostoru je reprezentován jako lomená čára s vrcholy na rovnoběžných osách, poloha bodu na \"i\"-té ose odpovídá \"i\"-té souřadnici bodu.\n\nRovnoběžné souřadnice vynalezl v roce 1885 Philbert Maurice d'Ocagne. Nezávisle byly znovu objeveny a popularizovány Al Inselbergem v roce 1959 a od roku 1977 se systematicky rozvinuly jako souřadnicový systém. Tyto souřadnice jsou využívány v některých důležitých aplikacích jako např. v algoritmech pro zabránění střetů objektů v řízení letového provozu (1987 – 3 USA patent), dolování dat (USA patent), počítačové vidění (USA patent), optimalizace, řízení procesů a v poslední době i odhalení narušení atd.\n\nPokud se do rovnoběžných souřadnic (často zkráceno II-souřadnice nebo PS) přidají další rozměry, je třeba přidat také další osy. Hodnota rovnoběžných souřadnic spočívá v tom, že určité geometrické vlastnosti v mnohodimenzionálním prostoru lze transformovat do dobře viditelných dvourozměrných vzorců. Například množina bodů ležící na přímce v \"n\"-prostoru se transformuje na soubor lomených čar (nebo křivek) v rovnoběžných souřadnicích, které se všechny protínají v \"n\" − 1 bodech. Pro \"n\"=2 tak vyniká dualita bod-čára, která ukazuje, proč se matematické základy paralelních souřadnic rozvíjejí v projektivním a nikoli v Eukleidově prostoru. Známé jsou také modely, které odpovídají (hyper)plochám, křivkám, hladkým (hyper)plochám, proximitě, konvexitě a non-orientabilitě. Při přeměně mapy od \"k\"-dimenzionálních dat na nižší 2D prostor je očekávána ztráta některých informací. Ztráta informací může být měřena pomocí Parsevalovy totožnosti (nebo energetickou normou).\n\nPři použití vizualizace statistických dat existují tři důležité aspekty: pořadí, rotace a měřítko os.\n\nPořadí os je rozhodující pro zjištění funkce, v typické analýze dat bude nutné vyzkoušet mnoho změn pořadí. Někteří autoři přišli s uspořádáním heuristiky, kdy mohou vytvářet instruktivní uspořádání.\n\nOtáčení osy je překlad do paralelních souřadnic,když linie protíná vnějšek rovnoběžné osy, může být přenesen mezi nimi otáčkami. Nejjednodušším příkladem je otáčení osy o 180°.\n\nNutnost měřítka vyplývá ze skutečnosti, že děj je založen na interpolaci (lineární kombinace) po sobě jdoucích párů veličin. Z tohoto důvodu musí být proměnné v určitém měřítku, existuje mnoho metod pro nastavení velikosti, které mají být považovány za součást data-procesu přípravy a mohou odhalit více informativních názorů.\n\nHladké vykreslení paralelních souřadnic je dosaženo s drážkováním. V hladkém vykreslení je mapováno každé pozorování do parametrické linie (nebo křivky), která je hladká, spojitá na osách a kolmá ke každé paralelní ose. Tento návrh klade důraz na kvantizační úroveň pro všechny atributy dat. Pokud někdo používá Fourierovu interpolaci stupně dimenzionality dat, pak je dosažen Andrewsův graf.\n\nInselberg (Inselberg 1997) vytvořil úplný přehled o tom, jak číst z rovnoběžných souřadnic v relačních modelech. Když většina linií mezi dvěma rovnoběžnými osami jsou rovnoběžné s nimi, naznačují pozitivní vztah mezi těmito dvěma dimenzemi. Když se linie kříží v superpozici X-tvarů, jedná se o negativní vztah. Pokud se linie kříží náhodně nebo jsou rovnoběžné, není zde žádný zvláštní vztah.\n\nZatímco existuje mnoho článků o rovnoběžných souřadnicích, existuje jen málo významných softwarů, které jsou veřejně k dispozici pro převod paralelních souřadnic grafiky. Významné softwary jsou Parvis, XDAT, Mondrian, GGobi a Macrofocus High-D. Knihovny zahrnující Protovis.js D3.js, poskytují základní příklady, zatímco složitější příklady jsou k dispozici v knihovnách D3.Parcoords.js (knihovna na bázi D3) a Macrofocus High-D API (Java knihovna), které jsou určené speciálně pro II-souřadnice k publikování grafické tvorby.\n\nVol 3(2), pp. 134–148.\n\n"}
{"id": "961054", "url": "https://cs.wikipedia.org/wiki?curid=961054", "title": "Seznam kulturních památek v Záhoří (okres Písek)", "text": "Seznam kulturních památek v Záhoří (okres Písek)\n\n"}
{"id": "961057", "url": "https://cs.wikipedia.org/wiki?curid=961057", "title": "Seznam kulturních památek v Albrechticích nad Vltavou", "text": "Seznam kulturních památek v Albrechticích nad Vltavou\n"}
{"id": "961058", "url": "https://cs.wikipedia.org/wiki?curid=961058", "title": "Pryskyřník pohorský", "text": "Pryskyřník pohorský\n\nPryskyřník pohorský (\"Ranunculus pseudomontanus\") je druh rostliny z čeledi pryskyřníkovité (\"Ranunculaceae\"), z příbuzenstva pryskyřníku horského (\"Ranunculus montanus\" agg.).\n\nJedná se o vytrvalou rostlinu dorůstající nejčastěji výšky 15–30 (zřídka až 50) cm s krátkým lysým oddenkem. Lodyha je přímá, víceméně nevětvená, chlupatá. Listy jsou střídavé, přízemní jsou dlouze řapíkaté, lodyžní jsou víceméně přisedlé. Čepele přízemních listů jsou zpravidla pětiklané, členěné do 4/5, lesklé a tmavozelené, úkrojky jsou trojklané, zastřihovaně zubaté. Čepele jsou chlupaté. Lodyžní listy jsou pětisečné s čárkovitými úkrojky. Květy jsou žluté, asi 20–25 mm v průměru, květní lůžko je jen na vrcholu chlupaté. Kališních lístků je 5, vně chlupaté. Korunní lístky jsou žluté, je jich 5, na vrcholu nejsou vykrojené. Kvete v červnu až v srpnu. Plodem je nažka, na vrcholu zakončená velmi krátkým háčkovitým zobánkem. Nažky jsou uspořádány do souplodí v počtu asi 25–30. Počet chromozomů je 2n=16.\n\nPryskyřník pohroský roste v horách střední až jižní Evropy, především v Karpatech a horách Balkánu.Většinou obsazuje vápnité substráty a vyskytuje se v subalpínském až alpínském stupni. V České republice neroste, nejblíže ho najdeme ve slovenských Karpatech. V Alpách je nahrazen příbuznými druhy, např. pryskyřníkem horským (\"Ranunculus montanus\").\n\n \n"}
{"id": "961063", "url": "https://cs.wikipedia.org/wiki?curid=961063", "title": "Likvidátor", "text": "Likvidátor\n\nLikvidátor může být:\n\n"}
{"id": "961065", "url": "https://cs.wikipedia.org/wiki?curid=961065", "title": "Menat", "text": "Menat\n\nMenat je francouzská obec v departementu Puy-de-Dôme v regionu Auvergne. V roce 2010 zde žilo 581 obyvatel. Je centrem kantonu Menat.\n\n\"Počet obyvatel\"\n\n"}
{"id": "961066", "url": "https://cs.wikipedia.org/wiki?curid=961066", "title": "Qatar World Rally Team", "text": "Qatar World Rally Team\n\nQatar World Rally Team je katarský tým Mistrovství světa v rallye, založený Nasserem Al-Attiyahem a jeho navigátorem Giovannim Bernacchinim.\nTým je podporovaný emirátem Katar, proto název Qatar WRT.\n\nPočínaje rokem 2013 stáj velmi úzce spolupracuje s M-Sport WRT, který se přejmenoval na Qatar M-Sport World Rally Team, ale Al-Attiyahův tým Qatar WRT žije dále, M-Sport totiž takto může provozovat 2 týmy, jeden hlavní (M-Sport) a druhý Al-Attiyahův, ve kterém Al-Attiyah, když zrovna nejede soutěž, dává příležitosti jiným jezdcům, v letech 2012-2013 to byl Thierry Neuville (který se stal vicemistrem sezony 2013 bez toho aniž by vyhrál soutěž), od roku 2014 to bude Elfyn Evans. Stáj také startuje ve WRC2 pod názvem Seashore Qatar Rally Team, s tímto týmem startuje v posledních letech Abdulaziz Al-Kuwari. U Qataru bylo ale před rokem 2014 riziko, že nebude nadále spolupracovat s M-Sportem, což by pro oba týmy, Qatar i M-Sport, znamenalo zánik, jelikož Citroën vozy WRC už nenabízí, dává je pouze Abu Dhabi Citroënu, a Volkswagen svůj vůz zatím nikde nenabídl, to samé platí i pro Hyundai Shell WRT a Mini, které v MS skončilo, tudíž byla společná cesta Qataru a M-Sportu jasná.\n"}
{"id": "961069", "url": "https://cs.wikipedia.org/wiki?curid=961069", "title": "Likvidátor pojistné události", "text": "Likvidátor pojistné události\n\nLikvidátor pojistné události je pracovník pojišťovny pověřený likvidací pojistné události. Jeho náplní práce je prošetření škody klientů pojišťoven a vypracování návrhů na jejich odškodnění.\n\nČinnosti, které vykonává.\n\n\nDle zákona je samostatný likvidátor pojistných událostí povinen prokázat odbornou způsobilost, kterou se rozumí získání všeobecných a odborných znalostí nezbytných pro výkon jeho činnosti. Všeobecné znalosti se prokazují dokladem o dokončení střední školy a odborné dokladem o absolvování odborného studia zaměřeného na pojišťovnictví, finanční služby a související oblasti na střední nebo vysoké škole, nebo složením odborné zkoušky.\n\nPožadované vlastnosti.\n\n\n"}
{"id": "961070", "url": "https://cs.wikipedia.org/wiki?curid=961070", "title": "Seznam kulturních památek v Budyni nad Ohří", "text": "Seznam kulturních památek v Budyni nad Ohří\n\n"}
{"id": "961073", "url": "https://cs.wikipedia.org/wiki?curid=961073", "title": "Green Man Festival", "text": "Green Man Festival\n\nGreen Man Festival je multižánrový hudební festival, konaný v pohoří Brecon Beacons ve Walesu. Jeho první ročník se konal v roce 2003 v Craig-y-Nos Castle a návštěvnost byla přibližně 300 lidí; vystoupili zde například King Creosote, James Yorkston nebo skupina The Memory Band. Druhý ročník se konal ve vesnici Clyro a tentokrát byla návštěvnost kolem jednoho tisíce lidí. Vystoupili zde například Four Tet, The Earlies či Fionn Regan. Největší nárůst počtu návštěvníků měl ročník 2006 (6500 lidí), který se konal v Crickhowell. Rovněž zde vystoupili známější hudebníci, jako Donovan, José González a skupina Calexico. O rok později návštěvnost převýšila deset tisíc lidí a jako hlavní hvězdy se představili Robert Plant, Joanna Newsom a Stephen Malkmus. V pozdějších letech zde vystoupili například Patti Smith, John Cale, Jonathan Richman, The Flaming Lips nebo Mumford & Sons.\n\n"}
{"id": "961075", "url": "https://cs.wikipedia.org/wiki?curid=961075", "title": "Seznam kulturních památek v Libochovicích", "text": "Seznam kulturních památek v Libochovicích\n\n"}
{"id": "961076", "url": "https://cs.wikipedia.org/wiki?curid=961076", "title": "O Baby", "text": "O Baby\n\n„O Baby“ je píseň britské rockové skupiny Siouxsie and the Banshees, vydaná jako první singl k jejímu jedenáctému studiovému albu \"The Rapture\" koncem roku 1994. Hudbu k písni složili členové skupiny a text napsala zpěvačka Siouxsie Sioux. Jejím producentem byl John Cale. Na B-straně singlu byla píseň „B Side Ourselves“. V britském hitparádovém žebříčku UK Singles Chart se singl umístil na 34. příčce; v americkém U.S. Modern Rock Tracks na 21. místě.\n"}
{"id": "961081", "url": "https://cs.wikipedia.org/wiki?curid=961081", "title": "Tatranská Javorina", "text": "Tatranská Javorina\n\nTatranská Javorina ( , , ) je obec na Slovensku v okrese Poprad.\n\nK obci patří i osady Lysá Poľana a Podspády. Na počátku 20. let 20. století byla obec předmětem mezinárdního sporu mezi Československem a Polskem.\n\nDřevěný zámeček v poloze s výhledem na Belanské i Vysoké Tatry dal v letech 1883-85 postavit tehdejší vlastník javorinského panství, pruský kníže Christian Craft Hohenlohe-Öhringen. Navrhl jej architekt Jean Leindecker. Od roku 2004 je zámeček pod správou Kanceláře prezidenta Slovenské republiky, která umožňuje každý čtvrtek jeho prohlídku. Zámeček je od roku 2009 slovenskou národní kulturní památkou. \n\nŘímskokatolický dřevěný kostelík ve stylu lidové architektury dal postavit kníže Hohenlohe v letech 1902-1903 a je zasvěcen sv. Anně. \n\nV roce 1879 koupil kníže Hohenlohe jednu z nejvzácnějších částí Vysokých Tater s rozlohou přes 10 tisíc hektarů - panství Javorina. Do Javoriny přesídlil a zde zřídil správní centrum všech svých rozsáhlých evropských majetků a revírů. Přesídlil sem početný štýrský lesnický personál is rodinami a žil tu spolu se svou družkou, polskou umělkyní Ottíliou Lubraniec-Dambskou. Záhy zde vybudoval lovecký zámeček (1885), kostel (1902) a další objekty... Mimo jiné i obrovskou oboru (okolo roku 1885), kde choval nejen místní, ale i mnoho exotických zvířat. Obora byla v roce 1987 oplocena (1200 ha) . V roce 1926 hrabě Hohenlohe umřel a jelikož byl bezdětný, oboru zdědil jeho synovec August Hohenlohe - Öhringen. Ten žil trvale v Maďarsku a o oboru neměl zájem, proto ji postupně likvidoval. O deset let později (1936) August Hohenlohe - Öhringen prodal celou Javorinu státu (ta se stala základem Tatranského národního parku). Obora zanikla. Při vzniku Tatranského národního parku představovalo javorinské panství jedno z přírodně nejzachovalejších území. Několik opatření na ochranu přírody z období knížete Hohenlohe plynule přešlo do zásad ochrany národního parku. \n\nChristian Craft Hohenlohe-Öhringen a jeho partnerka Ottílie Lubraniec-Dambská mají náhrobek na místním hřbitůvku.\n"}
{"id": "961082", "url": "https://cs.wikipedia.org/wiki?curid=961082", "title": "Podspády", "text": "Podspády\n\nPodspády jsou osada a místní část Tatranské Javoriny, obce v okrese Poprad na tzv. Cestě svobody.\n\nOsada se nachází na rozmezí Spišské Magury a Belianských Tater v údolí Javorinky.\n\nZe Spišské Belé vede přes Podspády na hraniční přechod Lysá Poľana silnice I/67, z níž v osadě odbočuje cesta nižší kategorie, vedoucí údolím Javorinky k hraničnímu přechodu Podspády.\n\n"}
{"id": "961083", "url": "https://cs.wikipedia.org/wiki?curid=961083", "title": "Mars (hudební skupina)", "text": "Mars (hudební skupina)\n\nMars byla americká hudební skupina hrající no wave. Vznikla v New Yorku v roce 1975 a jejími členy byli zpěvák Sumner Crane, kytaristka China Burg, baskytarista Mark Cunningham, bubenice Nancy Arlen a krátce se skupinou vystupoval ještě kytarista Rudolph Grey. Svůj první singl „3-E“ skupina vydala v roce 1978. Toho roku rovněž přispěla písní „Helen Fordsdale“ na kompilační album \"No New York\". Skupina se rozpadla v roce 1978.\n"}
{"id": "961085", "url": "https://cs.wikipedia.org/wiki?curid=961085", "title": "Veľké Spišské pleso", "text": "Veľké Spišské pleso\n\nVeľké Spišské pleso je ledovcové jezero, které se nachází ve Vysokých Tatrách v Malé Studené dolině v nadmořské výšce 2013 m. Má rozlohu 2,8700 ha a je největším z Pěti Spišských ples. Je 324 m dlouhé a 182 m široké. Dosahuje maximální hloubky 10,1 m. Jeho objem činí 124 591 m³.\n\nNa západě se nachází práh doliny s Pfinnovou kopou, nad kterým je Dolinka pod Sedielkom s Modrým plesem. Práh na severu přechází v Ľadový hrebeň, který je na severu zakončen Malým Ľadovým štítem. Na severně od jezera probíhá Hlavní hřeben Vysokých Tater mezi Ľadovým štítem a Baraními rohami. Na severozápadě se nachází ve vzdálenosti 50 m Vyšné Spišské pleso a na jihovýchodě ve stejné vzdálenosti Prostredné Spišské pleso. Jižně od plesa prochází turistická trasa z Téryho chaty na Sedielko a Priečné sedlo, pod níž se nachází Nižné Spišské pleso.\n\nDo plesa ústí ze severu Malý Studený potok, který přitéká ze svahu Snehového štítu. Voda přitéká také pod zemí z Vyšného Spišského plesa. Malý Studený potok patřící do povodí řeky Poprad z jezera odtéká na jihovýchod do Prostredného Spišského plesa. Rozměry jezera v průběhu času zachycuje tabulka:\nPřístup je možný pěšky a to pouze v letním období od 16. června do 31. října. Ve vzdálenosti několika metrů od jižního břehu vede společná a turistická značka, která spojuje Téryho chatu a rozcestí pod Sedielkem.\n\n\n"}
{"id": "961086", "url": "https://cs.wikipedia.org/wiki?curid=961086", "title": "Prostredné Spišské pleso", "text": "Prostredné Spišské pleso\n\nProstredné Spišské pleso je ledovcové jezero, které se nachází ve Vysokých Tatrách v Malé Studené dolině v nadmořské výšce 2010 m. Má rozlohu 1,8880 ha a je druhým největším z Pěti Spišských ples. Je 225 m dlouhé a 142 m široké. Dosahuje maximální hloubky 4,7 m. Jeho objem činí 50 193 m³.\n\nNa severozápadě se nachází Veľké Spišské pleso a na jihozápadě Nižné Spišské pleso. Na jihovýchodě stojí Téryho chata a východně od ní Malé Spišské pleso. Na severovýchodě se zvedají svahy Pyšného štítu. Po jižním břehu plesa prochází turistická trasa z Téryho chaty na Sedielko a Priečné sedlo.\n\nDo plesa ústí ze západu Malý Studený potok, který přitéká z Veľkého Spišského plesa. Dalším přítokem je potok ze svahu Pyšného štítu, který do plesa přitéká ze sevrovýchodu. Malý Studený potok patřící do povodí řeky Poprad se v plese dělí na dvě ramena a odtéká jednak na jihovýchod do Malého Spišského plesa a také na jihozápad do Nižného Spišského plesa. Pod prahem doliny se obě ramena opět spojují. Rozměry jezera v průběhu času zachycuje tabulka:\nPřístup je možný pěšky a to pouze v letním období od 16. června do 31. října, ale sezónní uzávěrka je prakticky bezprostředně u jezera. Po jižním břehu vede společná a turistická značka, která spojuje Téryho chatu a rozcestí pod Sedielkem.\n\n\n"}
{"id": "961087", "url": "https://cs.wikipedia.org/wiki?curid=961087", "title": "Malé Spišské pleso", "text": "Malé Spišské pleso\n\nMalé Spišské pleso je ledovcové jezero, které se nachází ve Vysokých Tatrách na Slovensku v Malé Studené dolině v nadmořské výšce 1997 m. Má rozlohu 0,1695 ha a je nejmenší z Pěti Spišských ples. Je 54 m dlouhé a stejně široké. Dosahuje maximální hloubky 3,7 m. Jeho objem činí 2421 m³.\n\nNa severozápadě se nachází Prostredné Spišské pleso a na západě stojí Téryho chata ve vzdálenosti 50 m. Na severovýchodě se tyčí Pyšný štít a na východě Lomnický štít. Na jihu klesá Malá Studená dolina.\n\nDo jezera ústí ze západu rameno Malého Studeného potoka, které přitéká z Prostredného Spišského plesa. Potok odtéká z východního konce jezera a pod prahem doliny se spojuje s pravým ramenem z Nižného Spišského plesa. Rozměry jezera v průběhu času zachycuje tabulka:\nPřístup je možný pěšky a turistický rozcestník u Téryho chaty se nachází 20 m od břehu jezera. Ve vzdálenosti 30 m od západního břehu vede společná a turistická značka, která spojuje Téryho chatu a rozcestí pod Sedielkem.\n\n\n"}
{"id": "961088", "url": "https://cs.wikipedia.org/wiki?curid=961088", "title": "Vyšné Spišské pleso", "text": "Vyšné Spišské pleso\n\nVyšné Spišské pleso, Zadné Spišské pleso nebo Horné Spišské pleso je ledovcové jezero, které se nachází ve Vysokých Tatrách v Malé Studené dolině v nadmořské výšce 2019 m a je nejvýše položené z Pěti Spišských ples. Má rozlohu 0,1840 ha. Je 100 m dlouhé a 45 m široké. Dosahuje maximální hloubky 1,6 m. Jeho objem činí 1466 m³.\n\nNa jihozápadě se nachází Veľké Spišské pleso, nad kterým je Dolinka pod Sedielkom s Modrým plesem. Na severu se zvedá Sněhový štít a Baranie rohy a na východě Pyšný štít.\n\nDo plesa ústí ze severozápadu nepravidelný potok z Baranieho plieska a ze severu ještě potok ze žlabu pod Baranieho sedla. Pleso nemá povrchový odtok a voda odtéká pod zemí do Veľkého Spišského plesa. Rozměry jezera v průběhu času zachycuje tabulka:\nPřístup k plesu není možný, ale je možné se dostat do jeho blízkosti:\n\n\n"}
{"id": "961089", "url": "https://cs.wikipedia.org/wiki?curid=961089", "title": "Elvis Bratanović", "text": "Elvis Bratanović\n\nElvis Bratanović (* 21. srpna 1992) je slovinský fotbalový útočník a mládežnický reprezentant, momentálně hráč klubu NK Domžale. Jeho místo je na hrotu útoku, případně může operovat jako podhrotový hráč. Mimo Slovinsko působil na klubové úrovni v Česku a Polsku.\n\nBratanović působil ve Slovinsku v klubech NK Celje a NK Rudar Velenje. V dresu Rudaru debutoval ve svých sedmnácti letech v dospělém fotbale. Celkem za klub odehrál 93 ligových utkání a vsítil 26 branek.\n\nV prosinci 2013 se domluvil na čtyřleté smlouvě s českým klubem FK Teplice, který posiloval v zimní ligové přestávce kádr. Přišel s očekáváním klubu gólově nahradit dlouhodobě zraněného bosenského útočníka Aidina Mahmutoviće. Zájem o hráče měl mj. i popřední slovinský klub NK Maribor. V soutěžním zápase debutoval 21. února 2014 v ligovém střetnutí proti FK Dukla Praha (porážka 1:3). Byl blízko vstřelenému gólu, jeho pokus ze 4. minuty zastavila tyč. První ligové branky se dočkal až 4. dubna 2014 a byl to vítězný gól, kterým Teplice porazily 1. FK Příbram 1:0. Nekompletní sezonu 2013/14 v dresu Teplic zakončil s bilancí 6 ligových zápasů a 1 vstřelená branka.\n\nV červnu 2014 odešel na roční hostování s opcí do Bohemians 1905. V předposledním kole Synot ligy 2014/15 23. května 2015 pomohl svým prvním hattrickem k výhře 3:2 nad týmem FC Viktoria Plzeň, již jistým šampionem ligy. Celkem odehrál v sezóně 2014/15 za Bohemians 26 zápasů a vstřelil 7 gólů. Po sezóně se vrátil do Teplic.\n\nNa začátku roku 2016 odešel z Teplic do Polska a posílil klub Termalica Bruk-Bet Nieciecza.\n\nV létě 2016 změnil angažmá, odešel do slovinského klubu NK Domžale, kde podepsal 4letý kontrakt.\n\nBratanović je mládežnickým reprezentantem své země, nastupoval ve slovinských výběrech do 19 a 21 let.\n\n\n"}
{"id": "961090", "url": "https://cs.wikipedia.org/wiki?curid=961090", "title": "Nižné Spišské pleso", "text": "Nižné Spišské pleso\n\nNižné Spišské pleso nebo Dolné Spišské pleso je ledovcové jezero, které se nachází ve Vysokých Tatrách na Slovensku v Malé Studené dolině v nadmořské výšce 1992 m. Má rozlohu 0,6200 ha a je třetím největším z Pěti Spišských ples. Je 145 m dlouhé a 86 m široké. Dosahuje maximální hloubky 4,3 m. Jeho objem činí 11 308 m³.\n\nNa západě se nachází práh doliny s Pfinnovou kopou, nad kterým je Dolinka pod Sedielkom s Modrým plesem. Na severozápadě se nachází Veľké Spišské pleso a na severovýchodě Prostredné Spišské pleso. Na východě stojí Téryho chata a na jihovýchod klesá Malá Studená dolina. Jižně od plesa je prostor pro skialpinismus a nad ním se tyčí Žltá stena a za ní Prostredný hrot.\n\nDo plesa ústí ze severu rameno Malého Studeného potoka, které přitéká z Prostredného Spišského plesa. Potok odtéká z východního konce jezera a pod prahem doliny se spojuje s levým ramenem z Malého Spišského plesa. Rozměry jezera v průběhu času zachycuje tabulka:\nPřístup k plesu není možný, ale je možné se dostat do jeho blízkosti:\n\n\n"}
{"id": "961094", "url": "https://cs.wikipedia.org/wiki?curid=961094", "title": "Prostredný hrebeň", "text": "Prostredný hrebeň\n\nProstredný hrebeň leží ve Vysokých Tatrách a odděluje Malou a Velkou Studenou dolinu. Začíná na hlavním tatranském hřebeni ležící Široké veži (2 461 m nm) a končí Předním Malým oštěpem. Jeho nejvyšším bodem je Prostredný hrot (2 440 m nm).\n\nObjekty Prostředního hřebene:\n"}
{"id": "961095", "url": "https://cs.wikipedia.org/wiki?curid=961095", "title": "Pryskyřník karpatský", "text": "Pryskyřník karpatský\n\nPryskyřník karpatský (\"Ranunculus carpaticus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 15–40 cm s podzemním oddenkem. Lodyha je přímá, víceméně nevětvená, přitiskle chlupatá až olysalá. Listy jsou střídavé, přízemní jsou dlouze řapíkaté, lodyžní jsou víceméně přisedlé. Čepele přízemních listů jsou zpravidla troj až pětidílné, úkrojky jsou vpředu hrubě zubaté. Lodyžní listy jsou troj až pětiklané s čárkovitými úkrojky. Květy jsou žluté, asi 30 mm v průměru, květní lůžko je chlupaté. Kališních lístků je 5, vně chlupaté. Korunní lístky jsou žluté, je jich 5, na vrcholu nejsou vykrojené. Kvete v červnu až v červenci. Plodem je nažka, na vrcholu zakončená srpovitým zobánkem. Nažky jsou uspořádány do souplodí. Počet chromozomů je 2n=16.\n\nPryskyřník karpatský je endemit východních a jižních Karpat, vyskytuje se hlavně na Ukrajině a v Rumunsku, okrajově na východním Slovensku.V České republice neroste. Na Slovensku je známa jen ojedinělá lokalita na východě v Bukovských vrších u obce Zboj.\n\n \n"}
{"id": "961101", "url": "https://cs.wikipedia.org/wiki?curid=961101", "title": "Žltá stena", "text": "Žltá stena\n\nŽltá stena () je navzdory názvu horský vrchol ve Vysokých Tatrách, z něhož spadá do Malé Studené doliny výrazná stěna nažloutlé barvy. Zbarvení pochází od zbytků mechů. K její horolezecké popularitě kromě kolmé skály s výběrem mnoha těžkých cest přispívá i blízkost Téryho chaty.\nJedná se o nízký vrchol v závěru žebra, vybíhajícího z Prostredného hrotu. Stěna je rozdělena na dvě části - severovýchodní a severozápadní. Leze se jen po té první, která má výšku 180 m. Od masivu Prostredného hrotu ji odděluje \"štěrbina za Žlutou stěnou\".\n\n\nK nejtěžším cestám patří Diretissima s polskou variantou, 8-/ 8.\n\n\n"}
{"id": "961102", "url": "https://cs.wikipedia.org/wiki?curid=961102", "title": "Chris Youlden", "text": "Chris Youlden\n\nChris Youlden (* 16. dubna 1943) je britský zpěvák. Již v dětství začal hrát na kytaru a klavír a svou první skupinu nazvanou The Down Home Blues Band založil v roce 1963. V roce 1967 se stal členem skupiny Savoy Brown, ze které odešel o tři roky později. Roku 1973 vydal své první sólové album nazvané \"Nowhere Road\" a druhé \"City Child\" následovalo o rok později. Později se hudbě přestal věnovat a vrátil se roku 1991 albem \"Second Sight\".\n\n"}
